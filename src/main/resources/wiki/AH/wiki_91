{"id": "1370572", "url": "https://cs.wikipedia.org/wiki?curid=1370572", "title": "Příspěvek na bydlení", "text": "Příspěvek na bydlení\n\nPříspěvek na bydlení je sociální dávka, která má pomoci rodinám nebo jednotlivcům s nízkými příjmy pokrýt jejich náklady na bydlení. Může se přitom jednat o bydlení v nájemním nebo družstevním bytě či o bydlení ve vlastním bytě nebo domě. Tato dávka je často zaměňována s doplatkem na bydlení, který je však dávkou v hmotné nouzi a řídí se jinými pravidly. Zažádat o příspěvek přitom lze i v případě, pokud je byt napsaný na manžela nebo manželku, kteří nárok na dávku neuplatňují. \n\nPříspěvek na bydlení je určen rodině nebo jednotlivci s nízkými příjmy. Žadatel zároveň musí být vlastníkem nebo pronájemce daného byt či domu a musí v něm být nahlášen k trvalému pobytu. Krom českého občana má nárok na příspěvek na bydlení také občan Evropské unie dle Nařízení Rady (EEC) 1408/71 a 1612/68. U cizince se za trvalý pobyt na území České republiky považuje pobyt po uplynutí jednoho roku (365 dní) ode dne, kdy se přihlásil k pobytu. Do uvedené lhůty se nezapočítává doba, kdy je cizinec žadatelem o udělení azylu a je ubytovaným v některém pobytovém středisku provozovaném Ministerstvem vnitra. Příspěvek na bydlení však mohou od roku 2008 získat i další, v zákoně o státní sociální podpoře podpoře uvedené osoby, které nemají na území České republiky trvalý pobyt.\n\nAby byl příjem považován za nízký, musí splňovat tyto podmínky: \nPříjem domácnosti je určen z příjmů všech osob s trvalým pobytem v dané domácnosti, tj. i těch, kteří tam přímo nežijí. \n\nDo příjmů se započítávají: \nDo měsíčních nákladů, se kterými se srovnává příjem domácnosti, se započítávají náklady: \nK nákladům u pronájmu se započítává také nájemné. \n\nNáklady a příjmy se vždy posuzují za předcházející tři měsíce. Při přestěhování na novou adresu k tomu však nelze přikročit. Tehdy se bere v potaz 80 % normativních nákladů na bydlení nebo se vychází z nákladů na bydlení, které bylo nutné vynaložit v předchozím bytě či domě.\n\nPříspěvek na bydlení se určuje na základě těchto údaj: \n\nJeho výše je pak rovna rozdílu mezi normativními náklady na bydlení a příjmem domácnosti vynásobeným koeficientem 0,30, resp. 0,35 pro Prahu. \n\nNormativní náklady na bydlení jsou definovány jako průměrné náklady na bydlení pro danou velikost města, typ bydlení a počet nahlášených členů domácnosti. Základem normativních nákladů je pro nájemní byty nájemné v souladu se zákonem o nájemném a pro družstevní byty a byty v osobním vlastnictví jsou to obdobné náklady. Do nákladů jsou započítány také další související náklady, tj. ceny služeb a energií. \n\nNormativní náklady na bydlení pro nájemní byty platné od 1. 1. 2018 do 31. 12. 2018 v Kč měsíčně: \n\nNormativní náklady na bydlení pro družstevní byty a byty vlastníků platné od 1. 1. 2018 do 31. 12. 2018: \n\nVýše nákladů srovnatelných s nájemným u bytů vlastníků a družstevních bytů pro období od 1. ledna 2018 do 31. prosince 2018 za kalendářní měsíc: \n\nZískaný příspěvek je možné pobírat neomezenou dobu. \n\nŽádost o příspěvek na bydlení se podává na úřadu práce. K žádosti je nutné přiložit potřebné dokumenty, které je možné stáhnout online nebo získat na místě. Na jejich základě je žádost vyhodnocena. \n\nTyto dokumenty jsou: \n\n\n"}
{"id": "1370575", "url": "https://cs.wikipedia.org/wiki?curid=1370575", "title": "Confrerie Pictura", "text": "Confrerie Pictura\n\nConfrerie Pictura byl více či méně akademickým klubem umělců založeným v roce 1656 v Haagu umělci nespokojenými s uměleckým spolkem Cech svatého Lukáše.\n\nGilda Cech svatého Lukáše v Haagu existovala už v 15. století a stejně jako ve většině velkých nizozemských měst se starala nejen o malíře, ale také o brusiče skla, rytce, sochaře, zlatníky, tiskaře a prodejce knih. V té době měly cechy v kostelech vlastní oltáře, v případě cechu malířů byla jejich sponzorem církev. Někdy dokonce cechy zajistily příjmy pro církevní otce prostřednictvím darů na oltář Svatého Lukáše. Po protestantské reformaci se to všechno změnilo a církve již nebyly součástí života cechu. Zmizely oltáře, které byly tradičně veřejnou vývěsní tabulí pro umělce, a tak bylo potřeba najít nové místo nezbytné pro prodej jejich děl. Navíc, s přílivem talentovaných malířů z jižních nizozemských měst, jako napříkad z Antwerp, usoudili představitelé cechu, že je třeba více ochranných opatření pro domácí umělce. Při zajištění nové ochranné charty pro Cech svatého Lukáše se nepodařilo dosáhnout požadovaného efektu a tak vzniklo společenství \"Confrerie Pictura\", zastupující 48 nespokojených malířů. Nejprve je vedl děkan a populární haagský malíř portrétů Adriaen Hanneman. Mezi zakladateli byli Willem Doudijns (1630–1697), Jacob van der Does (1623–1673), Jan de Bisschop (1628–1671), Theodor van der Schuer (1634–1707), Dirck van der Lisse (1607–1669), Daniel Mijtens mladší (1644–1688), Johannes Mytens (kolem 1614–1670), Willem van Diest (kolem 1600–kolem 1678), Adriaen van de Venne (1589–1662), Robbert Duval (1639–1732), Joris van der Haagen (kolem 1615–1669) a Augustinus Terwesten (1649–1711).\n\nCílem společnosti \"Confrerie Pictura\" bylo ochránit malíře pracující v Haagu a posílit práva jejích členů. Cechy stanovily přísná pravidla nejen pro omezení toho, co bylo považováno za nekalé obchodní praktiky, ale i pro své vlastní členy. Příkladem je například povinnost účastnit se pohřbu zemřelých članů. Skupina \"Confrerie Pictura\" měla 28 pravidel. Jedním z důležitých pravidel byla povinnost členů vystavovat své práce v zasedací místnosti spolku. Jakmile bylo dílo prodáno, muselo být nahrazeno novým. Splečnost se scházela v budově Boterwaag na Prinsegracht, kde se původně obchodovalo s máslem. Nájemné bylo uhrazeno darem městské radě. Confrerie byla řízena diakonem (deaconem), třemi guvernéry (hoofdmannen) a sekretářkou, kteří byli vybíráni každé dva roky haagskými magistrátními úředníky.\n\nV roce 1680 Confrerie dostala poněkud lepší místo. Měla nyní čtyři oddělené místnosti v horním patře budovy Koorenhuis na Prinsegracht, kde se obchodovalo s pšenicí. V roce 1682 se několik členů Confrerie rozhodlo založit řádnou uměleckou školu nazvanou \"Haagská kreslířská akademie\", nizozemsky \"Haagsche Teekenacademie\". Zakladateli byli Willem Doudijns, Daniel Mijtens mladší, Augustine Terwesten, Theodor van der Schuer a Robbert Duval. Akademie dostala jednu z místností v budově Koorenhuis. Byla úspěšná a později změnila svůj název na Královská akademie umění, Haag, která existuje dodnes. Původní budova byla poškozena za druhé světové války, prošla rekonstrukcí a byla rozšířena. Mnoho originálních prací zakladatelů a raných členů je součástí dekorací budovy.\n\nPlacení poplatků dalšímu cechu kromě Confrerie se ukázalo pro malíře jako příliš nákladné. Společnost Cech svatého Lukáše byla proto časem rozpuštěna. Confrerie existovala až do roku 1849, kdy se nová umělecká společnost Pulchri Studio založená roku 1847 ukázala jako moderní alternativa.\n"}
{"id": "1370576", "url": "https://cs.wikipedia.org/wiki?curid=1370576", "title": "Bělásek hrachorový", "text": "Bělásek hrachorový\n\nBělásek hrachorový (\"Leptidea sinapis\") je motýl z čeledi běláskovitých. Jde o jednoho z nejmenších bělásků (30–40 mm). Rozšířen je po celé Evropě, včetně Česka. Housenka motýla se vyvíjí například na hrachoru lučním, odtud název. Samice motýla má čistě bílé zbarvení, samci mají v rozích předních křídel tmavou skvrnu. V Česku je jeho výskyt ohrožen především zalesňováním.\n\nVelmi podobným druhem je vzácnější bělásek východní a bělásek Realův.\n\n"}
{"id": "1370579", "url": "https://cs.wikipedia.org/wiki?curid=1370579", "title": "Oblastní hokejové soutěže 1955/1956", "text": "Oblastní hokejové soutěže 1955/1956\n\nČeskoslovenské oblastní soutěže ledního hokeje 1955/1956 byla třetí nejvyšší hokejovou soutěží na území Československa.\n\nSoutěž se měla skládat ze 6 skupin po 4 účastnících. Ve skupinách se všechny kluby utkaly každý s každým (celkem 6 kol). Vítězové jednotlivých skupin se následně utkaly ve 2 skupinách o postup do Celostátní soutěže (postoupil vždy nejlepší ze dvou skupin). Nejhorší tým z každé skupiny sestoupil do krajského přeboru.\n\nTabulky nejsou úplné.\n\n\nTýmy DSO Spartak Olomouc Moravia a DSO Jiskra Litvínov SZ postoupily do 2. ligy\n\n"}
{"id": "1370580", "url": "https://cs.wikipedia.org/wiki?curid=1370580", "title": "Butyrskaja (stanice metra v Moskvě)", "text": "Butyrskaja (stanice metra v Moskvě)\n\nButyrskaja () je stanice moskevského metra na Ljublinsko-Dmitrovské lince. Nachází se na zatím nejnovějším otevřeném úseku linky Mar'ina Rosča - Petrovsko-Razumovskaja mezi stanicemi Fonvizinskaja a Mar'ina Rosča.\n\nStanice Butyrskaja se nachází ve čtvrti \"Butyrskij rajon\" () na ulici \"Ogorodnyj projezd\" () nedaleko od železniční stanice Ostankino. Disponuje dvěma podzemními vestibuly, východ ze severního vestibulu vychází na povrch u křížovatky Ogorodného projezdu s ulicí \"Rustaveli\" (), východ z jižního vestibulu se nachází u pekařského závodu \"Ostankinskij zavod baranočnych izdělij\" (). Ze začátku provozu stanice fungovala pouze se severním vestibulem, jižní vestibul byl zprovozněn 30. prosince 2016.\n\nNástupiště je s vestibuly propojeno prostřednictvím eskalátorů. Hlavní loď stanice je zajímavá díky střídání světla a tmy. Osvětlení je zajišťováno lampami, které jsou umístěny na sloupech, jež designově harmonicky doplňují, v místě průchodu na nástupiště lampy nejsou umístěny. Strop stanice je koncipován podobně: v místech sloupů je strop nižší než v místech průchodů. V bočních sálech je osvětlení skryto mezi panely v ose tunelu, které osvětluje zónu pro cestující a zatemňuje zónu vlaků. \n\n"}
{"id": "1370582", "url": "https://cs.wikipedia.org/wiki?curid=1370582", "title": "Robbert Duval", "text": "Robbert Duval\n\nRobbert Duval (21. září 1649, Haag – 22. ledna 1732, Haag) byl nizozemský malíř tzv. zlatého věku nizozemského malířství. \n\nPodle Nizozemského institutu dějin umění se Robbert Duval naučil malovat od Nicolaese Willingha a stal se v roce 1667 v Berlíně jeho asistentem. V roce 1668 odcestoval z Berlína do Říma, kde se připojil k hnutí Bentvueghels. Zde dostal přezdívku \"La Fortune\" (\"Šťastlivec\"). Je znám svými portréty a historickými alegoriemi. Žádné jeho dílo se nedochovalo.\n\nPodle Houbrakena opustil Řím v roce 1677 a odešel do Padovy spolu s Johannesem Glauberem a jeho bratrem. Pravděpodobně spolu s nimi odcestoval z Padovy do Benátek, kde zůstal až do roku 1681. V roce 1682 se vrátil do Haagu, kde pomáhal založit Královskou akademii umění s Willemem Doudijnsem, Theodorem van der Schuerem a Danielem Mijtensem mladším. Stal se členem Cechu Svatého Lukáše. Ve stejném roce se stal dvorním malířem Viléma III. Oranžského a pracoval v paláci Hampton Court a v paláci Het Loo, což je palác v nizozemském Apeldoornu v majetku Oranžsko-nasavské dynastie. \n\nRobbert Duval zemřel v Haagu 22. ledna 1732 ve věku 82 let.\n"}
{"id": "1370583", "url": "https://cs.wikipedia.org/wiki?curid=1370583", "title": "Bachmačská pamětní medaile", "text": "Bachmačská pamětní medaile\n\nBachmačská pamětní medaile je pamětní medaile zřízená 5. března 1948 jako připomínka třicetiletého výročí bitvy u Bachmače (březen 1918). Vznikl usnesením vlády, které bylo uveřejněno ve Věstníku ministerstva národní obrany č. 19 ze dne 13. března 1948.\n\nMedaile je bronzová podle návrhu medailéra Jaroslava Hejduka.\n\n"}
{"id": "1370585", "url": "https://cs.wikipedia.org/wiki?curid=1370585", "title": "Národní park Sierra Nevada", "text": "Národní park Sierra Nevada\n\nNárodní park Sierra Nevada (\"Parque nacional de Sierra Nevada\") se nachází v pohoří Sierra Nevada, sdílené mezi provinciemi Granada (65 procent parku) a Almería (35 procent), které jsou obě součástí španělského autonomního společenství Andalusie. Táhne se ze západu od údolí Lecrín přes La Alpujarru v provincii Granada, a dále na východ do oblasti Río Nacimiento v provincii Almería. Je součástí chráněné krajinné oblasti ještě větší, a to Přírodního parku Sierra Nevada. S 780 702 návštěvníky ročně (údaj z roku 2015) je Sierra Nevada v návštěvnosti na šestém místě mezi španělskými národními parky.\n\nNěkteré vrcholky hor se vypínají nad 3000 metry. Vyskytuje se zde na 60 druhů rostlin, které jsou v této oblasti endemity. Společně s mnoha dalšími druhy zvířat, jako jezevci a divokými kočkami tu prosperuje také populace kozorožce iberského.\nV parku je možné provozovat řadu různých aktivit, a to včetně lyžování nebo snowboardingu v lyžařském středisku Sierra Nevada. V nabídce je po celý rok mnoho dalších atrakcí: v zimě například backcountry lyžování, sjezdové sáňkování a jízda na saních tažených psy, a v dalších ročních obdobích pak pěší turistika, horolezectví, lezení, paragliding, jízda na koni po stezkách, sledování kozorožců a pozorování ptáků.\n\nV areálu parku se nachází také botanická zahrada Cortijuela, botanické centrum Hoya de Pedraza, jež obě spravuje regionální vláda Andalusie, nebo botanická zahrada Sierra Nevada ve správě Granadské univerzity. Všechny zmíněné instituce věnují zvláštní péči studiu a ochraně místních endemických druhů.\n\nNárodní park Sierra Nevada je jediným místem Španělska, kterému se podařilo dostat do nominace v soutěži o Sedm přírodních divů světa.\n\nSierra Nevada je na evropském kontinentu rájem plným výjimečné flóry a biologické rozmanitosti, a to obzvláště vzhledem k jejímu strategickému biogeografickému umístění v západní části Středomoří, její zeměpisné izolaci, jejímu obrovskému rozsahu výškových pásem a rozmanitosti ekologických nik. Roste zde 2100 popsaných druhů rostlin, z nichž 116 patří mezi velmi ohrožené. Jeden z nejvíce reprezentativních endemických druhů Sierry Nevady je \"Plantago nivalis\".\n\nTento národní park je jednou z pilotních oblastí, kde se odebírají vzorky k mezinárodnímu výzkumnému projektu GLORIA, dlouhodobé studii o alpské floře zaměřené na posuzování dopadů změn klimatu na biologickou rozmanitost velehor.\n\n\n"}
{"id": "1370590", "url": "https://cs.wikipedia.org/wiki?curid=1370590", "title": "Mistrovství světa v cyklokrosu 1985", "text": "Mistrovství světa v cyklokrosu 1985\n\nMistrovství světa v cyklokrosu se v roce 1985 konalo 16. a 17. února v západoněmeckém Mnichově.\n"}
{"id": "1370593", "url": "https://cs.wikipedia.org/wiki?curid=1370593", "title": "2,4-Dinitroanisol", "text": "2,4-Dinitroanisol\n\n2,4-dinitroanisol (1-methoxy-2,4-dinitrobenzen, DNAN, CHNO) je výbušnina s velmi nízkou citlivostí k nežádoucí náhodné detonaci (IHE) se středně velkou explozivní silou. Má veliký význam pro svoji schopnost být odlévána, což je mezi cenově dostupnými necitlivými výbušninami vzácné až jedinečné. Tvoří především základ náplní moderní dělostřelecké munice ve směsích s NTO, RDX a jinými výbušninami ve směsích s názvem IMX-101, MCX-6100 apod. Samotný DNAN je méně citlivý než TNT a nelze jej iniciovat obvyklými rozbuškami (no. 8). Pevný DNAN se vyskytuje ve formě žlutých krystalků.\n\nHustota pevného DNAN je 1,336 g.cm., teplota tání DNAN je necelých 95 °C. DNAN lze připravit např. reakcí methoxidu sodného s 1-chlor-2,4-dinitrobenzenem. Detonační rychlost litého DNAN je 5,59 km/s a detonační tlak P je 95 kbar\n"}
{"id": "1370594", "url": "https://cs.wikipedia.org/wiki?curid=1370594", "title": "Rytíř s labutí", "text": "Rytíř s labutí\n\nRytíř s labutí (\"Chevalier au Cygne\"), vlastním jménem Elias (nebo Helias v Brabantu) je hrdina několika středověkých francouzských hrdinských eposů, tzv. \"chansons de geste\", konkrétně písní řazených do druhého \"cyklu křížových výprav\". Jde v podstatě o pohádkové písně z konce 13. nebo z první poloviny 14. století, blížící se svým obsahem rytířskému románu. Jejich cílem je vytvořit fantastický rodokmen pro „ochránce Svatého Hrobu“ Godefroye z Bouillonu. Podle těchto písní je Rytíř s labutí jeho dědečkem.\n\nPísně jsou založeny na původní valonsko-lotrinské pověsti připomínající pohádku \"O šesti labutích\", ve které jsou bratři, proměnění v ptáky, zachránění jejich sestrou. Další pověst je o tom, jak záhadný rytíř v zářící zbroji přijede na loďce tažené labutí zachránit neprávem pronásledovanou dívku a vezme si jí za ženu s tou podmínkou, že se nikdy nesmí zeptat na jeho jméno. Když slib nedodrží, rytíř navždy odpluje.\n\nBezprostředním zdrojem písní je latinská verze sbírky orientálních novel \"Vyprávění o sedmi mudrcích\" (\"Historia septem sapientum\") nazvaná podle jména zde vystupujícího sicilského krále \"Dolopathos\". Tu vytvořil kolem roku 1184 mnich z kláštera Haute-Seille, její obsah je však znám pouze z francouzské úpravy \"Li romans de Dolopathos\" od básníka Herberta z první čtvrtiny 13. století. V jednom ze zde obsažených příběhů (mnoho z nich původní orientální sbírka neobsahuje) se vypráví právě o rytíři s labutí.\n\nPíseň \"Zrození Rytíře s labutí\" (\"Naissance du Chevalier au Cygne\") z konce 13. století je doložena podle jména rytířovy matky ve třech variantách (Elioxe, Beatrix a Isomberte).. Obsah jednotlivých variant písně je následující:\n\nPíseň \"Rytíř s labutí\" (asi 1350, \"Chevalier au Cygne\") vypráví o tom, jak se v Nijmegenu u dvora císaře Oty objeví rytíř na loďce tažené labutí. Rozhodne se ochránit vévodkyni z Bouillonu, jejíhož majetku se neprávem zmocnil saský vévoda Rainier. Dojde k souboji, ve kterém rytíř zvítězí. Vévodkyně z Bouillonu odejde do kláštera a její dcera Beatrice se provdá za Rytíře s labutí. Musí však slíbit, že se nikdy nezeptá na jeho jméno. Rytíř s labutí vede dlouhou a krvavou válku se Sasy, kteří se snaží pomstít Rainierovu smrt, a s pomocí císaře Oty zvítězí. Mezitím se Beatrici narodila dcera Ida. Po sedmi letech od narození své dcery se Beatrice zeptá svého manžela na jeho jméno. Porušení jejího slibu má za následek, že Rytíř s labutí navždy odpluje. Ida se později stane matkou Godefroye z Bouillonu.\nPíseň \"Konec Elisase\" (\"Fin d'Elias\") je datována na konec 13. století. V úvodu vypravěč ve zkratce líčí osudy Rytíře s labutí do chvíle, kdy opustil svou manželku Beatrici, protože se zeptala na jeho jméno. Elias se vrací na starobylý hrad Illefort, kde se narodil, a je poznán svou matkou. Snaží se vrátit svému labutímu bratru lidskou podobu. Po čase se u něho objeví jeho žena Beatrice s dcerou Idou. Elias dceru přijme a nakonec odpustí i Beatrici. Všem oznámí, že jeho život se chýlí ke konci.\n\nKolem roku 1258 vytvořil německý básník Konrad von Würzburg na základě pověstí o rytiři s labutí a na základě písně \"Garin le Loherain\" epos \"Der Schwanritter\" (\"Rytíř s labutí\"). V eposu je ale jméno Garin le Loherain změněno na Lohengrin a vyprávění je spojeno s příběhy týkajícími se svátého grálu. Rytíř s labutí se objevuje rovněž v díle Wolframa von Eschenbach \"Parzival\",na kterém je založeno libreto opery Richarda Wagnera \"Lohengrin\".\n\nVe výtvarném umění se ve středověku popularita pověsti o Rytíři s labutí odrazila v dekorativním umění (například tkaniny nebo ozdobné prvky u kostelních lavic atp.)..\n\nV malířství začalo postupně převládat zobrazení Lohengrina, především jeho příjezd na loďce tažené labutí.\n"}
{"id": "1370600", "url": "https://cs.wikipedia.org/wiki?curid=1370600", "title": "Karel Mareš", "text": "Karel Mareš\n\nKarel Mareš může být:\n\n"}
{"id": "1370603", "url": "https://cs.wikipedia.org/wiki?curid=1370603", "title": "Lenka Kršáková", "text": "Lenka Kršáková\n\nLenka Kršáková (* 22. února 1991, Bratislava) je slovenská atletka, sprinterka na vzdálenosti 100 a 200 metrů. Účastnice Mistrovství Evropy 2014 a halových mistrovství Evropy 2015. Pravidelně reprezentuje svůj klub AO TJ Slávia STU Bratislava na zahraničních mítincích. Je žákovskou rekordmankou v běhu na 60 m (7,88 sek.), Rekordmankou do 22 let na 200 m (23,70 sek.) a v ženské štafetě na 4× 100 m (45,79 sek.) Její trenérem je Kristián Cupák. \n\nDorostenecké halové mistrovství Slovenska (Bratislava)\n\nBěh na 60 metrů:\nBěh na 200 metrů:\n\nHalové mistrovství Slovenska (Bratislava)\n\nBěh na 200 metrů:\n\nDorostenecké mistrovství světa v atletice 2007 (Ostrava)\n\nBěh na 100 metrů:\n\nBěh na 200 metrů:\n\n"}
{"id": "1370607", "url": "https://cs.wikipedia.org/wiki?curid=1370607", "title": "Římskokatolická farnost Trhové Sviny", "text": "Římskokatolická farnost Trhové Sviny\n\nŘímskokatolická farnost Trhové Sviny je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nTrhové Sviny jsou prvně písemně doloženy v roce 1260, kdy zde zřejmě již byla duchovní správa. Místní farnost byla součástí doudlebského děkanátu v rámci bechyňského arcijáhenství. Farnost byla vždy poměrně rozsáhlá, což vyžadovalo přítomnost hned několika duchovních, aby bylo možno zajistit duchovní potřeby obyvatel. Roku 1842 byla farnost povýšena na děkanství. V roce 1949 bylo její území dále rozšířeno o Slavče, které do té doby patřily k farnosti v Žumberku. Farní kronika uvádí, že ještě v roce 1950 zde působili tři kněží (děkan a dva kněží v úřadu katechetů), přesto bylo problematické i při tomto počtu rozsáhlou farnost plně obstarávat.\n\nDěkan Jaroslav Holub vedl v letech 1950-1963 obsahově zajímavou farní kroniku, ve které zaznamenával poměrně otevřeně pro církev těžké poměry po komunistickém převratu. Vedle záznamů o životě farnosti v Trhových Svinech zaznamenával také překládání kněží v okolních farnostech, popisoval a komentoval stupňující se státní zásahy proti katolické církvi atd. Kroniku přestal vést v roce 1963 poté, co ji četl okresní církevní tajemník, a věci v ní zapsané použil jednak proti samotnému děkanu Holubovi, jednak proti některým věřícím.\n\n\nOd 16. století existovala nedaleko městečka Trhových Svinů kaple, zasvěcená Nejsvětější Trojici. Na počátku 18. století byla přestavěna na působivý poutní kostel hvězdicovitého půdorysu s ambity. Farní kronika uvádí, že zde bývávala v časech komunismu procesí o slavnosti Božího Těla. Farnost tím poněkud obcházela státní regulaci pobožností, které byly vykázány výlučně na církevní půdu. Areál poutního kostela umožňoval průvod venku v ambitech.\n\nFarnost mívala sídelního duchovního správce, který byl zároveň administrátorem ex currendo ve farnostech Olešnice, Benešov nad Černou a Žumberk. Od r. 2019 je administrována excurrendo z Horní Stropnice.\n\n"}
{"id": "1370608", "url": "https://cs.wikipedia.org/wiki?curid=1370608", "title": "Kostel svatého Jana Křtitele (Horní Cerekev)", "text": "Kostel svatého Jana Křtitele (Horní Cerekev)\n\nKostel svatého Jana Křtitele je filiální a hřbitovní kostel v římskokatolické farnosti Horní Cerekev, nachází se na západním okraji města Horní Cerekev uprostřed hřbitova. Kostel je jednolodní barokní stavba s pozdně gotickým jádrem s polygonálním závěrem, předsazenou předsíní s kamennou deskou s erbem. Kostel je chráněn jako kulturní památka České republiky. \n\nKostel byl původně kaplí, která byla na místě hřbitova postavena v době před počátkem 15. století, kaple byla zasvěcena svatému Linhartovi. Koncem 15. století byla kaple upravena a přestavěna na kostel. V roce 1700 bylo zasvěcení kostela změněno k Janu Křtiteli. Roku 1821 byla obec postižena velkým požárem, kdy kostel vyhořel, spolu s ním shořel i Kostel Zvěstování Panny Marie v centru obce.\n\n\n"}
{"id": "1370609", "url": "https://cs.wikipedia.org/wiki?curid=1370609", "title": "BNP Paribas Open 2018 – ženská čtyřhra", "text": "BNP Paribas Open 2018 – ženská čtyřhra\n\nŽenská čtyřhra BNP Paribas Open 2018 probíhala v první polovině března 2018. Do deblové soutěže indianwellského tenisového turnaje nastoupilo třicet dva dvojic. Obhájcem titulu byl tchajwansko-švýcarský pár Latisha Chan a Martina Hingisová, jehož členky nestartovaly společně. Hingisová po sezóně 2017 ukončila profesionální kariéru. Deblová světová jednička Chanová vytvořila druhou nasazenou dvojici s mladší sestrou Čan Chao-čching, s níž ve druhém kole dohrála na raketách Sie Su-wej a Strýcové.\n\nVítězem se stal tchajwansko-český nenasazený pár Sie Su-wej a Barbora Strýcová, který ve finále za 83 minut zdolal ruské turnajové jedničky Jekatěrinu Makarovovou s Jelenou Vesninovou po dvousetovém průběhu 6–4 a 6–4 s „tenisem ze staré školy“. Ve druhé sadě dokázaly otočit ztrátu prohraného podání. Obě šampionky si do žebříčku WTA připsaly 1 000 bodů a získaly premiérovou společnou trofej. Sieová vybojovala jubilejní dvacátý deblový titul na okruhu WTA Tour, respektive třetí z kategorie Premier Mandatory a pro Strýcovou to bylo dvacáté první takové turnajové vítězství na okruhu.\n\nStrýcová se Sieovou odehrály první společný turnaj, když spolupráci navázaly těsně před startem. Bývalá světová jednička Sieová měla původně nastoupit s Niculescuovou, která se rozhodla pro účast se Sestini Hlaváčkovou a partnerkou Strýcové se měla stát Světlana Kuzněcovová. Pro Sieovou to byl druhý titul z Indian Wells Masters, když v kalifornské poušti vyhrála již v roce 2014. Strýcová získala premiérovou kariérní trofej z kategorie Premier Mandatory.\n\n"}
{"id": "1370610", "url": "https://cs.wikipedia.org/wiki?curid=1370610", "title": "Tchädžo (Čoson)", "text": "Tchädžo (Čoson)\n\nTchädžo (, 27. října 1335 – 24. května 1408), narozen jako I Song-gje () a přejmenován I Dan (), byl zakladatel a první král korejského státu Čoson, vládl v letech 1392 až 1398.\n\nI Song-gje pocházel ze severovýchodní Koreje, narodil se roku 1335. Korea byla do poloviny 50. let 14. století součástí mongolské říše Jüan a předkové I Song-gjea zaujímali vysoké posty v jüanské administrativě. Jeho otec I Dža-čchun byl generálem korejské armády, I Song-ge následoval jeho příkladu. Získal popularitu v úspěšných bojích s Mongoly, japonskými piráty wo-kchou útočícími na pobřeží, porazil armádu čínských protimongolských povstalců – rudých turbanů, která vtrhla do Koreje. Během 80. let se korejský dvůr rozdělil na dvě strany – skupinu v čele s generálem I Song-gjem, orientovanou na podporu čínské říše Ming, která vyhnala z Číny jüanské armády, a skupinu v čele s generálem Čchö Jongem, která dávala přednost podpoře jüanských Mongolů.\n\nSpory I Song-gje vyřešil obrácením armády (která měla za úkol invazi do mingského poloostrova Liao-tung) proti hlavnímu městu, kde provedl státní převrat, odstranil opozici a dosadil nového krále Čchanga. Už následující rok ho vyměnil za krále Kongjanga, kterého ponechal na trůnu tři roky. Roku 1392 krále sesadil a sám nastoupil na trůn, přitom přejmenoval stát z Korjo na Čoson („Země jitřní svěžesti“).\n\nPo nástupu na trůn navázal a udržoval diplomatické styky s okolními i vzdálenějšími státy, Japonskem a královstvím Rjú-kjú, Ajuthajou (v Thajsku), a zejména zlepšil vztahy s mingskou Čínou, i když mingský císař Chung-wu nespěchal s uznáním změn v Koreji.\n\nPodporoval buddhismus. Reorganizoval armádu, když v zájmu převahy královské armády rozpustil vojska „silných domů“, výjimku měli pouze jeho synové, jejichž oddíly naopak posílil. Koncem 80. let provedl zemědělskou reformu, v níž zabavil a přerozdělil statky promongolské strany a navrátil státu nelegálně zcizené pozemky, roku 1390 nechal sestavit nový katastr, stanovil a omezil daně placené rolníky z půdy.\n\nRoku 1392 jmenoval následníkem svého osmého syna I Pang-seoka. Roku 1398 však jeho pátý syn I Pang-won provedl státní převrat, zabil prvního ministra Čong Do-čona a přiměl otce k abdikaci. Trůn zprvu předal svému staršímu bratru I Pang-gwaovi (král Čongdžong), roku 1400 se králem stál sám (král Tchädžong).\n\nI Song-gje zemřel roku 1408, znám je pod svým posmrtným jménem jako král Tchädžo.\n"}
{"id": "1370611", "url": "https://cs.wikipedia.org/wiki?curid=1370611", "title": "BNP Paribas Open 2018 – mužská čtyřhra", "text": "BNP Paribas Open 2018 – mužská čtyřhra\n\nMužská čtyřhra BNP Paribas Open 2018 probíhala v první polovině března 2018. Do deblové soutěže indianwellského tenisového turnaje nastoupilo šestnáct dvojic. Obhájcem titulu byl jihoafricko-americký pár Raven Klaasen a Rajeev Ram, jehož členové nestartovali společně. Klaasen nastoupil s Australanem Michaelem Venusem, aby ve druhém kole podlehli Ramovi hrajícímu po boku Chorvata Ivana Dodiga. Ti poté skončili ve čtvrtfinále na raketách Johna Isnera s Jackem Sockem. \n\nVítězem se stal americký nenasazený pár John Isner a Jack Sock, který ve finále zdolal americké turnajové sedmičky Boba a Mika Bryanovi po zvládnutých tiebreacích obou setů. Američtí bratři startovali na turnaji podvacáté v řadě. Oba šampioni si do žebříčku ATP připsali 1000 bodů a po triumfu na Rolex Shanghai Masters 2016 získali druhou společnou trofej. Isner vybojoval pátý deblový titul na okruhu ATP Tour, respektive třetí ze série Masters, a pro Socka to bylo jubilejní desáté takové turnajové vítězství a také třetí v sérii Masters.\n\nIsner se Sockem se stali třetí dvojicí za předešlých 30 let Indian Wells Masters, která neztratila žádný set, čímž navázali na vítěze z let 2008 a 2012.\n\n"}
{"id": "1370614", "url": "https://cs.wikipedia.org/wiki?curid=1370614", "title": "Hungarian Ladies Open 2018", "text": "Hungarian Ladies Open 2018\n\nHungarian Ladies Open 2018 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem Rebound Ace v BOK Hall komplexu Sportovního a kongresového centra Syma. Probíhal mezi 19. až 25. únorem 2018 v maďarské metropoli Budapešti jako dvacátý druhý ročník turnaje.\n\nUdálost s rozpočtem 250 000 dolarů patřila do kategorie WTA International Tournaments. Nejvýše nasazenou hráčkou ve dvouhře se stala třicátá žena klasifikace Dominika Cibulková ze Slovenska, jež odešla poražena z finále. Jako poslední přímá účastnice do dvouhry nastoupila španělská 106. hráčka žebříčku Sara Sorribesová Tormová.\n\nDruhý singlový titul na okruhu WTA Tour vybojovala 23letá Belgičanka Alison Van Uytvancková. Premiérovou kariérní trofej z túry WTA si odvezly členky španělsko-maďarské dvojice Georgina Garcíaová Pérezová a Fanny Stollárová, které vyhrály čtyřhru.\n\nNásledující hráčky obdržely divokou kartu do hlavní soutěže:\n\nNásledující hráčka hrála ve dvouhře pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry získaly do soutěže divokou kartu:\n\n\n"}
{"id": "1370620", "url": "https://cs.wikipedia.org/wiki?curid=1370620", "title": "Online Certificate Status Protocol", "text": "Online Certificate Status Protocol\n\nOnline Certificate Status Protocol (zkratka OCSP) je v kryptografii název internetového protokolu, který je používán pro získání seznamu zneplatněných X.509 digitálních certifikátů.\nProtokol OCSP je popsán a byl vytvořen jako alternativa k protokolu CRL, aby odstranil jeho některé konkrétní problémy při použití v PKI (Public Key Infrastructure).\nZasílané zprávy jsou kódovány pomocí ASN.1 a jsou obvykle přenášeny HTTP protokolem. Výměna zpráv systémem otázka/odpověď () vede k označení OCSP serverů jako \"OCSP odpovídačů\" ().\n\n\n"}
{"id": "1370624", "url": "https://cs.wikipedia.org/wiki?curid=1370624", "title": "Projekt Jadar", "text": "Projekt Jadar\n\nProjekt Jadar je podnikatelský záměr nadnárodní společnosti Rio Tinto, týkající se průzkumu a těžby rudného ložiska nedaleko města Loznica v Mačvanském okruhu v západním Srbsku v oblasti, označované podle místní řeky jako Jadar. Společnost Rio Tinto hodnotí toto ložisko jako celosvětově významný zdroj lithia a boru. Zásoby tohoto ložiska, odhadované až na 200 miliónů tun rudy, by podle těžařů mohly z 10 % pokrýt světovou poptávku po lithiu, nezbytném při výrobě elektrických baterií a elektromobilů.\n\nAmeričtí a srbští geologové při průzkumu, prováděném v údolí Jadaru v prostoru Breznjak - Draginac, objevili v únoru roku 2004 dosud neznámý minerál šedobílé barvy, jehož stavbě odpovídá vzorec NaLi[BSiO(OH)]. Tento sodno-lithný vodnatý borosilikát byl Mezinárodní mineralogickou asociací v listopadu roku 2006 uznán jako nový minerál a podle místa nálezu dostal jméno jadarit. Krystaly jadaritu dosahují velikosti pouze kolem 5 µm. Ložisko v oblasti Jadaru je jediným známým zdrojem tohoto minerálu na světě.\n\nSpolečnost Rio Tinto investovala do projektu Jadar do roku 2016 70 miliónů USD. Vzhledem k perspektivnosti projektu počítala do konce roku 2017 s investicí dalších 20 miliónů amerických dolarů. \n\nDne 24. července 2017 podepsali představitelé srbské vlády se společností Rio Tinto memorandum o porozumění, stanovující podmínky vzájemné spolupráce v nadcházejícím období s výhledem zahájení těžby v roce 2023. Memorandum podepsal za srbskou stranu ministr hornictví a energetiky Aleksandar Antić a za společnost Rio Tinto generální ředitel příslušné divize Simon Klust. Podpisu memoranda se zúčastnila srbská premiérka Ana Brnabić. V souladu s plány společnost Rio Tinto investovala do roku 2017 do projektu, jejíž součástí bylo testování vzorků v Kalifornii a Victorii, celkem 90 miliónů dolarů. Podle těchto testů ruda v ložisku Jadar obsahuje 1,86 % oxidu lithia a 15,4 % oxidu boru. Zahájení výstavby zařízení pro průmyslovou těžbu rudy a její zpracování je plánováno na rok 2020. \n\n\n"}
{"id": "1370627", "url": "https://cs.wikipedia.org/wiki?curid=1370627", "title": "News Chronicle", "text": "News Chronicle\n\nNews Chronicle byly denní britské noviny. Noviny vznikly v roce 1930 po splynutí Daily News a Daily Chronicle. Vydávání ukončily v roce 1960, kdy deník byl pohlcen a sloučen s Daily Mail.\n\n"}
{"id": "1370637", "url": "https://cs.wikipedia.org/wiki?curid=1370637", "title": "Římskokatolická farnost Olešnice", "text": "Římskokatolická farnost Olešnice\n\nŘímskokatolická farnost Olešnice je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nFarnost Olešnice je v porovnání s farnostmi jinými poměrně mladá. Původně zde v roce 1786 vznikla lokálie v rámci osvícenských snah o zvýšení počtu duchovních správ a snazší dostupnost bohoslužeb. Olešnický kostel sv. Václava vznikl pozoruhodně: přestavbou původního pivovaru při místním zámku. V roce 1857 byla lokálie povýšena na samostatnou farnost. Posledním sídelním duchovním správcem v Olešnici byl R.D. Vladimír Třebín, který byl v roce 1980 uvězněn. Olešnická farnost byla následně ex currendo přičleněna k Trhovým Svinům. V roce 2019 byla cca půl roku spravována ze Ševětína, pak z Horní Stropnice. \n\nFarnost je administrována excurrendo z Horní Stropnice.\n\n"}
{"id": "1370640", "url": "https://cs.wikipedia.org/wiki?curid=1370640", "title": "Jenő Fuchs", "text": "Jenő Fuchs\n\nDr. Jenő Fuchs (29. října 1882 Budapešť – 14. března 1955 tamtéž) byl maďarský sportovní šermíř, specialista na šerm šavlí.\n\nNarodil se v Budapešti v židovské rodině. Vyhrál soutěž jednotlivců i družstev na Letních olympijských hrách 1908 i Letních olympijských hrách 1912. Jeho celková olympijská bilance byla 22 vítězství, dvě prohry a jedna remíza.\n\nV roce 1982 byl posmrtně uveden do Mezinárodní síně slávy židovských sportovců.\n"}
{"id": "1370644", "url": "https://cs.wikipedia.org/wiki?curid=1370644", "title": "LoRa", "text": "LoRa\n\nLoRa je řešení pro bezdrátový přenos dat, kdy je hlavním cílem co nejnižší spotřeba energie při malých pořizovacích nákladech a postačí malý datový tok. \n\nVzhledem k vysílacímu výkonu řádu jednotek až desítek miliwattů a občasnému vysílání třeba jen několikrát denně může být životnost baterií zařízení mnoho let. Díky využití tzv. bezlicenčních pásem v rozsahu metrových, resp. decimetrových vln může být v příznivém terénu dosah přes 10 km, přičemž průchodnost signálu do staveb je relativně příznivá. Používají se kmitočty v okolí 169 MHz, 433 MHz, 868 MHz (Evropa) a 915 MHz (Severní Amerika). Datový tok bývá mezi 292 b a 50 kilobity za sekundu. Jde o patentovanou technologii modulace (US7791415 /2008, EP2763321 /2013) vyvinutou původně v Cycleo (Grenoble, Francie) a odkoupenou firmou Semtech (2012). V podstatě jde o proprietární techniku CSS, tedy variantu rozprostřeného spektra s vysíláním krátkých kmitočtově rozmítaných impulsů. \n\nVzhledem k potenciálu využití v dálkových odečtech i v internetu věcí (IoT) vzniklo sdružení LoRa Alliance s řadou členů.\n\nV ČR tuto technologii používají například České radiokomunikace ve velkém rozsahu díky výhodné poloze svých vysílačů. \n\nSpecifikace LoRaWAN je veřejně dostupná a definuje protokol přístupové vrstvy pro řízení komunikace mezi bránami LPWAN a koncovým zařízením. Verzi 1.0 vydalo sdružení v roce 2015. Zařízení v síti jsou asynchronní a vysílají data jakmile jsou k dispozici nebo uplyne stanovený interval. Data vyslaná koncovým zařízením mohou být přijímána jednou nebo vícero bránami, které je předávají do centrálního serveru. Ten kromě řízení sítě odfiltruje duplikátní pakety, kontroluje zabezpečení a předává data aplikačním serverům.\n"}
{"id": "1370652", "url": "https://cs.wikipedia.org/wiki?curid=1370652", "title": "Miloslav Verner", "text": "Miloslav Verner\n\nMiloslav Verner (25. června 1938 – 18. prosince 2018) byl československý motocyklový závodník, reprezentant v ploché dráze. Jeho synovci byli plochodrážní závodníci Václav Verner a Jan Verner. Jeho vnukem je plochodrážní závodník Filip Šitera. Po skončení aktivní kariéry působil jako sportovní funkcionář.\n\nV kontinentálním finále Mistrovství světa jednotlivců na ploché dráze startoval v letech 1967 v Kemptenu (13. místo) a 1973 v Leningradu (12. místo). Ve finále Mistrovství světa na dlouhé ploché dráze v roce 1970 skončil na 13. místě. Ve finále Mistrovství světa družstev na ploché dráze v roce 1968 v Londýně (s Antonínem Kasperem, Lubošem Tomíčkem, Janem Holubem a Jaroslavem Volfem) skončil na 4. místě. Stejně skončil opět v Londýně 1970, tentokrát s ním byli v týmu Václav Verner, Jiří Štancl, Zdeněk Majstr a Jan Holub. V Mistrovství Československa na ploché dráze skončil nejlépe v roce 1971 na 3. místě. Ve Zlaté přilbě skončil v roce 1969 na 3. místě a v roce 1970 na 2. místě.\n\n\n"}
{"id": "1370657", "url": "https://cs.wikipedia.org/wiki?curid=1370657", "title": "Římskokatolická farnost Hojná Voda", "text": "Římskokatolická farnost Hojná Voda\n\nŘímskokatolická farnost Olešnice je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV roce 1553 byla v Hojné Vodě postavena kaple, která byla později přestavěna na kostel. V roce 1708 vznikla podvojná farnost \"Hojná Voda-Dobrá Voda\". V roce 1855 byla rozdělena do dvou samostatných farností, \"Hojná Voda\" a Dobrá Voda. Farní kostel sv. Anny na Hojné Vodě byl v roce 1963 zbořen a místní duchovní správa de facto zanikla. Administrativně však farnost zůstala existovat a později byla ex currendo přičleněna k Novým Hradům.\n\nFarnost je administrována ex currendo z Nových Hradů.\n\n"}
{"id": "1370659", "url": "https://cs.wikipedia.org/wiki?curid=1370659", "title": "Vernon Bartlett", "text": "Vernon Bartlett\n\nVernon Bartlett (30. dubna 1894 Westbury, Wiltshire – 18. ledna 1983) byl anglický novinář, politik a spisovatel. Členem britského parlamentu byl mezi lety 1938 až 1950. Jako novinář pracoval pro Daily Mail a byl zahraničním korespondentem The Times. V roce 1933 se přidal k News Chronicle a byl zde diplomatickým korespondentem po dvacet let.\n\n"}
{"id": "1370663", "url": "https://cs.wikipedia.org/wiki?curid=1370663", "title": "Ivar Martinsen", "text": "Ivar Martinsen\n\nKarl Ivar Martinsen (8. prosince 1920 Løten – 24. září 2018 Stange) byl norský rychlobruslař.\n\nJako junior závodil již na konci 30. let 20. století. Po druhé světové válce startoval na neoficiálním Mistrovství světa 1946. Velkých mezinárodních závodů se účastnil od roku 1948, kdy se představil také na Zimních olympijských hrách 1948 (1500 m – 16. místo). Startoval rovněž na ZOH 1952 (1500 m – 8. místo). Na Mistrovství světa 1952 a Mistrovství Evropy 1953 získal bronzové medaile. Poslední závody absolvoval v roce 1956.\n\nZemřel 24. září 2018 ve věku 97 let.\n\n"}
{"id": "1370668", "url": "https://cs.wikipedia.org/wiki?curid=1370668", "title": "Ludvík-Filip Belgický", "text": "Ludvík-Filip Belgický\n\nLudvík-Filip Belgický (24. července 1833, Laken – 16. května 1834, Laken) byl nejstarší syn a následník trůnu belgického krále Leopolda I. a jeho druhé manželky Luisy Marie Orléanské.\n\nNarodil se 24. července 1833 v lakenském paláci. Pokřtěn byl v katedrále svatého Michaela archanděla a svaté Guduly v Bruselu a to arcibiskupem Engelbertem Sterckxem. Byl pojmenován po jeho dědečkovy z matčiny strany králi Ludvíku Filipovi. Malému princi přezdívaly \"Babochon\".\n\nZemřel před svými prvními narozeninami na zánět sliznic. Pohřben byl v kryptě kostele Panny Marie v Lakenu.\n"}
{"id": "1370669", "url": "https://cs.wikipedia.org/wiki?curid=1370669", "title": "Johnny Cronshey", "text": "Johnny Cronshey\n\nJohn Dennis „Johnny“ Cronshey (14. července 1926 Brentford, Anglie – 15. ledna 2004 Axminster, Anglie) byl britský rychlobruslař.\n\nNa mezinárodní scéně se poprvé představil v roce 1947. V následujícím roce se zúčastnil Zimních olympijských her 1948 (500 m – 25. místo, 5000 m – 11. místo, 10 000 m – nenastoupil ke startu). Největšího úspěchu dosáhl na Mistrovství světa 1951, kde vybojoval stříbrnou medaili. Startoval také na ZOH 1956 (500 m – 21. místo, 1500 m – 19. místo, 5000 m – 15. místo, 10 000 m – 11. místo). Poslední závody absolvoval v roce 1960.\n"}
{"id": "1370680", "url": "https://cs.wikipedia.org/wiki?curid=1370680", "title": "Kornél Pajor", "text": "Kornél Pajor\n\nKornél Pajor (1. července 1923 Budapešť – 18. května 2016 Stockholm) byl švédsko-maďarský rychlobruslař.\n\nNa maďarských šampionátech startoval od roku 1943. Na mezinárodní scéně se představil poprvé v roce 1948, kdy se také zúčastnil Zimních olympijských her (500 m – 21. místo, 1500 m – 14. místo, 5000 m – 10. místo, 10 000 m – 4. místo). Z Mistrovství Evropy 1949 si přivezl bronz, na následném Mistrovství světa 1949 získal zlatou medaili. Po tomto světovém šampionátu, který se konal v Oslu, se už nevrátil do rodného Maďarska a zůstal ve Švédsku. Jako nezávislý sportovec reprezentující Mezinárodní bruslařskou unii vybojoval bronz na MS 1951. Po získání občanství začal téhož roku reprezentovat Švédsko, pro které získal na kontinentálním šampionátu 1952 bronzovou medaili. Sportovní kariéru ukončil v roce 1954.\n"}
{"id": "1370684", "url": "https://cs.wikipedia.org/wiki?curid=1370684", "title": "Bielovodské Žabie plesá", "text": "Bielovodské Žabie plesá\n\nBielovodské Žabie plesá () je soubor dvou ledovcových jezer nacházejících se v horní části Žabí Bielovodské doliny ve Vysokých Tatrách na Slovensku. Plesa leží v nadmořské výšce 1675 m a 1699 m.\n\n\n\n"}
{"id": "1370687", "url": "https://cs.wikipedia.org/wiki?curid=1370687", "title": "Steve Kinch", "text": "Steve Kinch\n\nSteve Kinch je baskytarista skupiny Manfred Mann's Earth Band. Stálým členem se stal v roce 1991, předtím se objevil jako studiový hráč na albu \"Criminal Tango\" z roku 1986. Účinkoval na živém albu \"Mann Alive\", a studiových albech \"Soft Vengeance\" a \"2006\".\n\nV letech 1980 až 1982 byl členem skupiny Hazel O'Connor a v roce 1984 hrál po krátkou dobu s Jimem Capaldim.\n\n"}
{"id": "1370688", "url": "https://cs.wikipedia.org/wiki?curid=1370688", "title": "Lobau", "text": "Lobau\n\nLobau je údolní niva nacházející se na levém břehu Dunaje východně od rakouského hlavního města Vídně. Území o rozloze 23 km² je administrativně rozděleno mezi vídeňský obvod Donaustadt a město Groß-Enzersdorf.\n\nLobau je tvořeno lužním lesem a sítí vodních kanálů. Nejrozšířenějším stromem je dub letní, roste zde také javor babyka, jasan ztepilý, topol černý a vrba bílá. V podrostu se nachází např. stulík žlutý, bublinatka jižní, rákos obecný, áron východní, ostružiník ježiník, svída krvavá, játrovky a mechorosty. Faunu tvoří bobr evropský, želva bahenní, okoun říční, cejn velký, kudlanka nábožná, volavka popelavá, ledňáček říční, rákosník velký nebo moudivláček lužní.\n\nLobau bylo původně říčním ostrovem, po regulaci Dunaje v roce 1875 bylo z východní strany spojeno s pevninou. Neobyvatelné pravidelně zaplavované území v jihozápadním cípu Moravského pole bývalo oblíbeným lovištěm habsburského dvora. V roce 1905 bylo Lobau vyhlášeno chráněným územím a roku 1918 přešlo pod správu města Vídně. V roce zde 1977 vznikla biosférická rezervace pod záštitou UNESCO, která byla v roce 1996 začleněna do národního parku Donau-Auen. Oblast, označovaná jako džungle na okraji velkoměsta, je využívána převážně k rekreaci (cykloturistika, koupání, projížďky na loďkách). Část Lobau slouží také jako výcvikový prostor pro rakouskou armádu, nachází se zde vodárna zásobující Vídeň pitnou vodou.\n\nV Lobau se nachází přístav pro cisternové lodě s rafinerií.Za druhé světové války zde byly zahájeny práce na plánovaném dunajskooderském kanálu, jeho zbytky dělí území na horní a dolní Lobau. Při terénních úpravách v sedmdesátých letech 20. století vznikl z části Lobau umělý ostrov Donauinsel. Diskutuje se o záměru firmy ASFiNAG postavit silniční tunel pod Lobau, který je nutný k dokončení obchvatu Vídně, existují však obavy z nevratného poškození unikátních ekosystémů i z nebezpečně vysoké hladiny spodní vody. Náklady na stavbu, která by měla být dokončena nejdříve v roce 2030, se odhadují na 1,9 miliardy eur.\n\nV roce 1809 zde proběhla bitva u Aspern a Esslingu. Vyznamenal se v ní Georges Mouton de Lobau, který dostal podle místa svůj šlechtický predikát. Tehdejší události připomíná naučná stezka.\n\n"}
{"id": "1370698", "url": "https://cs.wikipedia.org/wiki?curid=1370698", "title": "Římskokatolická farnost Žumberk u Trhových Svinů", "text": "Římskokatolická farnost Žumberk u Trhových Svinů\n\nŘímskokatolická farnost Žumberk u Trhových Svinů je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nPlebánie v Žumberku je doložena již v roce 1384. Vesnice již tehdy byla opevněna spolu s místní tvrzí. Do roku 1949 byla součástí farnosti též obec Slavče s filiálním kostelem sv. Filipa a Jakuba. Ta byla v uvedeném roce převedena do trhovosvinské farnosti. Od 50. let 20. století přestala být farnost obsazována sídelním duchovním správcem a byla přičleněna ex currendo k Trhovým Svinům. \n\nFarnost je administrována ex currendo ze Ševětína.\n\n"}
{"id": "1370700", "url": "https://cs.wikipedia.org/wiki?curid=1370700", "title": "Darrell Pace", "text": "Darrell Pace\n\nDarrell Owen Pace (* 23. října 1956 Cincinnati) je bývalý americký lukostřelec. Je šestinásobným mistrem USA (1973-76, 1978, 1980). Stal se olympijským vítězem v letech 1976 a 1984 (jako jediný vyhrál individuální soutěž vícekrát), v roce 1988 byl devátý v soutěži jednotlivců a druhý v premiérové soutěži družstev. Na mistrovství světa v lukostřelbě získal zlatou medaili v individuální soutěži v letech 1975 a 1979 a stříbrnou v roce 1983, členem vítězného družstva byl na MS 1975, 1977, 1979, 1981 a 1983. Panamerické hry vyhrál v kategorii jednotlivců v letech 1983 a 1991 a v kategorii družstev 1979, 1983 a 1987. Třikrát překonal světový rekord, jako první v historii nastřílel v sestavě FITA více než 1300 bodů. Získal Zlatou medaili Kongresu, Světová lukostřelecká federace ho vyhlásila svou největší osobností dvacátého století.\n\n"}
{"id": "1370706", "url": "https://cs.wikipedia.org/wiki?curid=1370706", "title": "Wheelie", "text": "Wheelie\n\nWheelie je manévr, při kterém se přední kolo nebo kola zvednou ze země v důsledku dostatečného točivého momentu aplikovaného na zadní kolo nebo kola. Wheelie je obvykle spojeno s jízdním kolem a motocyklem, ale může být provedeno i s jinými vozidly, jako jsou např. automobily, a to zejména dragstery.\n\nPrvní wheelie bylo provedeno v roce 1890 Danielem J. Canarym, krátce poté, co se moderní jízdní kola stala populárními. Kaskadér Evel Knievel provádí akrobatické kousky na motocyklu včetně wheelies v jeho show. Nejdelší wheelie provedl Doug \"Wheelie King\" Domokos a trvalo 233 km.\n\nTypy wheelie mohou být rozděleny do dvou širokých kategorií:\n\nWheelies jsou častým akrobatickým kouskem v cyklistické krasojízdě a na freestyle BMX. Kolo se vyvažuje podle hmotnosti jezdce a někdy se používá zadní brzda.\n\nWheelie je také častým akrobatickým kouskem na motocyklu. Princip je stejný jako na kole, ale plyn a zadní brzda se používá pro kontrolu nad manévrem, zatímco jezdec využívá svou tělesnou hmotnost a řídítka k udržení rovnováhy nad strojem.\n\nNejrychlejší wheelie provedl Patrik Furstenhoff 18. dubna 1999. Naměřená rychlost byla 307,89 km/h. Světový rekord pro rychlé wheelie na 1 kilometr je 343,388 km/h. Tuto laťku nastavil Egbert van Popta na letišti Elvington v Yorkshiru v Anglii.\n\nV některých zemích, jako je např. Spojené království a USA, je wheelie na pozemních komunikacích zakázáno a motocyklista za něj může být stíhán.\n\nV Pákistánu, Indii a některých dalších zemích, je nezákonné provádět tyto akrobatické kousky. Pokud je někdo chycen při provádění těchto kousků, může být jeho motocykl zabaven a může čelit vězení.\n\nWheelies jsou běžné v závodech dragsterů, kde točivý moment zbytečně zvedá předek vozidla, než aby pohyboval vozidlo vpřed. To má také za následek zvyšování těžiště, což omezuje maximální zrychlení.\n\nWheelies jsou možné i u některých sněžných skútrů, kde se ze země zvedají lyže.\n\nNěkteří uživatelé invalidních vozíku se mohou naučit balancovat jejich vozík na jeho zadních kolech a mohou tak udělat wheelie. To jim umožňuje překonat obrubníky a manévrovat přes malé překážky.\n\nWheelie bars pomáhají zabránit tomu, aby se předek vozidla zvedl příliš vysoko nebo se dokonce převrátil.\n"}
{"id": "1370715", "url": "https://cs.wikipedia.org/wiki?curid=1370715", "title": "Stephanie Says", "text": "Stephanie Says\n\n„Stephanie Says“ je píseň americké skupiny The Velvet Underground. Jejím autorem je frontman skupiny – zpěvák a kytarista Lou Reed. Poprvé byla vydána na kompilačním albu \"VU\" v únoru roku 1985, tedy řadu let po rozpadu kapely. Jde o jednu ze dvou písní, kterou kapela nahrála ve dnech 13. a 14. února 1968 ve studiu A&R Studios na západní 48. ulici č. p. 112 v New Yorku. Druhou nahranou byla „Temptation Inside Your Heart“. Přestože na albu \"VU\" jsou coby producenti písně uvedeni členové The Velvet Underground, při nahrávání tuto funkci zastával zvukař Val Valentin.\n\nNa albu \"VU\" píseň vyšla v novém mixu, který byl proveden v roce 1984. O deset let později píseň vyšla také na výběru \"Peel Slowly and See\". Po dalších deseti letech vyšla taktéž na desce \"Gold\", přičemž zde byl vůbec poprvé vydán její původní mix z roku 1968. Na nahrávce se dále podíleli John Cale, Sterling Morrison a Maureen Tuckerová. Cale hraje na violu, a to ne stylem „drone“, nýbrž mnohem standardněji. Podle Morrisona byly písně nahrány za účelem vydání na singlu, k čemuž však nikdy nedošlo. Oficiálně píseň tedy vyšla až v roce 1985, ale Reed – již na sólové dráze – píseň přepsal a pod názvem „Caroline Says (II)“ vydal na svém albu \"Berlin\". Textově je píseň až na pár detailů zcela odlišná. Není zřejmé, o kom píseň pojednává – kdo je žena Stephanie, které se v písni přezdívá „Aljaška“. Podle Calea jde o manažera kapely Steva Sesnicka, protože „podle Loua [Reeda] je každý gay.“\n\nPíseň byla použita ve filmu \"Taková zvláštní rodinka\" (2001) režiséra Wese Andersona. Samotná kapela píseň při svých koncertech nehrála, ale John Cale jí roku 2018 zahrál při svém vystoupení v Londýně. Přestože se píseň v době existence kapely nedočkala vydání a nepatří tak k nejznámějším skladbám skupiny, dočkala se řady coververzí. Kytarista Lee Ranaldo vydal svou verzi na tributním albu nazvaném \"\" (1990) a později rovněž vyšla na zkráceném albu \"\" (1993). Hudebníci Keren Ann a Barði Jóhannsson nahráli svou verzi písně na svou desku \"Lady and Bird\" (2003). Nizozemská kapela Bettie Serveert vydala píseň na albu \"Plays Venus in Furs and Other Velvet Underground Songs\" (1998). Francouzský zpěvák Rodolphe Burger nahrál její coververzi na desku \"This Is a Velvet Underground Song That I'd Like to Sing\". Zpěvačka Amanda Palmerová skladbu parafrázuje v textu své písně „Blake Says“ z alba \"Who Killed Amanda Palmer\" (2008).\n"}
{"id": "1370716", "url": "https://cs.wikipedia.org/wiki?curid=1370716", "title": "Brasil Open 2018", "text": "Brasil Open 2018\n\nBrasil Open 2018 byl tenisový turnaj pořádaný jako součást mužského okruhu ATP World Tour, který se odehrával v hale Ginásio do Ibirapuera na antukových dvorcích, kam se po dvou letech vrátil z otevřeného areálu Esporte Clube Pinheiros. Probíhal mezi 26. únorem až 4. březnem 2018 v brazilském městě São Paulo jako osmnáctý ročník turnaje.\n\nTurnaj s rozpočtem 582 870 dolarů patřil do kategorie ATP World Tour 250. Nejvýše nasazeným v singlové soutěži se stal devatenáctý tenista světa Albert Ramos-Viñolas ze Španělska. Posledním přímým účastníkem v hlavní singlové soutěži se stal portugalský 113. hráč žebříčku Gastão Elias.\n\nŠestou singlovou trofej na okruhu ATP Tour vybojoval 30letý Ital Fabio Fognini, jenž všechny tituly vyhrál na antuce. Premiérovou společnou trofej ze čtyřhry si odvezl argentinský pár Federico Delbonis a Máximo González.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n"}
{"id": "1370724", "url": "https://cs.wikipedia.org/wiki?curid=1370724", "title": "Jessica Barden", "text": "Jessica Barden\n\nJessica Barden (* 21. července 1992 Northallerton, Severní Yorkshire) je britská herečka. Mezi její nejznámější role patří Alyssa v seriálu \"The End of the F***ing World\" a Justine v \"Penny Dreadful\".\n\nNarodila se v Northallertonu v Severním Yorkshiru a v roce 1995 se s rodiči přestěhovala do města Wetherby, kam později chodila i na střední školu. Její herecký debut přišel v roce 1999, kdy se objevila v malé roli v dílu seriálu \"Mí rodiče, mimozemšťané\". Později též ztvárnila malé role v seriálech \"No Angels\" a \"The Chase\". V roce 2007 bylo oznámeno, že ztvární Kayleigh Morton ve známém britském dramatickém seriálu \"Coronation Street\", kde se objevovala až do konce následujícího roku, kdy v seriálu její rodina spolu s ní odjede.\n\nV roce 2007 přišel její filmový debut, a to ve snímku \"Revoluce paní Ratcliffové\", který pojednává o britské rodině, která se během studené války přestěhuje do Západního Německa. V roce 2010 se objevila ve filmu Stephena Frearse, \"Tamara Drewe\" a v následujícím roce si zahrála Sophii, kamarádku hlavní postavy v podání Saoirse Ronan, v akčním filmu \"Hanna\". V roce 2014 ztvárnila jednu z rolí v americkém nezávislém snímku \"Ukolébavka\". \n\nV roce 2015 se objevila v dvoudílné televizní adaptaci knihy \"The Outcast\" od Sadie Jones. Ve stejném roce si zahrála Liddy ve filmu Thomase Vinterberga, \"Daleko od hlučícího davu\" a též ztvárnila vedlejší roli v absurdní černé komedii \"Humr\". V roce 2017 se objevila v britském hororovém snímku \"Habit\" a zahrála si Alyssu v seriálu \"The End of the F***ing World\".\n\n"}
{"id": "1370725", "url": "https://cs.wikipedia.org/wiki?curid=1370725", "title": "McClure's Magazine", "text": "McClure's Magazine\n\nMcClure´s Magazine či jen zkrácene McClure´s byl americký ilustrovaný měsíční magazín, který byl populární na počátku 20. století. Vycházel mezi lety 1893 až 1919. McClure´s se stal populární díky započetí tradice tzv. muckrakingu, tedy počátku investigativní žurnalistiky. Zakladateli byli pánové S. S. McClure a John Sanborn Phillips. \n"}
{"id": "1370726", "url": "https://cs.wikipedia.org/wiki?curid=1370726", "title": "Vyjdi ven", "text": "Vyjdi ven\n\nVyjdi ven byl název výstražné studentské stávky, která se konala 15. března 2018 po celém Česku. Tisíce studentů z více než 300 vysokých a středních škol vyšli v poledne před školy na obranu ústavních hodnot a demokracie v zemi. Současně se konaly různé diskuze a happeningy, které pořádala také různá divadla.\n\nDůvodem byla obava z posouvání hranic ústavních zvyklostí. Mezi ně patřilo například zvolení bývalého člena Komunistické strany Československa a policejních sborů Veřejné bezpečnosti Zdeňka Ondráčka, který při během demonstrací v roce 1989 zasahoval proti demonstrantům, do čela sněmovní komise pro kontrolu činnosti Generální inspekce bezpečnostních sborů. Na funkci týden před konáním stávky rezignoval. Kritizován byl také přístup prezidenta Miloše Zemana a trestně stíhaného premiéra v demisi Andreje Babiše vůči médiím, například veřejnoprávní České televizi.\n\nÚčastníci mohli při stávce stvrdit svůj souhlas se zněním výzvy podpisem, na transparent, křídou na chodník či na tvář. Následně měli své fotografie či videa sdílet na sociálních sítích s hashtagem #VyjdiVen. Iniciátorem celé akce byli studenti z pražské Divadelní fakulty Akademie múzických umění. Protest neměl být jednorázovou akcí, ale dlouhodobou snahou studentů usilovat o lepší politickou kulturu v zemi. Podpisové archy spolu s další video- a fotodokumentací byly předány kanceláři Senátu Parlamentu ČR.\n\nVyzýváme všechny občany, a především studenty vysokých i středních škol, aby společně s námi ve čtvrtek 15. 3. – na Mezinárodní den proti policejní brutalitě, v pravé poledne vyšli ven ze škol, tříd a pracovišť na výstražnou stávku studentstva.\n\nVýstražnou stávkou vyzýváme ústavní představitele České republiky, jmenovitě prezidenta České republiky, premiéra České republiky a Parlament České republiky k obraně ústavních a společenských zvyklostí a hodnot. Chceme, aby se všem a vždy měřilo stejným metrem. Chceme, aby prezident plnil svoji ústavní funkci a aby o budoucnosti nás všech nerozhodovaly trestně stíhané osoby, aby v klíčových výborech neseděli ti, kteří kdysi aktivně potlačovali demokracii a mlátili studenty.\n\nNormalizace lži a absence základní odpovědnosti mají destruktivní následky pro náš stát a celou společnost a kategoricky je odmítáme.\n\nPředevším požadujeme:\n\nPrezident České republiky Miloš Zeman večer v den protestu při rozhovoru v televizi Barrandov studentskou stávku odsoudil. Argumentoval tak, že by se nemělo protestovat proti výsledkům voleb (proti tomu se ve skutečnosti nedemonstrovalo). Dále uvedl, že lidé neprotestovali proti jeho výrokům o České televizi při vlastním inauguračním projevu 8. března 2018, ale za „Kalouskovu televizi“. Řekl, že několikrát premiéra v demisi Andreje Babiše varoval, že se politik demonstrací bát nemá. Zmínil také doslovně, že mu „je těch chudáčků (protestujících) líto“.\n\n"}
{"id": "1370728", "url": "https://cs.wikipedia.org/wiki?curid=1370728", "title": "Nokie Edwards", "text": "Nokie Edwards\n\nNokie Edwards (9. května 1935 – 12. března 2018) byl americký kytarista. Hraní na strunné nástroje se věnoval již od dětství. Počínaje rokem 1960 působil ve skupině The Ventures, kterou opustil v roce 1968. Následně se vydal na sólovou dráhu, při níž se mu však nedostávalo takového úspěchu jako v The Ventures a roku 1972 se do kapely vrátil. Kapelu opustil v roce 1984, ale později s ní znovu občasně vystupoval. Během své kariéry spolupracoval i s dalšími hudebníky. Zemřel po operaci kyčelního kloubu ve věku 82 let.\n"}
{"id": "1370729", "url": "https://cs.wikipedia.org/wiki?curid=1370729", "title": "Otta Mizera", "text": "Otta Mizera\n\nOtta Mizera, též Otto (29. května 1919, Praha – 21. října 1958, Paříž) byl český surrealistický a kubistický výtvarník, překladatel a publicista.\n\nStudium reálného gymnázia v Libni ukončil maturitou v roce 1938. Na gymnáziu se seznámil se Zdeňkem Lorencem (1919–1999), dalším členem budoucí surrealistické skupiny Ra. Oba se po maturitě vydali do Francie a společně se přihlásili na Filozofickou fakultu Univerzity Karlovy; zde setrvali necelé tři semestry, do uzavření českých vysokých škol nacisty. V roce 1939 též spolu založili v Libni \"Divadlo U zelené růže\", které však působilo pouze krátkodobě (jedno představení). Po uzavření vysokých škol našel Mizera zaměstnání v Topičově nakladatelství, poté byl knihovníkem. V letech 1940–1942 též navštěvoval tzv. \"Školu Mánesa\", kde ho učil figurální kresbu a portrétování Vladimír Sychra.\n\nSpolupracoval se surrealistickou skupinou Ra (Ludvík Kundera aj.), inicioval vydání jejího sborníku \"Roztrhané panenky\" (1942).\n\nPo 2. světové válce se krátce přihlásil na studium architektury, kterého v zimě 1945 zanechal. V roce 1946 navštívil Paříž, v roce 1947 tam odjel znovu a do Československa se už nevrátil. V Paříži se Otta Mizera věnoval pouze výtvarnému umění, ve kterém byl ovlivněn především kubistickým obdobím Pabla Picassa.\n\nŽivot ukončil sebevraždou.\n\n\n\n\nNěkterá výtvarná díla Otty Mizery z let 1944 a 1945 jsou v majetku Galerie moderního umění v Hradci Králové, Krajské galerie výtvarného umění ve Zlíně, Alšovy jihočeské galerie v Hluboké nad Vltavou a Galerie umění Karlovy Vary.\n\n\n\n"}
{"id": "1370736", "url": "https://cs.wikipedia.org/wiki?curid=1370736", "title": "Henry Wahl", "text": "Henry Wahl\n\nHenry Wahl (9. března 1915 Odda – 13. října 1984 Trondheim) byl norský rychlobruslař.\n\nZávodně bruslil již ve 30. letech 20. století, na velkých mezinárodních závodech se poprvé představil v roce 1946, kdy startoval na neoficiálním Mistrovství Evropy. Zúčastnil se Zimních olympijských her 1948 (10 000 m – závod nedokončil), o několik týdnů později vybojoval bronzovou medaili na Mistrovství světa. Dalšího úspěchu dosáhl na Mistrovství Evropy 1951, kde rovněž získal bronz. Poslední závody absolvoval v roce 1952.\n"}
{"id": "1370737", "url": "https://cs.wikipedia.org/wiki?curid=1370737", "title": "Bad Attitude", "text": "Bad Attitude\n\n\n\n\n"}
{"id": "1370738", "url": "https://cs.wikipedia.org/wiki?curid=1370738", "title": "Johnny Werket", "text": "Johnny Werket\n\nJohn Roland „Johnny“ Werket (8. října 1924 Saint Paul, Minnesota – 4. června 2010 Sun City West, Arizona) byl americký rychlobruslař.\n\nNa mezinárodní scéně debutoval v roce 1948. Tehdy se zúčastnil Zimních olympijských her (1500 m – 6. místo, 10 000 m – 11. místo), poté startoval na Mistrovství Evropy, kde skončil na šesté příčce, a následně získal stříbrnou medaili na Mistrovství světa, což byl největší úspěch jeho sportovní kariéry. O rok později byl na světovém šampionátu pátý, v roce 1950 vybojoval bronz. Zúčastnil se také ZOH 1952 (500 m – 11. místo, 1500 m – 12. místo) a 1956 (500 m – 11. místo, 1500 m – 25. místo). V roce 1956 ukončil aktivní sportovní kariéru. Již od roku 1952 se věnoval trénování amerických rychlobruslařů. Mezi jeho pozdější svěřence patřili i Dianne Holumová a Eric Heiden.\n"}
{"id": "1370741", "url": "https://cs.wikipedia.org/wiki?curid=1370741", "title": "Krymsk", "text": "Krymsk\n\nKrymsk () je město v Krasnodarském kraji v Ruské federaci. Při sčítání lidu v roce 2010 měl přibližně sedmapadesát tisíc obyvatel.\n\nKrymsk leží na Adagumu, levém přítoku Kubáně. Od Krasnodaru, správního střediska kraje, je vzdálen 87 kilometrů západně. Nejbližší město v okolí je Abinsk ležící přibližně patnáct kilometrů jihovýchodně.\n\nKrymsk byl založen v roce 1862 jako stanice \"Krymskaja\". Na \"Krymsk\" byl přejmenován až v roce 1958 zároveň s povýšením na město.\n\nZa druhé světové války byl Krymsk od srpna 1942 do 5. května 1943 obsazen německou armádou.\n"}
{"id": "1370742", "url": "https://cs.wikipedia.org/wiki?curid=1370742", "title": "Alan Spiegl", "text": "Alan Spiegl\n\nAlan Spiegl (* 7. srpna 1959 Opava) je bývalý československý krasobruslař, který spolu se svojí sestrou Ingrid Spieglovou (* 6. srpna 1960) soutěžili v kategorii sportovních dvojic. Stali se šestinásobnými mistry Československa a v krasobruslení reprezentovali Československo na Zimních olympijských hrách 1976 v Innsbrucku.\n\nNarodil v Opavě. Je starším sourozencem Ingrid Spieglové, s kterou tvořili krasobruslařskou sportovní dvojici. V roce 1984 oba dokončili studium na Pedagogické fakultě Masarykovy univerzity v Brně.\n\nJe ženatý. S manželkou Věrou mají dva syny – Ondřeje (švédský krasobruslař) a Lukáše. Spolu s rodinou žil Salzburgu, následně v Česku a v roce 2000 se s rodinou přestěhoval do švédského města Uppsala, posléze se přestěhovali do Växjö a nyní žijí v Eskilstuně.\n\nV roce 1973 se spolu se sestrou přestěhovali z Opavy do Brna, kde se jich ujal trenér Ivan Rezek. Sourozenci reprezentovali Československo v krasobruslení, v kategorii sportovních dvojic. Brněnská sourozenecká dvojice se postupně zařadila mezi světovou špičku. V letech 1975–1980 byli ve své kategorii mistry Československa, získali šest zlatých medailí. Na mezinárodní úrovni poprvé startovali v roce 1975 kdy na Mistrovství Evropy v krasobruslení v Kodani skončili na 12. pozici.\n\nNásledující sezonu v roce 1976 se na Mistrovství Evropy v Ženevě umístili znovu na 12. místě. V témže roce na XII. Zimních olympijských hrách v Innsbrucku vybojovali třinácté místo. Na závěr sezony se umístili na 10. místě na Mistrovství světa v krasobruslení v Göteborgu.\n\nNa celosvětové úrovni dosáhli sourozenci nejlepších sportovních výsledků v roce 1977 na Mistrovství světa v Tokiu a v roce 1978 na Mistrovství světa v krasobruslení v Ottawě. Nejlepšího výsledku na evropských soutěžích dosáhli v roce 1978 na Mistrovství Evropy v krasobruslení ve Štrasburku, kde se umístili na 5. místě.\n\nV roce 1977 na Golden Spin v Záhřebu získali stříbrné medaile. Tutéž medaili získali i v letech 1978 a 1979 na Pražské brusli. Bronz obdrželi na soutěži Ennia Challenge Cup v roce 1979. V roce 1980 se měli zúčastnit Zimních olympijských her v Lake Placid, ale tehdejší komunistický režim se rozhodl dát své místo někomu jinému. Sourozenci ukončili svoji sportovní kariéru na konci sezóny v roce 1980.\n\nPo skončení závodní činnosti vystupovali sedm let v profesionální revui Holiday on Ice. Od roku 2016 pracuje jako trenér krasobruslení ve sportovním klubu Eskilstuna IK ve Švédsku, kde trénuje i svého syna Ondřeje.\n\n"}
{"id": "1370744", "url": "https://cs.wikipedia.org/wiki?curid=1370744", "title": "Římskokatolická farnost Modrá Hůrka", "text": "Římskokatolická farnost Modrá Hůrka\n\nŘímskokatolická farnost Modrá Hůrka je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nPlebánie v Modré Hůrce je poprvé písemně doložena v roce 1354, kdy je uváděna v církevních záznamech jako \"Horka Minor supra Bzí\" (lze přeložit jako \"Menší Horka nade Bzím\"). Místní duchovní správa v pozdější době zanikla a samostatná farnost zde byla obnovena až v roce 1669. Farní kostel je v jádru gotický, později upravovaný renesančně a barokně.\n\nFarnost spravuje řeckokatolický kněz (tj. katolický kněz byzantského ritu) s oprávněním (tzv. fakultou) biritualismu, který tedy může slavit bohoslužby v byzantském i římském ritu. Vedle této činnosti ve struktuře českobudějovické diecéze rovněž pečuje o komunitu řeckokatolíků ve Strakonicích. V českobudějovické diecézi zároveň ex currendo spravuje farnosti Kostelec a Žimutice.\n\n"}
{"id": "1370746", "url": "https://cs.wikipedia.org/wiki?curid=1370746", "title": "Mary Wiseman", "text": "Mary Wiseman\n\nMary Wiseman (* 30. července 1985) je americká herečka.\n\nVystudovala divadelnictví na Bostonské univerzitě, navštěvovala také Juilliard School. V televizi debutovala v roce 2012 v seriálu \"Craft & Burn\". V letech 2016–2017 hrála v seriálu \"Longmire\", mezi lety 2017 a 2018 se objevovala v seriálu \"Baskets\". Od roku 2017 působí v seriálu \"\", kde hraje Sylviu Tilly. Tuto postavu ztvárnila i v seriálu \"\" (2018).\n\n"}
{"id": "1370748", "url": "https://cs.wikipedia.org/wiki?curid=1370748", "title": "Oblastní hokejové soutěže 1956/1957", "text": "Oblastní hokejové soutěže 1956/1957\n\nČeskoslovenské oblastní soutěže ledního hokeje 1955/1956 byla třetí nejvyšší hokejovou soutěží na území Československa.\n\nSoutěž se měla skládat ze 6 skupin po 4 nebo 6 účastnících. Ve skupinách se všechny kluby utkaly každý s každým (celkem 6 (10) kol). Vítězové jednotlivých skupin se následně utkaly ve 2 skupinách o postup do Celostátní soutěže (postoupil vždy nejlepší ze dvou skupin). Nejhorší týmy ze šestičlenných skupin sestoupily do krajského přeboru ostatní skupiny byly pro příští ročník rozšířeny.\n\nTabulky nejsou úplné.\n\nPůvodně měli postoupit pouze vítězové, ale nakonec do 2. ligy postoupili všichni.\n\n"}
{"id": "1370756", "url": "https://cs.wikipedia.org/wiki?curid=1370756", "title": "Władysław Młynek", "text": "Władysław Młynek\n\nWładysław Młynek (6. června 1930 Hrádek – 1. prosince 1997 Návsí) byl polský učitel, básník, spisovatel a aktivista polské menšiny na Těšínsku.\n\nByl nejstarším dítětem Jana Młynka, soustružníka v Třineckých železárnách a Anny roz. Rabinové. Matka se starala o malé hospodářství a výchovu dětí. Oba rodiče byli hudebně nadaní. V jejich domácnosti i při společných setkáních se zpívalo a hrálo. Během okupace Československa absolvoval základní školu v Hrádku. V letech 1945-1949 byl studentem Polského gymnázia v Českém Těšíně. Ve studiu pokračoval na Střední pedagogické škole v Orlové a poté na Pedagogickém institutu v Ostravě. Působil jako učitel v polských školách v Třinci, Hnojníku, Milíkově, Bukovci, Komorní Lhotce, Kamenitým a v Návsí, kde působil jako ředitel školy. Od roku 1978 byl uměleckým vedoucím mužského sboru \"Gorol\" v Jablunkově a od roku 1983 uměleckým ředitelem festivalul \"Gorolski Świeto\". Divácké veřejnosti byl také známý jako \"Hadam z Drugi Jizby\". Kromě toho byl konferenciérem \"Týdne beskydské kultury\" ve Wisle. Byl zakladatelem a ředitelem mnoha pěveckých sborů v Hrádku, Hnojníku, Komorní Lhotce, Oldřichovicích, Smilovicích a Jablunkově a také menších dětských sborů (Czantoryjki, Goroliczek). Od roku 1990 do roku 1993 byl předsedou hlavní výboru Polského kulturně osvětového svazu v České republice (PZKO) a v dalším období byl jeho místopředsedou. Aktivně pracoval ve folklorní sekci PZKO. Byl členem několika literárních organizací, m.j. \"\"Svazu polských spisovatelů\"\" v České republice. Patřil k zakládajícím členům \"\"Hornoslezské literární společnosti\" (\"Górnośląskie Towarzystwo Literackie\") v Katovicích. V letech 1992-1993 byl šéfredaktorem měsíčníku Zwrot. Zemřel náhle 1. prosince 1997 v Návsí, kde strávil většinu svého života. Jeho dcerou je zpěvačka Halina Młynkowa.\n\nJeho literární tvorba je v poezii i próze psaná jak v literárním jazyce tak v dialektu. Jeho divadelní hry napsané dialektem pro dospělé i pro děti jsou velmi populární. Problematice rodného Těšínska, lidové kultuře a rodnému jazyku zůstal věrný po celý život.\n\n\n\n\n\n\n\n"}
{"id": "1370758", "url": "https://cs.wikipedia.org/wiki?curid=1370758", "title": "Oblastní hokejové soutěže 1957/1958", "text": "Oblastní hokejové soutěže 1957/1958\n\nČeskoslovenské oblastní soutěže ledního hokeje 1957/1958 byla třetí nejvyšší hokejovou soutěží na území Československa.\n\nSoutěž se byla rozdělena do 8 skupin po 5 nebo 6 účastnících. Ve skupinách se všechny kluby utkaly každý s každým (celkem 8 (10) kol). Vítězové jednotlivých skupin se následně utkaly ve 2 skupinách o postup do Celostátní soutěže (postoupil vždy nejlepší ze dvou skupin). Nejhorší tým a 5 nejhorších týmů z předposledního místa sestoupily do krajského přeboru.\n\nTabulky nejsou úplné.\n"}
{"id": "1370763", "url": "https://cs.wikipedia.org/wiki?curid=1370763", "title": "Římskokatolická farnost Kostelec", "text": "Římskokatolická farnost Kostelec\n\nŘímskokatolická farnost Kostelec je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nPlebánie v Kostelci je písemně doložena v roce 1379, později však zanikla. Kostelec byl pak postupně filiálkou Hosína a Purkarce. V roce 1703 vznikla ve vsi expozitura. Z té byla v roce 1848 vytvořena samostatná farnost.\nFarnost spravuje ex currendo z Modré Hůrky řeckokatolický kněz (tj. katolický kněz byzantského ritu) s oprávněním (tzv. fakultou) biritualismu, který tedy může slavit bohoslužby v byzantském i římském ritu. Vedle této činnosti ve struktuře českobudějovické diecéze rovněž pečuje o komunitu řeckokatolíků ve Strakonicích.\n\n"}
{"id": "1370768", "url": "https://cs.wikipedia.org/wiki?curid=1370768", "title": "Jiří Mackevič", "text": "Jiří Mackevič\n\nJiří Mackevič (Юрий Мацкевич) (1. ledna 1887, Usť-Dvinsk - 8. září 1941, Brno) byl ruský legionář a brigádní generál československé armády.\n\nBrigádní generál Jiří Mackevič byl ruským legionářem a velitelem dělostřeleckého VII. sboru prvorepublikové armády. Narodil se 1. ledna 1887 v Rize. Vystudoval Michajlovskou dělostřeleckou akademii v Sankt-Petěrburku (Petrohradě), kterou ukončil v hodnosti podporučíka ruské armády. V první světové válce nejprve sloužil v ruské armádě, ale od roku 1917 se stal (u města Proskurovo) velitelem dělostřelecké baterie 1. československého dělostřeleckého oddílu a později i brigády. Prvním útvarem, kde byl v legiích Jiří Mackevič zařazen, byla 4. dělostřelecká brigáda. V únoru 1918 byl povýšen na kapitána legií. Po přesunu na sibiřské válčiště se stal velitelem dělostřelectva Sibiřského úderného sboru. V roce 1918 byl povýšen na podplukovníka legií a v roce 1919 získal hodnost i podplukovníka ruské armády. Z řad příslušníků československých legií byl Jiří Mackevič vyřazen dne 12. dubna 1919 v hodnosti plukovníka. Jeho posledním útvarem, kde v legiích působil, byla 1. dělostřelecká brigáda. Po návratu legií do Československa byl v roce 1924 povýšen na plukovníka dělostřelectva. V roce 1926 se stal zástupcem velitel Dělostřeleckého pluku 51 v Brandýse nad Labem, a v následujících letech pak byl velitelem Dělostřeleckého pluku 112 v Mukačevu, zástupcem velitele Polní dělostřelecké brigády v Užhorodě a v roce 1928 opět velitelem Dělostřeleckého pluku 112 v Mukečevu. V roce 1933 povýšil do hodnosti brigádního generála a stal se velitelem Polních dělostřeleckých brigád v Košicích, Hradci Králové a Užhorodu a dělostřelckého pluku 5 v Českých Budějovicích. V roce 1935 se stal velitelem dělostřelectva Sboru VII, a v letech 1938 a 1939 dělostřelectva Hraničního pásma XV a Sboru VII Banská Bystrica. Do výslužby odešel v hodnosti brigádního generála 1. července 1939. Zemřel 8. září 1941 v Brně. Je pochován v Praze na Olšanském hřbitově (2ob, 18, 263).\n\n\n\n\n"}
{"id": "1370771", "url": "https://cs.wikipedia.org/wiki?curid=1370771", "title": "Mar'ina Rosča (stanice metra v Moskvě)", "text": "Mar'ina Rosča (stanice metra v Moskvě)\n\nMar'ina Rosča () je stanice moskevského metra na Ljublinsko-Dmitrovské lince. Byla zprovozněna v rámci úseku Trubnaja - Mar'ina Rosča, nyní se nachází mezi stanicemi Dostojevskaja - Butyrskaja. Do 16. září 2016 se jednalo o severní konečnou stanici na této lince.\n\nStanice Mar'ina Rosča se nachází ve stejnojmenné čtvrti pod ulicí \"Šeremetěvskaja\" (). Disponuje dvěma podzemními vestibuly, jižní se nachází v blízkosti křížení Šeremetěvské ulice s ulicí \"Suščovskij Val\" (), severní, který byl otevřen v prosinci roku 2012, se nachází s těsné blízkosti křižovatky s \"Čtvrtým projezdem Mar'inoj Rošči\" (). V pěší dostupnosti se nachází centrum mládeže Planeta KVN.\n\nNástupiště je s vestibuly propojeno prostřednictvím eskalátorů. Stěny na nástupišti jsou obloženy hliníkovými panely. K obložení sloupů byl využit světlý a tmavý mramor. Tmavohnědá žula obdélníkového tvaru a béžové dlaždice tvoří na podlaze geometrický vzor, který zdůrazňuje rytmus stožárů a vchodů na nástupiště. Stěny na nástupišti i východy na eskalátory jsou zkrášleny mozaikami ruského národního umělce Sergeje Vitaljeviče Gorjajeva na téma vlády hrabat Šeremetěvů.\n\nV roce 2022 se plánuje otevřít stanici Šeremetěvskaja na Velké Kolcevé lince, na kterou bude ze stávající stanice zajištěn přestup.\n\n"}
{"id": "1370772", "url": "https://cs.wikipedia.org/wiki?curid=1370772", "title": "Římskokatolická farnost Purkarec", "text": "Římskokatolická farnost Purkarec\n\nŘímskokatolická farnost Purkarec je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nVesnice Purkarec se původně jmenovala \"Karlshaus\" a plebánie je zde doložena v roce 1364. Místní duchovní správa později zanikla a ves byla přifařena k Hosínu. V roce 1703 byla v Purkarci ustavena farnost, ke které původně patřila expozitura v Kostelci, která byla v roce 1848 přeměněna na samostatnou farnost.\nFarnost je administrována ex currendo z Hluboké nad Vltavou.\n\n"}
{"id": "1370774", "url": "https://cs.wikipedia.org/wiki?curid=1370774", "title": "Armstrong Siddeley Sapphire", "text": "Armstrong Siddeley Sapphire\n\nArmstrong Siddeley Sapphire byl britský proudový motor vyráběný v 50. letech firmou Armstrong Siddeley. Jednalo se o konečný vývoj prací, které začaly na motoru Metrovick F.2 v roce 1940 a vyvinuly se do pokročilého motoru s axiálním kompresorem a prstencovou spalovací komorou, čímž tento motor poskytoval tah 49 kN. Poháněl starší verze letounů Hawker Hunter, Handley Page Victor a letouny Gloster Javelin. Licenční výroba probíhala také ve Spojených státech ve společnosti Wright Aeronautical jako J65, kde poháněl řadu amerických letounů. Hlavním konkurentem motoru Sapphire byl Rolls-Royce Avon.\n\n\"Pozn.:\"\n\n\n\"Data:\" \n\n\n"}
{"id": "1370780", "url": "https://cs.wikipedia.org/wiki?curid=1370780", "title": "Hlízovec Loeselův", "text": "Hlízovec Loeselův\n\nHlízovec Loeselův (\"Liparis loeselii\") je vytrvalá orchidej, světle zelená bylina drobného vzrůstu, která v české krajině nebývá vyšší než 20 cm a patří k nejmenším a nejméně nápadným orchidejím. Je v České republice původní druh a z celkového počtu asi 450 druhů rodu hlízovec je jediným, který se vyskytuje v české přírodě. Roste výhradně ve specifických mizejících biotopech, na slatiništích a rašeliništích, jež jsou v současnosti již velice vzácné. Pro stále nižší a nižší počty existujících kvetoucích jedinců je považován za rostlinu ohroženou vyhynutím.\n\nSvé rodové jméno „hlízovec“ dostal podle pahlízy (stonkové nadzemní hlízy), jejíž výskyt u terestrické (pozemní) orchideje je poměrně řídký jev. Druhové jméno „Loeselův“ dostal podle pruského lékaře a biologa Johannese Loesela. Tato ojediněle se vyskytující rostlina je ve středoevropské přírodě těžko zaměnitelná, zato snadno přehlédnutelná.\n\nO velké adaptabilitě druhu svědčí jeho široké rozšíření. Roste, vyjma nejsevernějšího a nejjižnějšího území, po celé Evropě a směrem na východ zasahuje až na západní Sibiř a do Střední Asie. Vyskytuje se i v Severní Americe, od jižních oblastí Kanady až po jih Spojených států amerických, ve kterých se ale vyhýbá západním a jižním státům s teplým a suchým podnebím. lokalita\n\nV České republice je evidován výskyt pouze na třech lokalitách ve východních Čechách (Broumarské slatiny, Byšičky, rašeliniště u Vidláku), pěti na Českolipsku (Máchovo jezero, Břehyňský rybník, Novozámecký rybník, Jestřebské louky a Shnilé louky) a po jedné u Veselí nad Lužnicí (rašeliniště Ruda) a v Bílých Karpatech (lokalita Kalábová). Nejbohatší česká místa výskytu u Jestřebí nejsou přírodního původu, ale vznikly na místech po vytěžení rašelinišť.\n\nPopulace hlízovce Loeselova vznikají na plochách zcela bez vegetace nebo na místech s řídkým bylinným patrem a s minimální, nejlépe nulovou pokryvností keřového a stromového patra, ovšem vždy při vysoké hladině podzemní vody. Velmi častým faktorem pro vznik nových populací je disturbance, ať už přirozená (požáry) nebo antropogenní (těžba rašeliny). Preferuje rašeliniště, prameniště a slatiny které jsou holé, nebo porostlé jen řídce zapojenými travinami, dobře vyvinutý mechový podrost nevadí a spíše rostlině prospívá. Na pobřeží severozápadní Evropy se objevuje ve vlhkých prohlubních mezi písečnými dunami.\n\nRoste převážně na podkladech chudých na živiny a s neutrální až zásaditou reakcí při pH s hodnotou 6,2 až 7,2. Je považován za nížinný typ, v Česku se vyskytuje do nadmořské výšky nižší než 500 m, ale v teplých jižních oblastech až do 1100 m. Ve středoevropských podmínkách kvete v červnu a červenci. Byl zjištěn různý počet chromozomů 2n = 26, 32, i 36, morfologické rozdíly související s počtem ale nejsou známe.\n\nPrvým rokem semeno infikováno endofytickou houbou klíčí a vytváří protokorm, speciální útvar vznikající zvětšováním embrya, který přirůstá po celou druhou vegetační sezonu. Teprve koncem třetího roku dojde k jeho vyzrání, zastaví růst a objeví se na něm vegetační pupen. Ve čtvrtém roce vyroste z pupenu nad povrch půdy prvý zelený list. V pátém a šestém roce vytváří rostlina dva listy a teprve sedmým rokem je rostlina schopná vykvést. Popsaný vývoj může být za optimálních podmínek kratší a doba do prvého kvetení může trvat výjimečně i pouhé čtyři roky, délka vývoje je podmíněna vlastnostmi konkrétního stanoviště. Dospělé rostliny již nejsou na houbovém endofytu závislé a mají normální kořeny schopné absorbovat potřebné živiny z půdy.\n\nU dospělé byliny se počátkem dubna začíná zvětšovat pupen v bazální části pahlízy, prorůstá loňskou listovou pochvou a zároveň vznikají kořeny pahlízy. V květnu pupen vyroste nad povrch a rozvijí se v listy, již tehdy v paždí horního listu vzniká základ hlízy pro následný rok. Současně se mezi listy rostliny, která bude v tomto roce kvést, objevuje zárodek lodyhy s květenstvím. Počátkem června vyroste lodyha s květenstvím nad úroveň listů a postupně se prodlužuje až do konce června či počátkem července, kdy jednotlivé květy začínají akropetálně (odspodu k vrcholu) rozkvétat. V době kvetení má rostlina již dvě pahlízy, nová se zvětšuje nejvíce po odkvětu v době zrání plodů a její růst končívá v září s úbytkem chlorofylu v listech. Od října do března je nová pahlíza ve stadiu vegetačního klidu a čeká na jaro, kdy z jejího založeného pupene vyroste nová lodyha i květenství. Z pahlízy, jenž nenashromáždila dostatek živin, vyroste rostlina pouze s listy. Stará pahlíza většinou odumírá, stejně jako zaniká její propojení s novou. Pahlíza vyrůstá vždy v paždí nejvyššího listu a tím se rostlina v přirůstajícím mechovém porostu průběžně posunuje směrem vzhůru. S ohledem na přežívání pahlízy v období vegetačního klidu u povrchu půdy je rostlina považována za hemikryptofyt.\n\nVytrvalá bylina s krátkým, šikmým oddenkem a dvěma vejčitými, mírně zploštělými pahlízami. Přestože roste v mokřadních biotopech, kořen neobsahuje aerenchymové pletivo. Z loňské pahlízy vyrůstá přímá lodyha dosahující obvykle výšky 6 až 15 cm, v místech s příznivějšími přírodními podmínkami může být vysoká i 20 cm. Lodyha má u báze obvykle jen dva přízemní, široce kopinaté a zdánlivě vstřícně vyrůstající, nestejně velké listy, které mohou být dlouhé až 13 a široké 3 cm, jsou oboustranně matně lesklé a obalují novou letošní pahlízu, která je zelená a schopná fotosyntézy.\n\nV horní části tří až pětihranné lodyhy bývá řídké klasnaté květenství obsahující obvykle dva až patnáct drobných květů se žlutozeleným okvětím. Květy na krátkých stopkách jsou asi 5 mm dlouhé a 3 mm široké, směřují šikmo dolů a jsou různě pootočené v rozmezí 270 až 360°. Tři vnější okvětní lístky se širší bázi jsou čárkovitě kopinaté, dva vnitřní postranní jsou čárkovité. Nápadně velký, podlouhle vejčitý a po obvodě zvlněný a vroubkovaný pysk směřuje rovnovážně do strany nebo vzhůru. Sloupek vzniklý srůstem čnělek je i s prašníkem vykloněn dopředu a umožňuje brylkám samovolně se přiblížit k blizně. Semeník je válcovitý, málo zkroucený a jeho drobná blizna je čtvercová. Rostlina může být opylená hmyzem, ale je většinou autogamní, což je v čeledi vstavačovitých výjimečný jev a předpokládá se, že tuto vlastnost získala až druhotně pro nedostatek opylovačů.\n\nPlod je tobolka s krátkou stopkou směřující šikmo vzhůru, která puká jen za určitých klimatických podmínek, ty nastávají při vyšší vzdušné vlhkosti koncem podzimu nebo až v průběhu zimy, někdy přetrvá neotevřená až do jara. Tobolka obsahuje mnoho, až 4000 drobných semen, která jsou velká jen asi 0,3 mm a patří k nejmenším u evropských orchidejí. Bývají na podzim rozptylována větrem a z tobolek otevřených na konci zimy vodou z tajícího sněhu. Jsou životaschopná i po roce uložení v mokré zemi. Protože neobsahují živiny potřebné k růstu embrya, může se vyvinout v semenáček jen při symbióze s podhoubím mykorhizní houby.\n\nRostlina se může množit vegetativně i semeny. Staré pahlízy někdy neuschnou, ale vytvoří adventní pupeny a z nich vyrostou nové rostliny, které díky mělkým kořenům mohou být vodou přesunuty o něco málo vedle původní rostliny a vzniknou trsy. Protože jednotlivé exempláře jsou poměrně krátkověké, hraje vegetativní rozmnožování důležitou roli, umožňuje druhu setrvat na stanovišti mnohem déle.\n\nSemena mají nevyzrálá embrya a vzhledem k velkému počtu vyklíčí jen ojediněle, potřebují k tomu přítomností mykorhizních hub a současné nezaplavení vodou, klíčí i z povrchu půdy a za příhodných podmínek až z hloubky do 7 cm. Pouze jejich zásluhou může druh kolonizovat nová stanoviště.\n\nHlízovec Loeselův obsazuje nová stanoviště v raných fázích sukcese, kdy se dokáže rychle rozšířit, ale jeho populace jsou většinou krátkověké a mají nízkou konkurenceschopnost. Nedlouhé trvání mívají i vhodné podmínky pro jeho setrvání na místech, která jsou neobhospodařovaná a přirozeně zarůstají vzrůstnými travinami nebo jsou přistíněna mohutnějšími dřevinami. Tato drobná orchidej roste převážně v silně ohrožovaném biotopu slatinišť a její existence je závislá na ochraně hydrologického režimu, kdy potřebná výška podzemní vody se počátkem vegetační sezony pohybuje mezi 4 až 15 cm pod povrchem půdy a v průběhu roku jen krátkodobě klesne pod 50 cm. Pokud nastane krátkodobá změna, zaplavení v nevhodnou dobu nebo sucho, rostlina nekvete, při déletrvající změně druh po třech až čtyřech létech vymizí. Definitivně také odchází při zastínění vysokými travinami nebo dřevinami. Hodně historicky známých lokalit vymizelo, na druhé straně se někdy objevuje na nečekaných místech, jako jsou nově obnažené plochy bez vegetace nebo zazemněné rybníky.\n\nDruh je nejsilněji ohrožen destrukcí svých stanovišť způsobovanou přímým působením člověka nebo přirozenou sukcesí. Nejzhoubnější vliv má jejich odvodňování a snaha o přeměnu na ekonomicky využitelnou půdu. Protože v České republice klesají početní stavy těchto kvetoucích rostlin, je ve snaze o záchranu druhu zařazen hlízovec Loeselův v \"Červeném seznamu cévnatých rostlin České republiky\" i ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\" mezi kriticky ohrožené druhy (C1t, §1). Je také uveden v příloze č. II a č. IV \"Směrnice Rady Evropy 92/43 EHS ze dne 21. května 1992 o ochraně přírodních stanovišť, volně žijících živočichů a planě rostoucích rostlin\", v příloze č. I \"Bernské úmluvy\", v příloze č. II \"CITES\" a v příloze A \"Nařízení Rady (ES) č. 338/97 ze dne 9. prosince 1996 o ochraně druhů volně žijících živočichů a planě rostoucích rostlin a regulování obchodu s nimi\".\n\n"}
{"id": "1370782", "url": "https://cs.wikipedia.org/wiki?curid=1370782", "title": "Petr Lokaj", "text": "Petr Lokaj\n\nPetr Lokaj je český pediatr a onkolog, který působí v Dětské nemocnici v Brně. Je jedním z průkopníků dětské paliativní péče v České republice. \n\nNa lékařské fakultě vystudoval obor pediatrie. Začínal na Klinice dětských infekčních nemocí, dále pracoval na oddělení anestezie a resuscitace. Od roku 2000 působí na Klinice dětské onkologie. Jeho hlavní pracovní náplní je podpůrná a intenzivní péče se zaměřením na léčbu bolesti, výživu a od roku 2008 i na paliativní péči. Spolupracuje s Nadačním fondem Krtek, pomáhal rozjet činnost jednoho z prvních dětských hospiců Ondrášek v Ostravě.\n\n\n"}
{"id": "1370784", "url": "https://cs.wikipedia.org/wiki?curid=1370784", "title": "Akademické mistrovství světa v orientačním běhu 1986", "text": "Akademické mistrovství světa v orientačním běhu 1986\n\n5. Akademické mistrovství světa v orientačním běhu proběhlo ve Maďarsku ve dnech 1. až 3. srpna 1986. Centrem závodů AMS byl Miskolc.\n\nZávodů se zúčastnilo celkem 145 závodníků (80 mužů a 65 žen) z 17 zemí.\n\nProgram mistrovství světa:\n\n"}
{"id": "1370785", "url": "https://cs.wikipedia.org/wiki?curid=1370785", "title": "Římskokatolická farnost Choryně", "text": "Římskokatolická farnost Choryně\n\nŘímskokatolická farnost Choryně je územním společenstvím římských katolíků v rámci děkanátu Valašské Meziříčí Olomoucké arcidiecéze s farním kostelem svaté Barbory.\n\nRoku 1141 se objevují zmínky o této obci v listinách olomouckého biskupa Jindřicha Zdíka. Choryně byla součástí majetku Olomoucké kapituly a od roku 1263 se stala letním statkem olomouckého biskupství. Zpočátku byla Choryně přifařena pod farnost Kelč. V roce 1785 byla ustanovena samostatní farnost. Kostel byl postaven roku 1790.\nPořadí duchovních správců je známo od roku 1799. Od července 2009 byl ustanoven administrátorem R. D. Mgr. Petr Jombík.\n\nVe farnosti se pravidelně pořádá tříkrálová sbírka. V roce 2018 se při ní v Choryni vybralo 22 510 korun.\n\n"}
{"id": "1370786", "url": "https://cs.wikipedia.org/wiki?curid=1370786", "title": "Akademické mistrovství světa v orientačním běhu 1988", "text": "Akademické mistrovství světa v orientačním běhu 1988\n\n6. Akademické mistrovství světa v orientačním běhu proběhlo ve Norsku ve dnech 20. až 22. července 1988. Centrem závodů AMS byl Trondheim.\n\nZávodů se zúčastnilo celkem 184 závodníků (99 mužů a 85 žen) z 23 zemí.\n\nProgram mistrovství světa:\n\n"}
{"id": "1370788", "url": "https://cs.wikipedia.org/wiki?curid=1370788", "title": "Lokaj (příjmení)", "text": "Lokaj (příjmení)\n\nPříjmení Lokaj nese více různých osob:\n\n\n"}
{"id": "1370790", "url": "https://cs.wikipedia.org/wiki?curid=1370790", "title": "Eitan (transportér)", "text": "Eitan (transportér)\n\nEitan je těžký kolový obrněný transportér 8×8 vyvíjený pro izraelské pozemní síly jako náhrada zastaralých amerických transportérů M113. Je to první izraelský kolový obrněný transportér. Vozidlo se vyznačuje velkými rozměry a vysokou úrovní pasivní ochrany. Díky své hmotnosti okolo 35 tun je považováno za zřejmě nejtěžší kolový transportér současnosti (srovnatelný je zřejmě německý Boxer). Zahájení sériové výroby Eitanu je plánováno na rok 2018 (jiný pramen uvádí 2022). Kromě základního obrněného transportéru mají být vyvinuty i další specializované verze.\n\nVývoj obrněného transportéru Eitan je součástí úsilí o náhradu 6000 izraelskou armádou provozovaných amerických pásových transportérů M113 za modernější a odolnější vozidla. Izraelské obranné síly dlouhodobě kladou velký důraz na ochranu svých vojáků (to se odrazilo mimo jiné v koncepci tanku Merkava), takže velmi malá odolnost transportérů M113 je vnímána jako velký problém. Plně se to ukázalo roku 2014 během operace Ochranné ostří, kdy při zásahu izraelského M113 střelou RPG zahynulo sedm vojáků. M113 zčásti nahrazují vysoce odolné obrněné transportéry na tankových podvozcích (Achzarit, Nakpadon, Nagmachon a Namer). Ty však mají velké pořizovací a provozní náklady. To vedlo k rozhodnutí vyvinout nový vysoce odolný obrněný transportér na kolovém podvozku jako jejich doplněk (cena kolového Eitanu dosahuje přibližně poloviny ceny pásového Nameru).\n\nPrvní informace o vývoji vozidla Eitan byly zveřejněny na konci roku 2015. Prototyp Eitanu byl poprvé veřejně představen 1. srpna 2016. Dle serveru Armádní noviny zatím není zcela jasné, zdali je představený prototyp technologickým demonstrátorem, nebo již prototypem budoucího sériově vyráběného stroje.\n\nDne 11. března 2018 izraelská vláda schválila nákup několika stovek vozidel Eitan. Do roku 2027 má armáda získat celkem 531 Eitanů.\n\nV konstrukci transportéru je využita řada komerčně dostupných komponentů z evropských obrněných vozidel (pohonná jednotka, převodovka, konstrukce zavěšení kol, atd.). Konstrukce je modulární. Vozidlo přepravuje tříčlennou posádku a až dvanáctičlenný výsadek. Ten jej opouští pomocí výklopné rampy na zádi. Velmi vysokou úroveň má ochrana vozidla. Eitan má vysoko posazený trup tvarovaný do V, je vybavený modulárním pancéřováním a ochrannými systémy, včetně aktivního systému Rafael Trophy. Hlavní výzbrojí prototypu je 12,7mm kulomet v dálkově ovládané zbraňové stanici. Pohonný systém tvoří turbodiesel o výkonu 552 kW (750 hp). Nejvyšší rychlost dosahuje 90 km/h. Dojezd je odhadován na 1000 km.\n"}
{"id": "1370791", "url": "https://cs.wikipedia.org/wiki?curid=1370791", "title": "Eduard Ureš", "text": "Eduard Ureš\n\nEduard Ureš – Ulbricht, narozený jako Eduard Ulbricht, křtěný Eduard Martin, skautskou přezdívkou \"Ataman\" nebo \"Matalufa\", později označován i jako \"Studánkový dědeček\"; (9. října 1904 Husovice – 2. ledna 1992 ?) byl český důstojník a skaut, který se též proslavil hledáním a obnovováním studánek a pramenů.\n\nEduard Ureš se narodil roku 1904 v Husovicích v rodině krejčího Eduarda Ulbrichta a již od útlého věku se věnoval cvičení v Sokole. Vystudoval reálné gymnázium, kde také odmaturoval, a následně v letech 1923–1925 (či 1926) studoval na Vojenské akademii v Hranicích. Dále pokračoval v letech 1935–1938 na Vysoké škole válečné v Praze. Vojensky činný byl až do roku 1960, 1. dubna 1954 byl povýšen do hodnosti generálmajora.\n\nBěhem života vedl různé sokolské i skautské oddíly a tábory, vedení se věnoval až do roku 1970. Během poválečné obnovy Junáka byl až do opětovného zákazu skautingu v roce 1949 moravským zemským náčelníkem. Za komunistického režimu pokračoval v práci s mládeží i jako vedoucí pionýrských táborů.\n\n1. března 1968 poslal generálmajor Ureš poslal Alexandru Dubčekovi oficiální žádost o obnovení skautské organizace, k čemuž následně opravdu došlo. V letech 1968–1970 zastával funkci III. místonáčelníka Junáka a byl vyznamenán Řádem stříbrného vlka. V této době také působil také jako instruktor Jesenické lesní školy a byl předsedou skupiny branné výchovy Junáka. V roce 1970 patřil k ustavujícím členům Svojsíkova oddílu.\n\nPo třetím zákazu skautingu intenzivně navázal na svůj dosavadní koníček – hledání pramenů a studánek. Hledal je zejména v okolí Brna, následně i ve Slezsku, na severní Moravě a ve středních Čechách a Praze. Celkem se mu podařilo vypátrat přes tisíc studánek. Sepsal množství rukopisů – ať se skautskou, tělovýchovnou či vojenskou tematikou, zkušenosti z hledání a obnovy studánek shromáždil v rukopise \"Studánky\", kniha však nesměla kvůli jeho skautským aktivitám vyjít tiskem. Byl mu udělen Březový lístek nejvyšší hodnosti (12), tedy zlatý.\n\nEduard Ureš je pohřben na hřbitově na Vyšehradě v Praze.\n\nNa jeho počest je pojmenována \"Urešova studánka\" v Kunratickém lese a ulice \"Urešova\" v pražských Kunraticích.\n\n\n"}
{"id": "1370792", "url": "https://cs.wikipedia.org/wiki?curid=1370792", "title": "Tuvinská vlajka", "text": "Tuvinská vlajka\n\nVlajka Tuvy, jedné z autonomních republik Ruské federace, je tvořena modrým listem o poměru 2:3, se žlutým klínem u žerdi. Vlajkový list je rozdělen na tři části modrými pruhy vytvářejícími dohromady podobu ležatého písmene „Y”, které jsou lemovány bílými pruhy.\n\nVlajka znázorňuje soutok Malého a Velkého Jeniseje v hlavním městě republiky Kyzylu. Modrá barva symbolizuje tradiční život kočovníků pod širým nebem, žlutá je znázorněním bohatství i buddhistického náboženství, bílá vyjadřuje morální čistotu a je také výrazem pohostinnosti (Tuvinci mají ve zvyku vítat návštěvníky čajem s mlékem).\n\nVlajka byla přijata Nejvyšším sovětem autonomní republiky Tuva 17. září 1992. Autory návrhu jsou Oyun-ool Sat, Ivan Salčak a Oleg Lazajev. Původní poměr stran vlajky byl 1:2, v roce 2002 byl novým zákonem změněn na 2:3.\n\n\n"}
{"id": "1370794", "url": "https://cs.wikipedia.org/wiki?curid=1370794", "title": "Open 13 2018", "text": "Open 13 2018\n\nOpen 13 Provence 2018 byl profesionální tenisový turnaj pořádaný jako součást mužského okruhu ATP World Tour, který se odehrával v hale Palais des Sports na krytých dvorcích s tvrdým povrchem. Probíhal mezi 19. až 25. únorem 2018 v jihofrancouzském Marseille jako dvacátý pátý ročník turnaje.\n\nTurnaj s rozpočtem 691 850 eur patřil do kategorie ATP World Tour 250. Nejvýše nasazeným hráčem ve dvouhře po odstoupení Goffina se stal třináctý hráč světa Stan Wawrinka ze Švýcarska, který zápas druhého kola skrečoval pro zranění kolena. Jako poslední přímý účastník do hlavní singlové soutěže zasáhl francouzský 103. hráč žebříčku Nicolas Mahut.\n\nDruhý singlový titul na okruhu ATP Tour vyhrál 21letý Rus Karen Chačanov. Premiérovou společnou trofej ze čtyřhry okruhu si odvezla jihoafricko-novozélandská dvojice Raven Klaasen a Michael Venus.\n\nNásledující hráči obdrželi divokou kartu do hlavní soutěže:\n\nNásledující hráč do hlavní soutěže jako náhradník:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1370795", "url": "https://cs.wikipedia.org/wiki?curid=1370795", "title": "Kršák", "text": "Kršák\n\nPříjmení Kršák, přechýleně Kršáková, nosí více osobností:\n\n\n"}
{"id": "1370800", "url": "https://cs.wikipedia.org/wiki?curid=1370800", "title": "Delray Beach Open 2018", "text": "Delray Beach Open 2018\n\nDelray Beach Open 2018 byl profesionální tenisový turnaj pořádaný jako součást mužského okruhu ATP World Tour, který se odehrával v areálu Delray Beach Tennis Center na otevřených dvorcích s tvrdým povrchem Plexipave. Probíhal mezi 19. až 25. únorem 2018 ve floridském Delray Beach jako dvacátý šestý ročník turnaje.\n\nTurnaj s rozpočtem 622 675 dolarů patřil do kategorie ATP World Tour 250. Nejvýše nasazeným hráčem ve dvouhře se stal osmý hráč žebříčku a obhájce titulu Jack Sock ze Spojených států. Jako poslední přímý účastník do hlavní singlové soutěže zasáhl japonský 98. hráč žebříčku Taró Daniel.\n\nPremiérové turnajové vítězství na okruhu ATP Tour získal 20letý Američan Frances Tiafoe. První společnou trofej ze čtyřhy okruhu si odvezl americký pár Jack Sock a Jackson Withrow.\n\nNásledující hráči obdrželi divokou kartu do hlavní soutěže:\n\nNásledující hráči se probojovali do hlavní soutěže z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1370803", "url": "https://cs.wikipedia.org/wiki?curid=1370803", "title": "Kostel Nanebevzetí Panny Marie (Nový Rychnov)", "text": "Kostel Nanebevzetí Panny Marie (Nový Rychnov)\n\nKostel Nanebevzetí Panny Marie je farní kostel v římskokatolické farnosti Nový Rychnov, nachází se v centru městyse Nový Rychnov nedaleko zámku Nový Rychnov. Kostel je jednolodní barokní stavba s gotickým jádrem s polygonálním závěrem a hranolovou věží. Kostel je spolu v souboru s pamětním kamenem a dvěma kříži chráněn jako kulturní památka České republiky. \n\nKostel byl postaven v polovině 14. století, z téže doby pochází i první písemná zmínka o kostele. Přesněji měl být postaven mezi lety 1343 a 1363, nejstarší dochovanou částí kostela je presbytář, který pochází z doby kolem 14. století. Během třicetileté války byl kostel poškozen, stejně tak i celá obec. Opraven pak byl až v 18. století a mezi lety 1740 a 1750 byla do kostela vestavěna kruchta. V roce 1827 pak byl kostel poškozen požárem, byly zničeny i staré zvony. Kostel pak byl znovu rekonstruován a v roce 1829 byla ke kostelu přistavěna věž. V roce 2014 byla rekonstruována střecha věže.\n\n\n"}
{"id": "1370804", "url": "https://cs.wikipedia.org/wiki?curid=1370804", "title": "Alžběta Trojanová", "text": "Alžběta Trojanová\n\nAlžběta Trojanová (* 16. ledna 1987 Praha) je česká publicistka a moderátorka zaměřující se na problematiku počítačových her. Bývá označována za \"Královnu české herní žurnalistiky\" (toto označení vzniklo náhodou při interview pro online magazín, kde Trojanová sama sebe v nadsázce označila za \"královnu\" a od té doby se pojem ujal). \nVystudovala obor Marketingová komunikace a Public relations na Univerzitě Karlově v roce 2011. Svou novinářskou kariéru začala v roce 2004 v časopise \"Gamestar\", který dnes již nevychází. Dnes přispívá do časopisů ABC a Score, kde má svůj pravidelný feministický sloupek. Veřejnosti se představila s uvedením pořadu Re-play v roce 2009, kde působila také jako hlavní moderátorka a šéfredaktorka až do roku 2019. Od roku 2019 je společně s Mikolášem Tučkem moderátorkou herního pořadu New Game+ Televize Seznam. V současnosti bývá považována za jednu z nejvlivnějších a nejvýraznějších osob na poli české herní scény.\n\nMezi její nejoblíbenější hry patří dle mnoha interview a série klasických her Polda od Zima Software. Ve volném čase se věnuje cosplayi.\n"}
{"id": "1370811", "url": "https://cs.wikipedia.org/wiki?curid=1370811", "title": "Krško (rozcestník)", "text": "Krško (rozcestník)\n\nKrško může být:\n\n\n\n"}
{"id": "1370813", "url": "https://cs.wikipedia.org/wiki?curid=1370813", "title": "SpaceX CRS-14", "text": "SpaceX CRS-14\n\nSpaceX CRS-14 (alternativně SpX-14, nebo jednoduše CRS-14) je čtrnáctá a zároveň druhá ze tří dodatečných zásobovacích misí kosmické lodi Dragon k Mezinárodní vesmírné stanici (ISS) podstoupená v rámci kontraktu Commercial Resupply Services uzavřeného mezi společností SpaceX a NASA. Celkově jde o šestnáctý let Dragonu do vesmíru (pokud počítáme i demo lety C1 a C2+). Je to potřetí, kdy byla použita již jednou letěná kosmická loď Dragon a zároveň podruhé, kdy byl při letu v rámci CRS použit již letěný první stupeň nosné rakety Falcon 9. Statický zážeh před startem proběhl 28. března v 18:15 SELČ.\n\nCelkový náklad lodi byl 2647 kg. Hermetizovaná části lodi pojme 1721 kg nákladu, v nehermetizované části lodi (v trunku) bude dalších 926 kg nákladu. Podle informací z roku 2016 mají nehermetizovaný náklad tvořit přístroje ASIM, MSL SCA-GEDS-German a MISSE-FF. V hermetizované části byla také družice RemoveDebris. Mezi další vynesené experimenty patří třeba NanoRacks Module 74 Wound Healing, což je testovací náplast, která obsahuje antimikrobiální hydrogel, který urychluje hojení ran.\n\nASIM\n\nTento přístroj má za úkol studovat silné bouřky a nadatmosférické blesky. Jeho data by měla pomoci zpřesnit výpočetní modely pro meteorologické a klimatologické předpovědi. Dále se bude zaměřovat na prachové bouře, lesní požáry, výbuchy sopek, formování oblačnosti a urbanistické znečištění. Měl by prostudovat i nabíjení mraků při hurikánech. Přistoroj byl při vynášení uchycen adaptérem FRAM, který je znovupoužitý a poprvé byl použit pro zařízení EuTEF.\n\nRemoveDebris\n\nJedná se o sestavu tří satelitů, mateřské družice DebriSAT a dva cubesaty velikosti 2U - DebriSat-1 a DebriSat-2. Projekt vznikl v rámci programu European Union Framework 7 za spolupráce Surrey NanoSatellite Technology Ltd.. Celá sestava by měla otestovat techniky spojené se zachytáváním kosmického smetí. Na jeden cubesat bude vypuštěna zachytávací síť, která ale nebude spojena lanem s mateřskou družicí, druhý cubesat se použije pro testování sledovacích systému. Mateřská družice otestuje brždění o atmosféru pomocí sluneční plachty. Mateřská družice váží 100 kg a má rozměry 55 × 55 × 76 cm, bude to největší objekt vypuštěný z plauby ISS.\n\nSoučástí nákladu při návratu by měl být mimo jiné i Robonaut 2.\n"}
{"id": "1370815", "url": "https://cs.wikipedia.org/wiki?curid=1370815", "title": "Stanislav Kubíček (motocyklový závodník)", "text": "Stanislav Kubíček (motocyklový závodník)\n\nStanislav Kubíček (*23. května 1940) je bývalý československý motocyklový závodník, reprezentant v ploché dráze. \n\nVe Mistrovství světa družstev na ploché dráze skončil v roce 1963 ve Vídni na 2. místě (v týmu s Antonínem Kasperem, Miroslavem Šmídem a Lubošem Tomíčkem). V Mistrovství svět jednotlivců na dlouhé ploché dráze skončil v roce 1974 na 16. místě a v roce 1976 v Mariánských Lázních na 18. místě. V Mistrovství světa jednotlivců skončil nejlépe v roce 1964 na 9. místě v kontinentálním finále. V Mistrovství Československa jednotlivců skončil nejlépe na 5. místě v roce 1965. V roce 1965 skončil při Zlatě přilbě v Pardubicích na 2. místě.\n\n"}
{"id": "1370816", "url": "https://cs.wikipedia.org/wiki?curid=1370816", "title": "Anthony Rapp", "text": "Anthony Rapp\n\nAnthony Deane Rapp (* 26. října 1971 Chicago) je americký herec a zpěvák.\n\nVěnuje se především divadlu. Od 80. let 20. století působí na Broadwayi, k jeho nejvýznamnějším rolím patří Mark Cohen v muzikálu \"Rent\" (1996), Charlie Brown v muzikálu \"You're a Good Man, Charlie Brown\" (1999) a Lucas v muzikálu \"If/Then\" (2014). Ve filmu debutoval v roce 1987, hrál například ve snímcích \"Noční dobrodružství\" (1987), \"Školní vázanky\" (1992), \"Man of the Century\" (1999), \"Čistá duše\" (2001), \"Bohémové\" (2005; v této adaptaci muzikálu \"Rent\" opět ztvárnil Marka Cohena) či \"Láska a jiné kratochvíle\" (2009). V televizi příležitostně hostoval v různých seriálech, jeho první větší televizní rolí se stala postava Paula Stametse v seriálu \"\" (od 2017).\n\nVěnuje se také hudbě, v roce 2000 vydal sólové album \"Look Around\". Díky působení v hlavních muzikálových rolích zpíval i na několika audionahrávkách muzikálů.\n\nV roce 1997 uvedl v rozhovoru, že svoji sexuální identitu popisuje jako queer, ne vyloženě jako gay, ačkoliv je primárně homosexuál.\n\n"}
{"id": "1370825", "url": "https://cs.wikipedia.org/wiki?curid=1370825", "title": "Shazad Latif", "text": "Shazad Latif\n\nShazad Latif (* 3. července 1988 Londýn) je britský herec.\n\nJe pákistánsko-anglicko-skotského původu. V letech 2009–2011 hrál v televizním seriálu \"MI5\", mezi lety 2013 a 2015 působil v seriálu \"Toast of London\". Ve filmu debutoval v roce 2015 ve snímku \"Muž, který poznal nekonečno\". Roku 2016 se představil v seriálu \"Penny Dreadful\". Od roku 2017 hraje v seriálu \"\" postavu Voqa, resp. Ashe Tylera.\n\n"}
{"id": "1370831", "url": "https://cs.wikipedia.org/wiki?curid=1370831", "title": "Jindřich Pouzar z Michnic", "text": "Jindřich Pouzar z Michnic\n\nJindřich Pouzar z Michnic († 1600) byl český šlechtic (rytíř).\n\nPocházel ze staročeské rodiny vladycké Pouzarů z Michnic. Poprvé je listinně doložen v roce 1549. Od tohoto roku do smrti držel sídelní Žumberk s tvrzí, jakož i další zboží. Podvakrát zastával úřad hejtmana Bechyňského kraje.\n\nZ nemanželského vztahu s Anežkou Severýnovou zplodil nejméně čtyři potomky – Erazima (†1596), Jana, Jáchyma a Juditu.\n\nPohřben byl v kostele Umučení svatého Jana Křtitele v Žumberku, kde se nacházel i jeho malovaný epitaf, který je nyní vystaven v žumberské tvrzi.\n\n"}
{"id": "1370835", "url": "https://cs.wikipedia.org/wiki?curid=1370835", "title": "Bernard Pavel Moll", "text": "Bernard Pavel Moll\n\nBernard Pavel Moll, německy Bernhard Paul Moll (30. května 1697 Vestenberg – 26. září 1780 Baden) byl německý diplomat, kartograf a sběratel map.\n\nBernard Pavel Moll se narodil 30. května roku 1697 v rodině protestantského pastora ve vesnici Vestenberg, ležící nedaleko středofranckého města Ansbach. Od roku 1734 žil Moll ve Vídni, kde obdržel šlechtický titul a živil se jako diplomat zastupující u císařského dvora německá knížata Meklenbursko-zvěřínská, Hesensko-Darmstadtská a Brunšvicko-Wolfenbüttelská. V roce 1734 se oženil s Marií Christine Praunt, dcerou sasko-gothajského člena státní rady. Bernard Pavel Moll zemřel 26. září 1780 v Badenu nedaleko Vídně ve věku 83 let.\n\nJiž od mládí patřilo mezi Mollovy zájmy sbírání map a grafik. Ve 40. a 50. letech 18. století vytvořil svůj atlas složený nejen ze skoupených map a vedut, ale též dalších rukopisných map a plánů pocházejících většinou z let 1650 až 1750. Nejstarší mapy a veduty v ní obsažené však pocházejí i z 16. století. Mollova sbírka během jeho života obsahovala na téměř 13 000 položek. Svou sbírku Moll rozdělil na dva základní atlasy, \"Atlas Austriacus\" a \"Atlas Germanicus\" dohromady obsahující 68 dílů. Původní struktura sbírky byla zachycena v rukopisných katalozích.\n\nPo Mollově smrti se jeho potomci pokoušeli cennou sbírku několikrát neúspěšně prodat, načež ji Mollův vnuk, baron Fridrich Zikmund Vockel v roce 1821 věnoval tehdejšímu nedávno otevřenému Františkovu muzeu v Brně. Sbírka byla uložena v augustiánském klášteře na Starém Brně a následně přestěhována do budovy Františkova muzea. Po vyčlenění Zemské knihovny v roce 1899, byla Mollova mapová sbírka předána právě jí. Díky nízkému zájmu se sbírka, která je dnes součástí sbírek Moravské zemské knihovny, dochovala v téměř nezměněném stavu až do současnosti.\n\n\n\n"}
{"id": "1370838", "url": "https://cs.wikipedia.org/wiki?curid=1370838", "title": "Hrdličkovo muzeum člověka", "text": "Hrdličkovo muzeum člověka\n\nHrdličkovo muzeum člověka je malé muzeum fyzické antropologie při Přírodovědecké fakultě Univerzity Karlovy, přístupné veřejnosti. Je umístěno v budově fakulty Praha 2, Viničná 7. \n\nMuzeum vzniklo ve 30. letech 20. století a nese jméno českého antropologa Aleše Hrdličky. Vystavuje hlavně kosterní pozůstatky, mumie a zajímavé antropologické odchylky. K muzeu patří i badatelské oddělení a knihovna.\n\nMuzeum je po předchozí domluvě a ve všední dny kromě prázdnin veřejnosti přístupné. Individuální vstupné činí 40 Kč, studenti a zaměstnanci UK platí dobrovolné vstupné. Muzeum nabízí i programy pro školy, komentované prohlídky a různé workshopy pro skupiny 4-12 návštěvníků. Návštěvy je možné objednávat telefonicky na 724 039 933 nebo na hmc@natur.cuni.cz, workshopy pomocí formuláře na stránkách muzea.\n\n\n"}
{"id": "1370843", "url": "https://cs.wikipedia.org/wiki?curid=1370843", "title": "Velká ruská encyklopedie", "text": "Velká ruská encyklopedie\n\nVelká ruská encyklopedie (rus. \"Большая российская энциклопедия\", zkr. \"БРЭ\") je všeobecná ruskojazyčná encyklopedie. Je vydávána péčí Ruské akademie věd od roku 2004.\n\nRoku 2004 vyšel první nečíslovaný díl s jediným heslem \"Rusko\" (\"Россия\"); v letech 2005–2017 následovalo 35 číslovaných svazků (\"A\"–\"Яя\"). Hlavním editorem byl matematik Jurij Osipov.\n\n\n"}
{"id": "1370844", "url": "https://cs.wikipedia.org/wiki?curid=1370844", "title": "Mevro", "text": "Mevro\n\nMevro, celým názvem Mezinárodní výstava rozhlasu,\nbyla akce pořádaná jaké součást oslav 25. výročí založení Československého rozhlasu od 15. května do 11. července 1948 na Výstavišti Praha. Její průběh byl ovlivněn atmosférou počínající studené války, když výstavu bojkotovaly západní země a sešlo tak z připravované spolupráce s BBC. Přesto měla výstava mimořádný úspěch a navštívilo ji více než 315 000 osob. V rámci výstavy se poprvé na československém území uskutečnilo experimentální televizní vysílání.\n\nHlavní atrakcí bylo „rozhlasové vivárium“ – studio s prosklenou stěnou, které umožňovalo návštěvníků živě sledovat přípravu vysílání. S tím souvisela novátorská relace nazvaná Studio Mevro na vlně 415 m: celý den se vysílal z výstavy do celé republiky zábavný proud aktualit, rozhovorů se zajímavými osobnostmi a hudby, založený převážně na improvizaci (odpovídalo se na telefonické dotazy posluchačů, hrály se písničky na přání). Pořady uváděla mladá moderátorská dvojice nazývaná „ti dva“ (Pavel Kohout a Karel Kyncl), \ndo vysílání vstupovaly i postavičky Mevrušky (Hana Albrechtová) a Dědy Mevrouše (Ludvík Řezníček). Ohlas byl značný, Studio Mevro mělo denně okolo půl milionu posluchačů. \n\nTento úspěch vedl k tomu, že i po skončení výstavy vyhradil Československý rozhlas ve svém programu tomuto tvůrčímu týmu tzv. mevrácké neděle. Československý svaz mládeže pak začal organizovat akce nazývané \"mevrání\", kdy se v různých sálech scházeli lidé a vedli po rozhlasovém vzoru živé besedy s pozvanými hosty na aktuální témata. Mevrácké hnutí přispělo k propagaci komunistické ideologie mezi mladou generací, ale jak se režim upevňoval, staly se necenzurované veřejné rozhovory nežádoucími a akce byla zastavena.\n"}
{"id": "1370846", "url": "https://cs.wikipedia.org/wiki?curid=1370846", "title": "1. divisjon 1967", "text": "1. divisjon 1967\n\n1. divisjon 1967 byla nejvyšší norskou fotbalovou soutěží v sezoně 1967. Vítězem se stal a do Poháru mistrů evropských zemí se kvalifikoval tým Rosenborg BK z Trondheimu, druhý Skeid Fotball si zajistil účet ve Veletržním poháru. Účast v Poháru vítězů pohárů si zajistil poražený finalista poháru FK Lyn, neboť vítězný Rosenborg hrál Pohár mistrů. Sestoupily Steinkjer FK a Odds BK.\n\nHrálo 10 týmů dvoukolově systémem jaro-podzim, sestupovaly poslední 2 týmy.\n\n\n"}
{"id": "1370854", "url": "https://cs.wikipedia.org/wiki?curid=1370854", "title": "Doug Jones (herec)", "text": "Doug Jones (herec)\n\nDoug Jones (* 24. května 1960 Indianapolis, Indiana) je americký herec.\n\nPůsobil jako hadí muž, na konci 80. let 20. století se začal objevovat v televizi a filmu. Hrál např. ve filmech \"Batman se vrací\" (1992), \"Hokus pokus\" (1993), \"Pancéřová holka\" (1995), \"Mystery Men\" (1999), \"Adaptace\" (2002), \"Muži v černém 2\" (2002), \"Doom\" (2005), \"Fantastická čtyřka a Silver Surfer\" (2007), \"Sousedská hlídka\" (2012) či \"Skryté zlo\" (2017). Od druhé poloviny 90. let často spolupracuje s režisérem Guillermem del Torem, který jej obsadil do svých snímků \"Mimic\" (1997), \"Hellboy\" (2004), \"Faunův labyrint\" (2006), \"\" (2008), \"Purpurový vrch\" (2015) a \"Tvář vody\" (2017). V televizi hostoval v epizodních rolích v množství seriálů, větší roli ztvárnil v seriálu \"Falling Skies\" (2013–2015). Od roku 2017 působí v seriálu \"\", kde hraje Sarua. Tuto postavu ztvárnil i v seriálu \"\" (2018).\n\n"}
{"id": "1370855", "url": "https://cs.wikipedia.org/wiki?curid=1370855", "title": "Doug Jones", "text": "Doug Jones\n\nDoug Jones může být:\n"}
{"id": "1370857", "url": "https://cs.wikipedia.org/wiki?curid=1370857", "title": "Muzeum piva v Praze", "text": "Muzeum piva v Praze\n\nMuzeum piva v Praze je soukromé muzeum, které představuje historii i technologii výroby českého piva. Kromě vlastní výroby, kterou znázorňuje model pivovaru, si všímá i sladovnictví, tradičníhio ledařství a pivního sběratelství. Sídlí v centru města a je otevřeno po celý týden a celý rok od 11 do 20 hodin, s návštěvou je spojena ochutnávka několika druhů českých piv.\n\n\n\n"}
{"id": "1370861", "url": "https://cs.wikipedia.org/wiki?curid=1370861", "title": "Zdeněk Král", "text": "Zdeněk Král\n\nZdeněk Král je český klavírista a hudební skladatel.\n\nZdeněk Král je autorem hudby k osmi desítkám divadelních, filmových a rozhlasových projektů. Natočil 4 sólová alba, asi 50 alb s různými interprety, napsal scénickou hudbu k 70 představením, hudbu k filmům Velkofilm a Jako nikdy. S Martinem Krajíčkem (mandolína) tvořil duo KK Band.\n\nV roce 2015 obdržel Cenu komediantů za scénickou hudbu k inscenaci Deník Anne Frankové Slováckého divadla v Uherském Hradišti.\nV roce 2017 se stal finalistou v mezinárodní skladatelské soutěži \"The UK Songwriting Contest 2017\" v kategorii instrumentální skladby.\nVe stejném roce se stal finalistou mezinárodní soutěže Pianista roku 2017.\nS duem KK Band získal cenu Krteček.\n\n"}
{"id": "1370870", "url": "https://cs.wikipedia.org/wiki?curid=1370870", "title": "Haimann", "text": "Haimann\n\nPříjmení Haimann nese více osob, mimo jiné:\n"}
{"id": "1370874", "url": "https://cs.wikipedia.org/wiki?curid=1370874", "title": "Salar de Olaroz (lithiový důl)", "text": "Salar de Olaroz (lithiový důl)\n\nSalar de Olaroz je povrchový důl na lithium, který se nachází ve stejnojmenné solné laguně v departamentu Susques provincie Jujuy na severozápadě Argentiny. Solné jezero Olaroz je zároveň - podobně, jako některé další solné laguny v Argentině, Bolívii a Chile - zdrojem lithia a uhličitanu draselného (potaše), jež jsou zde těženy.\n\nSalar de Olaroz je prezentován jako vlajkový projekt nadnárodní společnosti Orocobre Ltd., sídlící v australském Brisbane. Projekt byl realizovaný od roku 2012 pod názvem \"Olaroz Lithium Facility\" společně s japonskou firmou Toyota Tsusho Corporation (TTC) a ve spolupráci s argentinskou vládou prostřednictvím dohody se společností \"Jujuy Energia y Mineria Sociedad del Estado (JEMSE)\", která je těžební a investiční společností jujuyské provincie. Studie, publikovaná v roce 2011, hovoří o 1 752 miliónech krychlových metrů solanky v laguně Olaroz. Podle uvedené studie, zpracované na základě předchozích průzkumu a testů, 1 litr této solanky obsahuje 690 miligramů lihia, 5730 mg potaše a 1 050 mg boru. Lithium a další suroviny jsou získávány ze solanky postupným odpařování a posléze dalšími procesy. První lithium, vytěžené ze solného jezera Olaroz, bylo dodáno odběratelům na počátku roku 2015.V roce 2016 byla plánována roční produkce 17,500 tuny uhličitanu lithého v nejvyšší kvalitě (\"battery grade\" = >99.5% ) a 25,000 tuny LiCO v průmyslové kvalitě (>99 %). Těžba lithia v této lokalitě je považována za velmi perspektivní s výhledem na více než čtyři desetiletí.\n\n\n"}
{"id": "1370894", "url": "https://cs.wikipedia.org/wiki?curid=1370894", "title": "Ingrid Spieglová", "text": "Ingrid Spieglová\n\nIngrid Spieglová, provdaná Holásková (* 6. srpna 1960 Opava), je bývalá československá krasobruslařka, která spolu se svým bratrem Alanem Spieglem (* 7. srpna 1959) soutěžila v kategorii sportovních dvojic. Sourozenci se stali šestinásobnými mistry Československa a v krasobruslení reprezentovali Československo na Zimních olympijských hrách 1976 v Innsbrucku.\n\nIngrid Spieglová se narodila v Opavě, jejím starším sourozencem je Alan Spiegl, s kterým tvořili krasobruslařskou sportovní dvojici. V roce 1984 oba dokončili studium na Pedagogické fakultě Masarykovy univerzity v Brně. Po provdání přijala příjmení Holásková. Žije a pracuje v Brně.\n\nV roce 1973 se spolu s bratrem přestěhovali z Opavy do Brna, kde se jich ujal trenér Ivan Rezek. Sourozenci reprezentovali Československo v krasobruslení, v kategorii sportovních dvojic. Postupně se zařadili mezi světovou špičku. V letech 1975–1980 byli ve své kategorii mistry Československa v krasobruslení, čímž získali šest zlatých medailí. Na mezinárodní úrovni poprvé startovali v roce 1975, kdy na Mistrovství Evropy v krasobruslení v Kodani skončili na 12. pozici.\n\nNásledující sezonu v roce 1976 se na Mistrovství Evropy v krasobruslení v Ženevě umístili znovu na 12. místě. V témže roce na XII. Zimních olympijských hrách v Innsbrucku vybojovali 13. místo. Na závěr sezóny se umístili na 10. místě na Mistrovství světa v krasobruslení v Göteborgu.\n\nNa celosvětové úrovni dosáhli sourozenci nejlepších sportovních výsledků v roce 1977 na Mistrovství světa v krasobruslení v Tokiu a v roce 1978 na Mistrovství světa v krasobruslení v Ottawě. Nejlepšího výsledku na evropských soutěžích dosáhli v roce 1978 na Mistrovství Evropy v krasobruslení ve Štrasburku, kde se umístili na 5. místě.\n\nV roce 1977 na Golden Spin v Záhřebu získali stříbrné medaile. Tutéž medaili získali i v letech 1978 a 1979 na Pražské brusli. Bronz obdrželi na soutěži Ennia Challenge Cup v roce 1979. V roce 1980 se měli zúčastnit Zimních olympijských her v Lake Placid, ale tehdejší komunistický režim se rozhodl dát své místo někomu jinému. Sourozenci ukončili svoji sportovní kariéru na konci sezóny v roce 1980.\n\nPo skončení závodní činnosti vystupovali sedm let v profesionální revui Holiday on Ice. Poté se Ingrid Holásková vrátila k vystudovanému oboru a vyučuje tělesnou výchovu a zeměpis na základní škole v Brně.\n"}
{"id": "1370896", "url": "https://cs.wikipedia.org/wiki?curid=1370896", "title": "Peñaflor (Chile)", "text": "Peñaflor (Chile)\n\nMěsto Peñaflor se nachází v Chile v Metropolitním regionu v provincii Talagante. Podle sčítání z roku 2002 má 66 619 obyvatel..\nVe městě sídlí také závod firmy Baťa, který zde byl otevřen roku 1939.\n"}
{"id": "1370912", "url": "https://cs.wikipedia.org/wiki?curid=1370912", "title": "Vavrišovo", "text": "Vavrišovo\n\nVavrišovo je obec na Slovensku v okrese Liptovský Mikuláš. První písemná zmínka pochází z roku 1286. V obci se nachází evangelický kostel z 19. století.\n\nV katastru obce se v roce 1709 odehrála bitva mezi labanci a kuruci.\n\n"}
{"id": "1370916", "url": "https://cs.wikipedia.org/wiki?curid=1370916", "title": "Jiřího náměstí (Poděbrady)", "text": "Jiřího náměstí (Poděbrady)\n\nJiřího náměstí je hlavní náměstí města Poděbrady. Je pojmenováno po českém králi Jiřím z Poděbrad. Nachází se na západní straně poděbradského zámku. Vede přes něj silnice z Prahy do Hradce Králové, která za náměstím po mostě překonává řeku Labe. Náměstí vzniklo v 15. století. Najdeme na něm několik kulturních památek – Občanská záložna, Stará radnice, Mariánský sloup, pomník Jiřího z Poděbrad a domy čp. 4, čp. 5 a čp. 37. Stojí zde také Nová radnice. Od roku 1992 je Jiřího náměstí součástí městské památkové zóny.\n\nV polovině 13. století nechal král Přemysl Otakar II. v Poděbradech vybudovat vodní hrad. Kolem hradu procházela královská cesta do Kladska. Centrum tehdejšího osídlení se nacházelo na východní straně hradu, kde dnes najdeme kostel Povýšení sv. Kříže.\n\nKdyž si pozdější král Jiří roku 1440 vybral ves Poděbrady za své sídlo, začal na západní straně hradu budova nové centrum (na město povýšeno až roku 1472). Do Poděbrad pozval lokátora Jana Čumpele, aby vytýčil nový rynek a parcely pro domy. Na těchto gotických parcelách byly postaveny dřevěné patrové domy na kamenných základech. Náměstí dostalo lichoběžníkový tvar, rozšířený směrem k východu. Trasa kladské cesty byla zachována, přičemž na náměstí byla odbočka ke královskému mlýnu (později parkoviště). Souběžně byl vybudován západní vstup do hradu. Náměstí obklopovaly hradby se třemi branami (Nymburská, Pražská a Hradecká).\n\nBěhem konjunktury za vlády Ferdinanda I. v 16. století bylo náměstí s přilehlými ulicemi poprvé vydlážděno a do kašny byla přivedena voda. Zvelebeny byly také měšťanské domy, u kterých byla vybudována klenutá přízemí s podloubími a klenutými (někdy dvoupatrovými) sklepy. Za třicetileté války náměstí zchátralo, načež roku 1653 většinu domů zničil požár, což se opakovalo ještě roku 1681. Od té doby musely být všechny domy na náměstí zděné.\n\nV 18. století bylo náměstí obnoveno a roku 1765 na něm byl vztyčen Mariánský sloup. Na rynku byla také postavena kamenná městská kašna (ve 20. století odstraněna). V letech 1800 a 1832 jej opět poničily požáry. Při prvním, založeném zlodějem Antonínem Barenreiterem (čp. 40/I), shořela severní část náměstí a přilehlé domy v Husově ulici. Při druhém požáru přímo na náměstí vyhořelo 26 domů (a další desítky v okolí). Důsledkem těchto požárů byla proměna náměstí, kde pouze jediný dům (čp. 37/I) si zachoval svůj barokní vzhled a většina ostatních domů je novorenesančních. Domy dostaly nové fasády, podloubí byla zaděna (vznikly v nich obchody) a shořelé valbové střechy nahradily sedlové. Poslední podloubí bylo ještě roku 1874 v domě čp. 31/I (později bylo ubouráno, aby se ulice rozšířila).\n\nV první třetině 19. století byla přes náměstí vybudována významná císařská silnice spojující Prahu a východní Čechy. Nejprve vedla přes starý dřevěný most, ze kterého na náměstí ústila malá branka. V souvislosti se stavbou císařské silnice byl most nahrazen železným, na který navázal inundační most a samotný vjezd na náměstí byl rozšířen stržením části domu čp. 6/I.\n\nRoku 1874 bylo na náměstí instalováno první veřejné osvětlení v podobě litinových kandelábrů s petrolejovými lucernami a roku 1893 město získalo své první elektrické veřejné osvětlení. Roku 1896 náměstí získalo svou dominantu v podobě jezdecké sochy krále Jiřího v nadživotní velikosti. Ta se v kompozici náměstí doplňovala s Mariánským sloupem a v její blízkosti se nacházela městská kašna. Roku 1898 byla vedle Staré radnice v severní části náměstí dokončena novorenesanční reprezentativní budova Občanské záložny a roku 1906 byl na západní straně náměstí postaven ještě novorenesanční Okresní dům. Po objevení pramene minerálky Poděbradky bylo v zámeckém příkopu, přístupném z náměstí, zřízeno veřejné pítko. Roku 1926 byl zbourán starý hostinec Fontána (čp. 3/I), který nahradila nová budova restaurace Savoy. Po vzniku Protektorátu bylo roku 1939 rozhodnuto o rozšíření úzkého koridoru spojujícího náměstí s mostem. Proto byl roku 1941 zbořen nárožní hostinec Bílá růže (čp. 16/I) a dva sousední domy směrem k mostu.\n\nVýrazným zásahem do podoby náměstí byla demolice dvojice renesančních měšťanských domů (čp. 39/I a čp. 40/I) v 80. letech 20. století, které nahradila urbanismus náměstí zcela ignorující nevzhledná stavba Domu družstev. Obdobně výhled západním směrem kazí v 80. letech rozestavěný monstrózní socialistický kulturní dům (dnes obchodní dům Růžový slon), kterému padla za oběť část historického jádra města.\n\nV 90. letech proběhla rekonstrukce náměstí, v rámci které bylo náměstí vydlážděno betonovou zámkovou dlažbou, byla zrušena parkoviště, instalován nový mobiliář a vysazeny nové stromy. Roku 2015 město uspořádalo veřejnou architektonickou soutěž na revitalizaci náměstí.\n\nNa náměstí Jiřího byla situována scéna povídkového filmu s prvky sci-fi \"Přátelé Bermudského trojúhelníku\" (1987). Na náměstí se tak po průjezdu tajemným úsekem objeví pražská tramvaj.\n\n"}
{"id": "1370938", "url": "https://cs.wikipedia.org/wiki?curid=1370938", "title": "Abuite", "text": "Abuite\n\nAbuit je nově objevený minerál ze skupiny fosfátů, schválený jako nový minerál roku 2015. Pojmenován je podle místa nálezu, a to města Abu v Japonsku. \n\nNa hydrotermálně alterovaných horninách, felzických pyroklastikách spjatých s biotit-ortoklasem nabohacenými tonality.\n\n\n\nNachází se v asociaci s křemenem, augelitem, trolleitem, apatitem a crandallitem.\n\nJedná se o vzácný minerál, který je momentálně předmětem vědeckých studií.\n\n\n"}
{"id": "1370950", "url": "https://cs.wikipedia.org/wiki?curid=1370950", "title": "Riegrovo náměstí (Poděbrady)", "text": "Riegrovo náměstí (Poděbrady)\n\nRiegrovo náměstí se nachází ve městě Poděbrady. Vzniklo na konci 19. století. Od roku 1911 je pojmenováno po českém politikovi Františku Ladislavu Riegrovi. Na náměstí se nachází několik významných budov, například Hotelová škola, Městská spořitelna, první poděbradský hotel (pozdější Hotel Hubert) a první lázeňský penzion Chodská. Je zde také pítko minerální vody Poděbradka.\n\nProstor dnešního Riegrova náměsti byl ve středověku prázdný. V 16. století tu byla špitálská pole a obecní pozemky, kterými procházela cesta do Pátku. Místu se říkalo Průhon. V místě dnešní hotelové školy byl malý rybníček Čeperka. V 17. století v jeho okolí vzniklo několik zemědělských usedlostí, chalup, zahrad a velký obecní dvůr. Do poloviny 19. století místo vypadalo jako vesnická náves s rybníčkem. Rybníček byl později zasypán. Roku 1859 byl na náměstí postaven dřevěný misijní kříž, roku 1886 nahrazený kovovým křížem na kamenném podstavci. V jeho blízkosti byla kamenná kašna.\n\nRoku 1870 začala severně od města fungovat železnice, přičemž v blízkosti nádraží vzniklo několik průmyslových podniků (pila, sklárna, olejna, uhelné sklady). Pro dopravní spojení nádraží s centrem města byla roku 1872 vybudována dlážděná Nádražní ulice (nyní Fügnerova), která se napojovala na Nové náměstí. Dominantním prvkem náměstí se stala roku 1878 dokončená dvoupatrová budova chlapecké školy (pozdější Hotelová škola Poděbrady), tehdy po zámku druhá největší stavba ve městě. Na místě zbořeného hostince U Zlaté hvězdy byl roku 1884 podle návrhu Josefa Profta postaven první hotel ve městě. Později dostal jméno Grand hotel Urazil a nakonec Hotel Hubert.\n\nProměnu celého prostoru urychlil vznik poděbradských lázní roku 1908 a následných několik dekád prosperity. Roku 1911 byl na náměstí navrtán Riegrův pramen Poděbradky, čímž náměstí získalo své jméno. Po obvodu náměstí byly stavěny nové městské domy. Na východní straně to byl vedle zmíněného hotelu Urazil například patrový secesní dům s freskou (čp. 33/III) z roku 1907, dále například patrový obchodní dům (čp. 170/III) a dům s dílnou (čp. 178/III), ve 20. letech přestavěný Vojtěchem Kerhartem na Hotel Praha.\n\nNově byla vybudována i západní strana náměstí. Na počátku 20. století tam secesní dům (čp. 8/III) postavil zubař Gála. Ve vedlejším secesním domě (čp. 9/III) měl ordinaci kardiolog Václav Libenský. Roku 1908 nechal lékař Jakub Vondrovic na nároží Lázeské ulice postavit nejstarší lázeňský (a dnes zaniklý) penzion Chodská. Ten roku 1910 významně rozšířil přístavbou druhé budovy s ordinací (čp. 10/III) od architekta Františka Jandy. Naproti chlapecké škole byla ve 20. letech postavena Městská spořitelna (čp. 4/III) od architekta Františka Kerharta.\n\nVe 20. letech bylo náměstí vydlážděno, byla z něj odstraněna kašna a misijní kříž přesunut do parku v Jiráskově ulici.\n\nV letech 1975-1987 byla zbourána celá severní strana Lázeňské ulice a na ni navazující část Fügnerovy ulice. Plány na stavbu velkého lázeňského komplexu se neuskutečnily, místo slouží jako parkoviště s ošklivým stánkem rychlého občerstvení.\n\n"}
{"id": "1370961", "url": "https://cs.wikipedia.org/wiki?curid=1370961", "title": "Sonequa Martinová-Greenová", "text": "Sonequa Martinová-Greenová\n\nSonequa Martinová-Greenová (* 21. března 1985 Russellville, Alabama) je americká herečka.\n\nVystudovala divadelnictví na University of Alabama. Od roku 2005 postupně hrála v několika nezávislých filmech, v roce 2011 se představila ve snímku \"Yelling to the Sky\". Od roku 2008 hostovala v různých televizních seriálech. Významnější role ztvárnila postupně v seriálech \"Dobrá manželka\" (2009–2011), \"Okrsek 22\" (2012), \"Živí mrtví\" (2012–2017) a \"Bylo, nebylo\" (2013). Od roku 2017 hraje důstojnici Michael Burnham v seriálu \"\".\n\n"}
{"id": "1370979", "url": "https://cs.wikipedia.org/wiki?curid=1370979", "title": "Alan Budikusuma", "text": "Alan Budikusuma\n\nAlexander Alan Budikusuma Wiratama, také Goei Djien Phang, Wej Žen-fang nebo 魏仁芳 (* 29. března 1968 Surabaya) je bývalý indonéský badmintonista čínské národnosti, držitel vyznamenání Bintang Jasa Utama.\n\nNa Letních olympijských hrách 1992 vyhrál mužskou dvouhru, stal se tak prvním olympijským vítězem v badmintonu a prvním olympijským vítězem z Indonésie. Startoval také na LOH 1996, kde ho ve čtvrtfinále vyřadil pozdější vítěz Poul-Erik Høyer Larsen. Je vítězem Thailand Open 1989 a 1991, China Open 1991, German Open 1992, Indonesian Open 1993, Malaysian Open 1995, Světového poháru 1993 a stříbrným medailistou mistrovství světa v badmintonu 1991. S týmem Indonésie vyhrál Thomasův pohár v letech 1994 a 1996. \n\nJeho manželka Susi Susanti je rovněž olympijskou vítězkou v badmintonu. Badminton hrál na vrcholové úrovni také jeho mladší bratr Yohan Hadikusumo Wiratama, který však po většinu kariéry reprezentoval Hongkong.\n\n"}
{"id": "1370988", "url": "https://cs.wikipedia.org/wiki?curid=1370988", "title": "Otmarov (Přibyslavice)", "text": "Otmarov (Přibyslavice)\n\nOtmarov (německy \"Othmarau\") je vesnice, součást obce Přibyslavice v okrese Brno-venkov.\n\nVes vznikla v těsné blízkosti Přibyslavic, severozápadně od jejich jádra, které se nachází v údolíčku kolem Přibyslavického potoka. Otmarov byl založen během raabizace v roce 1786 parcelací místního dvora. Pojmenován byl podle Otmara Konráda, probošta rajhradského kláštera, kterému patřilo domašovské panství, kam Přibyslavice spadaly. Poplužní dvůr byl rozparcelován a jeho stavení získali familianti. Ves si tak zachovala urbanistickou strukturu pravoúhlého dvora s nově vytvořenou návsí uprostřed. Severně od bývalého dvora vznikla domkařská zástavba, která vytvořila krátkou kolmou ulici. Otmarov byl původně od přibyslavického intravilánu poněkud oddělen, v dalších desetiletích však postupně zástavba Přibyslavic dorazila i k Otmarovu. Ten nyní tvoří severozápadní okraj obce (ulice Otmarov, Radoškovská, U Hřiště).\n\nOtmarov byl od počátku součástí blízkých Přibyslavic. Od poloviny 19. století měl status osady, který ztratil v 50. letech 20. století.\n"}
{"id": "1370996", "url": "https://cs.wikipedia.org/wiki?curid=1370996", "title": "Dostojevskaja (stanice metra v Moskvě)", "text": "Dostojevskaja (stanice metra v Moskvě)\n\nDostojevskaja () je stanice moskevského metra na Ljublinsko-Dmitrovské lince. Byla zprovozněna v rámci úseku Trubnaja - Mar'ina Rošča. Tato stanice se začala stavět již v 90. letech 20. století, avšak práce na ní byly zastaveny na dlouhou dobu - pokračovalo se až v roce 2007. Původní předpokládaný termín otevření v roce 2009 byl v dubnu toho roku posunut z důvodu nedostatku finančních prostředků na květen roku 2010. Stanice byla nakonec zprovozněna až 19. června 2010. Stanice je pojmenována podle nedaleké ulice.\n\nStanice Dostojevskaja se nachází ve čtvrti \"Tverskoj rajon\" () mezi Dostojevskou a \"Selezňovskou ulicí\" () poblíž jejich vyústění na \"Suvorovské náměstí\" (). V současnosti stanice disponuje pouze jedním vestibulem, východ z něhož ústí na povrch u Centrálního akademického divadla ruské armády. Projektovaný druhý vestibul bude v případě nutnosti vystavěn na Suvorovském náměstí.\n\nNástupiště je s vestibulem propojeno prostřednictvím eskalátorů, na opačné straně nástupiště se nachází skleněná stěna. Osvětlení prostoru je zajišťováno z výklenků oválně vejčitého tvaru v hlavním i bočních sálech stanice. K obložení sloupů, stěny i vestibuly stanice jsou použity různé druhy mramoru a žuly - Ufalej, Gabro a Carrara. Ze stejných materiálů technikou florentské mozaiky Ivan Nikolajev vytvořil obrazy na sloupech ve stanici. Na těchto obrazech můžou cestující vidět výjevy ze čtyř děl Fjodora Michajloviče Dostojevského - Zločin a trest, Idiot, Běsi a Bratři Karamazovi.\n\nPůvodně byla tato stanice plánována jako přestupní na nově vybudovanou stanici Suvorovskaja na Kolcevé lince. V současnosti se však o možném vybudování stanice Suvorovskaja neuvažuje.\n\n"}
{"id": "1370997", "url": "https://cs.wikipedia.org/wiki?curid=1370997", "title": "Éditions Larousse", "text": "Éditions Larousse\n\nÉditions Larousse je francouzské nakladatelství encyklopedií, jazykových slovníků a učebnic. Od roku 2004 je součástí koncernu Hachette Livres, nicméně značka Larousse má ve Francii stále dobrý zvuk.\n\nRoku 1852 je založil Pierre Larousse (1817-1875), učitel, jazykovědec a encyklopedista, který roku 1851 s jiným učitelem, Pierre Boyerem, začal vydávat moderní učebnice a příručky pro učitele. Roku 1856 vydali Nový slovník francouzského jazyka, z něhož později vznikl jejich nejznámější produkt, jednosvazkový \"Petit Larousse illustré\" (Malý ilustrovaný Larousse, 1905 a mnoho dalších vydání). Od roku 1905 užíval heslo \"Je sème à tout vent\" (Rozsévám do všech větrů) a logo dívky, která rozfoukává odkvetlou pampelišku.\n\n\nNakladatelství Larousse vydává školní učebnice, příručky pro učitele a jazykové slovníky, jak výkladové, tak také dvojjazyčné a některé slovníky Larousse vyšly španělsky nebo německy. Česky vyšla sedmisvazková \"Tematická encyklopedie Larouse\".\n\n\n\n"}
{"id": "1370998", "url": "https://cs.wikipedia.org/wiki?curid=1370998", "title": "Olympijský stadion (Antverpy)", "text": "Olympijský stadion (Antverpy)\n\nAntverpský olympijský stadion je fotbalový stadion v Antverpách v Belgii. Pojme 12 771 diváků. Otevřen byl v roce 1920 a sloužil jako hlavní dějiště Letních olympijských her 1920. Po olympiádě byl upraven na fotbalový stánek. Zrekonstruován byl v letech 1999–2000. Své zápasy tu hraje klub KFCO Beerschot Wilrijk.\n"}
{"id": "1371000", "url": "https://cs.wikipedia.org/wiki?curid=1371000", "title": "Atletická hala Vítkovice", "text": "Atletická hala Vítkovice\n\nAtletická hala Vítkovice je stavba nacházející se v Ostravě, ve čtvrti Zábřeh a městské části Ostrava-Jih, vedle Ostravar Arény. Uvnitř haly se nachází běžecký ovál, běžecké dráhy, sektory pro skok do dálky i výšky, skok o tyči a vrh koulí. Hlediště má kapacitu 1012 sedících diváků. Vyhovuje normám atletické federace IAAF, konají se zde atletické tréninky a závody. V roce 2016 zde proběhlo Halové mistrovství České republiky mužů a žen v atletice 2016. Budova je v provozu od 4. ledna 2016.\n\nProvozovatelem je společnost Vítkovice Aréna a.s. Investiční náklady byly 385 milionů korun, investoval současný majitel a z 85 % také ROP Moravskoslezsko. Architektonickými autory komplexu jsou Martin Chválek, Tomáš Janča a Jan Zavadil.\n\n"}
{"id": "1371015", "url": "https://cs.wikipedia.org/wiki?curid=1371015", "title": "Jakub Wieczorek", "text": "Jakub Wieczorek\n\nJakub Wieczorek (* 21. března 1983, Kalisz) je polský divadelní herec a také filmový a herní dabér. Jako vypravěč spolupracoval na albu Santo Subito. Je také dabérém počítačových her.\n\nDaboval do polštiny (výběr):\n\n\n\n"}
{"id": "1371017", "url": "https://cs.wikipedia.org/wiki?curid=1371017", "title": "Vincenc Muschinger z Gumpendorfu", "text": "Vincenc Muschinger z Gumpendorfu\n\nVincenc svobodný pán Muschinger z Gumpendorfu (\"Vinzenz Freiherr Muschinger von Gumpendorf\") († 18. listopadu 1628, Vídeň) byl rakouský šlechtic, finančník a politik ve službách Habsburků. Zastával vysoké posty ve finanční správě habsburské monarchie a po porážce českého stavovského povstání získal rozsáhlý majetek v Českém království. Zemřel bez mužského potomstva. \n\nPocházel ze štýrské rodiny, která za zásluhy v tureckých válkách obdržela v roce 1533 erb a od roku 1540 patřilo Muschingerům vídeňské předměstí Gumpendorf (nyní součást Vídně). Vincenc se narodil kolem roku 1570 jako syn Sylvestra Muschingera a od roku 1590 se připomíná ve službách Rudolfa II., později působil i ve službách jeho bratra Matyáše. Zúčastnil se dolnorakouských zemských sněmů a pomáhal financovat armádu, zbohatl také na úvěrech poskytovaných státu. V roce 1607 získal rytířský stav v Dolních Rakousích a od roku 1609 byl radou dvorské komory, později se stal císařským radou a v roce 1619 dosáhl polepšení erbu. \n\nVrchol jeho kariéry nastal po porážce českého stavovského povstání, kdy se zařadil mezi vlivné osobnosti dvora císaře Ferdinanda II.. V roce 1622 byl povýšen do stavu svobodných pánů a v letech 1622–1626 byl viceprezidentem dvorské komory. Pravděpodobně měl také účast na finančním konsorciu bankéře Jana de Witte, které znehodnotilo měnu, ale naopak obohatilo podílníky (Karel z Lichtenštejna, Albrecht z Valdštejna, Pavel Michna z Vacínova atd.)\n\nPo otci zdědil statek Gumpendorf (nyní součást Vídně), ve Vídni vlastnil také palác na nároží Herrengasse a Strauchgasse, označovaný do 17. století jako Muschingerhaus (nyní na jeho místě stojí Ferstel Palais postavený v 19. století). V roce 1614 koupil od kardinála Františka z Ditrichštejna panství s hradem Rosenburg v Dolních Rakousích. Po porážce českého stavovského povstání využil příležitosti získat levné statky zabavené dolnorakouské šlechty, která s českým povstáním sympatizovala. V letech 1621–1622 skoupil v okolí svého hlavního sídla v Rosenburgu sousední panství Gars am Kamp a Horn. \n\nPozději rozšířil svůj zájem i do Čech, kde v lednu 1623 koupil od Albrechta z Valdštejna panství Choceň a Borovnice za 110 000 zlatých. Krátce nato koupil nedaleko od Chocně další statky zkonfiskované Dobříkovským z Malejova a Kapounům ze Svojkova (Zámrsk a Dobříkov). Ještě v roce 1623 podnikl největší transakci ve východních Čechách, kdy skoupil majetek zkonfiskovaný Betenglům z Neuenperka, a sice panství Rychnov nad Kněžnou a Borohrádek za celkovou hodnotu 105 000 zlatých. Později projevil ještě zájem o betenglovské domy v Praze, ale kvůli vysoké ceně na jejich koupi nakonec rezignoval. \n\nNa hradě Rosenburg nechal vybudovat turnajové nádvoří, které je dodnes největší v Evropě, stavební úpravy prováděl i na svých dalších sídlech v Rakousku. Naopak panství v Čechách nikdy nenavštívil, ale usiloval o rekatolizaci prosazovanou ještě před vydáním Obnoveného zřízení zemského. Díky tomu na panstvích Choceň a Rychnov došlo v roce 1627 k povstání poddaných. \n\nS manželkou Margaretou Kemptnerovou měl tři dcery. Anna Polyxena byla abatyší kláštera dominikánek ve Vídni a zasloužila se o rozšíření komplexu klášterních budov. Marie Kateřina byla manželkou hraběte Petra Arnošta z Mollartu, Marta Alžběta se provdala za říšského vicekancléře hraběte Ferdinanda Kurze ze Senftenau. Manželé Muschingerových dcer zdědili jeho majetek v Rakousku a v Čechách, některé statky hned přešly do cizích rukou (Rychnov nad Kněžnou).\n"}
{"id": "1371034", "url": "https://cs.wikipedia.org/wiki?curid=1371034", "title": "Borisovo (stanice metra v Moskvě)", "text": "Borisovo (stanice metra v Moskvě)\n\nBorisovo () je stanice moskevského metra na Ljublinsko-Dmitrovské lince. Byla zprovozněna v rámci úseku Marino – Zjablikovo mezi stanicemi Marino a Šipilovskaja. Stanice je pojmenována podle původní vesnice, která se stala součástí Moskvy v roce 1960.\n\nStanice Borisovo se nachází ve čtvrti \"Bratějevo\" () v jejím prvním mikrorajonu v západní části. Zhruba 900 metrů západně od stanice se nacházejí \"Borisovské rybníky\" (). Stanice disponuje dvěma vestibuly. Severní se nachází u domu č. 14, korpus 3. Je možné od něj vyjít k ulici \"Borisovskije prudy\" (). Jižní vestibul se nachází mezi domem č. 14, korpus 4 a domem č. 10, korpus 6 a východ z něhož ústí na povrch u \"Bratějevského projezdu\" (). Zajímavostí na této stanici je skutečnost, že se nachází na dvoře obytných domů, nikoli pod ulicí či náměstím, jak bývá obvyklé.\n\nNástupiště je s vestibuly propojeno prostřednictvím eskalátorů a výtahů. Stanice Borisovo je laděna do bělošedého odstínu. Nad plochou nástupiště jsou dvě řady oválných světelných výklenků, do kterých jsou zasazeny svislé válce z průhledného skla. Svítidla jsou upevněna na klenbě na speciálních vodítkách, kterými lze pohybovat v technické galerii pro údržbu. Takový systém byl zde poprvé použit v rámci moskevského metra. Podlaha je pokryta světlešedou lesklou žulou, která dobře odráží světlo z lamp instalovaných na stropě.\n\n"}
{"id": "1371035", "url": "https://cs.wikipedia.org/wiki?curid=1371035", "title": "Parlamentní volby na Kubě 2018", "text": "Parlamentní volby na Kubě 2018\n\nParlamentní volby na Kubě 2018 do Národního shromáždění lidové moci Kuby se uskutečnily dne 11. března 2018. Zástupci byli voleni na pětileté funkční období. Jedinou kandidující stranou byla Komunistická strana Kuby. Kandidovat však mohli i lidé bez politické příslušnosti, pod záštitou Komunistické strany Kuby. \n\nVšech 605 navržených kandidátů bylo zvoleno, protože žádný nezískal méně než 50% hlasů. Voličů bylo celkem 8 926 575 a voleb se účastnilo 7 399 891 (82,90 %). Komunistická strana Kuby získala 94,42 %. \n"}
{"id": "1371040", "url": "https://cs.wikipedia.org/wiki?curid=1371040", "title": "Harry Giese", "text": "Harry Giese\n\nHarry Giese (2. března 1903 Magdeburg – 20. ledna 1991 Berlín) byl německý herec, dabér a voiceover německého filmového týdeníku v době národního socialismu.\n\nSvou kariéru zahájil jako divadelní herec. Vystupoval v Magdeburgu, Meiningenu, Cáchách a Hamburku odkud přišel ve 30. letech 20. století do Berlína, kde hrál v divadle Nollendorfplatz a Komödienhaus. Spolupůsobil jako první, tehdy ještě začínající postsynchronní filmový dabér. Daboval do němčiny herce jakými byli například John Boles, Franchot Tone, Robert Montgomery, Douglas Fairbanks a John Loder. V Tobis-Wochenschau začal svoji kariéru jako hlasový moderátor zpráv a dokumentárních filmů.\n\nPo začátku druhé světové války došlo ke sjednocení filmových týdeníků pod jedno centrální vysílání \"\"Die Deutsche Wochenschau\"\". Postupem času se stal jedním z nejprotěžovanějších hlasových moderátorů a existují důkazy, že byl pro práci na toto vysílání vybrán samotným Adolfem Hitlerem. V roce 1940 namluvil současně komentář k propagandistickému filmu Der ewige Jude (Věčný Žid). Jeho hlasový projev byl charakteristický agresivní intonací a silným důrazem na přízvučné slabiky.\n\nPo druhé světové válce mu bylo zakázano další účinkování, ačkoli nebyl nikdy členem NSDAP. Jako postsynchronní dabér pracoval opět od roku 1947. K jeho dalšímu angažmá došlo začátkem 50. let, kdy daboval například Fred Astaira nebo protifašistický film \"Být, či nebýt\" (Sein oder Nichtsein) z roku 1942. Protože byl jeho hlas v 50. letech ještě spojován s obdobím nacismu, nebyl vybrán pro nový německý filmový týdeník v roce 1950. Současně byl ale příliš starý na divadelní role, bylo mu již 47 let. Pracoval na filmových reklamách a dokumentech, jako například \"Der goldene Garten\" (1953), aj. Známá je rovněž reklama na automobil Opel Kapitän z roku 1958.\n\nS ubývajícími zakázkami se stále více starala o příjem jeho žena pracující jako ředitelka školy. Jeho koníčkem bylo pěstování orchidejí a v Berlíně se ve volném čase angažoval jako vedoucí spolku pěstitelů orchidejí. Postupem času se stáhl z veřejného života, upadal do depresí. Zemřel roku 1991 v Berlíně.\n"}
{"id": "1371041", "url": "https://cs.wikipedia.org/wiki?curid=1371041", "title": "Seznam vítězů turnajů ATP World Tour 250", "text": "Seznam vítězů turnajů ATP World Tour 250\n\nSeznam vítězů turnajů ATP World Tour 250 představuje chronologický přehled finálových zápasů ve dvouhře a čtyřhře mužských tenisových profesionálních turnajů kategorie ATP World Tour 250 v podobě odehraných sezón od roku 2009.\n"}
{"id": "1371043", "url": "https://cs.wikipedia.org/wiki?curid=1371043", "title": "Buk nad Hruškovou", "text": "Buk nad Hruškovou\n\nBuk nad Hruškovou je památný strom buk lesní (\"Fagus sylvatica\") ve Slavkovském lese. Roste v nadmořské výšce 675 m na severozápadním svahu Spáleného vrchu (744 m) v oplocené zahradě samoty čp. 82 v Hruškové, místní části města Sokolov v Karlovarském kraji.\nRozložitý solitérní strom má širokou a hustě zavětvenou korunu polokulovitého až deštníkovitého tvaru. Nízký válcovitý kmen je v celé délce podélně rozbrázděný hlubokými rýhami.\nVe spodní části se ve výšce přibližně 2,5 m dělí do čtyř hlavních kosterních větví. V minulosti došlo k ulomení mohutné kosterní větve asi 3 metry nad rozvětvením. Hrozilo vylomení této větve, proto došlo k odlehčení koruny a stabilizaci stromu. Koruna stromu sahá do výšky 17,5 m, obvod kmene měří 427 cm (měření 2013 resp. 2017).\n\nStrom je chráněn od roku 2018 jako krajinná dominanta, esteticky zajímavý strom s významným habitem.\n\n"}
{"id": "1371049", "url": "https://cs.wikipedia.org/wiki?curid=1371049", "title": "Arup", "text": "Arup\n\nArup Group Limited je britská nadnárodní inženýrská společnost, která vznikla v roce 1946 v Londýně, kde stále sídlí. Arup provádí plánování, řízení projektů a konzultování ve stavebním průmyslu a řešení různých aspektů vytvořeného prostředí jako udržitelnost a zmírňování změny klimatu. Arup má přes 13 tisíc zaměstnanců v 35 zemích a je to zaměstnanci vlastněná společnost.\n"}
{"id": "1371062", "url": "https://cs.wikipedia.org/wiki?curid=1371062", "title": "Fosforan", "text": "Fosforan\n\nFosforan (systematický název λ-fosfan) je hypotetická sloučenina pětivazného fosforu a vodíku, od níž jsou odvozeny organické deriváty souhrnně označované fosforany. Stabilním derivátem fosforanu je například pentafenylfosforan.\n\nMolekuly fosforanů mají tvar trigonální bypiramidy, přičemž dvě vazby směřující k jejím vrcholům jsou delší než ostatní tři.\n\nBěžnější a významnější než tyto fosforany jsou sloučeniny typu RP=CR.\n"}
{"id": "1371068", "url": "https://cs.wikipedia.org/wiki?curid=1371068", "title": "Dekamethylcyklopentasiloxan", "text": "Dekamethylcyklopentasiloxan\n\nDekamethylcyklopentasiloxan (D5) je sloučenina z kategorie syntetických silikonů, která je tvořena pěti atomy křemíku provázanými do kruhu přes vazby s kyslíkem a která byl zařazena do kategorie chemických látek velmi perzistentních a velmi bioakumulativních.\n\nPoužívá se v široké škále hygienických a kosmetických výrobků, např. v šamponech, kondicionérech, obličejových a tělových krémech, v pěnách na holení atd.\n\n"}
{"id": "1371071", "url": "https://cs.wikipedia.org/wiki?curid=1371071", "title": "Mjory", "text": "Mjory\n\nMjory (, – \"Miory\", , ) je město ve Vitebské oblasti v Bělorusku, správní středisko Mjorského rajónu. K roku 2017 ve městě žilo zhruba osm tisíc obyvatel.\n\nMjory leží přibližně 190 kilometrů severozápadně od Vitebsku, správního střediska oblasti, a zhruba 245 kilometrů severně od Minsku, hlavního města Běloruska.\n\nVe městě je nádraží na železniční trati z Druje do Varapajevy a je zde křižovatka silnic R14 (Polack – Braslaŭ) a R18 (Šarkaŭščyna – Kazjany).\n\nPrvní zmínka je z roku 1514.\n\nV roce 1691 byl ze dřeva postaven první katolický kostel.\n\nMěstem jsou Mjory od roku 1972.\n"}
{"id": "1371077", "url": "https://cs.wikipedia.org/wiki?curid=1371077", "title": "Blind Before I Stop", "text": "Blind Before I Stop\n\n\n\n\n"}
{"id": "1371080", "url": "https://cs.wikipedia.org/wiki?curid=1371080", "title": "Umělecké zpracování softwaru", "text": "Umělecké zpracování softwaru\n\nUmělecké zpracování softwaru (přesnější překlad anglického Software Craftsmanship je \"uměleckořemeslné zpracování softwaru\") je přístup k vývoji softwaru, který upřednostňuje kódovací dovednosti (schopnosti) vývojářů. Vývojáři tak reagují na hlavní proud softwarového průmyslu, který vnímají jako nešťastný například proto, že považuje finanční hledisko za důležitější, než odpovědnost vývojáře.\n\nHnutí má své kořeny v myšlenkách publikovaných knižně. Knihy jako \"Pragmatický programátor\" od Andyho Hunta a Dave Thomase a \"Softwarový řemeslník\" od Pete McBreena výslovně určují vývoj softwaru za dědice tradice gildy ve středověké Evropě. Filozof Richard Sennet napsal o softwaru jako moderním řemesle ve své knize \"The Craftsman\".\n\nJak napsal Freeman Dyson: „Navzdory vzestupu společnosti Microsoft a dalších obřích výrobců zůstává software převážně řemeslným průmyslem. Vzhledem k obrovskému množství specializovaných aplikací zde vždy bude možnost psát software na základě unikátních znalostí jednotlivce. Stále zde budou vedlejší trhy, které umožní malým softwarovým společnostem přežít. Umění psát software nikdy nezastará. A umění používat software tvořivě rozkvétá ještě víc než vlastní řemeslo psaní.“\n\nMezi první milníky vývoje uměleckého zpracování softwaru se řadí esej z roku 1992 „Co je softwarový design“ od Jacka W. Reevese a jako zatím poslední „Relevance Craftsman Swap“ \nspolečnosti 8th Light z února 2018.\n\n"}
{"id": "1371083", "url": "https://cs.wikipedia.org/wiki?curid=1371083", "title": "Gmina Wilkowice", "text": "Gmina Wilkowice\n\nGmina Wilkowice je gmina v jižním Polsku ve Slezském vojvodství v okrese Bílsko-Bělá. Skládá se ze třech starostenství:\nDohromady má celá gmina rozlohu 33,9 km² a ke dni 31. 12. 2016 zde žilo 13 327 obyvatel.\n\nSousedí s městem Bílsko-Bělá na severu a západě, gminou Czernichów a gminou Łodygowice na východě, městem Szczyrk a gminou Buczkowice na jihu.\n\nGmina leží v severní částí Żywiecké kotliny u Wilkowické Brány mezi Slezskými na západě a Malými Beskydy na východě. Wilkowice jsou součástí suburbánní zóny Bílska-Bělé.\n\n"}
{"id": "1371085", "url": "https://cs.wikipedia.org/wiki?curid=1371085", "title": "U Zlaté studně", "text": "U Zlaté studně\n\nUlice U Zlaté studně na Malé Straně v Praze je asi 100 metrů dlouhá úzká ulice, která je pokračováním Sněmovní ulice od domu U Pěti kostelů, podle kterého nazvali sousední Pětikostelní náměstí. Nachází se tu slavný hotel U Zlaté studně, který byl v roce 2011 v anketě amerického portálu TripAdvisor vybrán jako nejlepší na světě. Součástí hotela je restaurace Terasa u Zlaté studně, která vyhrála anketu Maurerův Grand Restaurant 2012 jako nejlepší česká restaurace. V hotelu byla rezidence dánského astronoma Tycha Brahe (1546-1601) a v letních měsících mohou hoteloví hosté využít soukromný vchod císaře Rudolfa II. do zahrad pražského hradu.\n\nUlice vznikla ve středověku, vedla ní cesta k jižnímu vstupu do Pražského hradu. Na konci ulice je původně renesanční Dům U Zlaté studně, který v 16. století postavil italský architekt Ulrico Aostalli de Sala (česky Oldřich Avostalis). Název má podle zlaté studně v původním domě, v roce 1820 vytvořil litinový reliéf studny umístěný nad vchodem domu český sochař Josef Malínský (1756 - 1827). Názvy ulice se měnily:\n\n"}
{"id": "1371087", "url": "https://cs.wikipedia.org/wiki?curid=1371087", "title": "Ruwa (mytologie)", "text": "Ruwa (mytologie)\n\nRuwa „Slunce“ je nejvyšší božstvo tanzanského kmene Čaggů. Jeho jméno může souviset s jménem egyptského boha Re. Sídlí ve Slunci, ale nese i rysy nebeského božstva – především pasivitu, nemá žádný kult a oběti a modlitby jsou směrovány jen v krajních případech. Většina čaggského kultu se namísto soustředí na uctívání předků Je považován za ochránce Čaggů a v mýtech vystupuje jako citlivé, milosrdné a mírné božstvo.\n"}
{"id": "1371099", "url": "https://cs.wikipedia.org/wiki?curid=1371099", "title": "Římské akvadukty", "text": "Římské akvadukty\n\nŘímané budovali akvadukty napříč celým svým impériem za účelem přivést vodu do měst, z často velmi vzdálených zdrojnic. Voda z akvaduktů zásobovala veřejné lázně, latríny, fontány ale i soukromé domy. Akvadukty taktéž zajišťovaly vodu pro doly, mlýny, farmy a zahrady. \n\nV římských akvaduktech byla voda přemisťována pouze samospádem, zpravidla pod velmi nízkým sklonem v potrubích z kamene, cihel nebo betonu. Výjimečně byly akvadukty budovány i se strmějším sklonem. Většina potrubí byla ukryta pod zemí a kopírovala přírodní terénní překážky; kopce a hory bývaly obcházeny, méně často v nich byly raženy tunely. Hluboká údolí byla překonávána pomocí mostů, případně byla voda sváděna do vysokotlakých olověných, keramických nebo kamenných potrubí a pomocí sifonu byla vytlačena na druhou stranu. Vetšina akvaduktů byla vybavena sedimentačními nádržemi, které pomáhaly redukovat nečistoty vznikající obrušováním stěn potrubí. Propusti a \"castella aquae\" (distribuční nádrže) pak regulovaly dodávky vody do jednotlivých cílových destinací. Odtok vody z akvaduktů někdy poháněl městské mlýny, případně pročišťoval kanály a kanalizace. \n\nVůbec první římský akvadukt přiváděl vodu do fontány na městském dobytčím trhu. Do třetího století našeho letopočtu se ve městě nacházelo již jedenáct akvaduktů, které umožňovaly velmi štědré dodávky vody pro více než milion zdejších obyvatel. Většina vody zásobovala velmi početné městské veřejné lázně. Města napříč celou Římskou říší tento model napodobovala a financovala akvadukty jako objekty veřejného zájmu a občanské prestiže.\n\nŘada římských akvaduktů se ukázala jako velmi trvanlivá a odolná. Některé byly používány až do raného novověku a pozůstatky některých jsou stále částečně v provozu. Metody stavby akvaduktů jsou zmiňovány Vitruviem v jeho díle \"De Architectura\" (1. století n.l.). Generál Frontinius ve své oficiální zprávě uvádí podrobnější informace o používáníi a zneužívání veřejného vodovodu císařského Říma.\n\nPřed osvojením technologie akvaduktů byli Římané, stejně jako většina jejich současníků v antickém světě, odkázání na místní vodní zdroje, jakými byly prameny a potoky, doplněné podzemní vodou ze soukromých nebo veřejných studní a sezónní dešťovou vodou sváděnou ze střech do sudů nebo cisteren. Závislost starověkých komunit na takovýchto vodních zdrojích omezovala jejich potenciální růst. Římské akvadukty nebyly římským vynálezem, jejich inženýři byli obeznámení s vodním hospodářstvím Etrusků i Řeků, ale Římané byli v této oblasti nápadně úspěšní a efektivní. Počátkem imperiální doby městské akvadukty zásobovaly více než milion obyvatel a marnotratné hospodaření s vodou se stalo fundamentální součástí římského života. Odpadní voda z akvaduktů byla využívána pro proplachování kanálů měst. Voda z akvaduktů taktéž zásobovala vily, okrasné městské i příměstské zahrady, zahradnictví, farmy a zemědělská zařízení a v průběhu času se stala jádrem římské ekonomiky a bohatství.\n\nŘím měl uvnitř městských hradeb několik pramenů, ale místní podzemní voda byla dlouhodobě nepoživatelná. Voda z řeky Tibery byla silně znečištěná a zamořená řadou nemocí. V roce 312 př. Kr., kdy byl censorem Appiem Claudiem Caecusem vybudován první akvadukt - Aqua Appia, již patrně místní zdroje ani zdaleka nedostačovaly požadavkům města. Aqua Appia byl ve své době jedním ze dvou velkých veřejných projektů, druhým byla vojenská silnice mezi Římem a Capuou, první část tzv. Appiánské cesty. Oba projekty měly klíčový strategický význam, neboť v té době již třicet let probíhala Třetí samnitská válka. Cesta umožňovala rychlý přesun vojsk a ať už záměrně nebo dílem náhody byla větší část potrubí Aqua Appia ukrytá pod zemí, takže byla relativně v bezpečí před případným útokem. Akvadukt byl napájen pramenem vzdáleným 16,4 km od Říma a na své délce klesal asi o 10 metrů tak, aby denně dodal 75 000 kubických metrů vody do fontány na Forum Boarium, dobytčím trhu situovaném na jednom z nejníže položených veřejných míst v Římě.\n\nDruhý akvadukt, Aqua Anio Vetus byl vybudován asi o čtyřicet let později a byl financován díky majetku zabavenému Pyrrhovi I. Épeirskému. Jeho průtok byl více než dvojnásobný proti Aqua Appia, vstupoval do města na vyvýšených obloucích a tím pádem mohl zásobovat vodou i výše položené části města.\n\nV roce 145 př. Kr. město opět překonalo možnosti stávajícího vodního zásobování. Oficiální komise zjistila, že se akvadukty rozpadají a jejich voda mizí v důsledku samovolného úniku i ilegálního odčerpávání. Praetor Quintus Marcius Rex je tedy obnovil a představil třetí \"zdravější\" zdroj vody - Aqua Marcia, nejdelší z římských akvaduktů, který byl zároveň dostatečně vysoký, aby mohl dodávat vodu na vrch Kapitol. Práce stály 180 000 000 sesterciů a trvaly dva roky. Se zvyšující se potřebou bylo budováno stále více akvaduktů, v roce 127 př. Kr. Aqua Tepula a Aqua Julia v roce 33 př. Kr. Stavba akvaduktů dosáhla svého vrcholu v období císařství. V době vlády Augusta byl postaven Aqua Virgo a krátký akvadukt Aqua Alsietina, který přiváděl vodu do umělého jezera Trastevere, kde byly pořádány \"námořní bitvy\" k pobavení lidu. Další krátký Augustovský akvadukt - Aqua Augusta doplňoval akvadukt Aqua Marcia vodou \"vynikající kvality\". Císař Caligula započal se stavbou dalších dvou akvaduktů, které byly dokončeny za jeho nástupce Claudia, 69 km dlouhým Aqua Claudia, který dodával vodu dobré kvality, ale při několika příležitostech selhal a Anio Novus, nejvyšší a jeden z nejspolehlivějších římských akvaduktů, který však, zvláště po dešti, přiváděl bahnitou zakalenou vodu, navzdory tomu, že byl vybaven sedimentačními nádržemi.\n\nVětšina římských akvaduktů čerpala vodu z údolí a vrchovin Anio, současné řeky Aniene východně od Tibery. Komplexní systém křížení akvaduktů, napájecích přítoků a distribučních nádrží zásoboval prakticky každou část města. Trastevere, region západně od řeky Tibery byl primárně zásobován rozšířením několika městských akvaduktů, které překonávaly řeku pomocí olověných potrubí ukrytých v základech mostů, vytvářejíce tak obrácený sifon. V případě uzavření těchto akvaduktů vedoucích přes řeku z důvodu běžných oprav byla pro napájení fontán v Trasteverse využívána \"jednoznačně nezdravá\" voda z akvaduktu Aqua Alsietina. Tato situace byla definitivně vyřešena za císaře Trajána, který v roce 109 n.l. vybudoval akvadukt Aqua Traiana, přivádějící čistou vodu přímo do Trastavere z vodotečí poblíž jezera Bracciano.\n\nDo 3. století bylo město zásobováno 11 státními akvadukty. Jejich délka je celkem odhadována na 780 až 800 kilometrů, z nichž přibližně 47 km se nacházelo nad zemí na zděných nosnících. Do města přiváděly denně asi 1 milion kubíků vody, což je pro srovnání 126% současné denní dodávky vody do indického města Bengalúru, čítajícího asi 6 milionů obyvatel. \n\nPo celé Římské říši byly vybudovány stovky podobných akvaduktů. Mnoho z nich se již rozpadlo nebo bylo zničeno, ale množství neporušených částí se dochovalo až do dnes. Zaghouanský akvadukt je dlouhý 92,5 km. Byl postaven ve 2. století k zásobování Kartága (v současném Tunisku). Mezi příklady zachovaných mostů patří Pont du Gard v Provence a akvadukt v Segovii ve Španělsku. Nejdelší potrubí, měřící přes 240 km je spojeno s Valenským akvaduktem v Konstantinopoli. Tento systém je minimálné dva a půl krát delší než nejdelší zaznamenané římské akvadukty v Kartágu a Kolíně nad Rýnem, ale možná ještě významnější je fakt, že se jedná o nejvýznamnější zeměměřičský úspěch jakékoli preindustriální společnosti. Jeho rivalem, pokud se jedná o délku, složitost a náklady na stavbu je provinční Aqua Augusta, který zásoboval celý region, zahrnující nejméně 9 měst včetně velkých přístavů v Neapoli a Misenu – námořní cesty využívané obchodníky a římským vojenským námořnictvem vyžadovaly bohaté zásoby čerstvé vody.\n\nAť už se jednalo o státní či soukromou stavbu, akvadukty byly chráněny a regulovány zákonem. Jakýkoli plánovaný akvadukt musel být předložen ke kontrole a schválení občanským autoritám. Povolení (od senátu nebo místních autorit) bylo uděleno pouze v případě, že návrh respektoval vodní práva ostatních obyvatel. Římské komunity se celkově staraly o přidělování sdílených vodních zdrojů podle potřeby. Půda na které měl být postaven státní akvadukt mohla být vlastněná státem (\"ager publicus\") případně soukromá, ale v obou případech podléhala omezením v užívání a zasahování, které by mohlo jakkoli poškodit akvadukt. Za tímto účelem si akvadukty financované státem vyhrazovaly až 15 stop široký koridor na každé straně, který se měřil od vnější strany konstrukce. Uvnitř tohoto bylo zakázáno orat, sít a cokoli stavět. Tyto regulace byly nezbytné pro zajištění dlouhodobé integrity a pro usnadnění údržby, přesto na lokální úrovni nebyly vždy snadno přijímany a prosazovány, zvláště, když byl ager publicus chápán jako společný majetek. Některé soukromé nebo menší městské akvadukty mohly vyžadovat méně striktní a formální opatření.\n\nPrameny byly zdaleka nejčastějším zdrojem vody v akvaduktech, například většina vody v akvaduktech města Říma pocházela z rozličných pramenů v údolí Anio a z okolních vrchovin. Voda z pramenů byla sváděna do kamenných nebo betonových zastřešených nádrží a poté vstupovala do samotného potrubí akvaduktu. Rozptýlené prameny mohly vyžadovat několik bočních potrubí napájejících hlavní kanál. Některé systémy čerpaly vodu z otevřených, záměrně budovaných přehradních nádrží, z nichž například dvě (stále funkční) zásobovaly vodou akvadukt v provinčním městě Emerita Augusta (dnešní Mérida, Španělsko).\n\nÚzemí, kterým měl budoucí akvadukt procházet, muselo být pečlivě proměřeno, aby bylo zajištěno, že voda poteče po celé délce v přijatelném sklonu. Římští inženýři využívali k načrtnutí průběhu akvaduktu krajinou různé zeměměřičské nástroje. Horizontální úroveň kontrolovali pomocí chorobatu, ploché dřevěné konstrukce vybavené hladinkou vody, podobně jako moderní vodováhy. Směry a úhly mohly být určovány pomocí gromy, relativně jednoduchého zařízení, které bylo pravděpodobně postupně nahrazeno promyšlenější dioptrou, předchůdcem dnešního teodolitu. Ve svém díle \"De Architectura\" (kniha 8) Vitruvius popisuje metody měření a prospekce a testování pitelnosti vody.\n\nŘečtí a římští lékaři znali spojitost mezi stojatými či znečištěnými vodami a chorobami přenášenými vodou. Znali také nepříznivé účinky olova na horníky, kteří je těžili a zpracovávali, a z toho důvodu dávali přednost keramickým trubkám před olověnými. Tam, kde byly přesto použity olověné trubky, snižovaly kontaminaci vody rozpuštěným olovem nepřetržitý tok vody a také minerální látky, které se nepřetržitě ukládaly na povrchu potrubí. Nicméně množství olova ve vodě z akvaduktů bývalo přesto cca 100 krát vyšší než u lokálních pramenitých vod.\n\nVětšina římských akvaduktů měla rovné dno, obloukovitý profil a probíhala 0,5 až 1 m pod povrchem země. V pravidelných intervalech byly v potrubí umístěny kontrolní poklopy umožňující přístup. Části, které se nacházely nad úrovní terénu, byly obvykle zakryty deskou. Časná potrubí bývala vyzděná, ale přibližně od pozdní republiky se místo nich začíná hojněji využívat beton s pohledovým cihlovým vyzděním. Beton používaný pro potrubní vedení byl obvykle vodotěsný. Proud vody závisel pouze na gravitaci. Objem přepravované vody závisel na hydrologii povodí (deštových srážkách, absorpci a odtoku), průřezu potrubí a sklonu. Většina potrubí byla v běžném režimu naplněná vodou asi ze 2/3. Průřez potrubí byl také určen nároky na jeho údržbu. Pracovník musel být schopen do něj vstoupit a prolézt jím tak, aby byla co nejméně porušena jeho konstrukce. \n\nVitruvius doporučoval využívání nízkého sklonu, maximálně 1:4800, a to pravděpodobně z důvodu předcházení poškození konstrukce vlivem eroze a tlaku vody. Tato hodnota dobře koresponduje se sklony naměřenými u zachovalých akvaduktů. Sklon mostu Pont du Gard je pouze 34 cm na kilometr a na své celkové délce 50 km klesá dohromady jen o 17 metrů, přitom měl průtok 20 000 kubických metrů denně. Sklony krátkodobých akvaduktů využívaných pro hydraulickou těžbu mohly být znatelně vyšší, tak tomu bylo například v Dolaucothi ve Walesu (maximální sklon asi 1:700) nebo v Las Medulas v severním Španělsku. Tam, kde se u trvalých potrubí narazilo na příliš ostrý přirozený sklon mohl kanál sestupovat kaskádovitě, rozšířit se nebo se rozdělit do vyrovnávacích nádrží, aby se redukovala abrazivní síla vody. Používání stupňovitých kaskád také pomáhalo okysličovat a tím pádem i \"občerstvovat\" vodu. \n\nNěkterá z potrubí akvaduktů byla vedena přes údolí nebo doliny prostřednictvím zděných oblouků z cihel či z betonu. Pont du Gard, jeden z nejpůsobivějších příkladů masivní, několikaúrovňové zděné konstrukce překlenoval údolí řeky Gardon ve výšce asi 48 m nad samotnou řekou. Tam, kde musely být překročeny hluboké nebo podlouhlé terénní sníženiny, mohly být namísto obloukových podpěr použity obrácené sifony. Potrubí přivádělo vodu do hlavní nádrže z ní pak vedla do trubek, které překračovaly údolí na jeho dolní úrovni podepírány nízkým mostem a poté se zvedaly do přijímací nádrže položené o trochu níže než hlavní nádrž. Z té byla voda opět rozváděna do běžného potrubí, při zachování celkového sklonu. Trubky sifonu byly obvykle vyrobeny z letovaného olova, někdy zesílené betonovým obložením nebo kamennými rukávy. Méně často byly samotné trubky keramické nebo kamenné a bývaly spojovány pomocí hrdla na jedné a hladkého konce na druhé straně za následného zalití olovem. Vitruvius popisuje výstavbu sifonů a problémy s ucpáváním, vyfukováním a odvětráváním na jejich nejnižších úrovních, kde je zároveň nejvyšší tlak. Nicméně za předpokladu správné konstrukce a údržby byly sifony univerzální a velmi efektivní. Vodorovná část vysokotlakého sifinového potrubí u Gierského akvaduktu byla vyzdvihnuta na most za účelem překročení splavné řeky a byla tvořena devíti paralelními olověnými trubkami zalitými v betonu. Současní inženýři konstruující potrubí a odpdaní stoky využívají při překonávání terénních depresí stejného principu. V Arles zásobovala vedlejší větev hlavního akvaduktu místní předměstí prostřednictvím olověného sifonu jehož spodek byl uložen přímo do koryta řeky bez jakéhokoli podpůrného můstku.\n\nŘímské akvadukty vyžadovaly komplexní systém pravidelné údržby. Bezpečnostní koridory (až 15 stop na každou stranu), stanovené kvůli ochraně podzemních i nadzemních konstrukcí potrubí byly pravidelně kontrolovány, aby se zamezilo nezákonému orání, setbě, stavbě komunikací či budov. Frontinius zmiňuje jako zvlášt škodlivé pronikání kořenových systémů stromů do konstrukce akvaduktu. Potrubí akvaduktů byla kontrolována a udržována pracovními hlídkami, které snižovaly znečištění způsobené řasami, opravovaly náhodná narušení, odstraňovaly z potrubí štěrk i jiné volné nečistoty a čistily nánosy uhličitanu vápenatého, které se ve zvýšené míře vyskytovaly v akvaduktech napájených ze zdrojů s tvrdou vodou. V případě podzemních částí potrubí byly kontrolní a přístupové poklopy rozmístěné ve standardních intervalech. Nánosy uvnitř sifonů mohly drasticky snížit průtok, který byl navíc už z principu snížen kvůli užším trubkám. Některé proto byly vybaveny zaslepenými otvory, kterými je bylo možno čistit patrně zařízením podobným velké štětce. V Římě, kde byla tvrdá voda běžná, byly kvůli usnadnění přístupu hlavní trubky uložené mělce při obrubnících silnic. Akumulace uhličitanu vápenatého by jinak vyžadovala velmi častou výměnu těchto potrubí.\n\nAkvadukty celkově spravoval a řídil komisař pro vodu (\"curator aquarum\"). Jednalo se o jmenovanou funkci s velmi vysokým statutem. V roce 97 za vlády císaře Nerva sloužil jako konzul i \"curator aquarum\" Frontinius. O každodenní činnosti skupin údržbářů (\"aquarii\") toho víme jen málo. Za vlády císaře Claudia se Římský kontingent císařských aquarii skládal ze skupiny asi 700 lidí, svobodných i otroků, kteří byli financováni kombinací císařského pokladu a peněz plynoucích z tzv. vodní daně. Pracovali pod dohledem císařského propuštěnce, který zastával oficiální funkci \"procurator aquarium\". Jednalo se pravděpodobně o nikdy nekončící rutinu hlídkování, kontrolování a čištění, která byla občas přerušena mimořádnými nehodami. Kompletní uzavírka celého akvaduktu za účelem údržby byla velmi vzácná a prováděla se v době, kdy byla poptávka po vodě nejnižší, tedy pravděpodobně v noci. Přívod vody mohl být uzavřen na výstupu z vodovodu když to vyžadovaly menší lokální opravy, ale uzavření celého akvaduktu např. v případě výměny části potrubí vyžadovalo odklonění celého průtoku ať už kdekoli v průběhu akvaduktu či přímo na jeho začátku.\n\nHlavní akvadukty mohly být napojeny přímo, ale mnohem častěji vedly do veřejných distribučních terminálů známých jako \"castella aquae\", ze kterých se obvykle pomocí trubek velkého průřezu voda rozdělovala do jednotlivých větví a výběžků. Poté mohla být dodávka vody ještě dále rozdělena. Soukromí uživatelé, kteří chtěli využivat vodu z akvaduktu byli registrování, získali licenci a byli povinni platit poplaty. Čím větší průměr potrubí, tím větší průtok vody a tím vyšší poplatek. Běžné bylo zneužívání a podvody s účelem vyhnout se platbám nebo platby alespoň snížit. To zahrnovalo montáž nelicencovaných vývodů, dodatečných vývodů, nebo nelegální rozšiřování průměru distribučních trubek, někdy se tak dělo na základě shovívavosti či úplatnosti nesvědomitých státních úředníků nebo dělníků. Oficiální olověné trubky na sobě nesly informace o jejich výrobci, montérech a pravděpodobně také o odběrateli a jeho nárocích. Během Císařství se stala produce olova státním monopolem a udělování práv k čerpání vody z akvaduktů pro soukromé účely se stalo císařskou výsadou.\n\nPrvní akvadukt v Římě (312 př. Kr.) vyvěral za nízkého tlaku, ale konstantního průtoku na hlavním městském dobytčím trhu, patrně do nízkoúrovňové kaskádovité série žlabů a pánví. Horní části sloužily pro domácí použití a spodní pro zvířata nacházející se na tržišti. Římané přicházeli, plnili zde vědra nebo nádoby, které s sebou přinášeli a odnášeli si vodu do svých domovů, bohatší posílali za stejným účelem své otroky. Výška výstupu byla příliš nízká, než aby mohla přímo zásobovat nějakou domácnost nebo jinou stavbu. Přebytečná voda odtékala do kanalizace a odtud přímo do Tibery. V té době se v Římě ještě nenacházely veřejné lázně. První byly pravděpodobně postaveny až v následujícím století podle vzorů ze sousední Kampánie. Omezené množství soukromých a malých veřejných lázní mohlo mít ještě vlastní zásobování vodou, ovšem v okamžiku kdy byla prostřednictvím akvaduktů voda přivedena i do vyšších částí města, začaly ve městě masově vznikat velké a dobře vyabavené veřejné lázně a po celém městě začaly být budovány veřejné fontány, kam byla dodávána voda pod vysokým tlakem. Veřejné lázně a kašny se staly symbolem římské civilizace a zejména lázně se proměnily v důležitá společenská centra. \n\nVětšina římských měšťanů žila ve vícepodlažních bytových blocích (\"insulae\"). Některé z nich byly napojeny na vodovod, ale zpravidla pouze v dolních patrech, která byla vyhrazena majetnějším nájemníkům. Zbytek čerpal vodu zdarma z veřejných kašen.\n\nMezi 60 a 90% populace Římské říše bylo zapojeno v nějaké formě zemědělských prací. Zemědělcům, jejichž vily nebo statky se nacházely poblíž veřejného akvaduktu, mohla být udělena licence pro čerpání předem stanoveného množství vody v předem stanoveném období za účelem letního zavlažování. Tato opatření měla za cíl zajistit dostatek vody i pro uživatele nacházející se dále po proudu a zajistit spravedlivé rozdělení vody mezi konkurenty v období, kdy byla voda nejvíce potřebná a vzácná. V zemědělské ekonomice středomořského antického světa byla voda patrně vůbec nejdůležitější proměnnou. Přímo v Itálii byly přírodní vodní zdroje (prameny, potoky, jezera a řeky) dosti nerovnoměrně rozprostřené po krajině a během suchých a teplých letních měsíců měly tendenci vysychat. Collimela doporučuje, aby každá farma měla přístup k prameni, potoku nebo řece, zároveň ale přiznává, že ne každá jej skutečně měla. \n\nZemědělská půda bez spolehlivého letního zdroje vody byla prakticky bezcenná. Během vegetačního období mohl \"skromný místní\" zavlažovací systém spotřebovat stejně vody jako město Řím. Navíc hospodářská zvířata, která byla mimo jiné důležitá z hlediska hnojení půdy musela být krmena a napájena po celý rok. Přinejmenším někteří římští pozemkoví vlastníci a zemědělci spoléhali částečně či zcela na vodu z akvaduktů při zavlažování svých plodin, které zároveň byly často primárním nebo jediným zdrojem příjmů. Množství vody z akvaduktů, které sloužilo k těmto účelům však může být jen odhadováno. Jisté je, že vytvoření městských vodovodů přineslo růst intenzivního a efektivního příměstského trhu s křehkými komoditami, které snadno podlehnou skáze např. s květinami (pro parfémy a slavnostní girlandy), hrozny, zeleninou a ovocem, stejně jako zintenzivnění chovu prasat a drůbeže v blízkosti městských trhů.\n\nLicence k používání akvaduktu pro zemědělské účely mohla vést k zvýšení produktivity, peněžních příjmů prostřednictvím prodeje nadbytku potravin a tím pádem i ke zvýšení ceny půdy jako takové. Na venkově bylo zvláště obtížné získat povolení pro čerpání vody z akvaduktů pro zavlažování. Dodržování respektive porušování takových licencí a práv bylo předmětem různých soudních sporů a minimálně v jednou případě i politické kampaně. Na počátku 2 stol. př. Kr. se během vykonávání censorského úřadu pokoušel Cato zablokovat všechny protiprávní zemědělské objekty, zejména však ty, které byly vlastněné pozemkovými elitami. Jeho pokus o reformy se ukázal jako ne příliš úspěšný. Ačkoli nelegální odčerpávání vody mohlo být trestáno zabavováním majetku, včetně samotné nelegálně zavlažované půdy a produkce z ní zdá se, že tato opatření se nikdy nepoužívala a byla v praxi neproveditelná. Přebytky potravin však udržovaly nízké ceny. Nedostatek obilí mohl vést k hladomoru a občanským nepokojům. Každé praktické řešení a opatření proto muselo najít křehkou rovnováhu mezi potřebou vody u obyvatel měst a producentů obilí, zajištění profitu z daní a obstarání dostatku obilí za rozumnou cenu pro římskou chudinu a armádu. Raději tedy než usilovat o zavedení neproduktivních a zároveď prakticky nevymahatelných zákazů, vydávaly úřady individuální vodní granty a licence a s různým úspěchem regulovaly výstupy akvaduktů. Stejně jako Cato se i Plinius starší v 1. století postavil proti producentům obilí, kteří bohatli díky zdrojům z veřejných akvaduktů a veřejných pozemků.\n\nNěkteří pozemkoví vlastníci se vyhýbali takovýmto restrikcím a složitostem tak, že si kupovali přístupová práva na vzdálené prameny, které se ani nemusely nacházet na jejich vlastní půdě. Ti nejbohatší si dokonce budovali soukromé akvadukty za účelem přivést vodu z takových zdrojů ke svým vilám. Mumius Niger Valerius Vegetus zakoupil od svého souseda práva na pramen nacházející se na jeho pozemcích, stejně jako přístupový koridor vedoucí k pramenu a následně na něm vybudoval 10 km dlouhý akvadukt propojující pramen s jeho vlastní vilou. Povolení senátu pro podobné akce však bylo vydáváno jen v případě, kdy se zdálo že projekt nijak neovlivňuje vodní práva ostatních občanů.\n\nNěkteré akvadukty dodávaly vodu i do průmyslových oblastí, zpravidla prostřednictvím otevřeného kanálu, zaříznutého do země, který byl vymazán jílem nebo vydřeven, aby docházelo k co nejmenším ztrátám vody. Většina takových náhonů byla navržena s využitím strmého spádu, aby bylo možno dodávat velké množství vody potřebné pro těžbu. Voda byla využívána při tzv. hydraulické těžbě, kdy se pomocí ní odstraňovalo nadloží a lámala se pomocí ní hornina s rudou, která byla již předem rozpraskaná v souvislosti s jejím intencionálním zahříváním. Voda také poháněla vodní kola a hamry, které drtily rudu pro další zpracování. Doklady takových náhonů a strojů byly nalezeny v Dolaucothi v jihozápadním Walesu. \n\nPrávě důlní lokality jako Dolaucothi nebo Las Medulas v severozápadním Španělsku disponovaly množstvím akvaduktů přivádějících vodu z místních řek přímo k šachtám. Kanály se mohly velmi rychle poškodit případně se stávaly nepotřebnými ve chvíli, kdy byly vytěženy zásoby rudy. V Las Medulas existovalo minimálně sedm náhonů a v Dolaucothi minimálně pět. Pozůstatky kanálů dnes pomáhají identifikovat důlní lokality. \n\nŘada dalších industriálních lokalit napojených na několik akvaduktů ještě nebyla řádně prozkoumána a exkavována. Příkladem může být lokalita Longovicium poblíž Lanchesteru jižně od Hadriánova valu, na které byla patrně voda využívána k pohánění hamrů zpracovávajících železo. \n\nV Barbegalu v Římské Gálii napájela vodní nádrž akvadukt, který pak poháněl kaskádu 15 nebo 16 vodních mlýnů které mlely mouku pro celý region okolo Arles. Podobná situace, ač v menším měřítku je dokumentována v Cesaree, Venafrumu a římských Aténách. Římský akvadukt Aqua Traina přiváděl mimo jiné vodu i do mlýna v Janiculum, západně od Tibery. Mlýn v suterénu lázní v Caracalle byl poháněn přebytečnou vodou z akvaduktu, což je však pouze jeden z mnoha případů městských mlýnů poháněných vodou z akvaduktů bez oficiálního povolení. V 5. století zákon zakazuje pokoutné používání vody z akvaduktů k mletí obilí.\n\nNěkteré akvadukty byly záměrně zničeny nepřáteli během pádu Římské říše, ale většina, kupříkladu Eifelův akvadukt (Německo) se stala nefunkčními v průběhu let vinou rozpadající se římské infrastruktury a údržby. Pozorování zaznamenaná španělem Pedro Tafurem, který navštívil Řím v roce 1436, odhalují neporozumění samotné podstatě Římských akvaduktů:Středem města protéká řeka, kterou sem Římané s velkou námahou přivedli a tou je Tibera. Vytvoříli pro ní nové koryto, tak říkajíc z olova a kanály na obou stranách, při vstupu i výstupu z města, a to jak pro mytí koní tak pro jiné služby prospěšné pro lidi a každý, kdo by vstoupil do řeky na jiném místě by se utopil.V průběhu renesance inspirovaly dochované zbytky zděných konstrukcí akvaduktů architekty, inženýry i jejich donátory. V roce 1453 rekonstruoval papež Mikuláš V. hlavní kanál Římského akvaduktu Aqua Virgo. Řada dalších akvaduktů v bývalé Římské říši byla udržována v dobrém stavu. Schopnost stavět akvadukty nebyla zcela ztracena, a byla využívána zejména při budování menších a skromějších kanálů pohánějících vodní kola. V Británii se tyto metody rozvinuly zejména ve středověku při zpracovávání surovin při výrobě mouky. Jednalo se o podobný systém, který používali Římané, když odkláněli vodu z místních řek a potoků do náhonů. \n"}
{"id": "1371101", "url": "https://cs.wikipedia.org/wiki?curid=1371101", "title": "Charles Best", "text": "Charles Best\n\nCharles Herbert Best (27. února 1899, Pembroke, Maine – 31. března 1978, Toronto, Kanada) byl kanadský vědec a jeden z objevitelů inzulinu. \n\nV roce 1915 se Best přestěhoval do Kanady, kde začal studovat na Torontské univerzitě. V roce 1918 narukoval do armády. Po válce dokončil studia fyziologie a biochemie.\n\nV roce 1920 se stal asistentem Fredericka Bantinga, s nímž usiloval o získání inzulinu ze psích slinivek. Prostory k experimentům jim na své katedře neochotně poskytl fyziolog John Macleod. Když Banting s Bestem po roce uspěli, Macleod je vystrnadil z univerzity a jejich výsledek začal vydávat za svůj. \n\nV roce 1923 dostal Nobelovu cenu Banting a – Macleod. Opomenutí Bestova přínosu (a nadhodnocení Macleoda) Bantinga tak rozlítilo, že chtěl cenu odmítnout. Byl však prvním Kanaďanem, který cenu získal, nakonec se tedy z tohoto důvodu nechal k jejímu přijetí přemluvit.\n"}
{"id": "1371105", "url": "https://cs.wikipedia.org/wiki?curid=1371105", "title": "Francis Field", "text": "Francis Field\n\nFrancis Field je stadion v St. Louis v USA. Provozuje jej Washington University in St. Louis a slouží zejména jejím studentům pro fotbal, americký fotbal a atletiku. Pojme 3 000 diváků. Stadion byl otevřen v roce 1903 a následně byl hlavním dějištěm Letních olympijských her 1904.\n\nV létě 2004 byl Francis Field zrekonstruován a jeho přírodní trávu byla nahrazena umělým trávníkem.\n\n"}
{"id": "1371107", "url": "https://cs.wikipedia.org/wiki?curid=1371107", "title": "Šatovník chocholatý", "text": "Šatovník chocholatý\n\nŠatovník chocholatý (\"Palmeria dolei\") je kriticky ohrožený druh havajského šatovníka. Tento endemit je ohrožený zejména kvůli ptačí malárii a kvůli evropany dovezeným savcům.\n\nJedná se o jednoho z největších šatovníků. Dospělí jedinci dosahují velikosti cca 18 cm a jsou leskle černí s bělavými proužky po boku. Zadní část hlavy je jasně oranžová podobně jako okolí očí. Dospělí samci mají na rozdíl od samic bělavou chocholku nad zobákem, od které je odvozen jeho český název. Mladí ptáci jsou tmavě hnědí a chybí jim oranžové zbarvení.\n\nPoslední populace obývá vlhké vysokohorské deštné pralesy havajského ostrova Maui. Populace činí 2500 - 3800 jedinců, což je cca 5% z původní populace.\n\nTento pták se živí především nektarem rostliny \"Metrosideros polymorpha\". Pokud je této rostliny nedostatek, tak se živí nektarem jiných rostlin, ovocem nebo hmyzem.\n\n"}
{"id": "1371116", "url": "https://cs.wikipedia.org/wiki?curid=1371116", "title": "Josef Mach (včelař)", "text": "Josef Mach (včelař)\n\nJosef Mach (23. února 1923 – 4. srpna 2008) byl český včelař a lidový řezbář původem z jihočeského Krušlova.\n\nJosef Mach vyrůstal ve vesnici Krušlov, jako mladý si oblíbil včelaření, nicméně jeho otec se proti tomu stavěl a první roj mu spálil. Josef Mach se pak po zbytek života s otcem příliš nestýkal. Během vojenské služby dostal nápad („Můj sen“) na vytvoření umělecky ztvárněného včelína. Ten také začal v roce 1948 tvořit. Včelín nakonec pojal 65 úlů a mnohé z nich byly zdobeny jako budovy z blízkého okolí (Hoslovický mlýn nebo chalupy v Zechovicích). Josef Mach se včelínu věnoval do vysokého věku, v roce 2006 však odešel do domova důchodců a jelikož byl starý mládenec a bezdětný, neměl unikátní stavbu komu předat. Josef Mach žil po celý život střídmě, nekouřil a vyhýbal se alkoholu. Zemřel v srpnu 2008. Po jeho smrti byl včelín rekonstruován za podpory občanského sdružení a muzea středního Pootaví Strakonice.\n\n\n"}
{"id": "1371118", "url": "https://cs.wikipedia.org/wiki?curid=1371118", "title": "Timmy Trumpet", "text": "Timmy Trumpet\n\nTimmy Trumpet vlastním jménem Timothy Jude Smith (*9. června 1987, Sydney) je australský DJ a hudební producent. Byl vyhlášen jako 43. nejlepší DJ světa v anketě DJ Mag pro rok 2017. V téže anketě se v roce 2019 umístil již na 13 místě.\n\nČasto ve své tvorbě pracuje s trumpetou. Navštěvoval Hudební konzervatoř v Sydney, ze které byl vyhozen. Proslavil se skladbou „Freaks“, další významný bod začátku jeho kariéry je výstup v klubu Pacha na Ibize.\n\nPoprvé se Timmy Trumpet objevil na druhém ročníku festivalu Gravity, který se konal 2. října 2015 v Praze. Zaujal zde místo na hlavním podiu.\n\nJeho druhá návštěva v ČR byla na festival Gravity Madness, který se konal 18. listopadu 2016 v Praze. Zde se také ukázal americký DJ Jauz.\n\n28. července 2017 Timmy tvořil společně s KSHMR headlinery AIR festivalu, který se konal 28.-29.7.2017 v královéhradeckém Festivalparku.\n\nNaposled navštívil 2. března 2018 Bobycentrum v Brně.\n\nDalší vystoupení se plánuje 12.října 2018 v Praze v Tipsport areně. Bude to jedno z největších halových vystoupení.\n\n23. srpna 2019 - Vystoupil TimmyTrumpet na festivalu Mácháč 2019\n\n\n\n\n\n\n\n\n\n\n\n"}
{"id": "1371121", "url": "https://cs.wikipedia.org/wiki?curid=1371121", "title": "Avon", "text": "Avon\n\nAvon je kosmetická společnost ze Spojených států amerických, která se řadí k největším světovým firmám v tomto oboru. Své zboží prodává formou přímého prodeje, kdy se o zákazníky stará konkrétní zaměstnanec společnosti.\n\nSpolečnost pořádá také \"Avon pochody\", jež mají podporovat boj proti rakovině prsu. Účastní se jich i společensky významné osobnosti, například modelky Adriana Sklenaříková Karembeu a Daniela Peštová, zpěvačky Lucie Bílá či Monika Absolonová, ale také muži jako například Paľo Habera nebo Dan Bárta. Pochody se konají v asi šedesáti zemích světa. V roce 2017 se pražského pochodu účastnilo asi 30 tisíc lidí, kteří si jako vstupenku zakoupili tričko v růžové barvě.\n\nSpolečnost Avon Products, Inc. (NYSE: AVP) oznámila své výsledky za druhé čtvrtletí roku 2019. Výnosy poklesly o 12 %.\n\n\n\n"}
{"id": "1371123", "url": "https://cs.wikipedia.org/wiki?curid=1371123", "title": "Tomáš Vážan", "text": "Tomáš Vážan\n\nTomáš Vážan (7. prosince 1951 Branišovice – 20. února 2008 Olomouc) byl český fotograf, disident a stavební geolog.\n\nTomáš Vážan se zaměřoval na architekturu dřevěných kostelů na Slovensku, Moravě a Čechách. Dále fotografoval románské a gotické památky nebo křížové cesty. Měl v oblibě i dokumentární fotografii například cesta Jana Pavla II. v Polsku. Tomáš byl osobním přítelem fotografa Jindřich Štreita, básníka Rostlislava Valuška a dalších osobností. Vydavatel samizdatové edice Refugium.\n\n\n"}
{"id": "1371125", "url": "https://cs.wikipedia.org/wiki?curid=1371125", "title": "Stahalik (planetka)", "text": "Stahalik (planetka)\n\n(90926) Stáhalík je planetka hlavního pásu nacházející se mezi planetami Mars a Jupiter, kterou objevil český astronom Miloš Tichý 22. září 1997 na observatoři Kleť. Pojmenování získala v roce 2011 po českém leteckém akrobatovi Martinu Stáhalíkovi. Observatoř Kleť patří mezi observatořemi věnujícími se sledování blízkozemních planetek i hledání dosud neznámých planetek ke světové špičce.\n\n\n"}
{"id": "1371131", "url": "https://cs.wikipedia.org/wiki?curid=1371131", "title": "Lesoparkovaja (stanice metra v Moskvě)", "text": "Lesoparkovaja (stanice metra v Moskvě)\n\nLesoparkovaja () je stanice moskevského metra na Butovské lince. Byla zprovozněna v rámci úseku Ulica Stakaločavskaja - Bitcevskij park. Byla pojmenována podle toho, že se nachází v těsné blízkosti dvou přírodních území – Bitcevského parku a Butovského lesoparku.\n\nStanice Lesoparkovaja se nachází ve čtvrti \"Čertanovo Južnoje\" () v jejím osmnáctém mikrorajonu na vniřní straně Moskevského dálničního okruhu na jeho 34. kilometru v blízkosti jeho křížení s \"Kulikovskou ulicí\" () a \"ulicí Poljany\" (). Ve stanici jsou celkem dva podzemní vestibuly, funkční je však jen jeden – východní. Druhý vestibul se plánovalo zprovoznit v roce 2015. \n\nNástupiště je s vestibulem propojeno prostřednictvím schodiště a výtahu. Strop stanice je vytvarován do třídílného oblouku, který je doplněn spárovanými světelnými výklenky. Podlaha nástupiště je obložena leštěnou šedou žulou a černým leštěným gabro, které spolu tvoří jednoduchý geometrický vzor. Stěny stanice i vestibulu jsou obloženy leštěnou mansurovskou žulou. Pokrytí schodišť a přechodů pro chodce je zajištěno tepelně zpracovanou žulou s protiskluzovým povrchem. Jedná se o jedinou podzemní stanici v rámci moskevského metra, kam proniká přirozené denní světlo – nad schodištěm, které propojuje nástupiště s vestibulem je umístěná skleněná kopule, která je podepřena sloupy zkrášlenými mozaikou. \n\nTato stanice je cestujícími prakticky nevyužívaná – v roce 2014 ji denně průměrně využilo 500 osob. Je to z toho důvodu, že se nachází v neobydlené a komerčně ani jinak nevyužívané oblasti. Tuto skutečnost měla změnit výstavba přestupního uzlu Lesoparkovij, který měl být otevřen v roce 2015 spolu s druhým vestibulem. Tento plán však nakonec nebyl realizován.\n\n"}
{"id": "1371139", "url": "https://cs.wikipedia.org/wiki?curid=1371139", "title": "Březenská pánev", "text": "Březenská pánev\n\nBřezenská pánev je geomorfologický okrsek v jihozápadní části Chomutovsko-teplické pánve na rozhraní okresů Chomutov a Louny. Velká část jejího povrchu byla změněna těžbou hnědého uhlí.\n\nPánev leží mezi městy Chomutov, Kadaň a vodní nádrží Nechranice. Na severu ji přibližně vymezuje Podkrušnohorský přivaděč. U Černého vrchu se hranice stáčí k jihu a na jižním okraji Spořic k jihovýchodu, kde vede podél trasy dálnice D7. Jihovýchodní cíp okrsku leží na území okresu Louny mezi Vysočany a Hořeticemi. Jižní hranice vede údolím Černovického potoka směrem ke Kopečku a podél severního břehu nechranické vodní nádrže. Prochází areálem Elektrárny Tušimice k jižnímu okraji Prunéřova, kde se stočí na sever a pokračuje k Nové Vísce. K obcím v oblasti patří Březno, Černovice a Hrušovany.\n\nGeologickým podložím pánve jsou miocenní jezerní jíly a písky mosteckého souvrství se slojemi hnědého uhlí. V izolovaných oblastech okolo Černého vrchu a Střezova se v podloží vyskytují třetihorní intruzivní horniny a pyroklastické sedimenty bazaltových hornin.\n\nTerén oblasti se sklání směrem od severozápadu k jihovýchodu a byl výrazně pozměněn těžbou uhlí v povrchových velkolomech. Část území, zejména v oblasti severně od Března, je poddolovaná historickými hlubinnými doly. Reliéf krajiny je tvořen širokými rozvodními hřbety s plošinami se zbytky říčních štěrků. Podél úpatí Krušných hor se vyskytují náplavové kužely.\n\nV geomorfologickém členění Česka je okrsek s označením IIIB-3B-2 součástí celku Mostecká pánev a podcelku Chomutovsko-teplická pánev. V jeho rámci sousedí na západě s Kláštereckou kotlinou a na severu s Údlickou kotlinou. Dalšími sousedy jsou podcelky Loučenská hornatina na severu, Žatecká pánev na jihovýchodě a Rohozecká vrchovina na jihu.\n\nOsou území bývalo koryto říčky Hutné, které bylo ve druhé polovině dvacátého století přerušeno těžbou hnědého uhlí v Lomu Nástup – Tušimice. Voda z říčky byla svedena do Podkrušnohorského přivaděče a říčka znovu vzniká až u Března, odkud teče původním korytem jako Černovický potok, který se u Žatce vlévá do Ohře.\n\nNa severním okraji Střezova začíná přírodní památka Střezovská rokle, kde je chráněna až dvacet metrů hluboká rokle vyhloubená erozní činností vody v třetihorních měkkých sedimentech. Přírodní památka Černovice byla vyhlášena za účelem ochrany biotopu s výskytem roháče obecného. Významným paleontologickým nalezištěm byla přírodní památka Merkur, která zanikla v důsledku sesuvů půdy na počátku 21. století.\n"}
{"id": "1371140", "url": "https://cs.wikipedia.org/wiki?curid=1371140", "title": "Gogolova (Praha)", "text": "Gogolova (Praha)\n\nGogolova ulice na Hradčanech v Praze spojuje ulice Na baště sv. Tomáše a Badeniho. Nazvána je na počest ruského spisovatele a dramatika Nikolaje Vasiljeviče Gogola (1809 - 1852). Na čísle 1 je novobarokní Kramářova vila podle projektu architekta Friedricha Ohmanna, od roku 1998 oficiální rezidence předsedů vlády České republiky. Na východě ulice je vstup do rozsáhlého parku Letenské sady.\n\nUlice vznikla v roce 1912 pod názvem \"Kounicova\" u barokní bašty sv. Máří Magdalény číslo XIX, která je součást Mariánských hradeb (1654-1724). Název \"Gogolova\" má od roku 1952.\n\n"}
{"id": "1371141", "url": "https://cs.wikipedia.org/wiki?curid=1371141", "title": "Na baště sv. Tomáše", "text": "Na baště sv. Tomáše\n\nUlice Na baště sv. Tomáše na Hradčanech v Praze se nachází na místě bývalých hradeb, začíná na Gogolově a končí na Badeniho ulici. Jméno má podle nedaleké bašty nazvané na počest apoštola Tomáše. Na čísle 7 je vlastní vila českého architekta a designera Rudolfa Stockara (1886–1957).\n\nMariánské hradby, barokní opevnění hradu, vznikli na přelomu 17. a 18. století (1654–1721). Ulice dostala oficiální název \"Na baště sv. Tomáše\" v roce 1912.\n\n"}
{"id": "1371142", "url": "https://cs.wikipedia.org/wiki?curid=1371142", "title": "Strahovská (Praha)", "text": "Strahovská (Praha)\n\nStrahovská ulice na Hradčanech v Praze spojuje ulici Dlabačov a Strahovské nádvoří s parkem Petřínské sady. Nazvána je podle nedalekého Strahovského kláštera, který v roce 1143 založilo české kníže Vladislav II. Na konci ulice na vrchu Petřín je Štefánikova hvězdárna postavena v letech 1927-28.\n\nUlice je od středověku součást cesty od Vltavy přes Petřínské sady na Strahovský klášter. Od východu vede podél Hladové zdi, kterou v letech 1360-62 nechal postavit český král Karel IV. Zeď pokračuje barokní fortifikací ze 17. a 18. století, která je součást Mariánských hradeb.\n\n"}
{"id": "1371144", "url": "https://cs.wikipedia.org/wiki?curid=1371144", "title": "Ben Shenkman", "text": "Ben Shenkman\n\nBenjamin „Ben“ Shenkman (* 26. září 1968, New York, New York, Spojené státy americké) je americký herec. Proslavil se rolemi v amerických seriálech jako \"Milionový lékař\", \"Andělé v Americe\". Od roku 2018 hraje v seriálu \"For the People\". \n\nShenkman se narodil do newyorské židovské rodiny, je synem Katherine, která pracovala v advokátní kanceláři a Sheparda A. Shenkmana, který pracoval v poradenské společnosti. Bakalářský titul získal na Brownově univerzitě a svůj magisterský titul v umění získal v roce 1993 na Newyorské univerzitě Tish School of the Arts. Jeho sestra Elizabeth je provdaná za britského publicistu Jamieho Bynga.\n\nProfesionální kariéru zahájil s malou rolí ve filmu režírovaném Robertem Redfordem \"Otázky a odpovědi\" v roce 1994 a hostující rolí v seriálu \"Zákon a pořádek\". Také začal pracovat v divadle, kde si zahrál roli Louise Ironsona ve hře \"Angels in America\" v divadle americké konzervatoře v San Franciscu.\n\nBěhem 90. let si zahrál v několika filmech jako \"Likvidátor\" (1996), \"Jesus' Son\" (1999), \"Otevřené oči\" (2000) a \"Requiem za sen\" (2000). V roce 2000 si zahrál v úspěšné divadelní produkci hry \"Proof\", po boku s herečkou Mary-Louise Parker. Za roli získal nominaci na cenu Tony v roce 2001. Zahrál si v limitovaném seriálu stanice HBO \"Andělé v Americe\". Za roli získal nominaci na cenu Emmy a Zlatý glóbus.\n\nZahrál si v několika seriálech jako \"Chirurgové\", \"\", \"Ed\", \"Private Practice\" a \"Zákon podle Canterburyové\". V roce 2012 se připojil k obsazení seriálu \"Milionový lékař\" ve vedlejší roli doktora Jeremiahu Sacaniho a následující řadu byl povýšen do hlavní role. Poslední řada byla vysílaná na stanici USA network v létě roku 2016. V roce 2015 se vrátil na Broadway a zahrál si v komediální hře \"Fish in the Dark\". V roce 2018 začal hrát jednu z hlavních rolí v seriálu \"For the People\".\n"}
{"id": "1371146", "url": "https://cs.wikipedia.org/wiki?curid=1371146", "title": "Židovská čtvrť (Ivančice)", "text": "Židovská čtvrť (Ivančice)\n\nŽidovská čtvrť v Ivančicích je bývalé židovské sídliště na severním okraji historického jádra města Ivančice v okrese Brno-venkov. Je tvořena ulicemi Josefa Vávry, Ve Fortně a Jana Schwarze, nejsevernější částí Komenského náměstí a západní stranou Žerotínova náměstí. Od roku 1850 zde fungovala samostatná a samosprávná židovská politická obec, která byla v roce 1919 sloučena s Ivančicemi.\n\nPrvní zmínka o Židech v okolí Ivančic pochází z 10. století. Židovská čtvrť v Ivančicích se stala trvalou součástí města obehnaného hradbami ve vrcholném středověku. Nacházela se na severu tehdejšího města a její centrum tvořil Židovský rynek se synagogou (dnešní ulice Jana Vávry) zakončený Židovskou bránou, zrušenou v roce 1690. Z rynku vycházela ulice východním směrem a krátká ulička na sever. V první polovině 17. století se součástí ghetta stala také západní část dnešního Žerotínova náměstí. V roce 1835 žilo v Ivančicích 877 Židů, kteří tvořili asi čtvrtinu všech obyvatel města. Poté počet židovských obyvatel klesal, roku 1900 jich bylo jen 281.\n\nV roce 1850 vznikla politická obec Ivančice Židovské Město, která vykonávala samosprávu v ivančické židovské čtvrti. Od 70. let 19. století byla dočasně součástí Ivančic, osamostatnila se opět v 80. letech 19. století, tentokrát pod názvem Ivančice Židovská Obec. V roce 1919 byla definitivně sloučena s Ivančicemi.\n\nZ původních 73 domů se jich dochovalo 52.\n\nPrvní zpráva o synagoze v Ivančicích je z roku 1417. Současná stavba pochází z poloviny 19. století, kdy byla v letech 1850–1853 vybudována nová, pozdně empírová modlitebna na místě staré. Využívána byla do roku 1941. Po druhé světové válce v ní po desetiletí bylo skladiště, od roku 2008 je postupně rekonstruována.\n\nŽidovský hřbitov se nachází severně od města. Nejstarší náhrobek je z roku 1552, nachází se zde také obřadní síň z počátku 20. století. Původní hřbitov se možná rozkládal na protějším svahu nad Mřenkovým potokem.\n\n\n"}
{"id": "1371148", "url": "https://cs.wikipedia.org/wiki?curid=1371148", "title": "Rochdale", "text": "Rochdale\n\nRochdale je město v severozápadní Anglii. Je součástí stejnojmenného metropolitního distriktu a metropolitního hrabství Velký Manchester. Leží na úpatí jižních Pennin necelých 16 km severovýchodně od centra Manchesteru a 8 km severozápadně od města Oldham.\n\nNázev města pochází od řeky Roch, na které leží. V Domesday Book se však objevuje i jméno \"Recedham\", pocházející ze staroangličtiny. V průběhu let se název změnil na \"Rachedale\" až se ustálil na dnešním \"Rochdale\".\nStarověká římská silnice, která spojovala hradiště Eboracum (dnešní York) a Mancunium (dnešní Manchester), procházela v blízkosti dnešního Rochdale. Její součástí bylo přemostění bažinatého území v oblasti Blackstone Edge.\n\nV 9. a 10. století bylo dnešní Rochdale součástí oblasti Danelaw, v které bylo tzv. dánské právo nadřazeno právu anglosaskému. V té době bylo město částým cílem nájezdů kmenů Dánů a Sasů. Dnešní předměstí Castleton je pojmenováno podle hradiště, pocházejícího z té doby, avšak zničeného při pozdějších střetech Dánů a Sasů, takže v současnosti již po něm neexistují žádné pozůstatky.\n\nVe středověku se Rochdale stalo tržním městem, od roku 1250 se trhy konaly každý týden a jednou ročně byl pořádán jarmark.\n\nOd dob průmyslové revoluce začalo Rochdale intenzívně růst a jeho význam jako průmyslového města se stále zvyšoval. Vybudováním železničního spojení, sítě kanálů pro lodní dopravu a mnoha továren se stalo atraktivním pro bohaté obchodníky.\n\nRochdale se rozkládá v údolí řeky Roch asi 16 kilometrů severovýchodně od centra v Manchesteru v nadmořské výšce 137 m. Je obklopeno menšími sídly jako Whitworth, Littleborough, Milnrow, Royton, Heywood a Shaw and Crompton, se kterými díky mohutné výstavbě zejména ve 20. století stavebně téměř splynulo. Podnebí ve městě je jako na většině území Britských ostrovů mírné, bez výraznějších extrémů počasí a teplotních výkyvů.\n\nArchitektonicky nejvýznamnějším objektem ve městě je budova radnice, postavená v novogotickém stylu. Je hlavním sídlem úřadů zodpovědných za správu metropolitního distriktu, který zahrnuje nejen samotné město Rochdale, ale i města a vesnice v širším okolí. Budova radnice je všeobecně považována za jednu z architektonicky nejvýznamnějších budov svého druhu v zemi a je zařazena na seznam památkově chráněných budov s hodnocením stupněm I, tedy jako stavba výjimečného významu.\n\nV těsném sousedství radnice na zalesněném návrší se nachází novogotický kostel svatého Ceady z druhé poloviny 19. století. Druhým významným duchovním stánkem ve městě je kostel svatého Jana. Vybudován byl v roce 1927 v novobyzantském slohu a záměrně měl svou podobou připomínat chrám Hagia Sophia v Istanbulu.\n\nVe městě sídlí dva profesionální kluby, fotbalový Rochdale AFC a Rochdale Hornets, provozující rugby league neboli tzv. třináctkové ragby. Oba tyto kluby působí na Spotland Stadium, který má kapacitu více než diváků. \n\nRochdale AFC byl založen v roce 1907 a v roce 1921 se přihlásil do fotbalové ligy. Zařazen byl do Football League Third Division (north), která byla v tomto roce založena. Klub nikdy nepůsobil výše než ve třetí nejvyšší soutěži v Anglii, avšak v roce 1962 se dostal do finále Ligového poháru, ve kterém podlehl týmu Norwich City.\n\nV okolí města je několik golfových hřišť, z nichž nejvýznamnější jsou \"Rochdale Golf Club\" a \"Marland Golf Course\" ve Springfield Parku. V městě též sídlí několik kriketových klubů, většina z nich hraje \"Pennine Cricket League (PCL)\". Potápěčský klub byl založen v roce 1959 a zůstává stále aktivní.\n\n"}
{"id": "1371155", "url": "https://cs.wikipedia.org/wiki?curid=1371155", "title": "Nonna Auská", "text": "Nonna Auská\n\nNonna Auská (Nonna N. Auská) (23. října 1923, Charkov (Ukrajina) - 9. dubna 2013) byla lékařka, humanistka, spisovatelka, autorka vzpomínek a cestopisů. \n\nNonna Auská se narodila 23. října 1923 v Charkově na Ukrajině. V roce 1953 promovala na lékařské fakultě Karlovy univerzity v Praze. Po skončení studií pracovala jako lékařka - internistka v Kolíně a v Košicích. Dne 21. srpna 1968 (jen několik málo hodin po invazi armád pěti států Varšavské smlouvy do Československa) v době, kdy již bylo obsazeno pražské letiště, se jí podařilo (spolu s manželem Stanislavem Auským) odletět do Ameriky. Tam žila v USA a v Mexiku. Nonna Auská pobývala mnoho let v zahraničí a to nejen v USA, ale i v Itálii. Zážitky z pobytu v těchto zemích promítla do dvou svých knih (viz níže): \"Český lékař v Americe\" a \"Vzpomínky na Itálii\". Po Sametové revoluci (v listopadu 1989) se vrátila zpět do Československa. Žila v Praze. Zemřela dne 9. dubna 2013. V Praze na Olšanských hřbitovech (2ob, 18, 173) je umístěn žulový kenotaf (v trávě pod symbolickým pomníkem u masového hrobu příslušníků ROA) připomínající její osobu. \n\n"}
{"id": "1371164", "url": "https://cs.wikipedia.org/wiki?curid=1371164", "title": "Macudo", "text": "Macudo\n\nMacudo () je město v prefektuře Čiba v Japonsku. V roce 2017 mělo zhruba 488 tisíc obyvatel.\n\nMacudo leží na ostrově Honšú u ústí řeky Edo do řeky Tone, přítoku Tokijského zálivu. Leží severně od Funabaši, severně od Misata, jižně od Nagarejamy a severovýchodně od Tokia. Protože se nachází přímo u západního okraje prefektury Čibo, sousedí na jihozápadě s Kacušikou v prefektuře Tokio a na severozápadě s Misatem v prefektuře Saitama. Zbylé hranice Macuda jsou v rámci prefektury Čiba: Na severu s Nagarejamou, na východě s Kašiwou, na jihovýchodě s Kamagajou a na jihu s Ičikawou.\n\nPřes Macudo prochází dálnice 6, která přichází od jihovýchodu z Tokia a pokračuje na sever přes Mito, Iwaki a Sómu do Sendai v oblasti Tóhoku. Železniční spojení zajišťované JR East probíhá po tratích Fučú – Funabaši (do Funabaši, Saitamy a Fučú) a\nNippori – Iwanuma (směr Taitó nebo směr Sendai).\n\nV období Edo bylo Macudo významným přístavem.\n\nModerní status města získalo Macudo v roce 1943.\n\n\n"}
{"id": "1371167", "url": "https://cs.wikipedia.org/wiki?curid=1371167", "title": "Stanislav Auský", "text": "Stanislav Auský\n\nStanislav Auský (Stanislav A. Auský; 24. listopadu 1922 – 22. listopadu 2010) byl voják, spisovatel (vojenský historik), autor pomníku ROA na Olšanských hřbitovech a knih o odboji. Plukovník Stanislav Auský publikoval několik děl s historickou a vojenskou tematikou, které v Česku vyšly po roce 1989.\n\nStanislav A. Auský se narodil 24. listopadu 1922 na Slovensku. Pocházel z rodiny československého důstojníka a legionáře. Až do roku 1938 žil na Podkarpatské Rusi v městě Mukačevo. Historické události, které se v tomto regionu odehrály v polovině března roku 1939 znamenaly násilné odtržení Podkarpatské Rusi a evakuaci tamních obyvatel do Čech. \n\nV samotném konci druhé světové války se Stanislav Auský stal (v květnu roku 1945) průvodcem průzkumné čety 2. pluku 1. divize Ruské osvobozenecké armády generála Andreje Andrejeviče Vlasova. S touto vojenskou jednotkou se účastnil bojů proti německým okupantům v Praze během pražského květnového povstání. Když ČNR ukončila jednání s Vlasovci (o oficiální vojenské podpoře pražského povstání) s negativním výsledkem, rozhodl se velitel 1. divize ROA generál Buňačenko urychleně opustit Prahu a ustoupit se svojí divizí na západ. I tento historický moment zažil Stanislav Auský osobně. Setkání s ruskými a protistalinskými vojáky v roce 1945 jej silně ovlivnilo. Osobní zážitky z této doby nakonec nasměrovaly další zájem Stanislava Auského na tato vojenská historická témata. \n\nPo skončení druhé světové války (a otevření vysokých škol) začal Stanislav Auský studovat na Filozofické fakultě. Studia nedokončil. Po absolvování dvou semestrů byl povolán do Vojenské akademie v Hranicích na Moravě. Vojenská studia regulérně ukončil v roce 1947 vyřazením v hodnosti poručíka pěchoty československé armády. Auského krátká vojenská kariéra byla v roce 1948 (po únorovém puči) \"zahájena\" udělením velitelské výstrahy, protože \"nenašel kladný poměr k lidově demokratickému zřízení.\" O tři roky později (v říjnu roku 1951) byl Stanislav Auský vojenským soudem degradován a současně propuštěn z armády. Necelé dva roky po propuštění z vojenské činné služby (v dubnu roku 1953) byl Auský zatčen a odsouzen k dvanácti letům trestu odnětí svobody \"za velezradu a špionáž\". Podmínečného propuštění se Auský dočkal až díky amnestii v roce 1960 za československého prezidenta Antonína Novotného. \n\nDne 21. srpna 1968 (jen několik málo hodin po invazi armád pěti států Varšavské smlouvy do Československa) v době, kdy již bylo obsazeno pražské letiště, se mu podařilo (spolu s manželkou MUDr. Nonnou Auskou) odletět do Ameriky. Tam získal politický azyl a působil v Novém Mexiku. Auský se v exilu setkával s někdejšími příslušníky ruských protibolševických armád. Také se dlouhodobě (a cíleně) věnoval studiu historie i shromažďování (sběratelství) předmětů souvisejících s ruskými a ukrajinskými dobrovoleckými skupinami, zejména pak s kozáky. \n\nZájem Auského o tuto oblast vojenské historie se odrazil v tématech několika publikací. Jeho kniha \"Vojska generála Vlasova v Čechách: kniha o nepochopení a zradě\" vyšla poprvé v exilu (Toronto: nakladatelství Josefa Škvoreckého - Sixty-Eight Publishers, 1980) a po Sametové revoluci 1989 i v česku (1992, 1996, 2005). Další knihy (viz níže) byly věnovány tématice kozáků a dobrovolníků (ustašovci, vlasovci, banderovci, legionáři, židovské legie).\n\nPo roce 1990 žil Stanislav Auský (spolu se svojí manželkou MUDr. Nonnou Auskou) trvale v Praze. Tady pokračoval ve své badatelské a spisovatelské činnosti: publikoval články v novinách a časopisech a připravoval k tisku své rukopisy napsané v zahraničí. Zemřel 22. listopadu 2010. \n\nPo smrti plukovníka Stanislava Auského byla v prostorách Armádního muzea na Žižkově otevřena expozice s některými sbírkovými předměty z Auského pozůstalosti (např. soubor nášivek východních dobrovoleckých jednotek německé branné moci z doby druhé světové války; soubor odznaků a vyznamenání, které měl Auský ve své sbírce). Vojenský historický ústav (VHÚ) od Auského rodiny získal i Auského odbornou knihovnu, čítající na tisíc svazků se slovanskou a vojenskou tematikou.\n\nV Praze na Olšanských hřbitovech (2ob, 18, 173) je umístěn žulový kenotaf (v trávě pod symbolickým pomníkem u masového hrobu příslušníků ROA) připomínající jeho osobu.\n\n"}
{"id": "1371199", "url": "https://cs.wikipedia.org/wiki?curid=1371199", "title": "Kostel svatého Ondřeje (Teixido)", "text": "Kostel svatého Ondřeje (Teixido)\n\nKostel svatého Ondřeje (Santuario de Santo André de Teixido) byl postaven blízko mořských útesů v Teixido, které se nachází v severní Galicii. Jedná se o známé poutní místo.\n\nVýstavba kostela se datuje do doby budování kláštera, jehož existence pod patronátem rodu Travů je doložena v XII. století. V roce 1196 přešel do správy Maltézského řádu, který měl své centrum v Portomarínu. Později místo vlastnil rod Andrade de San Sadurniño a toto dvojí „vlastnictví“ vedlo k množství konfliktů.\nV roce 1665 byl přestavěn presbytář, roku 1781 věž, zároveň proběhla úprava fasády a následně v roce 1785 byla přestavěna loď. \nV roce 1970 byly objeveny nástěnné malby, které znázorňují utrpení svatého Ondřeje.\n\nJedná se o jednolodní stavbu s presbytářem s rovným závěrem a s věží v západním průčelí.\nStřecha lodi, sakristie i presbytáře je po obvodu zdobena drobnými kamennými jehlanci. \n\n\n\nDominujícím prvkem prostého interiéru jsou tmavé trámy podpírající fošnový strop prosvítající pod bílou omítkou. Mezi nejstarší části kostela patří lomený vítězný oblouk, který je zdůrazněný opracovanými neomítnutými kvádry, stejně jako portál a okna.\nKlenbu presbytáře tvoří jedno pole křížové klenby.\n\n\nLidové pověsti vysvětlují počátky poutního místa a kostela spojené se svatým Ondřejem společně takto: Svatý Ondřej se dostal do těchto geografických oblastí v Galícii. Poté jsou dvě varianty lidové legendy – dle jedné si svatý Ondřej stěžoval Kristu, že se nikomu nebude chtít dělat pouť na tak vzdálené a vysoko položené místo, a ten mu odpověděl: \"Zůstaň tady svatý Ondřeji, kde tě budou chtít vidět všichni, mrtví nebo živí.\" Dle druhé verze se srovnával svatý Ondřej se svým druhem, apoštolem svatým Jakubem, který má velký chrám, vyhlášenou poutní cestu a tisíce poutníků. Také v tomto případě mu Ježíš Kristus slíbil napravit domnělou urážku místem: \"que han de ir de mortos os que non foron de vivos.\" \nMísto však bylo spojeno již s pohanskými kulty v době železné. \nPrvní písemně doložená pouť k svatému Ondřejovi v Teixidu proběhla v roce 1391. \n\nZ chlebové mouky si poutníci vytvářejí „Ondrášky“ – figurky, které reprezentují pouť (na Pyrenejském poloostrově se pro pouť používá termín Romario – odvozené od Říma)\nPůvodně se pekly 3 figurky – muž, žena a holubice. Dnes je jich 5 a měly by přinášet tuto ochranu:\n\n\n\n"}
{"id": "1371203", "url": "https://cs.wikipedia.org/wiki?curid=1371203", "title": "Macudo (rozcestník)", "text": "Macudo (rozcestník)\n\nMacudo může znamenat:\n"}
{"id": "1371204", "url": "https://cs.wikipedia.org/wiki?curid=1371204", "title": "Son-rise", "text": "Son-rise\n\nSon-rise je jednou z terapií poruch autistického spektra (PAS), která se rozšířila z USA. Tam byla vyvinuta rodiči autismem postiženého syna (odtud název son-rise, tedy vzestup syna). Program son-rise je založen na hře ve speciální terapeutické místnosti, označované jako herna. Tuto hernu má rodina s postiženým dítětem doma, domácí herny mohou být doplněny i o obdobná zařízení ve speciálních školkách či školách. Herny slouží k interakci a působení na autistické dítě a současně ho připravují na život v okolním světě.\n\nAutoři programu, manželé Kaufmannovi učí rodiče autistických dětí přijmout postižené dítě bez předsudků. Je třeba proniknout do světa autistických dětí, poznat jejich svět a myšlení a následně je směřovat do světa zdravých lidí.\n\nV sedmdesátých letech 20. století publikovali manželé Kaufmanovi knihu o uzdravení svého syna Rauna z autismu a popsali metodu, kterou sami využívali. Později následovaly publikace, které popisovaly pokračování úspěšného \"vyléčení\". Filmová adaptace knihy \"Son-rise: zázrak lásky\" byla natočena v roce 1979 a později pod názvem \"Náš syn Ronchie\" vysílána v České televizi.\n\nV roce 2003 provedená studie Univerzity v Edinburgu namítla, že zapojení do programu son-rise přináší více negativ než benefitů pro zúčastněné. Pochyby o efektivitě metody přinesla také studie stejné univerzity z roku 2006. Studie North Western University přinesla v roce 2013 výzkum, který hodnotil program jako účinný.\n"}
{"id": "1371214", "url": "https://cs.wikipedia.org/wiki?curid=1371214", "title": "Eloise Mumford", "text": "Eloise Mumford\n\nEloise Mumford (* 24. září 1986) je americká herečka, známá především svojí rolí ve všech třech filmech série \"Padesát odstínů\" (\"Padesát odstínů šedi\" (2015), \"Padesát odstínů temnoty\" (2017) a \"Padesát odstínů svobody\" (2018), ve kterých ztvárnila roli největší kamarádky hlavní ženské postavy Anastasie Steelové (Dakota Johnsonová) jménem Kate Kavanaghová. Hrála však také v šesti dalších filmech a v několika seriálech.\n"}
{"id": "1371215", "url": "https://cs.wikipedia.org/wiki?curid=1371215", "title": "Amadora", "text": "Amadora\n\nAmadora je město v Portugalsku. Nachází se v aglomeraci Lisabonu 10 km severozápadně od centra města a žije v něm 175 000 obyvatel.\n\nNedaleko města leží nekropole Carenque ze 4. tisíciletí př. n. l. Významnou památkou je také akvadukt Águas Livres z 18. století. Původní vesnice \"Porcalhota\" se v roce 1907 přejmenovala na Amadoru a v roce 1979 se stala samostatným městem, když se odtrhla od Oeiras.\n\nAmadoru tvoří převážně obytné čtvrti a je nejhustěji obydleným městem v Portugalsku, kde žije množství přistěhovalců z východní Evropy a bývalých portugalských kolonií. S Lisabonem je spojena metrem.\n\nV Amadoře se každoročně koná mezinárodní festival komiksů, sídlí zde také fotbalový klub CF Estrela da Amadora.\n\n\n"}
{"id": "1371216", "url": "https://cs.wikipedia.org/wiki?curid=1371216", "title": "Jan Hus Tichý", "text": "Jan Hus Tichý\n\nJan Hus Tichý (8. září 1921, Žamberk - 25. prosinec 2000) byl český dirigent, hudební skladatel a překladatel libret.\n\nPo maturitě na gymnáziu v Pardubicích nastoupil na Pražskou konzervatoř. Zde studoval klavír u profesora Otto Háši a sborový zpěv u profesora Vojtěcha Bořivoje Aima. Po ansolvování konzervatoře v roce 1943 pokračoval ve studiu na mistrovské škole u profesora Václava Štěpána.\n\nV roce 1945 se stal korepetitorem Divadla 5. května v Praze. Zde poprvé rověž dirigobal v roce 1946 Offenbachovu operu Hoffmannovy povídky. Po zrušení tohoto divadla se stal v roce 1948 dirigentem opery Národného divadla, kde působil až do roku 1986. Pohostinsky spolupracoval s operami v Českých Budějovicích, Ostravě, Bratislavě, Lublani, Bukurešti a Parmě. Na zájezdech opery Národního divadla řídil představení \"Rusalky\" ve Wiesbadenu (1963), v Edinburghu (1964), v Lausanne (1970) a v Sofii (1971).\n\nJako dirigent nahrával pro Československý rozhlas, Českoslovnskou televizi i pro značku Supraphon.\n\n\n\n"}
{"id": "1371217", "url": "https://cs.wikipedia.org/wiki?curid=1371217", "title": "Jednotka sboru dobrovolných hasičů obce Braňany", "text": "Jednotka sboru dobrovolných hasičů obce Braňany\n\nHasiči obce Braňany (Jednotka sboru dobrovolných hasičů obce Braňany) je jednotka požární ochrany zařazená v integrovaném záchranném systému do kategorie JPO III/1s historií sahající do roku 1886. Jejím zřizovatelem je obec Braňany s přibližně 1 244 obyvateli spadající pod okres Most. V současné době sídlí v nově rekonstruované, moderní zbrojnici na hlavním tahu obce, poblíž sídliště a obecního úřadu. Jednotka má zákonem o požární ochraně 133/1985 Sb. stanoven časový limit výjezdu do 10 minut od vyhlášení poplachu. Poplach je členům jednotky vyhlášen pomocí obecního rozhlasu a SMS zpráv. Současně s tím je jejich předurčená územní působnost v katastru obce a 10 minut jízdy z místa dislokace jednotky.\n\nV současnosti jednotka čítá 20 členů, který činnost v jednotce vykonávají dobrovolně. Velitelem jednotky je dlouholetý člen Miloš Šťastný st. (od roku 1991) a zástupcem jeho syn Ing. Lukáš Šťastný. Roční počet zásahu se pohybuje přibližně kolem 12. Jednotka je financována z rozpočtu obce a z dotačních programů Evropské unie a Ústeckého kraje.\n\nPoprvé vzniká jednotka sboru dobrovolných hasičů na území obce Braňany. Ta funguje až do roku 1914, kdy jsou její členové v důsledku 1. světové války mobilizováni a dochází ke zrušení jednotky.\n\nJednotka byla postupně obnovena až v roce 1920. Následující rok došlo k nákupu parní stříkačky, na kterou byla vyhlášena veřejná sbírka. Jednotka funguje opět až do 2. světové války. Z tohoto období fungování jednotky se nedochovaly žádné dokumenty.\n\nO opětovném založení jednotky se diskutovalo již od roku 1946, avšak v této době nebyla žádná dostupná technika, a tak k založení jednotky dochází až v roce 1948 na tehdejším dole Svoboda (později. Velkodůl Maxim Gorkij a následně Lom Bílina). Zde jednotka zažila bezpochyby největší růst a slávu. Postupem času počet členů narostl až na 45 a dostupná technika čítala:\n\nDo čela jednotky jmenován starostou hasič Miloš Šťastný st. Zároveň došlo k pořízení dopravního automobilu DA 12 Avia 31 a cisternové automobilové stříkačky CAS 25 Škoda 706.\n\nZ obecního rozpočtu dochází k zakoupení repasované Tatry 815 CAS 32.\n\nPo komunálních volbách v roce 2014 se novým starostou obce Braňany stává dosavadní starosta sboru Petr Škatna st., který kandidoval jako první v první pořadí za KSČM (bez politické příslušnosti). Novým starostou SH ČMS - Sbor dobrovolných hasičů Braňany se stává dosavadní velitel jednotky Miloš Šťastný st.\n\nNásledující roky se jednotka dočká zasloužených investic, které byly roky odkládány. Z původních přibližně 450 tisíc korun, které představovaly rozpočet obce pro úsek požární ochrany až do roku 2015, je v následujících letech rozpočet zvýšen na 1 735 tisíc korun (rok 2016) a následně na 10 014 tisíc korun (rok 2017).\n\nZ těchto peněz došlo v roce 2016 k významným investicím:\nV roce 2017 došlo k pořízení nového dopravního automobilu DA 9 Ford Transit za více než jeden milion korun. Ministerstvo vnitra ČR přispělo částkou 450 tisíc korun, Ústecký kraj 250 tisíc korun, společnost Keramost 70 tisíc korun a zbytek doplácela obec, což bylo něco málo přes 300 tisíc korun. Nový dopravní automobil bude sloužit jako náhrada zastaralé Avie 31.\n\nPozději v roce 2017 dochází k zakoupení nové velkoobjemové cisterny CAS 30 Scania, která disponuje nádrží o objemu 9000 l vody a 540 l pěnidla. Toto vozidlo zaručuje prostupnost lehčím terénem a jeho pořizovací cena byla 7 414 880 korun včetně DPH. Na realizaci projektu přispěla EU z Evropského fondu pro regionální rozvoj. Dle rozhodnutí o poskytnutí dotace příspěvek dosahuje maximální výše 7 615 278 Kč. Projekt naplnil specifický cíl 1.3 Integrovaného regionálního operačního programu, kterým je zvýšení připravenosti k řešení a řízení rizik a katastrof. Jeho slavnostní předání proběhlo v sobotu 9. září 2017 při oslavě 130 let založení sboru dobrovolných hasičů.\n\nZbývající technika kterou jednotka disponuje je VEA Škoda Felicia, PP 16 na podvozku Avia 31, CAS 32 Tatra 815 a CAS 25 Škoda 706.\n"}
{"id": "1371220", "url": "https://cs.wikipedia.org/wiki?curid=1371220", "title": "Raoof Haghighi", "text": "Raoof Haghighi\n\nRaoof Haghighi je všestranný umělec samouk, který se účastnil více než 45 skupinových a 40 sólových představení ve Spojených státech, Francii, Íránu a Spojeném království.\n\nJe znám především znám jako hyperrealistický malíř. Většina jeho děl jsou olejomalby na plátně a vyjadřují autorův vztahu ke kulturním tradicím a k dnešnímu měnícímu se světu. Ve svých dílech často kombinuje současné ideje s tradičními technikami.\n\nRaoofovy malby se nacházejí v mnoha soukromých sbírkách po celém světě, zejména tedy v Íránu, USA, Francii a Velké Británii.\n\n"}
{"id": "1371221", "url": "https://cs.wikipedia.org/wiki?curid=1371221", "title": "Vražda v Orient expresu (román)", "text": "Vražda v Orient expresu (román)\n\nVražda v Orient expresu (v originále \"Murder on the Orient Express\") je detektivní román anglické spisovatelky Agathy Christie. Poprvé byla kniha vydána 1. ledna 1934. Hlavní postavou příběhu je belgický detektiv Hercule Poirot. Česky začal příběh vycházet na pokračování 10. července 1935 v Lidových novinách.\n\nPoirot přijede vlakem z Aleppa do Istanbulu, kde se ubytuje v hotelu Tokatlian. Zde dostane telegram vyzývající ho k návratu do Londýna. Zakoupí si jízdenku na Orient expres a večer odjede. Během první noci je jeden z cestujících zavražděn. Nedaleko města Vinkovci vlak uvízne v závěji a musí čekat na vyproštění. Poirot postupně vyšetřuje 13 podezřelých cestujících a ukáže se, že všichni jsou nějakým způsobem spojeni s rodinnou tragédií Johna Armstronga, kterému byla unesena a zabita dcera. Únoscem byl zavražděný cestující. \n\nAgatha Christie napsala román ve svých 43 letech. Inspirací k příběhu jí mohlo být několik událostí. V roce 1928 cestovala Orient expresem. O rok později Orient expres kvůli vánici uvízl na 6 dní nedaleko tureckého města Çerkezköy v dnešní provincii Tekirdağ. V roce 1931 Agatha Christie sama zažila zastavení Orient expresu na 24 hodin kvůli záplavám. Vracela se tehdy z archeologické lokality Arpáčija u Ninive, kde pracoval její druhý manžel Max Mallowan. Únos dcery Johna Armstronga má podobné rysy jako únos syna amerického letce Charlese Lindbergha, který se odehrál 1. března 1932.\n\nKniha je členěna do tří částí, které mají dohromady 32 kapitol. Román věnovala Christie svému druhému manželovi. Na titulní straně je napsáno \"Věnováno M. E. L. M., Arpachiyah, 1933\".\n\n\n"}
{"id": "1371222", "url": "https://cs.wikipedia.org/wiki?curid=1371222", "title": "Boglárka Kapásová", "text": "Boglárka Kapásová\n\nBoglárka Kapásová (* 22. dubna 1993 Debrecín) je maďarská plavkyně, specialistka na volný způsob. Je členkou klubu Újpesti TE a studentkou psychologie na Univerzitě Loránda Eötvöse. Plaveckému sportu se věnuje od šesti let. Na Letních olympijských hrách mládeže 2010 vyhrála 400 metrů volný způsob a 200 metrů motýlek. Je pětinásobnou mistryní Evropy: v roce 2012 vyhrála 800 m v. zp. a v roce 2016 kraulařské závody na 400 m, 800 m i 1500 m a štafetu 4×200 m. Na mistrovství Evropy v plavání v krátkém bazénu zvítězila v roce 2017 na 400 m volným způsobem. Na mistrovství světa v plavání získala v roce 2015 bronzovou medaili na 1500 m v. zp. Na olympiádě byla v roce 2012 šestá na 800 m v. zp. a v roce 2016 třetí na 800 m v. zp. a čtvrtá na 400 m v. zp. Má 25 titulů mistryně Maďarska.\n\n"}
{"id": "1371223", "url": "https://cs.wikipedia.org/wiki?curid=1371223", "title": "Morinda barvířská", "text": "Morinda barvířská\n\nMorinda barvířská (\"Morinda citrifolia\") je tropický, stálezelený keř nebo strom schopný tolerovat širokou škálu stanovišť nebo ekologických podmínek. Kvete průběžně celoročně a z květů vznikají zvláštní podlouhlá, dužnatá plodenství.\n\nVědecké rodové jméno \"Morinda\" vychází z částečné podobnosti plodů s moruši indickou (\"Morus indica\") a jméno \"citrifolia\" odkazuje na podobu listů s listy rodu Citrus. Původní české jméno \"rojok\" (v Indonésii pojmenování pro pestrý maso-zeleninový pokrm \"pasembur rojak\"obsahující i plodenství morindy) vytvořil Jan Svatopluk Presl. České druhové jméno \"barvířská\" je odvozeno z tradičního využívání kůry kmene a kořene k barvení látek na červeno nebo žluto. Používané synonymum noni je název vylisované šťávy z plodenství, která je považována za silně léčivou, byť bez vědeckých podkladů.\n\nPůvodní areál morindy barvířské se rozkládal v jižní Asii od indického subkontinentu přes Malajský poloostrov, Indočínu, jižní oblasti Číny, Tchaj-wan, Indonésii a ostrov Novou Guineu až do severovýchodních oblastí Austrálie. Druhotně se rozšířila na převážnou část pacifických ostrovů i na území Ameriky, kde se vyskytuje od Floridy ve Spojených státech, přes území Střední Ameriky a ostrovy Karibiku až do tropických oblastí Jižní Ameriky.\n\nVyskytuje se v podrostu tropických lesů nebo po jejich okrajích v oblastech s vydatnými celoročními srážkami, krátkodobě toleruje i období sucha. Může růst i v silném stínu, tam ovšem málo kvete i plodí. Objevuje se též často v lesích podél mořského pobřeží, vyhovuje ji písčitá i kamenitá půda, snáší její zasolení a nevadí ani brakická voda. Je dřevinou teplomilnou, začíná chřadnou při teplotě pod +15 °C a odumírá při poklesu pod +4 °C. Nejčastěji bývá spatřena v malé nadmořská výšce, obvykle do 100 a jen řídce do 300 m n. m.\n\nMorinda barvířská vyrůstá jako keř nebo strom vysoký 5 až 10 m s kmenem tlustým do 15 cm. Listy mají lesklé čepele široce eliptické až vejčité, celistvé, lysé, u báze klínovité a na vrcholu tupé či špičaté. Bývají dlouhé 15 až 30 cm a široké 5 až 20 cm, lícní stranu mají tmavě zelené a rubovou o poznání světlejší, obě strany jsou lysé a lesklé. Žilnatina kožovitých listů je vystouplá a tvoří ji hlavní žilka s pěti až sedmi páry žilek postranních, mezi nimi bývají domatia obývaná symbiotickými mravenci (\"Oecophylla smaragdina\"), chránící rostlinu před jiným hmyzem.\n\nKvětenství je vytvořeno ze 70 až 90 drobných bílých květů seskupených do kulovitých strboulů asi 10 mm velkých. Květenství na stopkách a listy s řapíky vyrůstají v opakujících se modulech na sympodiálně se větvících letorostech. Z prvé uzliny rostou dva vstřícné listy, o internodium výše roste z druhé uzliny jediný list a proti němu z terminálního pupenu květenství a mezi nimi vyrůstá axiální pupen, kterým se letorost prodlužuje. Další růst letorostu probíhá ve stejném modulu (prvá uzlina dva listy, druhá uzlina jeden list, květenství a pupen, atd.). Internodia mezi uzlinami jsou nestejně dlouhá a bývají velmi krátká, takže listy i květenství mnohdy vyrůstají ve zdánlivých přeslenech. Palisty jsou podlouhlé až okrouhle trojúhlé, průměrně bývají 15 mm dlouhé, 10 mm široké a bývají částečně srostlé s řapíky.\n\nKvěty v hustých květenstvích jsou téměř přisedlé, bezlistenné, oboupohlavné, bílé, pětičetné a jejich semeníky postupně srůstají dohromady. Kališní lístky většiny květů jsou krátké s uťatým vrcholem a vytrvalé, některé květy ve strboulu však mívají kališní lístky zvětšené, obkopinaté a až 15 mm dlouhé. Koruna s krátkou trubkou má nálevkovitý tvar a její bílé lístky jsou asi 6 mm dlouhé. V květu je pět tyčinek s krátkými nitkami a podlouhlými prašníky, dvě blizny, polokulovitá češule a semeník s dvěma oddíly po jednom vajíčku. Květy rozkvétají průběžně po celý rok a stejně tak dozrávají plody.\n\nSrůstem spodních dvouplodolistových semeníků květů sdružených ve strboulu vzniká netypické dužnaté plodenství podlouhle vejčitého tvaru. Bývá až 10 cm dlouhé a v průměru mívá do 5 cm, je zprvu nazelenalé, později bílé či nažloutlé a přezrálé nahnědlé, tvarem připomíná velký plod moruše. Je vytvořeno srůstem peckovic a obsahuje mnoho (100 a více) červenohnědých, obvejčitých semen asi 4 mm velkých, která mají na povrchu velmi tvrdý endokarp a uvnitř vzduchovou komůrku umožňující jim dobře plavat. Šestiúhelníky vyznačené na povrchu plodenství vyznačují plod jednoho květu. Je jedlé, ale ve zralém stavu má silné, pro mnoho lidí zapáchající aroma. V přírodě je konzumují mnozí savci, hlavně kaloni, kteří se starají o rozptýlení semen po okolí. Byly vyšlechtěny kultivary s plodenstvím velkým až 20 cm.\n\nMorinda barvířská se může rozmnožovat vegetativně i generativně. Klíčivost semen je nepravidelná a bez skarifikace trvá doba do vzniku semenáče šest až dvanáct měsíců. Při vegetativním množení zakoření řízky za jeden až dva měsíce, takovýto strom ale neroste pravidelně a je náchylný k rozlomení.\n\nPro získání většího množství plodenství pro výrobu oblíbené šťávy noni se nové rostliny vysazují na plantáže ve sponu 4 m, kde za dobrých podmínek (světlo, vláha, živiny) rychle rostou a brzy plodí, prvá drobná plodenství se objevují již u rok starých rostlin. Dospělé dřeviny kvetou a plodí průběžně po celý rok, plodenství se sklízejí probírkou třikrát do měsíce. Průměrný strom vyprodukuje ročně až 100 kg, na jednom hektaru se tak urodí až 250 tun, z kterých se vylisuje okolo 600 hektolitrů šťávy.\n\nKůra stromu i kořeny obsahuje látky, které původní obyvatelé tradičně používají jako žluté, oranžové nebo červené barvivo k barvení rituálních oděvů. Dřevo stromů je tvrdé, dobře se opracovává a soustruží, vyrábějí se z něho hračky, talíře a další užitné předměty. Ze semen se lisuje olej vhodný jako insekticid do vlasů. Strom je odolný vůči slané vodě a vysazuje se pro zastavení půdní eroze na pobřeží. Pro obyvatelstvo indomalajské a pacifické oblasti je morinda barvířská jednou z nejdůležitějších tradičních léčivých rostlin. Plodenství jsou téměř nepostradatelná, používají se běžně pro léčbu mnoha nemocí a v čase nouze i k jídlu. Hlavním léčivým prostředkem je vylisovaná šťáva prodávána čerstvá nebo sušená v prášku pod tradičním názvem noni, k léčbě se používají také kořeny, listy i kůra. Těmito léčivy původní obyvatelé zahání malárii, artritidu, cukrovku, vysoký tlak, ošetřují všemožné vředy a rány, zahánějí průjmy a deprese, potlačují rakovinu, AIDS atd. Pro odstranění kašle domorodci přikládají na prsa nahřáté listy nebo výluh z nich a roku 2008 Evropský úřad pro bezpečnost potravin (EFSA) povolil dovoz a používání těchto listů i v EU. Informace o zázračných účincích pocházejí z tvrzení domorodců a jsou silně podporovány výrobci noni, vědecké poznatky jsou však mnohem skeptičtější. Plodenstvími se též krmí prasata, semena se po upražení jedí.\n\n"}
{"id": "1371229", "url": "https://cs.wikipedia.org/wiki?curid=1371229", "title": "Náměstí republiky (Lublaň)", "text": "Náměstí republiky (Lublaň)\n\nNáměstí republiky (slovinsky Trg republike), dříve náměstí revoluce (slovinsky Trg Revolucije) je jedno z hlavních náměstí v slovinské metropoli Lublani. Nachází se v jihozápadní části města, v blízkosti Plečnikova náměstí, Muzeálního náměstí a Národního muzea. Náměstí bylo navrženo a vybudováno v druhé polovině 20. století podle projektu Edvarda Ravnikara.\n\nRealizace prostoru náměstí do současné podoby probíhala v letech 1962 až 1982. Na vzniku moderního prostranství spolupracoval Edvard Ravnikar s několika dalšími architekty, urbanisty a sochaři, mezi které patřili např. Anton Bitenc, Miloš Bonča, Jože Koželj, Anton Pibernik, Franc Rihtar, Vladislav Sedej a další. Nejprve zde vznikl parkovací dům, později byla vybudována přístavba místního gymnázia Jože Plečnika. V roce 1971 byl dokončen obchodní dům Maximarket a centrální prostranství. Cankarův dům byl budován v letech 1979 až 1981. V roce 1981 byl také odhalen pomník komunistickému politikovi Edvardu Kardeljovi, který se do současné doby na náměstí nachází. Dominantou prostranství jsou dvě výškové budovy (TR2 a TR3).\n\nDne 26. června 1991 zde byla vyhlášena nezávislost Slovinska na Jugoslávii.\n"}
{"id": "1371230", "url": "https://cs.wikipedia.org/wiki?curid=1371230", "title": "Honda VF 750 S V45 Sabre", "text": "Honda VF 750 S V45 Sabre\n\nHonda VF 750 S V 45 Sabre je motocykl kategorie naked bike, vyvinutý firmou Honda, vyráběný v letech 1982–1985.\n\nVidlicový motor má úhel válců 90°. Další modely byly chopper Honda VF 750 C Magna a cestovní Honda VF 750 F Interceptor.\n\n\n"}
{"id": "1371231", "url": "https://cs.wikipedia.org/wiki?curid=1371231", "title": "Jasmin Savoy Brown", "text": "Jasmin Savoy Brown\n\nJasmin Savoy Brown (* 21. března 1994, Alameda, Kalifornie, Spojené státy americké) je americká herečka, která se proslavila hlavně díky roli Evie v seriálu stanice HBO \"Pozůstalí\" a rolí Allison Adams v seriálu \"For the People\".\n\nNarodila se v Alamedě v Kalifornii, ale vyrůstala ve Springfieldu v Oregonu. Ve čtyřech letech si poprvé zahrála v muzikálové produkci místního kostela, díky které získala lásku k vystupování. V dospívání si zahrála v několika muzikálech a byla členkou několika muzikálových klubů, sborů a skupin včetně, Portland Shakespeare Project, Art's Umbrella, Oregonský dětský sbor a Up Star Crow Studios.\n\nPo střední skole se přestěhovala do Los Angeles, aby se mohla více věnovat herectví. Získala menší role v seriálech \"Grimm\", \"Brooklyn 99\" a \"The Fosters\". V roce 2015 získala vedlejší roli Evie Murphy v seriálu stanice HBO \"Pozůstalí\". Evie byla dcera Eriky a Johna, kteří se ztratili při zemětřesení. Po skončení seriálu byl obsazena do role Niny v seriálu stanice Freeform \"Stitchers\". Jednu z hlavních rolí si zahrála v dramatickém seriálu \"Will\", který vypraví příběh mladého Williama Shakespeara. V roce 2017 byla obsazena do hlavní role Allison Adams v seriálu \"For the People\".\n"}
{"id": "1371232", "url": "https://cs.wikipedia.org/wiki?curid=1371232", "title": "Marisa Mell", "text": "Marisa Mell\n\nMarisa Mell, vlastním jménem Marlies Theres Moitzi (24. února 1939 Štýrský Hradec – 16. května 1992 Vídeň) byla rakouská herečka. Absolvovala vídeňský Max Reinhardt Seminar, v roce 1954 debutovala ve filmu \"Das Licht der Liebe\". Hrála ve zfilmování Švejka, které natočil v roce 1960 západoněmecký režisér Axel von Ambesser, a v koprodukčních filmech \"Po francouzsku\" a \"Casanova '70\". Uzavřela smlouvu v Hollywoodu, ale prosadila se především v horrorech, detektivkách a erotických filmech italské produkce nebo v televizním seriálu Mystery Science Theater 3000. Vystupovala v muzikálu Vincente Minnelliho \"Mata Hari\", hrála také v divadle Vienna’s English Theatre, pózovala pro časopis Playboy, věnovala se zpěvu a malířství. Zemřela na rakovinu, jmenuje se po ní ulice Marisa-Mell-Gasse ve vídeňské čtvrti Liesing. \n\n"}
{"id": "1371240", "url": "https://cs.wikipedia.org/wiki?curid=1371240", "title": "Zaměstnanecké vlastnictví", "text": "Zaměstnanecké vlastnictví\n\nZaměstnanecké vlastnictví znamená, že zaměstnanci firmy mají určitý vlastnický podíl na firmě - obvykle v podobě \"zaměstnaneckých akcií\". Jsou jejími zaměstnanci a zároveň spoluvlastníky\n\nZaměstnanecké vlastnictví akcií má výhody jako například motivaci pracovníků skrze to, že spoluvlastní svého zaměstnavatele–tím pádem vlastní výsledek svojí práce–a z toho odvozená vyšší produktivita práce a větší růst společnosti; dále také nižší pravděpodobnost bankrotu, prevence potenciálního nepřátelského převzetí podniku konkurenční firmou a také možnost udržování určité organizační kultury v podniku.\n\nV angloamerickém světě je běžnou právní formou zaměstnaneckých akcií employee stock ownership plan (ESOP). V Evropském právním řádu existuje několik forem zaměstnaneckého vlastnictví společností. Akcie společnosti jsou vydávány zaměstnancům jako forma odměny i prostředek motivace.\n\n\nNěkteří ekonomové a politici si mysleli, že po roce 1989, ve spojení s privatizacemi státem vlastněnými firmami, Česko čelilo jedinečné možnosti pro zavedení Zaměstnaneckého Vlastnictví.\n\nV České Republice (a v Československu do rozdělení v roce 1993) však strategie „šokové terapie“ nad ideou zaměstnaneckého vlastnictví vyhrála. Byla doprovázena převládajícím přesvědčení, že neefektivní systém státního vlastnictví (považováno za identické s jakoukoli formou kolektivního vlastnictví), musí být nahrazeno jeho opakem - systémem striktně založeným na individuálním vlastnictví a odpovědnosti.\n\nPrivatizační strategie byla založena na několika jednoduchých principech:\n\n\nNěkteré z tehdejších IPF měly v úmyslu využít koncept kupónů jako nástroje pro stanovení vlastnického podílu zaměstnanců. Bohužel, tento původní záměr se ukázalo jako nemožné z několika důvodů:\n\n\nNic se nezměnilo. Daňové předpisy zaměstnanecké vlastnictví vůbec neuznávají ani nepodporují. Česká sociálně demokratická vláda zřízená v roce 1998 prohlásila své odhodlání podporovat všechny formy účasti včetně zaměstnanecké vlastnictví, ale nic se nestalo. Vzhledem k tehdejšímu uspořádání koalice, (směs sociálně demokratických, křesťanských a liberálních politiků, kteří v parlamentu disponují pouze 1-hlasovou většinou), byla myšlenka zaměstnaneckého vlastnictví zrušena. Obecná myšlenka zaměstnaneckého vlastnictví byla ve veřejnosti jednoduše ignorována.\n\nMyšlenka zaměstnaneckého vlastnictví však není mrtvá. V některých firmách (zejména v malých a středních podnicích) vedení prodává zaměstnancům některé akcie; zpravidla to bývá jedna z metod, jak zachránit firmu v obtížích. Na druhé straně existují některé společnosti, které využívají zaměstnanecké vlastnictví jako nástroj stimulující účinnost. Zástupci společností uplatňujících zaměstnanecké vlastnictví odmítají jakoukoli publicitu. Jejich hlavním argumentem bývá, že se bojí se o odkoupení firmy konkurencí.\n\n\n\n"}
{"id": "1371249", "url": "https://cs.wikipedia.org/wiki?curid=1371249", "title": "Evropské právo obchodních společností", "text": "Evropské právo obchodních společností\n\nEvropské právo obchodních společností () je součástí práva Evropské unie, která definuje právní formy a pravidla fungování obchodních společností v Evropské unii.\n\nPrávní formy obchodních společností v EU:\n\nNavrhované další právní formy:\n\n\n"}
{"id": "1371251", "url": "https://cs.wikipedia.org/wiki?curid=1371251", "title": "Acta diurna", "text": "Acta diurna\n\nActa diurna (latinsky \"denní akta\" či \"denní zprávy\"), často zvané jen Acta, byly denní římské oficiální zprávy, předchůdci dnešních novin. Informace byly tesány do kamene nebo ryty do kovových desek, které následně byly věšeny na veřejných místech jako například na Forum Romanum. První takovéto zprávy se objevily okolo roku 131 př. n. l. v období Římské republiky. Původním obsahem byly soudní rozsudky.\n"}
{"id": "1371255", "url": "https://cs.wikipedia.org/wiki?curid=1371255", "title": "Zemské volby v Salcbursku 2018", "text": "Zemské volby v Salcbursku 2018\n\nZemské volby v Salcbursku v roce 2018 se konaly 22. dubna. V rámci druhé rakouské republiky šlo o šestnácté složení Salcburského zemského sněmu sídlícího v historickém paláci Chiemseehof v Salcburku (dějiny sněmu ale sahají až do Rakouska-Uherska a Salcbursko jako správní útvar je ještě starší)\n\nVoleno bylo 36 poslanců a volby se konaly v řádném termínu pěti let po volbách v roce 2013. Vítězem se stala opět Rakouská lidová strana (ÖVP), která si polepšila na 15 křesel při 37,37 %. Sociálně demokratická strana Rakouska (SPÖ) si pohoršila o jedno křeslo a získala jich 8 při 20,03 %. Na třetím místě se nově objevila Svobodná strana Rakouska (FPÖ), která si polepšila o jedno křeslo na 7 křesel při 18,84 % a na čtvrté místo odsunula Zelené, kteří ztratili 4 křesla a skoro 11 procentních bodů a zůstala jim 3 křesla při 9,32 %. Nová strana NEOS získala 7,27 % a rovněž tři křesla.\n\nNa základě povolebních jednání by měla od 13. června 2018 vládnout druhá vláda Wilfried Haslauera tvořená koalicí ÖVP, Zelených a NEOSu.\n\nVe volbách v roce 2013 získala nejvíce hlasů Rakouská lidová strana (ÖVP, 29,01 % hlasů a 11 mandátů) před Sociálně demokratickou stranou Rakouska (SPÖ, 23,83 % hlasů a 9 mandátů), stranou Zelení – Zelená alternativa (20,18 % hlasů a 7 mandátů), Svobodnou stranou Rakouska (FPÖ, 17,03 % hlasů a 6 mandátů) a krátkodobou stranou Team Stronach (8,34 % hlasů a 3 mandáty). \n\nKoalici uzavřela vítězná Rakouská lidová strana se Zelenými a s Teamem Stronach, takže vzniklá první vláda Wilfrieda Haslauera juniora měla většinu 21 hlasů.\n\nDva průzkumy v únoru a březnu 2018 předpovídaly mírné až silné posílení ÖVP (únorový Hajek 33–41 %, březnový IMAS 33–41 %), žádnou změnu u SPÖ (18–24 %, 23–25 %), výraznější pokles Zelených (7–11 %, 14–16 %) a mírný vzestup FPÖ (20–26 %, 18–20 %). Strana Team Stronach se rozpustila v roce 2017, do voleb v roce 2018 se tedy na rozdíl od zbylých parlamentních stran už nepřihlásila. Zhruba její místo v počtu preferencí zaujala nově strana NEOS (5–9 %, 7–9 %).\n"}
{"id": "1371260", "url": "https://cs.wikipedia.org/wiki?curid=1371260", "title": "Situace (edice)", "text": "Situace (edice)\n\nSituace byla edice publikací o výtvarném umění, kterou vydávala Jazzová sekce Svazu hudebníků v sedmdesátých a osmdesátých letech 20. století. Edici řídil Karel Srp mladší. Publikace měly jednotnou grafickou úpravu, jejímž autorem byl Joska Skalník, formát A4 a rozsah 20 stran černobílého tisku na křídovém papíře. Edice se osamostatnila z původní rubriky časopisu JAZZ. \n\n\n\nV letech 1983-4 byly připraveny do tisku další svazky, které už nevyšly:\n"}
{"id": "1371272", "url": "https://cs.wikipedia.org/wiki?curid=1371272", "title": "Serie A 2013/14", "text": "Serie A 2013/14\n\nSoutěžní ročník Serie A 2013/14 byl 112. ročník nejvyšší italské fotbalové ligy a 82. ročník od založení Serie A. Soutěž začala 24. srpna 2013 a skončila 18. května 2014. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli US Città di Palermo, AC Siena a poslední tým ročníku - Delfino Pescara 1936, sestoupily do druhé ligy. Opačným směrem putovaly AS Livorno Calcio (vítěz druhé ligy), Hellas Verona FC a US Sassuolo Calcio, která po obsazení 3. místa v ligové tabulce, zvítězila v play-off.\n\nPoprvé v historii soutěže Serie A bylo 5 městská derby : Milán (FC Inter a AC), Turín (Juventus a FC), Řím (Lazio a AS), Janov (CFC a Sampdoria) a Verona (Chievo a Hellas).\n\nTitul v soutěži obhajoval opět Juventus FC, který v minulém ročníku získal již 29. prvenství v soutěži.\n\n\nNejlepším střelcem tohoto ročníku Serie A se stal italský útočník Ciro Immobile. Hráč Turín FC vstřelil 22 branek.\n"}
{"id": "1371275", "url": "https://cs.wikipedia.org/wiki?curid=1371275", "title": "PARI/GP", "text": "PARI/GP\n\nPARI/GP je počítačový algebraický systém zaměřený na algebraickou teorii čísel. Jedná se o multiplatformní software napsaný v jazyce C a uvolněný jako svobodný software pod licencí GNU GPL.\n\nJe možné jej používat dvěma způsoby:\n\nSystém podporuje práci výpočty s libovolnou přesností (mantisa může mít milióny číslic), zvláštní datové typy pro běžné algebraické pojmy (polynomy, mocninné řady, matice, algebraická čísla) a má naprogramované funkce pro operace běžné v algebraické teorii čísel (počítání v konečných tělesech, v číselných tělesech, v grupách nad eliptickými křivkami) i funkce známé ze základní teorie čísel (například hledání prvočíselného rozkladu, Eulerovu funkci, atp.)\n\nPARI/GP podporuje pro vyšší výkon realizace výpočtů s libovolnou přesností pomocí optimalizované knihovny GNU Multi-Precision Arithmetic Library. Samo PARI/GP je naopak používáno jako jedna z komponent systému Sage.\n\nSystém PARI/GP je ve vývoji od roku 1985, kdy jej začal vyvíjet tým pod vedením Henriho Cohena z Univerzity v Bordeaux. Správa projektu a jádro vývoje je nadále na této univerzitě, ale vedoucím týmu je Karim Belabas.\n\n"}
{"id": "1371277", "url": "https://cs.wikipedia.org/wiki?curid=1371277", "title": "Birchova redukce", "text": "Birchova redukce\n\nBirchova redukce je organická reakce využívaná v organické syntéze. Popsal ji roku 1944 australský chemik Arthur Birch při práci v laboratoři Dysona Perrinse na Oxfordské univerzitě v návaznosti na dřívější práce Woostera a Godfreye zveřejněné roku 1937.\n\nTato reakce slouží k přeměně aromatických sloučenin na výsledné produkty (cyklohexa-1,4-dieny) s vodíkovými atomy připojenými na protější strany molekuly. Probíhá v kapalném amoniaku za přítomnosti sodíku, lithia nebo draslíku a alkoholu, například ethanolu nebo terc-butanolu. Je odlišná od katalytické hydrogenace, při níž vzniká cyklohexan.\n\nV původní reakci popsané Arthurem Birchem byly použity sodík a ethanol. Alfred Wilds později zjistil, že při použití lithia se dojde k lepší výtěžnosti. Rovněž se začal běžně používat terc-butanol.\n\nDalším příkladem je redukce naftalenu:\n\nBylo publikováno několik prací o této reakci.\n\nRoztok sodíku v kapalném amoniaku obsahuje elektridovou sůl [Na(NH)] e, která má intenzivní modré zbarvení. K aromatickému kruhu jsou připojeny solvatované elektrony, které vytvářejí radikálový anion. Přidaný alkohol dodává radikálovému aniontu a také předposlednímu karbaniontu proton; pro většinu substrátů není amoniak dostatečně kyselý.\n\nRegioselektivita Birchovy redukce může být ovlivněna řadou způsobů (zmíněných níže). Birchovo pravidlo pro aromatické sloučeniny s donory elektronů jako jsou methoxylové či alkylové skupiny říká, že produkt bude mít dvojné vazby umístěné takovým způsobem, že na ně bude navázán maximální možný počet substituentů. U aromatických sloučenin se skupinami snižujícími elektronovou hustotu, jako je karboxyl, vzniknou dvojné vazby naopak tak, aby nenesly žádné substituenty. V obou případech nejsou tyto zbylé dvojné vazby konjugované.\n\nRegioselektivitu Birchovy redukce lze ovlivnit zejména těmito způsoby:\n\n\nU substituentů „odtahujících“ elektrony se předpokládá \"para\" (1,4) protonace. Podle Birchových empirických pravidel by se v případě elektronových donorů měl vytvořit produkt s nejvyšším možným počtem substituentů na místech, kde vzniknou výsledné dvojné vazby. Substituenty „odtahující“ elektrony by se měly připojit na uhlíkové atomy, ze kterých nevycházejí dvojné vazby.\n\n\n\nMechanismus Birchovy redukce byl předmětem mnoha diskusí. Původně se předpokládalo, že u methoxy- a alkylových skupin dochází k protonaci radikálového aniontu. Později bylo navrhnuto, že poslední krok, protonace cyklohexadienylového aniontu, probíhá v \"ortho\"-pozici vzhledem k substituentům. Původní Birchův mechanismus byl založen na kvalitativním uvažování o elektronové hustotě radikálového aniontu.\n\nV roce 1961 bylo Hückelovou metodou spočítáno, že Birchem navržený mechanismus nebyl správný. Ze dvou možných mechanismů, zobrazených níže, je správný mechanismus O.\n\nNa rozdíl od variant se substituenty dodávajícími elektrony jsou varianty Birchovy redukce se substituenty „odtahujícími“ elektrony přehlednější. Dianion D je zachycován alkylhalogenidy.\n\nNíže je zobrazen mechanismus redukce kyseliny benzoové se zahrnutím případné alkylace:\n\nTento dianion vzniká nezávisle na tom, zda je při redukci použit alkohol. Počáteční protonace \"t\"-butanolem probíhá většinou do polohy \"para\".\n\nZa přítomnosti alkylhalogenidu může u karbaniontu také dojít k nukleofilní substituci za tvorby vazby uhlík-uhlík. U substituovaných aromatických sloučenin se substituenty „odtahujícími“ elektrony, jako jsou karboxylové kyseliny, dochází ke stabilizaci a vzniku nejméně substituovaného alkenu. U skupin poskytujících elektrony dochází k opačnému procesu. Mezi produkty převládá méně termodynamicky stabilní nekonjugovaný 1,4-adukt nad stabilnějším 1,3-dienem, protože největší orbitalový koeficient nejvyššího obsazeného MO konjugovaného pentadienylového aniontového meziproduktu je na centrálním atomu uhlíku. Jakmile vznikne, tak se cyklohexa-1,4-dien nemůže dostat do rovnováhy s termodynamicky stabilnějším produktem; vzniká tak pozorovaný kinetický produkt.\nU Birchovy alkylace je anion vzniklý při Birchově redukci zachycen vhodným elektrofilem, například halogenalkanem:\n\nPři níže zobrazené reakci dochází k připojení 1,4-dibrombutanu na \"t\"-butylbenzoát za vzniku alkylovaného cyklohexa-1,4-dienu jako produktu:\n\nJelikož je amoniak kondenzován do baňky a po dokončení reakce se odpařuje, tak může být celý proces problematický a časově náročný. Lze ovšem použít i jiná rozpouštědla, jako například tetrahydrofuran (THF) nebo směs \"n\"-propylaminu s ethylendiaminem, v obou případech s podobnými výsledky. Druhý z těchto postupů je ve skutečnosti modifikací Benkeserovy reakce, kterou se v její původní podobě redukuje naftalen na oktahydro- a dekahydronaftalen.\n\nPři takovéto redukce naftalenu na isotetralin (1,4,5,8-tetrahydronaftalen) vzniká rovněž tetralin (1,2,3,4-tetrahydronaftalen) jako vedlejší produkt, podobně jako u pravé Birchovy redukce.\n\n"}
{"id": "1371278", "url": "https://cs.wikipedia.org/wiki?curid=1371278", "title": "Dwyer", "text": "Dwyer\n\nPříjmení Dwyer má více nositelů:\n\n"}
{"id": "1371280", "url": "https://cs.wikipedia.org/wiki?curid=1371280", "title": "Borg/McEnroe", "text": "Borg/McEnroe\n\nBorg/McEnroe (ve švédském originále Borg, uváděno také jako \"Borg vs. McEnroe\" či \"Borg McEnroe\") je vícejazyčný koprodukční film z roku 2017, natočený dánským režisérem Janusem Metzem Pedersenem, pro něhož se jednalo o hraný filmový debut. Životopisné sportovní drama se zaměřilo na soupeření švédského tenisty Björna Borga a Američana Johna McEnroea z perspektivy Wimbledonu 1980, vrcholícího v jedné z největších tenisových bitev historie – pětisetovém finále.\n\nScénář napsal Švéd Ronnie Sandahl. Hlavní postavy ztvárnili Sverrir Gudnason jako Borg a Shia LaBeouf v roli McEnroea. Rumunskou snoubenku švédského tenisty si zahrála Tuva Novotny, jeho dlouholetého trenéra Stellan Skarsgård a Američana Vitase Gerulaitise představoval Robert Emms. Premiéra proběhla 7. září 2017 na Torontském mezinárodním filmovém festivalu a následující den snímek zahájil projekci ve švédských kinech za přítomnosti Borga na stockholmské premiéře.\n\nDěj, vystavěný na vztahu švédského šampiona Björna Borga v závěru kariéry a nastupující hvězdy Johna McEnroea, ukazuje rozdílnost jejich herního projevu, chování a životního stylu, to vše s vyvrcholením na grandslamovém Wimbledonu 1980. Borg přijíždí do Londýna jako první hráč světa, bojovat o rekordní pátý titul v řadě. Jeho plán se mu snaží překazit mladší americký vyzyvatel a světová dvojka.\n\nFilmem prostupují retrospektivní pasáže, v nichž je odkryt přerod mladého Švéda v nejlepšího hráče světa a momenty z McEnroeovy rané fáze. Oběma je společné těžké vyrovnávání se s porážkou, když jedinou přijatelnou možností je pro ně pouze vítězství. I Borg byl v adolescentním věku výbušný a paličatý, s nezvladatelným chováním a rizikem zákazu hraní tenisu. V tom jsou si více podobní, než lze na první pohled odhadovat. Na rozdíl od Američana se však naučil emoce skrývat, nasadit ledovou severskou masku a na kurtu se chovat jako gentleman.\n\nZa rozvojem Borgova talentu stál švédský daviscupový trenér a bývalý tenista Lennart Bergelin, který jej doprovázel tenisovým životem v roli kouče i zkušenějšího rádce. Naopak sebědomý bouřlivák McEnroe se zdá být neovladatelný, nezřídka urážející rozhodčí. Nevyhýbá se zábavě s dívkami v nočních klubech. V kontrastu s ním Švéd dodržuje zažité automatismy, když vždy volí stejné bydlení, auto a dbá na řadu až banálních rituálů typu zkoušení pružnosti výpletů našlapováním na 50 raket, nošení stejného oblečení, či vyhýbání se dotyku základní čáry dvorce mimo hru, protože to přináší smůlu.\n\nPříběh zmiňuje Borgovy milníky, první grandslamový vavřín na French Open 1974, navázání vztahu s Rumunkou Marianou Simionescuovou během French Open 1976, která při něm stála po celou jeho další kariéru.\n\nSnímek pak nastínil cestu obou hráčů wimbledonským grandslamem 1980 a jejich londýnský „příběh za kulisami“. Plně se věnuje finálovému utkání, později označenému za jeden z největších zápasů Wimbledonu a historie tenisu vůbec. Švéd do něj vstoupil pod psychickým tlakem favorita a čtyřnásobného obhájce a překvapivě hladce ztratil úvodní sadu. V dalším průběhu se však vzchopil a ve čtvrtém dějství, za vedení 2–1 na sety, si vypracoval první dva mečboly. Američan je za stavu gamů 4–5 odvrátil a set dovedl do 20minutového tiebreaku, jenž novinář Jenkins označil za „nejvíce strhující příběh historie sportu“. Odehráno v něm bylo 34 výměn. Švéd nevyužil dalších pět mečbolů a zachránil šest setbolů. McEnroe však sedmý v pořadí proměnil a po výhře 18:16 si vynutil rozhodující dějství. Psychicky otřesený Borg pak v úvodním gamu za stavu 15–40 čelil dvěma brejkbolům. Soupeř ovšem jeho podání neprolomil. Byl to naopak Američan, který od daného stavu na returnu prohrál 19 míčů za sebou. Švédský hráč získal pátý set poměrem gamů 8–6 a tím i celý zápas. Délka utkání činila 3.53 hodin.\n\nBorg později k finálové bitvě uvedl, že se poprvé v kariéře během hry obával porážky a tento moment vnímal jako začátek konce své dominance v mužském tenise. O rok později se s McEnroem opět střetl ve wimbledonském finále a premiérově mu na trávě podlehl. V lednu 1983 pak v 26 letech ukončil profesionální kariéru i přes přemlouvání McEnroea, aby pokračoval.\n\n\nFilmový projekt na téma soupeření tenistů Björna Borga a Johna McEnroea byl zveřejněn v květnu 2016. Režisérem se měl stát Dán Janus Metz Pedersen a snímek natočit podle scénáře švédského spisovatele Ronnieho Sandahla. Metz Pedersen v předchozí kariéře režíroval dokumentární film \"Armadillo\", či jeden z dílů kriminálního seriálu \"Temný případ\" stanice HBO. Producenty projektu byli Jon Nohrstedt, podílející se na švédském animovaném snímku \"Bamse och tjuvstaden\", a Fredrik Wikström Nicastro, jenž produkoval kriminální thriller \"Snadný prachy\" z roku 2010. Distribuci ve Skandinávii zajistila společnost Nordisk Film a na mezinárodní scéně pak SF Studios.\n\nOznámení titulních postav v podání švédského herce Sverrira Gudnasona jako Borga a Američana Shii LaBeoufa, hrajícího McEnroea, se uskutečnilo během května 2016.<ref name=\"Borg/McEnroAnnounced\"></ref> V rozhovoru pro \"Variety\" na Filmovém festivalu v Cannes 2016 vyjádřil LaBeouf nadšení ze scénáře i spolupráce se severskými režiséry: \"„Dělají lepší filmy. Skandinávský způsob tvorby filmu je odlišný. Má jiné tempo, rozdílné vztahy ve štábu – pouta jsou jiná“.\" V témže článku bylo odhaleno obsazení Stellana Skarsgårda do postavy Borgova trenéra Lennarta Bergelina, což znamenalo jeho první účast ve švédské produkci za několik předchozích let. Herci Tuva Novotny a Robert Emms se k projektu připojili 16. srpna 2016 v rolích Mariany Simionescuové, respektive Vitase Gerulaitise.\n\nVlastní natáčení začalo v srpnu 2016 a probíhalo na lokacích v Göteborgu, Stockholmu, Praze, Londýnu a Monaku. Využity byly také exteriéry skutečného Borgova rodiště v Södertälje u Stockholmu, kde švédský hráč vyrůstal a získával první tenisové zkušenosti. Pro několik scén z nočního klubu ožil v göteborských studiích dobový klub z broadwayského divadla Studio 54. Štvanický tenisový areál v Praze se stal místem vzniku centrálního wimbledonského dvorce, na němž se natáčely scény z finále Wimbledonu 1980. Štvanický dvorec s umělou trávou na Gudnasona zapůsobil „\"silným dojmem autentičnosti, když jsme [já] a Shia kráčeli z šatny do arény, která vypadala jako centrální kurt se stovkami komparzistů v hledišti\"“. Filmový projekt spolufinancoval Státní fond kinematografie částkou 11 milionů korun, podílela se na něm společnost Sirena Film a na českém území filmová produkce utratila 60 milionů korun. Český štáb tvořilo přibližně 160 osob. Koučem LaBeoufa se stal Berdychův trenér Martin Štěpánek. Tenisovými konzultanty byli Jarkko Nieminen a Federico Ricci.\n\nV říjnu 2016 došlo ke zveřejnění první série fotografií Gudnasona a LaBeoufa v rolích Borga s McEnroem.\n\nMirka Spáčilová na \"iDNES.cz\" film ohodnotila 50 % a uvedla, že snímek nevzbuzoval odpor ani závrať, v napětí se vůbec nepřiblížil tematicky podobným \"Rivalům\". Děj se podstatně zaměřil na léta formování obou tenisových hvězd v podání výrazných herců a kritička zejména vyzdvihla přesvědčivý výkon Stellana Skarsgårda.\n\nIva Přivřelová v \"Magazínu E15\" udělila hodnocení 70 % a kriticky se vyjádřila k nezvládnutému použití ruční kamery, jež v kombinaci s příliš rychlým střihem na sebe strhávalo více pozornosti, než by bylo optimální. Klíčovou záležistost snímku, sondu do hlubiny duše obou dospívajících mužů a jejich trvalé vyrovnávání se s tlakem okolí, však film zvládl. Drama se v ryze sportovní podívanou změnilo až v záverečné 20minutové pasáži, během wimbledonského finále. Děj podle kritičky věrně vystihl nuance tenisového zákulisí. Režiséru se podařilo empaticky a neklišovitě vykreslit oba hráče v příběhu hledání balance mezi naprostou kontrolou a na druhé straně svobodou. Film rovněž odpovídá na otázku, proč se bývalí velcí soupeři na kurtě mohli stát blízkými přáteli.\n\nKristina Roháčková na \"iROZHLAS.cz\" snímek ocenila 75 % a k všeříkajícímu shrnutí si vypůjčila tři slova z komentáře přispěvatele ČSFD: „psychicky labilní tenisté.“ Životopisné drama podle recenzentky vystavělo působivě napínavou atmosféru s finálových vrcholem za použití klasického námětu, chladně kalkulující postavy v opozici k emocemi napěchovanému rivalu. Na rozdíl od více komediálně orientovaného \"Souboje pohlaví\" se děj snímku \"Borg/McEnroe\" dominantně zaměřil na tenis, který je snímán ze všech možných úhlů a stále přítomný v hlavách i pokud se právě nehraje. Kvalitní výkon debutujícího režiséra Metze byl založen na metodě vhledu do nitra tenistů, coby zlomených duší, ukrývajících se za hradbou tenisu, když žádnou jinou oporu v životě nepoznali. McEnroe se bouří, protože usiluje o vystoupení ze stínu toho lepšího. Borga pro změnu zužuje obsedantně kompulzivní porucha a rovněž osobnost nabitá emocemi, jíž pracně skrývá za chladným zevnějškem.\n\nFilmovou hudbu složili finský elektronický hudebník Vladislav Delay s dánským kytaristou Jonasem Struckem a podíleli se na ní také Jon Ekstrand s Carlem-Johanem Sevedagem. Ve filmu se objevily také písně „Call Me“ od skupiny Blondie a „The Big Beat“ Billyho Squiera. Oficiální soundtrack filmu \"Borg McEnroe\" vyšel 22. září 2017 v hudebním vydavatelství Sound by Struck.\n\n"}
{"id": "1371283", "url": "https://cs.wikipedia.org/wiki?curid=1371283", "title": "Dhanbád", "text": "Dhanbád\n\nDhanbád () je průmyslové město v Džhárkhandu, jednom ze svazových států Indie. K roku 2011 měl zhruba 1,1 miliónu obyvatel a byl správním střediskem stejnojmenného okresu.\n\nCentrum Dhanbádu leží přibližně deset kilometrů severně od toku Dámódaru, pravého přítoku řeky Huglí v povodí Gangy. V rámci Džhárkhandu je Dhanbád položen v jeho severovýchodní části – jeho okres na jihu hraničí se Západním Bengálskem. Od Kalkaty, hlavního města Západního Bengálska, je Dhanbád vzdálen jen zhruba 280 kilometrů.\n"}
{"id": "1371285", "url": "https://cs.wikipedia.org/wiki?curid=1371285", "title": "Ekonomika Evropské unie", "text": "Ekonomika Evropské unie\n\nEkonomika Evropské unie (EU) je druhá největší ekonomika na světě, a to jak nominálně (po Spojených státech), tak podle parity kupní síly (po Číně). Hrubý domácí produkt (HDP) EU byl v roce 2015 odhadnut na 15 bilionů eur, což představovalo zhruba 22 % celosvětové ekonomiky.\n\nEkonomika EU je tvořena evropským jednotným trhem 28 smíšených ekonomik, založeným na principu volného trhu a evropském sociálním modelu. Celkem 19 z 28 členských států používá společnou měnu euro, které je druhou největší rezervní měnou a druhou nejobchodovanější měnou po americkém dolaru na světě.\n\nDne 23. března 2018 zavedly USA clo na dovoz hliníku ve výši 10 % a na dovoz oceli ve výši 25 %.<ref name=\"tyden.cz/rubriky/byznys/svet/rusko-a-japonsko-varuje-usa-pred-moznym-uvalenim-sankci_481155\"></ref> Pro EU byla na dovoz oceli a hliníku zavedena výjimka platná do konce května téhož roku.<ref name=\"tyden.cz/rubriky/byznys/svet/malmstromova-americka-strana-zna-navrhy-eu-k-jednani-o-obchodu_481182\"></ref> Unie se snažila změnit dočasnou výjimku v trvalou, ale ještě koncem května Spojené státy signalizovaly, že výjimka prodloužena nebude. Kvůli tomu Unie předložila Světové obchodní organizaci (WTO) seznam amerických produtků, na které by EU uvalila vysoká odvetná cla.\n\nV souvislosti s přístupem Spojených států k mezinárodnímu obchodu EU vyjednala dohody o uvolnění překážek ve vzájemném obchodu s Kanadou, Japonskem, Vietnamem, Singapurem a Mexikem a snažila se uzavřít dohody s Austrálií a Novým Zélandem.<ref name=\"tyden.cz/rubriky/zahranici/nejen-usa-eu-chce-odstranit-cla-na-zbozi-i-s-oceanskymi-staty_481120\"></ref>\n\nObjem vzájemného obchodu EU s Austrálií byl v roce 2017 ve výši 47,7 miliard eur.\n\n"}
{"id": "1371290", "url": "https://cs.wikipedia.org/wiki?curid=1371290", "title": "Jan Ferdinand Porcia", "text": "Jan Ferdinand Porcia\n\nJan Ferdinand kníže Porcia, hrabě z Mitterburgu a Ortenburgu (též Portia nebo Porzia; \"Johann Ferdinand Reichsfürst Porcia, Graf zu Mitterburg und Ortenburg\") (1605, Benátky – 19. února 1665, Vídeň) byl rakouský státník a dvořan ze starobylé šlechty ze severní Itálie. Na počátku vlády císaře Leopolda I. byl ve funkcích nejvyššího hofmistra a prvního ministra jednou z nejdůležitějších osobností habsburské monarchie. Byl povýšen do stavu říšských knížat a získal Řád zlatého rouna. Vlastnil majetek v Korutansku a díky sňatkům měl vazby na šlechtické rody v Čechách. \n\nPocházel ze starobylé rodiny ze severní Itálie připomínané od 12. století. Narodil se v Benátkách jako jediný syn hraběte Jana Sforzy Porcii (1576 – 1624), který působil jako diplomat ve službách Ferdinanda II. Jan Ferdinand se díky otci od dětství pohyboval u císařského dvora a v roce 1633 byl jmenován císařským komorníkem. V letech 1634–1647 působil v zemské správě v Dolním Rakousku a Kraňsku, poté byl pět let císařským vyslancem v Benátkách (1647–1652). \nPo návratu ke dvoru se stal hofmistrem arcivévody Leopolda (1652) a poté členem Tajné rady (1655). Jako vychovatel budoucího císaře získal postupně značný vliv a také důvěru svého svěřence. Po nástupu Leopolda I. na trůn se stal císařským nejvyšším hofmistrem (1657–1665), zároveň předsedal Tajné radě a byl prvním ministrem habsburské monarchie. Důležitou úlohu měl v době Leopoldovy císařské korunovace ve Frankfurtu (1657–1658) a během korunovační cesty obdržel v říjnu 1657 v Praze Řád zlatého rouna. V počátcích vlády Leopolda I. patřil k jeho nejvlivnějším důvěrníkům, což dokládá bohatá vzájemná korespondence uložená v rakouském státním archivu. Podle dobových svědectví zahraničních diplomatů ve Vídni měl tehdy moc, jaké nedosáhl žádný z jeho nástupců ve službách Leopolda I. (Lobkovic, Lamberg, Ditrichštejn). Větší vliv na zahraniční politiku nicméně získal až po smrti císařova strýce arcivévody Leopolda Viléma (1662). V roce 1662 dostal od císaře darem 200 000 zlatých a v témže roce koupil zámek Porcia v Korutansku, který patřil jeho potomkům až do roku 1918. V únoru 1662 byl povýšen do stavu říšských knížat. \n\nOd konce padesátých let 17. století trpěl dnou, choroba se začala zhoršovat počátkem roku 1664 a u dvora se začalo spekulovat o přeobsazení funkcí ve správě monarchie. Zemřel v únoru 1665 ve věku nedožitých šedesáti let. \n\nByl dvakrát ženatý, jeho první manželkou byla Anna z Auerspergu (1612–1636), s níž měl tři děti. Syn Jan Karel Porcia (1630–1667) byl zemským hejtmanem v Korutansku, starší dcera Anna Margareta se provdala za Františka Antonína z Trauttmansdorffu († 1683), mladší Isabela Magdalena byla manželkou Jana Norberta ze Šternberka (1644–1678). Isabela později již jako vdova obohatila majetek Šternberků přikoupením panství Smiřice ve východních Čechách (1685).\n\nPodruhé se Jan Ferdinand Porcia oženil v roce 1656 s Beatrix Johannou Kavkovou z Říčan (1610–1682). Rod pánů z Říčan v té době již neměl takový význam, aby se jeho členka mohla stát nevěstou jednoho z nejmocnějších mužů habsburské monarchie, ale Beatrix Johanna byla mimo jiné sestřenicí knížete Václava Eusebia z Lobkovic, pozdějšího Porciova nástupce ve funkci nejvyššího hofmistra. Z tohoto druhého manželství pocházela dcera Františka Benigna, provdaná za hraběte Helmharda Christopha Ungnada z Weissenwolffu (1634–1702). \n\nSestra Johanna Ferdinanda Porcii Margareta Magdalena (1608–1654) byla manželkou hraběte Jana Oktaviána Kinského (1604–1679).\n\n\n"}
{"id": "1371293", "url": "https://cs.wikipedia.org/wiki?curid=1371293", "title": "Židovská čtvrť (Lomnice)", "text": "Židovská čtvrť (Lomnice)\n\nŽidovská čtvrť v Lomnici je bývalé židovské sídliště severně od historického jádra městysu Lomnice v okrese Brno-venkov. Je tvořena Židovským náměstí, ulicí Josefa Uhra a částí ulice Bakošovec. Od roku 1850 zde fungovala samostatná a samosprávná židovská politická obec, která byla v roce 1919 sloučena s Lomnicí.\n\nŽidovská komunita v Lomnici vznikla na počátku 18. století, kdy sem přišli Židé z Lysic. Stalo se tak na pozvání hraběte Antonína Amata z rodu Serényiů, kterému patřila obě panství. První zmínky o této plánované kolonizaci pochází z roku 1709. Severně od tehdejšího městečka vznikla v horní části svahu k Besénku urbanisticky samostatná židovská čtvrť, která byla tvořena čtvercovým náměstíčkem (dnes Židovské náměstí) a jednou přístupovou ulicí (dnes ulice Josefa Uhra), která do osady přicházela z horní cesty od křesťanského hřbitova. Nacházelo se zde 35 domů, včetně synagogy, židovské školy s rabinátem, hostince a špitálu s lázní. Většina budov je zachována dodnes.\n\nV roce 1850 vznikla politická obec Lomnice Židovská Obec, která vykonávala samosprávu v lomnické židovské čtvrti. Od 70. let 19. století byla dočasně součástí Lomnice, osamostatnila se opět v 80. letech 19. století. V roce 1919 byla definitivně sloučena s Lomnicí.\n\nLomnická synagoga byla postavena po příchodu Židů do Lomnice, tedy krátce po roce 1700. Dřevěná stavba byla v letech 1792–1794 nahrazena pozdně barokní synagogou, která stojí na Židovském náměstí dodnes. Využívána byla do začátku druhé světové války, po válce sloužila po desetiletí jako skladiště. V 90. letech 20. století byla rekonstruována a je využívána ke kulturním účelům.\n\nŽidovský hřbitov se nachází severovýchodně od židovské čtvrti, rovněž ve svahu nad Besénkem. Vznikl společně se zdejším židovským osídlením počátkem 18. století, nejstarší dochovaný náhrobek je z roku 1716.\n\n\n"}
{"id": "1371304", "url": "https://cs.wikipedia.org/wiki?curid=1371304", "title": "Daily Chronicle", "text": "Daily Chronicle\n\nDaily Chronicle byly britské denní noviny vydávané mezi lety 1872 až 1930. Noviny založil Edward Lloyd a se vyvinuly z novin s názvem \"Clerkenwell News and Domestic Intelligencer\", následně byly přejmenované na \"London Daily Chronicle and Clerkenwell News\". V roce 1872 se změnily ze čtyř stránkového týdeníku na osmi stránkový deník s názvem Daily Chronicle. V devádesátých letech 19. století byly nejprodávanějším denním tiskem. Během první světové války bylo prodána více kopií Daily Chronicle než \"Times\", \"Telegraph\", \"Morning Post\", \"Evening Standard\" a \"Daily Graphic\" dohromady. V roce 1930 byl Daily Chronicle sloučeny s Daily News a vznikly tak News Chronicle. \n"}
{"id": "1371312", "url": "https://cs.wikipedia.org/wiki?curid=1371312", "title": "Důl Kupol", "text": "Důl Kupol\n\nDůl Kupol (rusky \"Месторождение Купол\") je jedním z významných zlatorudných dolů v Čukotském autonomním okruhu Ruské federace. Důl se nachází na hranici Anadyrského a Bilibinského okresu Čukotského autonomního okruhu a z geografického hlediska je jednou z nejizolovanějších těžebních lokalit na světě. Důl, v němž se těží zlato a stříbro, je ve vlastnictví kanadské těžařské společnosti Kinross Gold Corporation se sídlem v Torontu.\n\nDůl Kupol se nachází ve vnitrozemí Čukotského poloostrova v nadmořské výšce přibližně 550 metrů, 450 kilometrů směrem na severozápad od metropole Čukotského autonomního okruhu Anadyru. Důl leží za severním polárním kruhem v náhorní oblasti Východosibiřské vysočiny na východ od Anjujského pohoří mezi říčkou Kupol a řekou Staričnaja, která se severně od zlatorudného ložiska vlévá z levé strany do řeky Malyj Anjuj.\n\nNejbližším trvale obydleným místem je obec Ilirnej na severozápadě, vzdálená od dolu zhruba 90 km vzdušnou čarou. Pozemní spojení mezi touto obcí a dolem neexistuje, v oblasti je možná doprava pouze vrtulníkem. Pozemní spojení dolu se světem je uskutečnitelné jen v zimním období po zamrzlé cestě do 380 km vzdáleného přístavu Peveku, který je nejseverněji položeným městem Ruské federace.\n\nPodnebí v oblasti je subarktické s dlouhými mrazivými zimami a krátkým chladným létem. Průměrná roční teplota ve vnitrozemí se pohybuje mezi −12 °С a −14 °С. Velmi častý, zejména pak v pobřežní oblasti, je silný vítr, přecházející ve vichřici, která někdy trvá i řadu dní. V nejchladnějších dnech zimního období, které zde trvá 8 měsíců, klesá teplota v této oblasti, včetně lokality dolu Kupol, až k −58 °C. \n\nV oblasti ložiska Kupol se až do hloubky více než 430 metrů vyskytují křemenné žíly, obsahující zlato a stříbro. Délka těchto žil se pohybuje od 100 metrů až do 2,5 km, jejich mocnost pak od několika centimetrů do 5 až 7 metrů, ve výjimečných případech až 21 metrů. Zlato se zde vyskytuje též v ryzí podobě zlatých valounků a zrn a také v přirozené slitině se stříbrem – tj. jako elektrum. Kromě zlata a stříbra (stříbrných rud) se v lokalitě dolu Kupol nejčastěji nachází pyrit, dále pak arsenopyrit, antimonit a minerály, spojené s výskytem stříbra – tetraedrit (freibergit), pyrargyrit, stephanit (stefanit) a argentit. Nacházejí se zde též křemité hmoty, jako chalcedon a opál.\n\nKromě dolu Kupol jsou v Bilibinském okrese ještě zlatorudné doly Karalveemskoe (\"Каральвеемское\"), Kekura (\"Кекура\"), Dvojnoe (\"Двойное\") a Kljon (\"Клён\") a dále významné ložisko měděných rud Pěsčanka (\"Песчанка\"). Na základě průzkumu byla v oblasti objevena perspektivní naleziště wolframu, olova, zinku, antimonu, rtuti a uhlí. Byl zde zaznamenán výskyt více než 30 rudních minerálů, jako například pyritu, chalkopyritu, bornitu a molybdenitu.\n\nZlato v lokalitě Kupol bylo poprvé objeveno a získáváno již na přelomu 30. a 40. let 20. století s pomocí vězňů stalinských gulagů, kteří byli nasazeni na průzkumné a hornické práce v oblasti Čukotky.\n\nPo rozpadu SSSR provedli v roce 1995 v oblasti Kupolu pracovníci Anjujského hornicko-geologického státního podniku nový průzkum, díky kterému byl objeven význam zdejšího ložiska. Tento průzkum pokračoval až do roku 2002, kdy tuto činnost převzala Čukotská hornicko-geologická společnost (\"Чукотская горно-геологическая компания\"), jejímiž vlastníky byla kanadská těžařská společnost Bema Gold (75 % akcií) a správa Čukotského autonomního okruhu. V roce 2007 Bema Gold přešla do vlastnictví jiné kanadské společnosti Kinross Gold Corporation. Společnost Kinross Gold v roce 2011 vykoupila od správy Čukotského autonomního okruhu zbylých 25 % akcií a stala se tak stoprocentním vlastníkem dolu Kupol. \n\nAby mohl být vybudován důl a zahájena těžba, musel být být dopraven na místo veškerý materiál z přístavu Pevek pozemní cestou, která je použitelná jen v zimním období od ledna do dubna. V roce 2008 v poslední fázi výstavby bylo do dolu takto dopraveno 3 000 kontejnerů, 60 000 tun materiálu a 25 000 tun motorové nafty, což představovalo celkem 1 944 jízd kamiónů v trase Pevek – Kupol. První zlato z dolu Kupol bylo dodáno v květnu 2008, následující měsíc pak byla zahájena pravidelná těžba, a to jak v hlubinném dole, tak i povrchovou těžbou. Vytěžená surovina je zpracovávána metodou kyanidového loužení. V prvním roce těžby (2008) bylo takto získáno 469 907 uncí zlata. \n\nV prvních letech od zahájení těžby pracovalo v dole Kupol kolem 1 400 zaměstnanců. Vzhledem k tomu, že na celém Čukotském poloostrově žije jen kolem 50 000 lidí, přicházeli sem zájemci o práci z celého Ruska a také z některých bývalých republik někdejšího Sovětského svazu. Pracovní režim v dole představuje dva měsíce nepřetržité práce v 12hodinových směnách s jedním volným dnem v týdnu, načež následují dva měsíce volna. V areálu dolu mají zaměstnanci příslušné zázemí, kromě ubikací a jídelny také společenské místnosti a prostory pro sportovní aktivity. Poblíž dolu je zbudováno letiště s 1 830 metrů dlouhou přistávací dráhou pro menší letadla a vrtulníky. \n\nV roce 2010 společnost Kinross Gold získala těžební práva v lokalitě Dvojnoe, asi 100 km severně od dolu Kupol. Těžba v tomto hlubinném dole byla zahájena v roce 2013, vytěžená surovina se začala zpracovávat v závodě Kupol. Kupol – Dvojnoe patří k nejziskovějším akvizicím společnosti Kinross Gold, za rok 2016 činil zisk společnosti ze zdejší těžby 345 miliónů USD. Čtyři kilometry východně od dolu Kupol, ještě na území, na něž se vztahují těžební práva společnosti Kinross Gold, se nachází lokalita Moroška (anglicky \"Moroshka\", rusky \"Морошка\"). Zdejší zásoby jsou odhadovány na téměř 200 miliónů uncí zlata. V lokalitě Moroška je plánováno zahájení těžby v první polovině roku 2018 a surovina má být rovněž zpracovávána v areálu dolu Kupol. \n\n"}
{"id": "1371313", "url": "https://cs.wikipedia.org/wiki?curid=1371313", "title": "Joyce Vincent", "text": "Joyce Vincent\n\nJoyce Carol Vincentová (19. října 1965 - prosinec 2003) byla britská žena, jejíž smrt nikdo nezaznamenal po celé dva roky. \n\nDůvodem tohoto stavu, bylo to, že přerušila všechny vztahy se svými rodinnými příslušníky i známými. V roce 2001 dala výpověď v zaměstnání a přestěhovala se do domu pro oběti domácího násilí. Po přestěhování do tohoto domu se přestala stýkat se svou rodinou i svými přáteli. Zemřela ve své posteli pravděpodobně v prosinci 2003. Její pozůstatky byly objeveny až 25. ledna 2006, přičemž za příčinu smrti byl označen astmatický záchvat či komplikace nedávného peptického vředu. Její život a smrt byly tématem dramatického dokumentárního filmu Sny o životě, z roku 2011. Film i její život byl inspirací pro hudebníka Stevena Wilsona, pro vydání alb Hand. Cannot. Erase. \n\nNarodila se v Hammersmithu dne 19. října 1965 a vyrostla poblíž Fulhamova paláce. Její rodiče se přistěhovali do Londýna z Grenady. Její otec Lawrence byl tesařem afrického původu a její matka Lyris byla původem z Indie. Po operaci její matka zemřela, když ji bylo jedenáct let, a její čtyři starší sestry převzaly odpovědnost za její výchovu. Měla napjatý vztah se svým emocionálně vzdáleným otcem, který, jak tvrdila, zemřel v roce 2001 (ve skutečnosti zemřel až v roce 2004). Navštěvovala Melcombskou základní školu a školu pro dívky Fulham Gilliatt, školu opustila v šestnácti letech.\n\nV roce 1985 začala pracovat jako sekretářka ve společnosti OCL v Londýně. Poté pracovala u společnosti C.Itoh. Po odchodu i z této společnosti nastoupila do společnosti Ernst & Young, kde pracovala na finančním oddělení společnosti čtyři roky. V březnu 2001 podala z neznámých důvodů výpověď. Následující čas strávila doma v Haringey a pracovala jako uklízečka v podřadném hotelu. Během tohoto období se odcizila od své rodiny. Později se spekulovalo, že byla obětí domácího zneužívání nebo nechtěla být brána jako zneužívající.\n\nJako oběť domácího násilí byla únoru 2003 přemístěna do domova ve Wood Green Shopping City. Byty v tomoto domě vlastnila společnost Metropolitan Housing Trust a byly zpravidla obývány obětmi domácího násilí. V listopadu 2003 byla hospitalizována po dobu dvou dnů kvůli peptickému vředu.\n\nZemřela z neznámých příčin pravděpodobně v prosinci 2003. Byla pacientem trpícím astmatem a astmatické záchvaty nebo komplikace kolem komplikací s peptickým vředem byly považovány za možnou příčinu úmrtí. Její pozůstatky byly podle patologa popsány jako \"převážně skeletální\". Ležela na zádech vedle nákupní tašky obklopené vánočními dárky. Sousedé předpokládali, že byl byt prázdný a zápach rozkládající se tělesné tkáně připisovali blízkým odpadkovým košům. Okna bytu neumožňovala přímý pohled do ložnice. Mládež navštěvovala tuto oblast, což vysvětlovalo sousedům neustálý hluk televize, která hrála z jejího bytu. Polovina jejího nájemného byla automaticky vyplácena společnosti Metropolitan Housing Trust a tak úředníci věřili, že je stále naživu. V průběhu dvou let se ale dluh na nájemném vyšplhal na 2 400 liber a tak majitelé bytu se rozhodli ji upozornit. Její tělo bylo objeveno dne 25. ledna 2006, kdy soud umožnil vstup do bytu. Televize i topení stále fungovalo, protože účty byly průběžně placeny automatickými debetními platbami.\n\nJejí ostatky neumožnily provést úplnou pitvu a identifikaci a tak musely být identifikovány ze záznamů jejího zubaře. Policie šetření uzavřela s tím, že k úmrtí došlo přirozenou cestou, protože nebylo nic, co by naznačovalo, že se jednalo o trestný čin. Hlavní dveře byly zamčené a bez známek poškození. V době její smrti měla snad přítele, ale nepodařilo se ho nalézt. Její sestry si najaly soukromého detektiva, aby ho našel, ale tyto pokusy se ukázaly jako neúspěšné. Detektiv nalezl původní dům, kde bydlela a kam ji rodina posílala dopisy, když nepřicházela odpověď, tak předpokládali, že s nimi přerušila kontakt úmyslně. Glasgow Herald napsal: \"... její přátelé ji znali jako někoho, kdo utekl před problémy, které měla v práci...\".\n\nV roce 2011 byl natočený film \"Sny o životě\", napsaný a režírovaný Carol Morleyem a Zawe Ashtonovou, která ztvárnila Joyce Vincentovou. Morley vedl rozhovory s lidmi, kteří ji znali. Popsali ji jako krásnou, inteligentní, společensky velmi aktivní ženu s velkými cíli, o které předpokládali, že v budoucnu bude mít lepší život než doposud.\n"}
{"id": "1371324", "url": "https://cs.wikipedia.org/wiki?curid=1371324", "title": "PEM", "text": "PEM\n\nPEM je souborový formát pro ukládání kryptografických dat, zejména klíčů a certifikátů. Název je zkratkou anglického , protože formát původně definovala Komise pro technickou stránku internetu (IETF) v sérii RFC z roku 1993 při snaze zavést kryptografické zabezpečení elektronické pošty. Navrhované zabezpečení se sice neujalo (zvítězila zabezpečení typu PGP a S/MIME), ovšem formát souborů PEM se naopak rozšířil.\n\nPEM je využíván především pro obsah, který kryptografické standardy uchovávají v datových strukturách popsaných v ASN.1 a který při ukládání serializují kódováním DER. Vzniklé binární soubory jsou ale pro určitá použití nevhodné, nelze je vložit bez dalšího kódování do e-mailu nebo do tištěného dokumentu. Formát PEM vznikl k překonání těchto nevýhod. Jeho podstatou je překódování formátu DER metodou base64 a přidání informativní hlavičky a patičky typu codice_1 a codice_2, codice_3 a codice_4 a podobně.\n\nOhraničení obsahu hlavičkou a patičkou umožňuje zahrnout do jednoho souboru několik PEM položek, například několik vnitřně provázaných certifikátů.\n\n -----BEGIN CERTIFICATE-----\n"}
{"id": "1371325", "url": "https://cs.wikipedia.org/wiki?curid=1371325", "title": "Serie A 2014/15", "text": "Serie A 2014/15\n\nSoutěžní ročník Serie A 2014/15 byl 113. ročník nejvyšší italské fotbalové ligy a 83. ročník od založení Serie A. Soutěž začala 30. srpna 2014 a skončila 31. května 2015. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli Calcio Catania, Bologna FC 1909 a poslední tým ročníku - AS Livorno Calcio, sestoupily do druhé ligy. Opačným směrem putovaly US Città di Palermo (vítěz druhé ligy), Empoli FC a AC Cesena, která po obsazení 4. místa v ligové tabulce, zvítězila v play-off.\n\nTitul v soutěži obhajoval opět Juventus FC, který v minulém ročníku získal již 30. prvenství v soutěži a třetí v řadě.\n\n\nNejlepším střelcem tohoto ročníku Serie A se staly dva hráči. Argentinský útočník Mauro Icardi z klubu FC Inter Milán a italský útočník Luca Toni z klubu Hellas Verona FC. Oba vstřelili 22 branek.\n"}
{"id": "1371329", "url": "https://cs.wikipedia.org/wiki?curid=1371329", "title": "Městský okruh (územní jednotka)", "text": "Městský okruh (územní jednotka)\n\nMěstský okruh (rusky городской округ) je typ komunálního útvaru v Rusku; představuje jednu nebo několik sdružených osad, které jsou v přímé jurisdikci podoblasti, v níž leží a nejsou součástí městské části.\n\nStatus městského okruhu jako komunálního útvaru je definován Federálním zákonem z 6. října 2003, № 131-FZ „O obecných zásadách organizace místní samosprávy v Ruské federaci“, kde je městský okruh jeden nebo několik sdružených sídel na jednom území, které nejsou místními správními celky, ve kterém je místní samospráva prováděna obyvatelstvem přímo a (nebo) prostřednictvím volebních a jiných orgánů místní samosprávy, které mohou uskutečňovat samostatné státní pravomoci, které jsou předávány orgány místní samosprávy federálními zákony a zákony subjektů Ruské federace.\n\nStatus městského okruhu mají také „uzavřené administrativně-územní útvary“ známé pod zkratkou ZATO.\n\nFederálním zákonem č. 136-FZ ze dne 27. května 2014 byl zaveden nový druh městské čtvrti, a to městský okruh s vnitřněměstským rozdělením (dělením). Prvním městský okruh s vnitřněměstským rozdělením bylo město Čeljabinsk.\n\nK 1. lednu 2010 bylo podle Federální služby státní statistiky v Rusku celkem 512 městských okruhů, 1. ledna 2011 bylo 515 měských okruhů, 1. ledna 2012 517 měských okruhů, 1. ledna 2013 celkem 518 městských kruhů, 1. ledna 2014 520 městských okruhů.\n\nNejvíce městských okruhů je nachází v Sverdlovské oblasti, kde je jich 68. Nejméně je jich naopak v Leningradské, Novgorodské, Omské a Židovské autonomí oblasti, a také v Republice Altaj, Kalmycké a Mordvinské republice, v Severní Osetii-Alanii a na území Něneckého autonomního okruhu (stav k 1. lednu 2016).\n"}
{"id": "1371334", "url": "https://cs.wikipedia.org/wiki?curid=1371334", "title": "Audemars Piguet", "text": "Audemars Piguet\n\nAudemars Piguet (IPA [odmaʁ piɡɛ]) je švýcarský výrobce luxusnich hodinek (Audemars Piguet Holding SA) vyrábějící hodinky pod stejnojmennou značkou. Firmu založili Jules Louis Audemars a Edward-Auguste Piguet roku 1875 ve Vallée de Joux (ve vesnici Le Brassus, která je dodnes sídlem ústředí). V 80. a 90. letech 19. století představila několik inovativních modelů, neslavnější se staly nejmenší hodinky s minutovou repeticí roku 1892. Doposud nejznámější modelovou řadou je Royal Oak představený roku 1972 s obměnami vyráběný do 21. století.\n\n\n"}
{"id": "1371339", "url": "https://cs.wikipedia.org/wiki?curid=1371339", "title": "Rogozna", "text": "Rogozna\n\nRogozna (albánsky Mali i Rogoznës) je pohoří, která se nachází v jižní části centrálního Srbska, v regionu Sandžak, cca 10-12 km jihovýchodně od Nového Pazaru, u hranice s Kosovem. Táhne se ve směru jihozápad-severovýchod a dlouhé je okolo 20 km. Nachází se v trojúhelníkovém prostoru, který vymezují řeky Raška a Ibar. Přítoky obou řek vytvořily do Rogozny v průběhu staletí hluboká údolí s četnými skalními stěnami. Nejvyšším bodem pohoří je vrchol Crni Vrh s nadmořskou výškou 1479 m n. m. Vrcholky pohoří jsou hustě zalesněné. Centrální hřeben pohoří vystupuje do nadmořské výšky 800–1200 m n. m.\n\nV dobách středověku vedla přes pohoří Rogozna obchodní cesta, která spojovala Bosnu se Skopjí a Soluní. Obchodu se dařilo po této trase až do moderních časů a výstavby železniční trati v údolí řeky Ibar, kdy se město Raška stalo přirozeným místem pro náklad zboží na území Novopazarského sandžaku. \n\nV pohoří se nacházejí různé rudné žíly. Některé kovy zde byly ve středověku intenzivně těženy. Okolo dolů se rozvíjela osada Rogozno, pracovali zde saští horníci a rudu vykupovali dalmatští obchodníci. V pohoří se také nachází pozůstatky středověké pevnosti Jeleča. \n"}
{"id": "1371344", "url": "https://cs.wikipedia.org/wiki?curid=1371344", "title": "Jamesonova země", "text": "Jamesonova země\n\nJamesonova země (Jameson Land) je poloostrov ve východní části Grónska, od zbytku ostrova ho oddělují Stauningovy Alpy, řeka Schuchert a Scoresbyho záliv. Je pojmenován podle skotského přírodovědce Roberta Jamesona. Spadá pod kraj Sermersooq a Národní park Severovýchodní Grónsko. Poloostrov je tvořen parovinou z mezozoických pískovců, kde byly nalezeny zkameněliny fytosaurů a eudimorphodonů. Podnebí je polární, ostrov je však bez stálé ledové pokrývky a žijí na něm početná stáda pižmoňů, hnízdí zde kajka královská, husa krátkozobá a rybák dlouhoocasý. V oblasti byla objevena ložiska ropy. Nejvýchodnější výběžek poloostrova se nazývá Liverpool Land a leží na něm osada Ittoqqortoormiit. Nachází se zde také vesnice Gurreholm, vojenská základna Mestersvik a letiště Nerlerit Inaat. \n\n"}
{"id": "1371346", "url": "https://cs.wikipedia.org/wiki?curid=1371346", "title": "The Boston News-Letter", "text": "The Boston News-Letter\n\nThe Boston News-Letter byly noviny vydávané v Britské Severní Americe, jedné z kolonií britského impéria po ukončení americké války za nezávislost, v letech 1704 až 1776. Noviny byly vydávány v týdenní periodicitě a byly silně kontrolovány britskou vládou, taktéž měly omezený náklad. Tisk ukončily po britské evakuaci Bostonu v roce 1776. Obsah byl primárně o politice v Britském impériu, konkrétně v Londýně a o evropské, zvláště válečné situaci.\n\n"}
{"id": "1371347", "url": "https://cs.wikipedia.org/wiki?curid=1371347", "title": "Jindřiška Slavínská", "text": "Jindřiška Slavínská\n\nJindřiška Slavínská (27. prosince 1843, Lvov (Ukrajina) - 11. července 1908, Praha) byla divadelní herečka, kterou divadelní historici řadí mezi tzv. Starou gardu Národního divadla.\n\nJindřiška Slavínská (vlastním jménem von Ritterová, resp. Rittersbergová) se narodila 27. prosince roku 1843 ve Lvově na dnešní Ukrajině jako dcera staré české šlechtické rodiny Ritterů z Rittersbergu. Herectví studovala u pražské německé herečky F. Herbstové. Poprvé vystoupila v roce 1862 v ochotnickém Divadle u svatého Mikuláše. O rok později (1863) pak Slavínská debutovala v Prozatímním divadle. Do souboru Prozatimního divadla nebyla přijata a proto odešla do Plzně k divadelní společnosti J. Wahlburga-Wesetzkého (společnost někdy uváděna jako J. Walburga-Wesetzkého), která v Plzni hrála česká i německá představení. Jindřiška Slavínská získala angažmá do Prozatímního divadla v roce 1864. V tomto divadle působila až do roku 1881, kdy celý herecký soubor Prozatimního divadla přešel do Národního divadla. Na jevišti Národního divadla vystupovala Jindřiška Slavínská až do roku 1892. Tehdy byla nucena ze zdravotních důvodů (chronické onemocnění hlasivek) odejít (ve věku 49 let) na předčasný odpočinek.\n\nVelkolepá slavnost pražské smetánky (tzv. Květinové korzo pořádané u Průmyslového paláce), která se konala v červenci roku 1908 v pražské Stromovce ukončila předčasně život Jindřišky Slavínské. Ve věku 65 let dne 11. července 1908 tragicky zahynula následkem úrazu, když se ocitla pod kopyty koně, který se tehdy ve Stromovce před Šlechtovou restaurací splašil. Ve své poslední vůli Jindřiška Slavínská věnovala svůj dům hercům (na vybudování hereckého azylu) a královskému městu Praha odkázala své rozsáhlé umělecké sbírky. (V těchto sbírkách bylo mimo jiné mnoho děl Antonína Chitussiho nebo děl z dílny malířů z rodiny Mánesů.) Pohřeb Jindřišky Slavínské se konal 14. července 1908 do hrobky Skrejšovských na Olšanských hřbitovech. (VI, 7c, 64).\n\nPolicejní protokol ze dne 11. července 1908 popisoval tragickou událost následujícím způsobem:\nPrávo lidu (deník sociálních demokratů) referovalo o události ve svém vydání ze dne 12. července 1908 takto:\nVe čtvrtek 16. července 1908 psal Jaroslav Hašek lístek adresovaný své budoucí ženě Jarmile Mayerové (Jarmile Haškové). V něm popsal událost ze svého úhlu pohledu takto:\n\n"}
{"id": "1371348", "url": "https://cs.wikipedia.org/wiki?curid=1371348", "title": "Serie A 2015/16", "text": "Serie A 2015/16\n\nSoutěžní ročník Serie A 2015/16 byl 114. ročník nejvyšší italské fotbalové ligy a 84. ročník od založení Serie A. Soutěž začala 22. srpna 2015 a skončila 15. května 2016. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli Cagliari Calcio, AC Cesena a poslední tým ročníku - FC Parma, sestoupily do druhé ligy. Tým SSD Parma Calcio 1913 která si změnila název a neměla peníze ani na třetí ligu spadla až do čtvrté ligy. Opačným směrem putovaly Carpi FC 1909 (vítěz druhé ligy), Frosinone Calcio a Bologna FC 1909, která po obsazení 4. místa v ligové tabulce, zvítězila v play-off.\n\nTitul v soutěži obhajoval opět Juventus FC, který v minulém ročníku získal již 31. prvenství v soutěži a čtvrtý v řadě.\n\n\nNejlepším střelcem tohoto ročníku Serie A se stal Argentinský útočník Gonzalo Higuaín. Hráč SSC Neapol vstřelil 36 branek. \n"}
{"id": "1371355", "url": "https://cs.wikipedia.org/wiki?curid=1371355", "title": "Seznam dílů seriálu Brooklyn 99", "text": "Seznam dílů seriálu Brooklyn 99\n\nToto je seznam dílů seriálu \"Brooklyn 99\". Americký komediální televizní seriál \"Brooklyn 99\" měl premiéru na stanici Fox. Prvních pět řad odvysílala v letech 2013 až 2018 stanice Fox. Poté, co Fox seriál ukončil, převzala 12. května 2018 seriál stanice NBC a objednala šestou 13dílnou řadu. V Česku vysílá seriál od roku 2017 stanice Prima Comedy Central s českým dabingem, díly nejsou v češtině nijak pojmenované. Na Netflixu je seriál uveřejněn s českými titulky, synopsemi a názvy dílů. Překlady pro titulky a dabing jsou rozdílné, proto české názvy uvedené v tomto seznamu ne vždy přiléhají na dabovanou verzi.\n\n<onlyinclude>\n</onlyinclude>\n\nDne 14. listopadu 2019 byla stanicí NBC oznámena osmá řada.\n\n"}
{"id": "1371359", "url": "https://cs.wikipedia.org/wiki?curid=1371359", "title": "Národní park Muddus", "text": "Národní park Muddus\n\nNárodní park Muddus () je chráněné území v severním Švédsku o rozloze 493 km². Park byl zřízen v roce 1942 a leží na území obcí Jokkmokk a Gällivare v kraji Norbotten za severním polárním kruhem. Je tvořen bažinatou plošinou v povodí řeky Lule, která je porostlá převážně původní tajgou, nejvyšším vrcholem je Sör-Stubba (665 m n. m.). Název parku zní v lulejské sámštině \"Muttos\", což pochází pravděpodobně ze slova „mutták“ (hodící se k životu).\n\nPodnebí je kontinentální, s průměrnými zimními teplotami okolo –15 °C a letními okolo 13 °C, srážky se pohybují okolo 500 mm ročně. Nacházejí se zde četná rašeliniště a jezera, z nichž největší je Muttosjávvre. V národním parku roste smrk ztepilý, bříza pýřitá, vrba laponská, zimozel severní, šicha černá, medvědice lékařská, pětiprstka žežulník, kakost lesní, tužebník jilmový a sklenobýl bezlistý. Žije zde medvěd hnědý, rys ostrovid, rosomák sibiřský, kuna lesní a los evropský, velmi početné je vodní ptactvo, např. labuť zpěvná nebo hoholka lední.\n\nPřes park vede turistická stezka Rallarstigen, hlavními turistickými atrakcemi jsou vodopád Muddusfallet, vysoký 42 metrů, a skalní žleb Moskoskoru. Nacházejí se zde také vodní elektrárny Messaure a Ligga.\n\nPark vyhlásil švédský parlament na návrh lesníka Edvarda Wibecka, v roce 1984 bylo jeho území rozšířeno. V roce 1996 byl Muddus spolu s okolními chráněnými územími (národní park Padjelanta, národní park Sarek, národní park Stora Sjöfallet, rezervace Sjaunja a rezervace Stubba) zařazen na seznam Světové dědictví pod společným zápisem „Laponské území“.\n\n"}
{"id": "1371361", "url": "https://cs.wikipedia.org/wiki?curid=1371361", "title": "Václav Drchal", "text": "Václav Drchal\n\nVáclav Drchal (* 25. července 1999, České Budějovice, Česko) je český fotbalový útočník hrající za Spartu.\n\nDo sparťanské juniorky přestoupil v červenci 2016. V sezoně 2017/18 v juniorce nastřílel 25 gólů a během zimní přestávky byl povolán do A-týmu Sparty. První utkání za A-tým odehrál v přípravě proti FC MAS Táborsko a v zápase si připsal hattrick. Ligovou premiéru zažil proti Slovácku, ve stejném zápase také poprvé skóroval. V utkání se Zlínem (4. května 2018) si přetrhl vaz v koleni a rekonvalescence si vyžádala půl roku. Poprvé od zranění hrál 15. prosince proti Příbrami.\n"}
{"id": "1371362", "url": "https://cs.wikipedia.org/wiki?curid=1371362", "title": "Klášter Čung-tchaj čchan", "text": "Klášter Čung-tchaj čchan\n\nKlášter Čung-tchaj čchan je budhistický klášter nacházející se v okrese Nan-tchou na ostrově Tchaj-wan. \n\nJeho výstavba byla zahájena v roce 1990 a dokončena v roce 2001. Od roku 2001 do roku 2006 byla nejvyšší buddhistickou budovou světa. Do dnešních dnů je stále nejvyšším buddhistickým chrámem světa. \n\nKomplex kláštera se rozkládá na ploše 25 hektarů. Byl navržen architektem C. Y. Leem a cena jeho výstavby dosáhla 650 milionů dolarů.\n"}
{"id": "1371363", "url": "https://cs.wikipedia.org/wiki?curid=1371363", "title": "Překlady slovanských literatur", "text": "Překlady slovanských literatur\n\nPřeklady slovanských literatur () vznikly v roce 2009 v Ústavu slovanské filologie na Filologické fakultě Slezské univerzity v Katovicích, nejprve jako kontinuálně vydávaná publikace. V rámci jiho- a západoslovanských jazyků jsou věnovány otázkám uměleckého překladu, jež jsou viděny z perspektivy teoretické, literárněhistorické i kulturněhistorické.\n\nOd roku 2017 je šéfredaktorem doc. Lešek Malčák (docent Ústavu slovinské filologie na Filozofické fakultě Slezské univerzity), který nahradil prof. Božena Tokaž (šéfredaktorka 2009–2016, zakladatelka) – plný profesor na Ústavu slovinské filologie na Filozofické fakultě Slezské univerzity.\n\nSoustřeďují se rovněž na registraci edic a recepci překladů, jakož i na bádání týkající se \n\n\nVzhledem k podvojnému typu výzkumu, jež je založen na studiu dokumentárním a sociologickém (bibliografie překladů slovanských literatur do polštiny a polské literatury do slovanských jazyků a jejich recepce) a kritickém a interpretačním (sloužícím teoretickému zevšeobecnění), bývají jednotlivé svazky vydávány ve dvou částech.\n\nKaždý svazek se skládá ze dvou částí: problémové a bibliografické v oblasti překladů polsko-slovanských (polské literatury do následujících jazyků: bulharština, chorvatština, čeština, makedonština, srbština, slovenština a slovinština) a slovansko-polských (ze slovanských literatur do polštiny) a z bibliografie překladů opublikovaných po roce 1990 (bibliografie zahrnující předcházející léta bude doplňována později).\n\nCílem publikací, prvních svého druhu ve slavistickém prostředí (s výjimkou rusistického), je najít rozdíly, shody i cesty vzájemného dialogu mezi slovanskými kulturami a poskytnout základy pro slovanskou komparatistiku.\n\nSlovanští sousedé, a to i navzdory jazykové příbuznosti, zůstávají vedle sebe velice často vzájemně neznámí a vzdálení. Vzhledem k fungování slovanských literatur v mezikulturní komunikaci, podmíněné politicky, společensky i umělecky, velmi často autoři přivádějí do okruhu svých zájmů třetí – neslovanskou kulturu.\n\nČasopis Překlady slovanských literatur se rozvíjí ve spolupráci s polským překladatelským prostředím (mezi jinými Krakov, Poznaň, Vroclav /Vratislav/, Bielsko-Bialá) i se středisky zahraničními (Bulharsko, Chorvatsko, Česká republika, Makedonie, Srbsko, Slovensko, Slovinsko). Patří mezi recenzované časopisy s celostátní působností, vzbuzuje zájem v zahraničních univerzitních střediscích. Otiskuje texty napsané v polštině i v jiných jazycích, zejména slovanských.Všechny cizojazyčné články mají dvě jazykové verze – originální i přeloženou, s ohledem na polského čtenáře. Ke každému článku bývají připojeny dva abstrakty (v angličtině a ve slovanském jazyce, jehož literatury a kultury se daný text týká) a klíčová slova v jazyce anglickém a příslušném jazyce slovanském.\n\n"}
{"id": "1371368", "url": "https://cs.wikipedia.org/wiki?curid=1371368", "title": "Seznam osobností Horní Libchavy", "text": "Seznam osobností Horní Libchavy\n\nVýznamné osobnosti Horní Libchavy, které se nějakým způsobem zapsaly do dějin obce, se objevují již na počátku 19. století. Rozsáhlé změny revolučních let 1848–1849 přinesly novou sociální vrstvu podnikatelů. Střední vrstvy tvořily v monarchii po celé 19. století významnou část společnosti. Právě z ní se modifikovala tehdejší inteligence (advokáti, lékaři, profesoři, novináři, umělci atd.) I když zanikla skupina patrimoniálních úředníků, státní správa nabízela vzdělaným mužům (od posledních desetiletích 19. století i ženám) široké uplatnění.\n\nAugustin Michael Hiebel (* 3. října 1720, Oberliebich / Horní Libchava; † 5. září 1752, Osek), cisterciák, prof. teologické etiky (Theologische Ethik, též Moraltheologie), zasvěcen roku 1742 v Oseckém klášteře, primici slavil 5. října 1749.\n\nFranciscus Antonius Scheiner (* 25. března 1780, Horní Libchava čp. 115), se narodil otci \"Johannu Georgovi Scheinerovi\" (Joannus Georgius Scheiner, * 5. října 1755, Horní Libchava - † 19. listopadu 1822, Horní Libchava čp. 122) a matce \"Marii Elisabeth\", rozené Scheineriana († 11. srpna 1789, Horní Libchava čp. 115 ve věku 34 let). Po smrti první manželky Marie Elisabethy se otec 14. června 1790 na čp. 115 ve věku 35 let podruhé oženil s 22letou \"Theresou Brix\" (* 10. července 1768). Dne 11. května 1791 se manželům Scheinerovým na čp. 122 narodil syn Josef Anton Scheiner, nevlastní bratr F. A. Scheinera. Franz Scheiner patřil k prvním brazilským osadníkům na zač. 19. století a v Rio de Janeiru se usadil po té, co Jan VI. Portugalský, pozdější král Spojeného království Portugalska, Brazílie a Algarve, otevřel brazilské přístavy zahraničnímu obchodu (r. 1808). Po příjezdu Marie Leopoldiny Habsbursko-Lotrinské (r. 1817) patřil k jejím důvěrníkům. O synovi Josefu Scheinerovi, vojákovi c. k. pěšího pluku prince Neuß-Plauena (k. k. Prinz Neuß-Plauen Linien-Infanterie-Regiment) a účastníkovi bitvy u Lipska, neměl ještě v roce 1816 jeho otec Johann Georg Scheiner (sedlák z Horní Libchavy na čp. 122), žádné zprávy a snažil se jej proto vyhlásit úředně za mrtvého.\n\nPrvní informace o území Nového světa se dostávaly do zemí Koruny české především díky jezuitům, později skrze obchodní kontakty sklářských kompanií. V roce 1769 byla v účetní zprávě pěti společníků sklářské kompanie: Johann Gottfried Ostritz (Chomouty), Ludovit Gertner (Sloup), Johann Antoni Grosmann (Skalice), Athanasius Palme (Prysk), Johann George Hansel (Radvanec), vydané v Amsterdamu 15. prosince 1769, zmíněna mezi mnoha dalšími také sklářská kompanie Scheiner & Comp. Firma Hiecke, Rautenstrauch, Zincke & spol., v Hamburku zastupovaná firmou J. F. Scheinert & spol., otevřela v roce 1784 pobočku v peruánské Limě, v roce 1787 v Mexiku. Oficiální a přímé spojení navázala až po zrušení omezení, kdy byl ze Španělska povolen dovoz i do španělských kolonií. V roce 1815 požadovala firma Brittain u. Comp. z Rio de Janeira od společnosti různé hokynářské zboží, které bylo do Ria odesláno 2. ledna 1816. Pravděpodobně už 3. června 1816 se vydal Franz Scheiner (Franz Scheinert) na vlastní pěst na lodi „Christian” s jednou bednou skla do Ria. V letech 1817 až 1819 požadoval Franz Scheiner od firmy „Hiecke Rautenstrauch Zincke u. Komp.” 65 beden se sklem a 27 beden s hokynářským zbožím a v letech 1822 až 1823 dalších 31 beden se sklářským a 14 beden s hokynářským zbožím. Franz Scheiner se tehdy jako jediný český Němec obchodně spojil s Angličanem Georgem Brittainem a v květnu 1819 potvrdila Královská generální obchodní rada („La Real Junta General de Comercio”) založení obchodní firmy na dovoz a vývoz zboží „G. Brittain Scheiner & Company”, se sídlem na ulici „Rua do Sabão”, čp. 34.\n\nV roce 1821 zakládal Franz Scheiner společně s kolegou Carlem Hindrichsem ze Solingenu spolek „Club Germania” (\"Sociedade Germania\"), ze začátku fungujícího jako lokál s německými a anglickými tiskovinami. Wenzel Philipp Leopold Baron von Mareschal (1785–1851), který od roku 1819 Rakouské císařství na brazilské půdě zastupoval, jej v roce 1828 jmenoval prvním generálním konzulem Rakouského císařství v Brazílii. Tento post měl zastával až do roku 1843 (provizorně v roce 1828–1829, regulérně v letech 1829–1843). V roce 1828, kdy se pomalu stahoval z obchodního života, odešel spolu se svým bratrem Josefem na farmu do Cantagala. Josef Scheiner se věnoval pěstování a obchodu s kávou (\"\"em 1828 com seu irmão Joseph para uma fazenda em Cantagalo\"\"). Farmu v Cantagalu (\"comerciante em Cantagalo\") převzal v další generaci Joseph Georg Friedrich Scheiner, jež se roku 1848 v Neufreiburgu (\"Nova Friburgo\") oženil s Marthou Elisabeth Magdalenou (* 09.01.1827), dcerou luteránského pastora Friedricha Sauerbronna. Z manželství pošel syn Georg Joseph Scheiner (* 26. října 1848, Nova Friburgo).\n\nDr. Karl Anton Junek (* 2. března 1807, Oberliebich / Horní Libchava; † 3. září 1887, Praha), dvorní rada, milovník umění a znalec hudby.\n\nIng. Franz Rochelt (* 4. června 1835, Oberliebich / Horní Libchava; † 23. ledna 1899, Leoben), syn mistra mlynářského na mlýně čp. 3 (tzv. Klinštejnský), vystudoval přípravný Pražský polytechnický institut, ve škol. roce 1856/57 studoval na Báňskou akademii v Příbrami (Kaiserlich-Königliche Montan-Lehranstalt) a obdržel důlní stipendium (Montan-Stipendium). V roce 1858 nastoupil u správy dolů v obci Windschacht / Štiavnické Bane u Banské Štiavnice, r. 1861 zastával post báňského praktikanta u firmy „Berg-Forst & Güter Dion” v Banské Štiavnici (Schemnitz), r. 1862 nastoupil tamtéž jako asistent na Báňské akademii (Berg- und Maschinenwesen, Markscheiderei und prakt. Geometrie), v letech 1864–68 byl zaměstnán u ministerstva financí ve Vídni (důlní oddělení), v letech 1868–72 pracoval jako důlní inženýr u tyrolské firmy „Tiroler Montanwerke GmbH” v Hall in Tirol, r. 1872 působil v Brixleggu a po celém Tyrolsku, r. 1873 obdržel profesorský post na Báňské akademii v Leobenu (Bergbau, Markscheidekde, und Aufbereitungslehre), v letech 1877-79 a 1889-91 v pozici rektora; r. 1890 obdržel titul vrchního důlního rady (Oberbergrat). Působil v mnoha spolcích pro důlní inženýrství (Der geognostisch-montanistische Verein für Steiermark, Schlagwetterkommission, Verein der Bohrtechniker, Berg- und Hüttenmännische Verein), za svou činnost byl mnohokrát oceněn, zasloužil se o rozvoj těžby uhlí v monarchii, napsal celou řadu vědeckých prací na téma důlní technologie.\n\nMUDr. Eduard Herrmann (* 1. února 1836, Oberliebich / Horní Libchava; † 1868), praktický lékař, vystudoval gymnázium na Malé Straně v Praze, lékařství na Pražské univerzitě, po promoci působil v letech 1862-68 v Jesenici a nakonec v Kolešovicích u Rakovníka.\n\nDr. Raimund Grosspietsch (* 2. září 1837, Oberliebich / Horní Libchava; † ?), vojenský lékař, 5. pěší pluk, posádková vojenská nemocnice č. 3 v Badenu (Garnisons-Spitale Nr. 3 zu Baden bei Wien), 1870 reservní velitelství c. k. pěšího pluku č. 3, 1874 prapor pevnostního dělostřelectva č. 7 (Festungs-Artillerie-Bat. Nr. 7), 1896 penzionovaný v hodnosti c. k. vrchní štábní lékař I. třídy (Oberstabsarzt 1. Klasse).\n\nDr. Emil Rochelt (* 24. června 1847, Oberliebich / Horní Libchava; † 8. února 1918, Merano), syn mistra mlynáře (Klinštejnský mlýn čp. 3), doktor všeobecného lékařství, c. k. zdravotní rada a bavorský dvorní rada v Meranu, studoval na gymnáziu v České Lípě, následně na lékařské fakultě ve Vídni. Oženil se s dcerou českolipského obchodníka Schmidta. V květnu 1873 promoval a lékařskou dráhu započal jako aspirant na nově otevřené druhé Univerzitní oční klinice (Universitäts-Augenklinik im Allgemeinen Krankenhaus) ve Vídni u prof. Eduarda Jägra von Jaxtthal, později jako pomocný lékař prof. Alberta Mosetiga von Moorhof a na chirurgické klinice jako žák dvorního rady barona Johanna von Dumreicher. S chirurgem Eduardem Albertem odešel do Innsbrucku, kde mu po čtyři roky asistoval. Složil fysikátní zkoušky (Physikatsprüfung) a v roce 1871 se odstěhoval do Merana, kde začal působit jako lázeňský lékař.\n\nV Meranu působil 15 let v lázeňském představenstvu, 10 let v městské radě, po založení c. k. Lékařské komory byl kolegy zvolen jejím členem, kde působil až do roku 1903, kdy byl vládou jmenován členem Zemské zdravotní rady pro Tyrolsko a Vorarlbersko. S oftalmologem vévodou Karlem Teodorem Bavorským provozoval na jeho privátní klinice chirurgickou praxi a společně si asistovali. Roku 1890 byl Rochelt jmenován bavorským dvorním radou a v roce 1900 obdržel rytířský kříž Řádu Františka Josefa.\n\nJohanna Leitenberger (* 11. května 1848, Oberliebich / Horní Libchava), vdova po poštovním správci a spisovatelka ze Solnohradu, své básně zveřejňovala např. v časopise „Böhmens deutsche Poesie und Kunst”. Její matkou byla pravděpodobně Johanna Leitenberger-Wols, narozená 31. ledna 1818 v Praze a pochovaná 5. ledna 1893 v Solnohradě, kde pracovala jako učitelka a přispívala do různých časopisů. Věnovala se otázce postavení ženy ve společnosti.\n\nJosef Münzberger (* 11. května 1848, Oberliebich / Horní Libchava; † 1. ledna 1931, Böhmisch Leipa / Česká Lípa), vystudoval gymnázium v České Lípě, na Pražské univerzitě zeměpis a dějepis, v letech 1870–1915 profesor zeměpisu a dějepisu na reálném gymnáziu v České Lípě, školní rada v České Lípě.\n\nDr. Otto Henke (* 18. listopadu 1927, Oberliebich / Horní Libchava; † 17. ledna 1964, Dresden, DDR), 1949–1953 studium biologie na Friedrich-Schiller-Universität Jena, 10 let na Institutu fytopatologie v Naumburgu (Saale), člen Německé akademie zemědělských věd v Berlíně, fyziologické oddělení Institutu pro ovocnářství a okrasné rostliny Drážďany-Pillnitz / Abteilung Physiologie des Instituts für Obstbau und Zierpflanzenbau Dresden-Pillnitz\n\nWolfgang Hackel (* 27. listopadu 1942, Oberliebich / Horní Libchava), otec Emil Hackel (lékárník/Drogist), matka Berta, rozená Löbel, německý politolog a politik, ministr za CDU. Po odsunu do sovětské okupační zóny Německa žil v Aschersleben, kde v roce 1963 odmaturoval a po výstavbě berlínské zdi utekl do NSR. V roce 1969 ukončil studium na Svobodné univerzitě v Berlíně (Studium der Politischen Wissenschaften und der Volkswirtschaft an der Freien Universität Berlin) diplomem z politologie. V letech 1972–1973 absolvoval na univerzitě doplňující studium. Od roku 1966 byl členem CDU (Junge Union).\n\nFranz Brix se narodil v Horní Libchavě, vyučil se sochařství ve Sloupu a na zač. 20. století se stal vyhledávaným sochařem ve Vídni.\n"}
{"id": "1371369", "url": "https://cs.wikipedia.org/wiki?curid=1371369", "title": "Dlabačov (ulice)", "text": "Dlabačov (ulice)\n\nUlice Dlabačov na Hradčanech v Praze spojuje křižovatku ulic Bělohorská a Myslbekova s ulicemi Keplerova a Pohořelec. Nazvána je na počest strahovského knihovníka, hudebníka a teoretika Bohumíra Jana Dlabače (1758-1820). První přibližně čtvrtina ulice tvoří hranici mezi městskýmí částmi Hradčany a Střešovice. Na sousední Bělohorské ulici číslo 24 je kino Dlabačov.\n\nVe středověku vedla v okolí ulice stará stezka od západu přes dnešní Bělohorskou ulici a ulici Pohořelec až na Pražský hrad. Bohumír Jan Dlabač pracoval ve Strahovské knihovně v nedalekém Strahovském klášteře.\n"}
{"id": "1371370", "url": "https://cs.wikipedia.org/wiki?curid=1371370", "title": "Na náspu (Praha)", "text": "Na náspu (Praha)\n\nUlice Na náspu na Hradčanech v Praze spojuje ulice Keplerova a Černínská. Krátká ulice vznikla na přelomu 17. a 18. století pomocí umělého násypu na oddělení zdi zahrady Černínského paláce a zdi hřbitova v severní části ulice. Jen jediný dům na čísle 2 má do ní vchod a bydlel zde známý český režisér Karel Kachyňa. Název \"Na náspu\" se oficiálně používá od roku 1870.\n\n"}
{"id": "1371371", "url": "https://cs.wikipedia.org/wiki?curid=1371371", "title": "Strahovské nádvoří", "text": "Strahovské nádvoří\n\nStrahovské nádvoří na Hradčanech v Praze tvoří prostor mezi Strahovským klášterem a komplexem budov severně a západně od něj. Hlavní vstup z ulice Dlabačov tvoří barokní brána z roku 1742, dílo českého architekta a stavitele italského původu Anselma Luraga (1701–1765). Další vstup je přes úzké schodiště z ulice Pohořelec.\n\nNádvoří vzniklo po založení kláštera v roce 1143, jsou na něm vzácné historické stavby a instituce, najvýznamnější je Památník národního písemnictví. Nejnavštěvovanější je Strahovská knihovna, ve které je přes 200 tisíc svazků knih, z toho víc jak 3000 rukopisů a 1500 prvopisů.\n\n"}
{"id": "1371372", "url": "https://cs.wikipedia.org/wiki?curid=1371372", "title": "Synagoga v Pohořelicích", "text": "Synagoga v Pohořelicích\n\nSynagoga v Pohořelicích byla židovská svatyně v Pohořelicích v okrese Brno-venkov. Nacházela se uprostřed zdejší židovské čtvrti.\n\nPůvodní synagoga v Pohořelicích byla snad z 15. nebo 16. století; údajně byla nejstarší na Moravě. Protože v polovině 19. století již kapacitně nevyhovovala, byla roku 1853 zbořena. V letech 1854–1855 na jejím místě vznikla nová, větší synagoga v novorománském slohu, která byla vysvěcena roku 1856. Ta svému účelu sloužila do roku 1938, kdy byla po Mnichovské dohodě a odstoupení pohraničí Německu nacisty zpustošena. Zbořena byla nedlouho po skončení druhé světové války, tedy po roce 1945.\n\nV roce 2016 plánovalo město při celkové rekonstrukci ulice Stará obec, tvořící původní jádro židovské čtvrti, vyznačit půdorys synagogy v dlažbě ulice.\n\n"}
{"id": "1371382", "url": "https://cs.wikipedia.org/wiki?curid=1371382", "title": "Římskokatolická farnost Pištín", "text": "Římskokatolická farnost Pištín\n\nŘímskokatolická farnost Pištín je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nPlebánie v Pištíně je doložena v roce 1261.\n\nFarnost nemá sídelního duchovního správce, spravuje ji ex currendo sekretář českobudějovického biskupa, R.D. Mgr. David Mikluš. \n\n"}
{"id": "1371383", "url": "https://cs.wikipedia.org/wiki?curid=1371383", "title": "Bitva u La Forbie", "text": "Bitva u La Forbie\n\nBitva u La Forbie proběhlo 17. – 18. října roku 1244 nedaleko vesnice Hiribja (křižáky nazvané jako La Foribie), v níž se střetlo spojené vojsko křesťanských křižáků (Jeruzalémského království a rytířských řádů) a ajjúbovských separatistů (sultán Damašku a emírů z Homsu, Keraku a Aleppa) s egyptskou armádou ajjúbovského sultána As-Sáliha Ismaíla, posílené o Chórezmské Turky. Egyptská armáda pod vedením sultána As-Sáliha a mamlúckého velitele Bajbarse uštědřila vojskům křižáků a odbojným Ajjúbovcům tvrdou porážku.\n"}
{"id": "1371387", "url": "https://cs.wikipedia.org/wiki?curid=1371387", "title": "Židovská čtvrť (Pohořelice)", "text": "Židovská čtvrť (Pohořelice)\n\nŽidovská čtvrť v Pohořelicích je bývalé židovské sídliště v jihozápadní části historického jádra města Pohořelice v okrese Brno-venkov. Je tvořena ulicemi Stará obec, Školní a Kostelní. Od roku 1850 zde fungovala samostatná a samosprávná židovská politická obec, která byla v roce 1919 sloučena s Pohořelicemi.\n\nPoprvé je židovské osídlení v Pohořelicích zmiňováno k roku 1490. Samotné ghetto zde vzniklo v 16. století v blízkosti pohořelického náměstí. Tvořilo jej několik ulic se synagogou v centrální části. V 19. století zde stálo 40 budov, později až 115 domů. Z nich se dochovala jen část, mj. škola ve Školní ulici. Zejména část čtvrti v dnešní ulici Stará obec byla i se synagogou ve 20. století zbořena. V roce 2016 plánovalo město revitalizaci prostranství okolo ulice Stará obec i s vyznačením půdorysu synagogy v dlažbě ulice.\n\nV roce 1850 vznikla politická obec Pohořelice Židovská Obec, která vykonávala samosprávu v pohořelické židovské čtvrti. V roce 1919 byla sloučena s Pohořelicemi.\n\nPůvodní synagoga, snad z 15. nebo 16. století, byla v polovině 19. století zbořena a v letech 1854–1855 nahrazena novorománskou. Ta sloužila svému účelu do roku 1938, kdy byla zdevastována. Po roce 1945 byla zbořena.\n\nŽidovský hřbitov se nachází severozápadě od historického jádra města a židovské čtvrti, při silnici na Cvrčovice. Vznikl v 17. století, nejstarší dochovaný náhrobek pochází z roku 1676. Nahradil starší hřbitov, který zanikl beze stopy.\n\n"}
{"id": "1371388", "url": "https://cs.wikipedia.org/wiki?curid=1371388", "title": "Alain Calmat", "text": "Alain Calmat\n\nAlain Calmat, původním jménem Alain Calmanovich (* 31. srpna 1940 Paříž) je bývalý francouzský krasobruslař, soutěžící v kategorii jednotlivců.\n\nBruslil od devíti let, startoval na třech olympijských hrách: v roce 1956 byl devátý, v roce 1960 šestý a v roce 1964, kdy byl vlajkonošem francouzské výpravy, vybojoval stříbrnou medaili za Němcem Manfredem Schnelldorferem. Vyhrál mistrovství světa v krasobruslení v roce 1965, vicemistrem světa byl v letech 1963 a 1964 a třetí místo obsadil v letech 1960 a 1962 (v roce 1961 se šampionát nekonal kvůli tragické havárii amerických krasobruslařů). Mistrem Evropy byl v letech 1962, 1963 a 1964. Je také pětinásobným mistrem Francie (1958 a 1962–65) a vítězem Univerziády 1960. Sportovní kariéru ukončil v roce 1965. \n\nByl pověřen zapálením olympijského ohně při slavnostním zahájení Zimních olympijských her 1968 v Grenoble; když s pochodní vybíhal po schodišti, přenášely mikrofony tlukot jeho srdce do reproduktorů na celém stadionu. Vystudoval medicínu a pracoval jako chirurg v montfermeilské nemocnici. Později vstoupil do politiky: byl poslancem Národního shromáždění za Socialistickou stranu, ministrem mládeže a sportu ve vládě Laurenta Fabiuse a starostou města Livry-Gargan. Je předsedou Coubertinova výboru a lékařské komise Francouzského olympijského výboru, obdržel Řád čestné legie a Národní řád za zásluhy, byl uveden do Síně slávy židovského sportu. Je otcem čtyř dětí.\n\n"}
{"id": "1371389", "url": "https://cs.wikipedia.org/wiki?curid=1371389", "title": "Inotex", "text": "Inotex\n\nINOTEX spol. s r.o. je obchodní společnost, která vznikla 4. srpna 1992. Sídlí ve Dvoře Králové nad Labem a působí především v oborech chemického a textilního průmyslu.\n\nSpolečnost byla založena v roce 1992 uskupením několika fyzických osob. Inotex se dá považovat za nástupnickou organizaci Výzkumného ústavu textilního zušlechťování (VÚTZ), který Inotex v roce 1996 koupil v rámci privatizačního řízení. Společnost sídlí zejména právě v budovách dřívějšího VÚTZ a v jeho nejbližším okolí.\n\nTextilní průmysl má v regionu Dvora Králové dlouhou tradici sahající až do 16. století. Město bylo v 19. a počátkem 20. století považováno za centrum textilního průmyslu v Českých zemích.\n\nV roce 1949 byl založen socialistickým zřízením Výzkumný ústav Československých textilních závodů a vedle něj také předchůdce Inotexu Výzkumný ústav textilního zušlechťování. Původně ve Dvoře Králové sídlila pouze pobočka VÚTZ, avšak již po dvou letech existence ústavu se sem přesunula i centrála. VÚTZ měl dobrou pověst i za hranicemi Československa. Největších úspěchů dosahoval především v oblasti výzkumu se zaměřením na celulózové materiály a jejich směsi. Po roce 1989 se z VÚTZ stal státní podnik, který byl později privatizován. S proměnou ve státní podnik zíkal ústav větší míru samostatnosti a začal se kromě samotného výzkumu zaměřovat i na specializované odvětví výroby například textilních pomocných přípravků a vlastní textilní výroby.\n\nJiž v roce 1995 bylo rozhodnuto o privatizaci ústavu na základě privatizačního projektu č. 20767 schváleného usnesením vlády České republiky ze dne 28. června 1995 č. 386. Rozhodnutím č. 309/1996 ministra průmyslu a obchodu České republiky ze dne 23. září 1996 byla převedena část majetku státního podniku na Fond národního majetku České republiky. Ústav byl odkoupen Inotexem a firma státního podniku zanikla v roce 2001.\n\nInotex se zaměřuje především na technologie v oblasti textilní předúpravy, barvení, tisk a vlastní textilní výrobu. Inotex produkuje také svá vlastní barviva a textilní pomocné přípravky. Vedle toho provozuje s barvivy i velkoobchod. Společnost nabízí komplexní koloristický servis včetně vzorování a výpočtů barvících receptur. Textilní zaměření je doplněno i strojařským vybavením. Inotex je tak schopný nabízet svou výrobní kapacitu obchodním partnerům působícím například v automobilovém průmyslu. Společnost provozuje střediska technické informatiky a normalizace, ekologie a také akreditovanou zkušební laboratoř. Vedle toho Inotex provozuje také Centrum textilních technologií a vzdělávání a je členem společnosti vědeckotechnických parků ČR.\n"}
{"id": "1371390", "url": "https://cs.wikipedia.org/wiki?curid=1371390", "title": "Myslbekova (Praha)", "text": "Myslbekova (Praha)\n\nMyslbekova ulice na Hradčanech a Střešovicích v Praze 6 spojuje křižovatku ulic Bělohorská a Dlabačov s ulicí Patočkova. Nazvána je podle zakladatele novodobého českého sochařství Josefa Václava Myslbeka (1848-1922). Ulice tvoří hranici mezi městskými částmi Hradčany a Střešovice. Vede po ní tramvajová trať Strossmayerovo náměstí – Hradčanská – Malovanka, nedávno byla rekonstruována. Ulice je součást Pražského okruhu, část Myslbekova - Prašný most (stavba 9515), který byl zprovozněn v září 2015.\n\n"}
{"id": "1371391", "url": "https://cs.wikipedia.org/wiki?curid=1371391", "title": "Patočkova", "text": "Patočkova\n\nPatočkova ulice na Praze 6 spojuje křižovatku ulic Milady Horákové, Na Ořechovce a U Brusnice s ulicí Bělohorská. Leží ve třech městských částech:\nVede po ní velmi frekventovaná silnice směrem na Karlovy Vary, rekonstruována byla v letech 2010-11. Na Hradčanech po ní vede tramvaj, součást tramvajové tratě Strossmayerovo náměstí – Hradčanská – Malovanka, která pokračuje po ulici Myslbekova.\n\nNázvy ulice se měnily:\n\n"}
{"id": "1371392", "url": "https://cs.wikipedia.org/wiki?curid=1371392", "title": "U letohrádku královny Anny", "text": "U letohrádku královny Anny\n\nUlice U letohrádku královny Anny na Hradčanech v Praze spojuje ulice Mariánské hradby a U Písecké brány. Nazvána je podle renesanční stavby Letohrádek královny Anny v Královské zahradě na Pražském hradě, který dal postavit pro svou manželku Annu Jagellonskou císař Ferdinand I. v letech 1538-1560. Císař Rudolf II. nechal v prvním patře zbudovat observatorium, ve kterém pracovali astronomové Tycho Brahe a Jan Kepler.\n"}
{"id": "1371398", "url": "https://cs.wikipedia.org/wiki?curid=1371398", "title": "Wild T2", "text": "Wild T2\n\nWild T2 byl univerzální vteřinový teodolit, vyráběný firmou Wild Heerbrugg od roku 1921 do roku 1996. To bylo způsobeno pokrokovou konstrukcí Heinricha Wilda, která v oblasti opticko-mechanických teodolitů nebyla nikdy překonána. Změna přišla až s příchodem digitálních teodolitů a totálních stanic. Primárně byl určen pro práce v trignometrické síti a pro přesné práce v inženýrské geodézii.\n\nHeinrich Wild po návratu z německé Jeny, kde zakládal výrobu geodetických přístrojů u firmy Carl Zeiss založil se sými společníky plukovníkem Jacobem Schmidheiny a geologem Dr. Robertem Helblingem opticko-mechanickou dílnu \"Heinrich Wild, Werkstätte für Feinmechanik und Optik\". Jedním z prvních produktů této firmy byl univerzální vteřinový teodolit Wild T2. Jeho vývoj začal v roce 1921 a na trh byl uveden v roce 1923. Vyráběl se s minimálními konstrukčními změnami až do roku 1996.\n\nKonstrukčně se jednalo o jednoosý teodolit se skleněnými kruhy s limbem na postrk. Odečítací půomůckou byl koincidenční mikrometr s přesností 1cc / 1\". Vyráběl se s šedesátinném i setiném dělení kruhu.\n\nTeodolit byl určen pro tyto základní oblasti použití:\n\nTeodolit mohl využívat různá příslušenství, jako byly:\n"}
{"id": "1371399", "url": "https://cs.wikipedia.org/wiki?curid=1371399", "title": "Černice (přírodní památka)", "text": "Černice (přírodní památka)\n\nČernice je přírodní památka v katastru obce Jamolice vyhlášená 1. 8. 2014.\n\nÚzkolisté suché trávníky a na ně vázané druhy organismů. Z hmyzu jsou předmětem ochrany dva druhy motýlů – přástevník kostivalový, který je zároveň předmětem ochrany evropsky významné lokality Údolí Jihlavy, a modrásek hořcový.\n"}
{"id": "1371405", "url": "https://cs.wikipedia.org/wiki?curid=1371405", "title": "Mont Pelvoux", "text": "Mont Pelvoux\n\nMont Pelvoux (3946 m n. m.) je hora v Dauphineských Alpách ve Francii. Nachází se území obce Vallouise-Pelvoux (departement Hautes-Alpes) ve skupině Massif des Écrins. Leží nad vesnicí Ailefroide asi 19 km západně od města Briançon.\n\nHora má tyto čtyři významné vrcholy:\n\nMont Pelvoux na západojihozápadě sousedí s vrcholem Pic Sans Nom (3913 m), který je oddělen sedlem Cols du Pelvoux (3573 m). Na jižních svazích hory se rozkládá ledovec Glacier de Sialouze, na východních Glacier du Pelvoux, na severovýchodních Glacier des Violettes, na severcních Glacier de la Momie a pod severozápadními Glacier Noir. Na jižních svazích pod vrcholem Petit Pelvoux se dále nachází ledovec Glacier du Clot de l'Homme a na západních pod vrcholem Trois Dents du Pelvoux ledovec Névé Pelissier.\n\nNa vrchol Pointe Durand vystoupili jako první 30. července 1828 A. Durand, Jacques Etienne Matéoud a Alexis Liotard. Vrchol Pointe Puiseux (nejvyšší bod) zdolali jako první 9. srpna 1848 P. A. Barnéoud a průvodce Victor Puiseux. Dnes lze na vrchol nejsnáze vystoupit od chaty Refuge du Pelvoux (2700 m). Jedná se o ledovcovou túru ohodnocenou stupněm obtížnosti PD (5:30 h v obou směrech).\n\n"}
{"id": "1371407", "url": "https://cs.wikipedia.org/wiki?curid=1371407", "title": "Římskokatolická farnost Sedlec", "text": "Římskokatolická farnost Sedlec\n\nŘímskokatolická farnost Sedlec je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV roce 1781 byla v Sedlci zřízena lokálie. V roce 1877 byla zde zřízena farnost.\nFarnost nemá sídelního duchovního správce, spravuje ji ex currendo farní vikář katedrální farnosti v Českých Budějovicích.\n\n"}
{"id": "1371413", "url": "https://cs.wikipedia.org/wiki?curid=1371413", "title": "Karel Mareš (starosta)", "text": "Karel Mareš (starosta)\n\nKarel Mareš (28. ledna 1872 Hostomice – 2. června 1952 Olomouc) byl soudce a první český starosta Olomouce.\n\nPo maturitě na berounském gymnáziu studoval právnickou fakultu české univerzity v Praze, kde roku 1891 získal titul doktora práv. Poté získával praxi na okresních soudech v Novém Městě na Moravě a v Přerově a v roce 1910 byl jmenován soudním radou v Olomouci. Zde mj. spoluzaložil a dlouhá léta vedl Sirotčí spolek, jinak se veřejně příliš neangažoval.\n\nAž po skončení první světové války a vzniku Československa byl vládním komisařem Richardem Fischerem jako jeho první náměstek kooptován do Správní komise, která převzala správu města. Vstoupil do sociální demokracie a kandidoval za ni do městského zastupitelstva. Strana obecní volby přesvědčivě vyhrála a vybrala jej na místo starosty, jímž byl zvolen dne 3. července 1919. Stal se tak prvním českým starostou Olomouce.\n\nI přes poválečné těžkosti svůj úřad vykonával odpovědně a městu zajistil jak vyrovnané financování, tak nově postavené byty a školy. Kandidoval i v dalších volbách roku 1923, ve kterých opět zvítězila sociální demokracie, ale starostou byl 4. října 1923 zvolen Richard Fischer, reprezentant národní demokracie. Karel Mareš se o půl roku později mandátu zastupitele vzdal a vrátil se do justice. Po odchodu do penze si ještě otevřel vlastní advokátní kancelář.\n"}
{"id": "1371416", "url": "https://cs.wikipedia.org/wiki?curid=1371416", "title": "Pověsti z Českého ráje", "text": "Pověsti z Českého ráje\n\nTento článek publikuje pověsti, které hovoří o hradech a zámcích na území Českého ráje. Jelikož se Český ráj nachází na území tří krajů: Královéhradeckého, Libereckého a Středočeského, zaměřuje se následující text právě na první zmíněnou oblast – Královéhradecko. Toto území se pojí s mnohými příběhy, které jsou částečně založeny na pravdě. Pověst je totiž dějový útvar lidové slovesnosti s reálným základem. Přímo o městě Hradci Králové pojednávají Královéhradecké pověsti.\n\nHrad Valdštejn je považován za nejstarší z Českého ráje a nachází se poblíž Turnova. Údajně byl založen v polovině 13. století Jaroslavem z Hruštice, a od té doby nese rysy gotické stavby. Svůj název „Valdštejn“ je totožný s rodem Valdštejnů, kteří zde sídlili 100 let. Dalšími majiteli se stali páni z Vartenberka a objektem zájmu byl i za husitů. Následovalo nestabilní období, kdy se střídali různí majitelé a hrad chátral. Roku 1550 zde dokonce vypukl požár. Ze zřícenin se stalo romantické místo, které navštěvovali poutníci.\n\nPrávě o návštěvě jednoho z poutníků vypráví jedna z pověstí. Tento poutník se zde setkal s mužem ve věku asi padesáti let, jak se kochá krajinou, a přitom si prozpěvoval. Byl to Václav Karel Holan. Údajně žil na Valdštejně jako poustevník a během tohoto setkání se poutníkovi rozvyprávěl o svém životě: o svých studiích na jezuitské koleji nebo o svém působení Turnově coby varhaník. Ve svých 24 letech však zmizel z rodného kraje – propad hudbě a toulal se světem. Kromě Prahy navštívil také Řím a na konci života se vrátil opět na Turnovsko a usídlil se na hradě Valdštejně.\n\nNa hradě se dříve nacházel zajímavý obraz umístěný v kapličce s mřížovými dveřmi, který znázorňuje sv. Jana Křtitele. Traduje se, že se jedná o jedinou podobu Karla Hynka Máchy, která existuje. Zhotovil ji roku 1863 František Mašek.\n\nPůvod hradu se datuje do 14. století, a i zde působil rod Vartenberků – jsou zakladateli hradu. Dominantním rysem je vysoká kamenná věž, které měla převážně obrannou funkci. Kromě pánů z Rožmitálu či z Lobkovic byl majitelem hradu na krátkou chvíli také Albrecht z Valdštejna. Dnes se jedná o jeden nejlépe zachovaných gotických hradů středověku a patří rodu Kinský dal Borgo.\n\nSe zmíněným rodem Lobkoviců se pojí první pověst. Pokorný Oldřich Felix z Lobkovic byl vzorem křesťana. Po smrti si dokonce přál být uložen do dřevěné rakve v prostém oděvu. Tuto rakev mělo nést do hrobu 60 chudých. Své rozhodnutí odůvodnil takto: „Místo jsem sobě obral, abych ležel v sínci, nebo vím, že mé tělo není hodno v kostele ležeti pro mé velké hříchy.\"\n\nPo Valdštejnovi hrad ovládli Černínové, to nastala krušná doba pro hrad Kost, jak dokládá další pověst: „Podle zprávy a prohlídky vojenského císařského inženýra Pieroniho mělo být v Čechách zbořeno několik hradů, které by mohli sloužit nepříteli za útulek.“ Na seznam hradů k demolici se řadila také Kost, která už v té době nebyla nedobytnou pevností. Navíc měla nevýhodnou pozici – ležela mezi horami, také mohla být velmi snadno obstřelována z kopců kolem. Následovalo vyšetřování, zda bude prospěchem tento hrad zbořit. Generál vachmistr Lacron pak nařídil, aby se bourání odložilo. Celá záležitost se tak prý odložila na neurčito a hrad stojí dodnes.\n\nA jak vzniklo zvláštní pojmenování hradu? Jméno Kost, „\"žádný kronikář nepotvrzuje“\" , přes to o něm pověsti vyprávějí. Vzniklo v době, kdy husité hrad obléhali – snažili se ho vyhladovět. Zásoby na hradě docházeli, ale jeden ze zdejších zbrojnošů vymyslel lest: snažil se husity zmást tím, že jim doloží, že mají všeho dost. Od hejtmana dostal povolení, aby k tomu účelu použil kančí hlavu a soudek vína. Právě tyto poslední zásoby husitům věnoval, se slovy, že se na hradě koná hostina. Ujistil je také, že potravin je na hradě ještě dost. Poté, co se to dozvěděl Jan Žižka, nařídil vojsku se stáhnout a nevyčerpávat dál své síly. Na hrad pak z dáli pohlédl se slovy: „Hrad je tvrdý jako kost – a kost, ta patří jen psu.“ Od té doby se hrad nazývá Kost a majitel hradu převzal do svého erbu kančí hlavu. Tento znak převzalo také město Sobotka.\n\nKromě hradů, se v Českém ráji nachází zámek s názvem Humprecht, poblíž města Sobotky. Název je odvozen od Humprechta Jana Černína z Chudenic, italského velvyslance, který si jej nechal vybudovat jako své letní sídlo. Následující majitelé se na zámku vystřídali, ale ani jeden nezabránil tomu, aby zámek nechátral dál. Restaurován byl až v druhé polovině 20. století.\n\nPověst vypráví o největším rozkvětu zámku, a to v době jeho budování. Popisuje, jak mladý Jan Humprecht cestoval. Během tohoto putování potkal šlechtičnu Dianu, se kterou se rozhodl se oženit. Napsal tak dopis své starostlivé matce. Tento vzkaz ji však zarmoutil, předpokládala totiž, že se s ní syn o budoucí nevěstě poradí, navíc nebyla spokojena s tím, že jde o cizinku. Pověst nehovoří o tom, jak se spolu snacha s tchyní dorozuměly, ovšem nedlouho po svatbě Humprechtova matka zemřela.\n\nPo několika letech od matčiny smrti došlo ke stavbě zámečku – cílem bylo vybudovat letní sídlo, které se mělo inspirovat italským uměním. Za architekta byl vybrán Carlo Lurago. Nedaleko od dnešního sídla se nacházel také hrad Kost, ale ten Humprecht považoval za chmurný a nepohodlný – chtěl úplný opak. Po dostavbě se pak Humprecht i s manželkou Dianou kochali z nově vystavěného zámku do okolní krajiny. Tak se krása benátského zámečku přenesla také do české krajiny. Některé zdroje také uvádějí, že kromě italské krajiny zámek zobrazoval také exotické motivy tureckého prostředí, kam se Humprecht dostal, když s Turky ujednával mír.\n\nZřícenina hradu Veliš stojí na stejnojmenném kopci Veliš nedaleko města Jičín. Hrad zřejmě založil český král Václav II. První zmínka o něm ale pochází až z roku 1316. Během své existence měl několik majitelů, mezi ty nejslavnější patřil například Jiří z Poděbrad, Albrecht z Valdštejna , rod Šliků či Trčků z Lípy. Měl velký význam pro husitské hnutí, od roku 1500 zde byla uchovávána Basilejská kompaktáta. Právě v dobách husitských na Velíši panoval pan Čeněk Veselský z Vartenberka, který byl nejdříve na straně husitské, pak se k nim ale obrátil zády a byl poražen Janem Žižkou. Po Čeňkovi držel hrad například i jeho syn Jindřich z Vartenberka. V roce 1658 habsburská vláda rozhodla zbořit některá pevná místa v Čechách, aby je nemohl zneužít nepřítel, volba padla bohužel právě na hrad Velíš,který byl zbourán o dvacet let později. Z jednoho nejvýznamnějších královských hradů ve Východních Čechách zbyly dnes už jen trosky, z důvodu těžby čediče, zbytky lomu jsou zde dodnes patrné.\n\nNebudeme zde uvádět další historický vývoj hradu, ani výčet jeho majitelů. Přiblížíme si pověst, která se ke kopci a hradu vztahuje. Kdysi bylo okolí Velíše porostlé hustými lesy, které byly plné zvěře a loupežníků. Místní kníže ale miloval lov a nedbal rad, že se v lesích loupežníci nacházejí. Jednou se při lovu ztratil své družině. Loupežníci ho chytli, přivázali ke stromu a jeden na něj střílel šípy. V tom se kníže začal modlit ke svatému Václavovi, ten svým stínem zadržel smrtící šíp, který spadl na zem. Jeden z lupičů vytál meč, a zeptal se svého náčelníka: „Pane, mám ho stít“ Velíš tak?“ Kníže se znovu modlil k Václavovi, lupič s mečem padl k zemi. Práv v tu chvíli se tam objevila knížecí družina a loupežníky porazila.  Na počest Sv. Václava zde kníže nechal postavit kapličku. A hrad dal pojmenovat Velíš, podle slov onoho lupiče.\n\nK hradu Velíši se vztahuje ještě jedna pověst, která se vztahuje k době, kdy na Velíši vládli páni Trčkové. Mladý rytíř Trčka ml zde nevěstu, bojoval kdesi u Prahy s králem, kterému ukradl poklad a kryl ho na Velíši. Když na to král přišel, vydala se jeho družina na hrad. Mladému Trčkovi se podařilo z hradu uprchnout tajnou chodbou, musel zde ale nechat svou nevěstu. Trčka se stal uprchlíkem, jednoho dne ho našli oběšeného. Poklad se ale nikdy nenašel, traduje se, že ho do dnes hlídá ohnivý pes.\n\nZřícenina hradu Pařez se nachází v Prachovských skalách nedaleko Jičína. Pařez byl kombinací zděného a skalního hradu. První zmínka o hradu a jeho majiteli Janovi z Pařezu pochází z roku 1403, hrad vznikl pravděpodobně již dříve. Neměl ale moc dlouhého trvání, poničen byl již za husitských válek. O hradu se zachovalo minimum písemných památek, proto má pro jeho poznání a pravděpodobnou podobu velký význam archeologický výzkum.\n\nHrad Pařez prý nese název podle svého tvaru, který Pařez připomíná. Nachází se ve skále, kterou místní nazývají Matoušův hrad nebo Husí nůžka. Dnes z hradu zbyly jen dva sklepy. Po zaniknutí hradu se jeho prostory staly útočištěm pro chudáky či loupežníky. Pověst vypráví, že hrad byl dobyt Janem Žižkou, poté, co Žižka porazil Čeňka z Vartenberka u Hořic který byl pánem na Velíši.\n\nZřícenina hradu Pecka pochází ze 14. století, první písemná památka se o něm zmiňuje v roce 1322. Majitelem v té době byl Budivoj z Pecky. Hrad byl zbudován k ochraně zemské hranice a zlatých dolů u nedaleké obce Stupná. Kolem hradu byl voní příkop a měl dvě obranné věže a obytný palác. Jedním z nejznámějších držitelů hradu byl Lev z Rožmitálu nebo Mikuláš Hořický z Hořic jenž byl hofmistrem králem Jiřího z Poděbrad dále pak Kryštof Harant z Polžic a Bezdružic. Albrecht z Valdštejna však Kryštofa zajal a daroval hrad kartuziánskému řádu. Dnes je z hradu pouze zřícenina, protože v roce 1830 vyhořel.\n\nJiž jsme se zmiňovali o Kryštofu Harantu z Polžic a Bezdružic, ten získal Pecku sňatkem v roce 1603 s Barborou Miřkovskou z Tropčic, jejich dcera Rozina byla pokřtěna vodou z Jordánu, kterou si Kryštof Harant přivezl ze Svaté země. Na hradě se nachází památná místnost, Veselka, ve které prý místní při obléhání kdysi veselou svatbu, aby nepřítele zmátli, ti pak odtáhli s poznámkou: „Bratří, táhněme raději odtud, na téhle pecce bychom si vylámali zuby!“\n\nK Pecce se vztahují i další pověsti. Kdysi sídlila na hoře Tábor u Lomnice zlá černokněžka, kterou nebylo radno poštvat si proti sobě. Dvě ženy jí občas chodily prát prádlo. Měli ale zakázáno vkročit do její chatrče. Jednoho dne jí šli zase sloužit a prát zatímco ona byla pryč. Přinesly si sebou jídlo, protože se domnívali, že ona by jim ni nedala. Černokněžka jejich rozhovor vyslechla, vběhla mezi ně, jedné vtrhla z ruky kost a hodila ji na západ, tam vznikl později hrad Kost. Druhé sebrala z ruky pecku a hodila ji na východ, tam později vznikl hrad Pecka. Místo platu dostali pradleny od černokněžky hrst březového lupení, doma se jim ale přeměnilo na zlato. Vrátily se ženy na kopec, aby jí poděkovalo, její chatrč ale byla pryč.\n\nUž jsme se dozvěděli, že hrad Pecka vzniknul přičiněním Černokněžky. Na Pecce bydlel pán, který měl tvrz jen ze dřeva a záviděl ostatním, ale na stavbu kamenného či zděného hradu neměl peníze. Uvažoval, že by si nechal pomoci od čerta, ale nevěděl, jak na to. Až se mu jedné noci během bouřky zjevil. Pán se mu měl upsat vlastní krví, neuvěřil čertovi, že stavbu dokončí za jedinou noc, upsal se mu tedy tělem i duší. Když druhého dne stavba započala, teprve si pán uvědomil, komu se upsal a začal se vroucně modlit k Bohu. Služebník Lucipera ale nedonesl poslední dávku kamení včas a cele dílo se propadlo, pán byl zachráněn. Onen čert pak musel za trest sloužit na zemi v jednom mlýně.\n\nPrvní písemná zmínka o Věži Jičín, druhé nejstarší dochované stavbě v Jičíně (po kostelu Sv. Ignáce), v historických pramenech zvané prostě \"Věž\", se nachází v listině Mikuláše staršího Trčky z Lípy vydané 6. července 1502. Byla vystavěna na hrázi rybníka Kníže, nad tokem řeky Cidliny, která ji napájela vodou. Roku 1543 byla původně dřevěná stavba přestavěna do současné renesanční podoby. Věž je nemovitou kulturní památkou zapsanou v Ústředním seznamu kulturních památek České republiky pod číslem rejstříku 45094/6-1097.\n\nK Věži se vztahuje pověst \"O smilném Janovi\". Za Valdštejnových časů scházela se ve Věži po setmění vnadná rychtářovic dcera Anděla s urostlým katovským pacholkem Janem. Když jedné noci rychtář zjistil, že jeho dcera potají z domu vychází, vydal se skrytě za ní. Ve zdejším sklepení pak oba milence přistihl, \"kterak spolu zprudka koštovali\". Zhrzený otec jediným úderem rychtářského práva srazil Jana k zemi a bezvládné jeho tělo svrhl do sklepní studny. Neřestnou dceru hned druhého dne odvezl do ženského kláštera v Chotěšově. Po čase ji, údajně již polepšenou zbožnou výchovou, dobře provdal za obchodníka se suknem z Mladé Boleslavi. Avšak duch smilného Jana údajně ve studni stále přebývá. Za klokotavého sténání vyplavuje sklep studniční vodou ve snaze smýt svou vinu a dojít tak věčného klidu.\n\nJe skutečností, že k nenadálému zaplavování sklepa čas od času ještě donedávna docházelo. Naposledy nastalo v letech 2012 a 2013, kdy hladina vody vystoupala až do výše 82 cm. Při poslední přestavbě proto bylo do studny zapuštěno výkonné samočinné čerpadlo a zřízen odtokový kanál, jenž účinně brání dalším nadpřirozeným vzedmutím vodní hladiny.\n"}
{"id": "1371418", "url": "https://cs.wikipedia.org/wiki?curid=1371418", "title": "Římskokatolická farnost Dolní Bukovsko", "text": "Římskokatolická farnost Dolní Bukovsko\n\nŘímskokatolická farnost Dolní Bukovsko je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV roce 1359 je v Dolním Bukovsku doložena plebánie. V kostele Narození Panny Marie se z této doby dochovaly gotické nástěnné malby, které byly později zakryty a da facto náhodně byly objeveny v roce 1935. Duchovní správa neexistovala v Dolním Bukovsku kontinuálně. Středověká plebánie později v důsledku dějinných událostí zanikla. Bukovsko bylo přifařeno k farnosti ve Veselí nad Lužnicí. V roce 1703 se Dolní Bukovsko stalo součástí farnosti Bošilec. Z této doby se dochovaly stížnosti bukovských obyvatel na bošileckého faráře, který pouze využíval výnosy, které měly zajišťovat živobytí kněze, ale duchovní správu konal pouze v Bošilci a o Bukovsko se vůbec nestaral. Farníci navrhovali řešit tento problém ustanovením kněze - expozity, který by byl podřízen bošileckému faráři, ale měl na starosti primárně duchovní službu v Bukovsku. Situace však dlouho nebyla řešena vůbec. Až v roce 1786 byla v Dolním Bukovsku ustanovena lokálie, ze které byla v roce 1858 vytvořena samostatná farnost. Farní pozemky nicméně zůstaly knězi z Bošilce a do Bukovska byly převedeny až koncem 19. století.\n\nPřifařené Horní Bukovsko bývalo původně samostatnou farností. Ta však zanikla v důsledku husitských válek a již nikdy nebyla obnovena.\nFarnost Dolní Bukovsko je administrována ex currendo ze Ševětína.\n\n"}
{"id": "1371420", "url": "https://cs.wikipedia.org/wiki?curid=1371420", "title": "Zámecký park Dolní Počernice", "text": "Zámecký park Dolní Počernice\n\nZámecký park v Dolních Počernicích přiléhá k dolnopočernickému zámku.\nPůvodním využitím parku byla bažantnice, nicméně v průběhu času a se střídajícími se majiteli zámku se funkce průběžně měnila. K největší změně došlo v 70. letech 19. století, kdy v parku byla vybudována síť cest. Ze soukromého vlastnictví park přešel roku 1923 do vlastnictví Prahy. Za té došlo k vysázení nevhodných jehličnanů, z nichž se některé dochovaly dodnes. Další výrazná proměna odstartovala roku 1987. Bylo předěláno vedení cest, vytvořeny mostky přes potok, vytvořena a instalována umělecká díla. Park měl nést jméno Jiřího Františka Chaloupeckého, po němž pojmenovaný přespolní běh se několikrát právě na území parku konal. Další rekonstrukce přišla na přelomu tisíciletí pod taktovkou studie „Rehabili­tace zámeckého parku“ vypracované Ing. arch. Magdalenou Dandovou. Na práce zde dohlížel odbor památkové péče, odbor životního prostředí Magistrátu hl.m.Prahy, Národní památkový ústav a další instituce včetně vede­ní městské části Praha Dolní Počernice. V projektu šlo především o dotvoření stro­mového patra parku, přeměnu cest podle původního členění z 19. století, včetně osvětlení páteřních cest, nové členění tzv. francouzské části a přemístění venkovního amfiteátru. Roku 2008 byl z větší části revitalizován vodní systém parku.\n\nV parku je evidováno celkem 1 100 stromů, z nich zvláště významný je soubor 27 dubů letních. Z velké části jde o listnaté stromy jako javory, lípy, jasany, habry, topoly, břízy, olše, jírovce, vrby apod. Některé stromy dosahují výšky až 30 metrů, nejsilnější kmeny mají v obvodu zhruba 4 metry. Park se skládá ze dvou částí, francouzské a anglické. Je využíván k rekreaci ale i k akcím celopražského významu.\n\n"}
{"id": "1371421", "url": "https://cs.wikipedia.org/wiki?curid=1371421", "title": "Radek Špringl", "text": "Radek Špringl\n\nRadek Špringl je český čárový rozhodčí v ledním hokeji, který píská první hokejovou ligu, tedy druhou nejvyšší soutěž v zemi. Se soudcováním dospělých začal ve svých 15 letech, kdy ho jeho otec, sám hokejový rozhodčí, vzal s sebou na utkání do Benešova a Radek Špringl odřídil utkání z pozice čárového rozhodčího. Do té doby řídil jen utkání v mládežnických kategoriích. Vedle Radka Špringla rozhoduje utkání také jeho mladší bratr Petr Špringl.\n"}
{"id": "1371426", "url": "https://cs.wikipedia.org/wiki?curid=1371426", "title": "Střelba na Stoneman Douglas High School v Parklandu", "text": "Střelba na Stoneman Douglas High School v Parklandu\n\nStřelba na Stoneman Douglas High School byla masová střelba, která se odehrála 14. února 2018 na střední škole v Parklandu na Floridě. Pachatel útoku devatenáctiletý Nikolas Jacob Cruz zastřelil 17 lidí a dalších 17 zranil, čímž spáchal jeden z nejsmrtonosnějších útoků na školy. Krátce po střelbě byl Cruz identifikován a zadržen místní policii. Cruz byl problematickým studentem s násilnickými sklony, a v lednu 2018 bylo jeho znepokojivé chování oznámeno místní pobočce FBI, která však na oznámení nereagovala.\n\nPřeživší studenti založili lobbistickou skupinu Never Again MSD usilující o účinnější regulaci střelných zbraní. 9. března 2018 podepsal floridský guvernér Rick Scott zákon zvyšující věkovou hranici pro nákup pušek na 21 let, stanovující povinnou třídenní čekací dobu a prověřování nakupujícího. Kromě toho zákon zakazuje prodej zařízení urychlujících střelbu a umožňuje učitelům a školním zaměstnancům nosit zbraň k ochraně studentstva. Národní střelecká asociace podala proti zákonu žalobu.\n"}
{"id": "1371427", "url": "https://cs.wikipedia.org/wiki?curid=1371427", "title": "Jaroslav Eduard Dvořák", "text": "Jaroslav Eduard Dvořák\n\nJaroslav Eduard Dvořák (* 5. června 1946 Koloděje) je český malíř a sochař, vysokoškolský pedagog, zakládající člen Volného seskupení 12/15 Pozdě, ale přece.\n\nJaroslav Dvořák absolvoval Střední výtvarnou školu v Praze (1960-1964). V letech 1966-1972 studoval na Akademii výtvarných umění v Praze v ateliéru prof. Jana Smetany. V červnu 1987 byl jedním ze zakládajících členů Volného seskupení 12/15 Pozdě, ale přece a zúčastnil se první společné výstavy v jízdárně zámku v Kolodějích.\n\nPůsobil jako docent na katedře výtvarné výchovy Pedagogické fakulty UK v Praze. Od roku 1987 spolupracoval s městem Český Dub, které navštěvoval také se svými studenty. V letech 1987-2009 zde vytvořil několik sochařských realizací.\n\nZúčastnil se kolektivních výstav ve Finsku, Francii, Rakousku, Indii, v Budapešti, Sofii, Rize a Moskvě a sochařského sympozia v Kutné Hoře.\n\n\n\nDvořákova generace byla dobře obeznámena se světovým uměním a vědomě navazovala na předválečné výtvarné tendence i na zakladatele české poválečné moderny 60. let. Sami však vstoupili na výtvarnou scénu v době nejtvrdší normalizace v 70. letech a až do konce komunistického režimu nedostali možnost vystavovat v oficiálních galeriích. Jejich tvorba vznikala v soukromí a reagovala mimo jiné i na syrové prostředí různých provizorních prostor, kde malíři a sochaři vystavili svá díla pro okruh přátel a známých. Širšímu publiku se mohli členové nově založeného Volného seskupení 12/15 Pozdě, ale přece představit až krátce před pádem komunistického režimu roku 1988 na první společné výstavě v jízdárně zámku v Kolodějích. \n\nVe své rané tvorbě se Jaroslav Dvořák věnoval figuraci a navazoval na civilistní malbu první poloviny 20. století. Pro toto období je charakteristická narativně koncipovaná kresba, podaná v malířské zkratce, a napětí jemně odstíněných ploch hnědých tónů a bílé. \n\nOd osmdesátých let se hlavním tématem Dvořákovy tvorby staly krajiny a zátiší. V přírodě, která se na první pohled jeví jako neustálý proces proměn, zrodu, růstu a zániku, Dvořák nalézá systém a řád. Barevná škála jeho obrazů vychází z barev přírodních materiálů a převažují v ní hnědi a okry, s místními tlumenými akcenty zelené a sieny pálené a kontrastní bělobou. Jeho kompozice se vyznačují kontrasty čistých ploch a neklidnou detailní kresbou zachycující prchavé představy a jevy pod povrchem věcí, skryté zrakovému vnímání. Některé své velkoformátové malby kombinuje s kovovým reliéfem (Kalendář, 500 x 300 cm, olej a mosazný plech na dřevě, 1994). \n\nV devadesátých letech Dvořák ve svém hledání výrazových prostředků začal využívat přírodní materiály a přirozeně přešel k třírozměrným instalacím (\"Hnízdiště\", 1991, \"Obora\", 1993). Objekty jsou pro něj intimním místem osobní koncentrace, ve kterých hledá podprahové propojení s prehistorickými dobami, kdy podobné objekty nebyly vnímány jako umění, ale jako symboly toho, co člověka přesahuje i ochraňuje. \nPro město Český Dub po dva roky tvořil objekt z dubového dřeva v místě rajského dvora tamní johanitské komendy, kde byl archeology objeven románský kříž. Dvořákův \"Dubový kříž\", který tvoří specifickou dominantu místa a budí zájem turistů, byl slavnostně vysvěcen roku 2008. V následujících letech vytvořil v Českém Dubu vodoteč v areálu terasy hotelu Koruna a pietní místo na hřbitově.\n\n\n\n\n"}
{"id": "1371428", "url": "https://cs.wikipedia.org/wiki?curid=1371428", "title": "Dub Josef", "text": "Dub Josef\n\nDub Josef je památný strom, který roste v zámeckém parku ve Wiśniowé v Podkarpatském vojvodství v Polsku.\n\n\nPamátný strom Josef je pozůstatkem původního pralesa tvořeného duby, habry a lipami. Některé z původních velikánů byly ponechány v užitkové zahradě, která obklopovala nově vzniklé panské sídlo, o němž první písemná zmínka pochází z roku 1536. Zámek měnil majitele a v roce 1867 jej získal Franciszek Mycielski (1832-1901). Rod Mycielských nechal zámek přebudovat a díky jejich zálibě v umění se z Wiśniowé stalo kulturní a vzdělanostní centrum celého regionu. Několik malířů bylo majiteli zámku pozváno k malování solitérů v parku. Mezi nimi byl i Józef Mehoffer, podle nějž získal staletý dub jméno. Dub Josef byl již v první polovině 20. století vykotlaný (tzv. komínová vada). Během druhé světové války se dutina stromu na více než dva měsíce stala útočištěm šestičlenné židovské rodiny, která prchala před nacisty. Na konci 20. století ochránci z Klubu Gaja otvor ve stromě uzavřeli.\n\nDub Josef byl v roce 2016 vybrán jako strom roku Polska a v roce 2017 získal titul Evropský strom roku. Jako symbol dlouhověkosti a trvanlivosti byl tento dub vyobrazen na zadní straně bankovky 100 zlotých v době druhé Polské republiky, bankovky byly vydané 2. června 1932 a 9. listopadu 1934, autorem obrazu stromu byl Józef Mehoffer.\n"}
{"id": "1371431", "url": "https://cs.wikipedia.org/wiki?curid=1371431", "title": "Kostel svatého Michaela archanděla (Vísky)", "text": "Kostel svatého Michaela archanděla (Vísky)\n\nKostel svatého Michala ve Vískách pochází z přelomu 12. a 13. století. Jde o farní kostel farnosti Vísky u Letovic.\nPozdněrománské jádro stavby pochází z přelomu 12. a 13. století, přesto se však první zmínky vyskytují v roce 1568. Gotické prvky získal přestavbou, která proběhla kolem roku 1640. Ve věži jsou umístěny dva zvony: zvon svatého Michaela z roku 1689 a barokní zvon z roku 1726. Další úpravy kostela probíhaly v 18. a 20. století.\n\nV roce 1958 byl zapsán na Ústřední seznam nemovitých kulturních památek České republiky.\n\n"}
{"id": "1371432", "url": "https://cs.wikipedia.org/wiki?curid=1371432", "title": "Římskokatolická farnost Svatý Jan nad Malší", "text": "Římskokatolická farnost Svatý Jan nad Malší\n\nŘímskokatolická farnost Svatý Jan nad Malší je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nAž do 18. století zde existovala pouze ves Ločenice (latinský název farnosti je stále \"Lotschenicium\"), poblíž které v roce 1732 měl farář z Velešína vidění pěti zářících hvězd (což je jeden z atributů sv. Jana Nepomuckého) a inspirovalo jej to k založení poutní kaple, která byla zasvěcena sv. Janu Nepomuckému. Postupem času zde vznikla poutní tradice, kaple byla rozšířena na kostel a kolem něj vznikla vesnice. Roku 1786 byla ve vsi zřízena lokálie a z té byla v roce 1856 vytvořena samostatná farnost.\n\nFarnost nemá sídelního duchovního správce a je administrována ex currendo z Velešína v sousedním českokrumlovském vikariátu.\n\n"}
{"id": "1371433", "url": "https://cs.wikipedia.org/wiki?curid=1371433", "title": "Hloubek (přírodní rezervace)", "text": "Hloubek (přírodní rezervace)\n\nHloubek je přírodní rezervace vyhlášená v roce 2017. Nachází se na území obce Šemnice v katastrálním území Sedlečko u Karlových Var v okrese Karlovy Vary v Karlovarském kraji. Název je odvozen od potoka Hloubek protékajícího při úpatí západních svahů rezervace. Předmětem ochrany jsou bučiny a suťové lesy s typickou faunou a flórou vázanou na staré svahové lesní porosty.\n\nOd roku 1974 je území součástí CHKO Slavkovský les, avšak dosud v území nedocházelo k cíleným ochranářským zásahům. Pouze v roce 2016 bylo z vrcholových částí území odstraněno několik desítek nepůvodních modřínů.\n\nPéčí o území je pověřena správa CHKO Slavkovský les.\n\nRezervace se nachází na severních a západních svazích Bukového vrchu (700 m) nad údolím Ohře a jejího pravostranného přítoku Hloubku. Svahy jsou místy pokryty četnými balvany a kamennými sutěmi s menšími skalkami. Na nejvíce svažitých a skalnatých místech se nacházejí suťové lesy doplněné skalní vegetací.\n\nZ geomorfologického hlediska náleží území do geomorfologického celku Slavkovský les. Horninové podloží tvoří granity až granodiority karlovarského plutonu.\n\nVegetace na území rezervace je tvořena převážně komplexem květnatých bučin. Ve skladbě lesa výrazně převládá buk lesní (\"Fagus sylvatica\") jehož zastoupení tvoří 77,5 % celkové plochy území. V malé míře jsou v lesních porostech zastoupeny lípa malolistá (\"Tilia cordata\"), javor klen (\"Acer pseudoplatanus\"), smrk ztepilý (\"Picea abies\") a nepůvodní modřín opadavý (\"Larix decidua\"). Stáří buků přesahuje 140 let, více než polovina dokonce 180 let. Podrobnější botanický průzkum nebyl doposud v území rezervace proveden. Z chráněných druhů zde roste pouze lilie zlatohlavá (\"Lilium martagon\").\n\nÚzemí je významné především výskytem obratlovců vázaných na zachovalé listnaté lesy. Zvýšený zájem o území odstartoval v létě 2015 nález plcha velkého (\"Glis glis\"). V západních Čechách se vyskytuje vzácně jen na několika lokalitách v údolí Ohře okolo Stráže nad Ohří. Začátkem června 2016 byl na území potvrzen netopýr stromový (\"Nyctalus leisleri\"). V případě plcha velkého jde o jedinou známou lokalitu v CHKO Slavkovský les a o jednu z několika mála lokalit netopýra stromového. Z dalších chráněných a ohrožených živočichů žijí na území lejsek malý (\"Ficedula parva\"), holub doupňák (\"Columba oenas\"), netopýr hvízdavý (\"Pipistrellus pipistrellus\"), netopýr rezavý (\"Nyctalus noctula\") netopýr černý (\"Barbastella barbastellus\") a netopýr večerní (\"Eptesicus serotinus\"). Jejich výskyt je podmíněn výskytem zachovalých listnatých lesů převážně svahových bučin v navazující oblasti údolí Ohře.\n\nPřestože jsou stráně na území obtížně schůdné, strmé a kamenité, velká část rezervace je dostupná po pohodlné staré lesní cestě nazývané \"Spodní jezdecká cesta\". Cesta ve strmých svazích po vrstevnici je zpevněná starými kamennými zídkami. Po cestě je vedena červeně značená turistická stezka z Karlových Varů na Šemnickou skálu a dále pokračuje do Kyselky.\n\n"}
{"id": "1371434", "url": "https://cs.wikipedia.org/wiki?curid=1371434", "title": "Kóta (město v Indii)", "text": "Kóta (město v Indii)\n\nKóta () je město v Rádžasthánu, jednom ze svazových států Indie. Je správním střediskem stejnojmenného okresu. K roku 2011 v něm žil přibližně jeden milión obyvatel.\n\nKóta leží na východním břehu Čambalu, přítoku Jamuny v povodí Gangy. V rámci Rádžasthánu leží u jeho jižního okraje. Džajpur, hlavní město Rádžasthánu, je od kóty vzdálen zhruba 250 kilometrů prakticky přímo na sever, a Indaur, nejlidnatější město sousedního Madhjapradéše, je vzdálen zhruba 350 kilometrů prakticky přímo na jih.\n"}
{"id": "1371437", "url": "https://cs.wikipedia.org/wiki?curid=1371437", "title": "Kóta (Aiči)", "text": "Kóta (Aiči)\n\nKóta ( [Kóta-čó]) je město v okrese Nukata v prefektuře Aiči v Japonsku. K roku 2017 v ní žilo bezmála jednačtyřicet tisíc obyvatel.\n\nKóta leží ve vnitrozemí ostrova Honšú jižně od Okazaki.\n\nPřes město projíždí vlaky JR Central na železniční trati Tokio – Ósaka.\n\nVe městě je továrna společnosti Sony a továrna společnosti Denso.\n"}
{"id": "1371467", "url": "https://cs.wikipedia.org/wiki?curid=1371467", "title": "NGC 2903", "text": "NGC 2903\n\nNGC 2903 (také označovaná NGC 2905) je spirální galaxie s příčkou v souhvězdí Lva. Objevil ji William Herschel 16. listopadu 1784.\nDřívější odhady udávaly její vzdálenost od Země na přibližně 20 milionů světelných let, ale novější odhady se blíží hodnotám přes 30 milionů světelných let.\nPatří mezi nejjasnější galaxie severní polokoule.\n\nNa obloze leží 1,5° jižně od hvězdy Alterf (λ Leo) s magnitudou 4,3 a díky své velké jasnosti je galaxie pozorovatelná i větším triedrem jako drobná mlhavá skvrnka protáhlá severojižním směrem.\n\nGalaxii objevil William Herschel 16. listopadu 1784 a jasné hvězdotvorné oblasti severovýchodně od jádra vyhradil samostatný popis, jako by se jednalo o dva objekty. V katalogu NGC pak dostala galaxie označení NGC 2903 a hvězdotvorná oblast je v něm označená NGC 2905. Je zvláštní, že takto jasnou galaxii neobjevil Charles Messier, zejména když kolem ní těsně procházela druhá kometa roku 1760 a také komety roku 1762 a 1771. Její objev tak byl ponechán Herschelovi.\n\nTato galaxie se v mnoha ohledech podobá Mléčné dráze. Například její odhadovaný rozměr 80 000 světelných let je jen o trochu menší než rozměr Mléčné dráhy, ale na rozdíl od ní je mnohem mladší a místo kulových hvězdokup má otevřené hvězdokupy tvořené jasnými hmotnými hvězdami.\n\nStředová oblast galaxie vykazuje výjimečně vysokou míru tvorby hvězd. Ta je soustředěná do prstence obepínajícího jádro, který má průměr o něco větší než 600 parseků a kromě velkého počtu jasných mladých hvězd obsahuje také emisní mlhoviny se svítivostí srovnatelnou s mlhovinou Tarantule. Tyto oblasti výrazně září v rádiové, infračervené, ultrafialové a rentgenové oblasti elektromagnetického spektra.\n\nKolem galaxie obíhají přinejmenším tři satelitní galaxie.\n\n"}
{"id": "1371469", "url": "https://cs.wikipedia.org/wiki?curid=1371469", "title": "As Long as I Have You", "text": "As Long as I Have You\n\nAs Long as I Have You je deváté sólové studiové album anglického zpěváka Rogera Daltreyho. Vydáno bylo 1. června roku 2018. Jde o zpěvákovo první sólové album po šestadvaceti letech – to předchozí s názvem \"Rocks in the Head\" vydal roku 1992. Kromě autorských písní obsahuje také coververze skladeb od Nicka Cavea, Stephena Stillse či Stevieho Wondera. Na albu se podílel například Daltreyův spoluhráč ze skupiny The Who, kytarista Pete Townshend. Jeho producentem byl Dave Eringa.\n\n"}
{"id": "1371484", "url": "https://cs.wikipedia.org/wiki?curid=1371484", "title": "Music for Installations", "text": "Music for Installations\n\nMusic for Installations je kompilační album anglického hudebníka Briana Ena. Vydáno bylo 4. května roku 2018. Vyšlo v několika různých verzích celkem na šesti kompaktních discích, případně devíti dlouhohrajících gramofonových deskách. Obsahuje nahrávky, které byly pořízeny od roku 1986.Každá z verzí bude doplněna o 64 stránkový booklet. Jsou na něm jak nové skladby, tak i ty starší, často však dříve nevydané či raritní.\n\n"}
{"id": "1371490", "url": "https://cs.wikipedia.org/wiki?curid=1371490", "title": "Nationaldivisioun 1967/68", "text": "Nationaldivisioun 1967/68\n\nNationaldivisioun 1967/68 byla nejvyšší lucemburskou fotbalovou soutěží v sezoně 1967/68. Vítězem se stal a do Poháru mistrů evropských zemí 1968/69 se kvalifikoval tým Jeunesse Esch, druhý US Rumelange si vítězstvím v poháru zajistil účast v Poháru vítězů pohárů 1968/69 a třetí Union Luxembourg si zajistil účast ve Veletržním poháru 1968/69. Sestoupily týmy Stade Dudelange a CS Pétange.\n\nHrálo 12 týmů dvoukolově systémem podzim-jaro, sestupovaly poslední 2 týmy.\n\n"}
{"id": "1371491", "url": "https://cs.wikipedia.org/wiki?curid=1371491", "title": "Luke Grimes", "text": "Luke Grimes\n\nLuke Timothy Grimes (* 21. ledna 1984) je americký herec, známý například svými rolemi ve filmech \"Americký sniper\" (2014) nebo v třídílné sérii \"Padesát odstínů\") (\"Padesát odstínů šedi\", 2015; \"Padesát odstínů temnoty\", 2017 a \"Padesát odstínů svobody\", 2018). Objevil se však také ve dvou televizních seriálech.\n\n"}
{"id": "1371494", "url": "https://cs.wikipedia.org/wiki?curid=1371494", "title": "Victor Rasuk", "text": "Victor Rasuk\n\nVictor Rasuk (* 15. ledna 1984) je americký herec s dominikánskými kořeny. S herectvím začal již ve svých 15 letech v roce 1999. Ve Spojených státech je známý především svým účinkováním v televizních seriálech (například \"Zákon a pořádek\", \"Stalker\", \"Colony\" a další), ve filmové tvorbě se pak objevil například ve filmu \"Godzilla\" (2014) a zejména pak ve vedlejší roli ve všech třech filmech úspěšné série erotického romantického dramatu \"Padesát odstínů\" (\"Padesát odstínů šedi\", 2015; \"Padesát odstínů temnoty\", 2017 a \"Padesát odstínů svobody\", 2018).\n"}
{"id": "1371499", "url": "https://cs.wikipedia.org/wiki?curid=1371499", "title": "Jennifer Ehle", "text": "Jennifer Ehle\n\nJennifer Ehle (* 29. prosince 1969) je úspěšná americká divadelní i filmová herečka. Je nositelkou mnoha ocenění za svoji divadelní i filmovou tvorbu. Mezi její nejslavnější hollywoodské role patří například \"Králova řeč\" (2010), \"Nákaza\" (2011), \"RoboCop\" (2014) nebo trojice filmové série \"Padesát odstínů\" (\"Padesát odstínů šedi\", 2015; \"Padesát odstínů temnoty\", 2017 a \"Padesát odstínů svobody\", 2018).\n\n"}
{"id": "1371501", "url": "https://cs.wikipedia.org/wiki?curid=1371501", "title": "Max Martini", "text": "Max Martini\n\nMaximilian Carlo Martini (* 11. prosince 1969 Woodstock) je americký herec. \n\nÚčinkoval ve filmech \"Kontakt\", \"Zachraňte vojína Ryana\" či \"Pacific Rim - Útok na Zemi\". Hrál rovněž ve všech dílech filmové trilogie \"Padesát odstínů\" (\"Padesát odstínů šedi\", \"Padesát odstínů temnoty\" a \"Padesát odstínů svobody\"). Zároveň je i televizním hercem, kde se objevuje rolích televizních seriálů.\n"}
{"id": "1371505", "url": "https://cs.wikipedia.org/wiki?curid=1371505", "title": "Luboš Tomíček (1956)", "text": "Luboš Tomíček (1956)\n\nLuboš Tomíček (* 10. července 1956) je bývalý československý motocyklový závodník, reprezentant v ploché dráze. Jeho otcem byl plochodrážní závodník Luboš Tomíček a jeho syn Luboš Tomíček je současný český plochodrážní závodník.\n\nZávodil za Rudou hvězdu Praha. Byl juniorským mistrem Československa 1976, v mistrovství Československa 1977 skončil na 16. místě. V roce 1977 ukončil závodní kariéru po vážné havárii při dlouhé ploché dráze v Mariánských Lázních. Po skončení závodní kariéry pracoval jako ladič motorů.\n\n"}
{"id": "1371510", "url": "https://cs.wikipedia.org/wiki?curid=1371510", "title": "Paradox (film)", "text": "Paradox (film)\n\nParadox je americký film, který režírovala herečka Daryl Hannah podle vlastního scénáře. Hlavní roli v něm ztvárnil hudebník Neil Young a v dalších rolích se představili Lukas Nelson a Micah Nelson, přičemž cameo ve filmu měl i jejich otec Willie Nelson. Young hraje postavu „Muže v černém klobouku“. Young je rovněž autorem originální hudby k filmu, která rovněž vyšla na samostatném albu. Snímek měl premiéru 15. března 2018 na festivalu South by Southwest.\n"}
{"id": "1371511", "url": "https://cs.wikipedia.org/wiki?curid=1371511", "title": "Bruce Altman", "text": "Bruce Altman\n\nBruce Altman (* 3. července 1955 New York) je americký filmový a televizní herec. Absolvoval Yalskou dramatickou školu v New Havenu a od roku 1991 ztvárnil několik desítek filmových rolí. Ve známost vešel svými rolemi ve filmech \"Objekt mé touhy\" nebo \"Padesát odstínů temnoty\". Z televizních seriálů se objevil například v seriálu \"Zákon a pořádek\" a v mnoha dalších.\n\n"}
{"id": "1371512", "url": "https://cs.wikipedia.org/wiki?curid=1371512", "title": "Robinne Lee", "text": "Robinne Lee\n\nRobinne Lee (* 16. července 1974 Mount Vernon) je americká herečka a spisovatelka. \n\nSvou kariéru zahájila v roce 1997 a od té doby ztvárnila množství filmových a televizních rolí. Mezi nejznámější patří role ve filmech \"\" nebo \"Sedm životů\", případně role ve filmech \"Padesát odstínů temnoty\" a \"Padesát odstínů svobody\".\n"}
{"id": "1371515", "url": "https://cs.wikipedia.org/wiki?curid=1371515", "title": "Fay Masterson", "text": "Fay Masterson\n\nFay Masterson (* 15. dubna 1974) je britská filmová herečka a dabérka. Profesně aktivní je od roku 1988, od té doby vytvořila desítky televizních i filmových rolí. Objevila se například ve filmech \"Síla muže\" (1992), \"Muž bez tváře\" (1993) nebo nověji ve snímcích \"Padesát odstínů temnoty\" (2017) a \"Padesát odstínů svobody\").\n"}
{"id": "1371517", "url": "https://cs.wikipedia.org/wiki?curid=1371517", "title": "Amy Price-Francis", "text": "Amy Price-Francis\n\nAmy Price-Francis (* 16. září 1975) je britsko-kanadská herečka, která je známá zejména ztvárněním role detektiva Jessiky Kingové v televizním seriálu \"King\". Zároveň se objevila i v několika filmech, nověji například ve snímcích \"Padesát odstínů temnoty\" (2017) a \"Padesát odstínů svobody\" (2018). \n"}
{"id": "1371519", "url": "https://cs.wikipedia.org/wiki?curid=1371519", "title": "Hiro Kanagawa", "text": "Hiro Kanagawa\n\nHiro Kanagawa (* 13. října 1963) je japonský herec a dabér, žijící dlouhodobě v Kanadě. Narodil se v Japonsku (Sapporo), ale od roku 1990 žije ve Vancouveru. Je znám především jako seriálový herec, ale objevil se i v mnoha filmech (například \"Godzilla\" (2014) nebo \"Padesát odstínů temnoty\" (2017) a \"Padesát odstínů svobody\" (2018). Daboval také mnoho filmů a svůj hlas propůjčil i postavám v počítačových hrách.\n"}
{"id": "1371520", "url": "https://cs.wikipedia.org/wiki?curid=1371520", "title": "Kolibřík nádherný", "text": "Kolibřík nádherný\n\nKolibřík nádherný (\"Lophornis magnificus\") je druh kolibříka, obývající oblast atlantického lesa a cerrada na jihu a východě Brazílie. Živí se nektarem z květů (převážně stračky a duranty) a hmyzem.\n\nPatří k nejmenším ptákům světa: dosahuje délky 6–8 cm a váhy 2–3 gramu. Zbarvení je bronzově zelené s bílými, černými a červenohnědými znaky, samci mají také vztyčitelnou oranžovou chocholku na hlavě a límec z prodloužených bílých per. Zobák je dlouhý a tenký, zbarvený jasně červeně s černou špičkou.\n\nKolibřík nádherný je polygamním druhem. Období rozmnožování trvá od srpna do března, samci se snaží imponovat akrobatickým letem a předváděním pestrého peří, dochází mezi nimi také k soubojům. Do hnízd ve tvaru hlubokého košíku upleteného ze stébel, lišejníků a pavučin a dobře maskovaného v křoví snáší samička dvě vejce, která inkubuje dva týdny, po dalších třech týdnech mláďata opouštějí hnízdo.\n\nRodový název pochází z řeckých slov λοφος (hřeben) a ορνις (pták) a druhový z latinského \"magnificus\" (nádherný).\n\n"}
{"id": "1371522", "url": "https://cs.wikipedia.org/wiki?curid=1371522", "title": "Bella Heathcote", "text": "Bella Heathcote\n\nBella Heathcote (* 27. května 1987 Melbourne) je australská filmová herečka. Profesně aktivní je od roku 2008, od té doby se objevila v mnoha filmech a televizních seriálech australské i zahraniční produkce. Její nejznámější rolí je zatím postava Leily Williamsové (bývalé submisivní milenky Christiana Greye) ve snímku \"Padesát odstínů temnoty\" z roku 2017.\n"}
{"id": "1371527", "url": "https://cs.wikipedia.org/wiki?curid=1371527", "title": "Představitelé Junáka – českého skauta", "text": "Představitelé Junáka – českého skauta\n\nNejvyšším orgánem Junáka – českého skauta je Valný sněm, který se koná se zpravidla jednou za tři roky, poslední sněm se konal v březnu 2017 ve Velkém Meziříčí. \n\nV mezidobí řídí organizaci Náčelnictvo v čele s Náčelníkem a Náčelní a Výkonná rada v čele se starostou.\n\nNáčelnictvo je vrcholným orgánem Junáka v období mezi Valnými sněmy. Rozhoduje o všem, co je ve výhradní kompetenci Valného sněmu, při své činnosti se řídí Stanovami a usneseními sněmu. Náčelnictvo volí členy Výkonné rady Junáka a jmenuje starostu, tedy statutárního zástupce organizace. Členy Náčelnictva jsou: \n\n\"Pozn.: Antonín Benjamín Svojsík byl mezi léty 1912 až 1914 předsedou skautského odboru SČSPTVM, od roku 1914 do roku 1919 byl vrchním vůdcem spolku Junák – český skaut, od roku 1919 byl poté náčelníkem Svazu junák-skautů RČS.\"\n\nVýkonná rada Junáka (VRJ) je vrcholným výkonným orgánem Junáka. Jejím úkolem je řídit činnost organizace v souladu se stanovami, usneseními sněmu, řády a usneseními Náčelnictva Junáka. Ze své činnosti se zodpovídá Náčelnictvu a je mu podřízena. V čele výkonné rady Junáka stojí starosta, který je zároveň statutárním zástupcem organizace. \n\nAž do roku 2000 byl starosta volen sněmem, od roku 2001 má ve svých rukách tuto pravomoc Náčelnictvo. \n\n"}
{"id": "1371528", "url": "https://cs.wikipedia.org/wiki?curid=1371528", "title": "Nižné Strelecké plesá", "text": "Nižné Strelecké plesá\n\nNižné Strelecké plesá někdy jen Strelecké plesá (, nebo , nebo ) je soubor tří ledovcových jezer nacházejících se ve Vysokých Tatrách pod Streleckou vežou na konci Veľké studené doliny nad Zbojníckou chatou. Nachází v nadmořské výšce okolo 2013 až 2021 m. Německé a maďarské pojmenování pochází podobně jako v případě Sivých ples od v okolí rostoucích česneku šerého a pažitky pobřežní, což připomíná, že tyto dvě skupiny ples byly do poloviny 19. století označované jako skupina jedna. Označení ples Nižné Strelecké pleso a Vyšné Strelecké pleso nereflektuje nadmořskou výšku ale vzdálenost od ústí Veľké Studené doliny. Pojmenování Strelecké plesá může zahrnovat i dvě výše položená Strelecké oká.\n\n\n\n"}
{"id": "1371530", "url": "https://cs.wikipedia.org/wiki?curid=1371530", "title": "Vyšné Strelecké plesá", "text": "Vyšné Strelecké plesá\n\nVyšné Strelecké plesá nebo Strelecké oká () je soubor dvou ledovcových jezer nacházejících se ve Vysokých Tatrách pod Ostrým štítem na konci Veľké studené doliny nad Zbojníckou chatou. Nachází se v nadmořské výšce 2135 m. Jsou součástí skupiny Streleckých ples.\n\n\n\n"}
{"id": "1371532", "url": "https://cs.wikipedia.org/wiki?curid=1371532", "title": "Nedopír", "text": "Nedopír\n\nNedopír je starší český zoologický výraz pro živočicha z podřádu savců – netopýr, některá jména se ale mohou lišit.\n\n"}
{"id": "1371538", "url": "https://cs.wikipedia.org/wiki?curid=1371538", "title": "Hořejší Herlíkovice", "text": "Hořejší Herlíkovice\n\nHořejší Herlíkovice je osada, součást obce Strážné v okrese Trutnov. Nachází se zde památkově chráněný evangelický kostel a sjezdovka, vedou tudy turistické trasy. Hořejší Herlíkovice se nacházejí ve svahu pod kopcem Herlíkovický Žalý. Dole u řeky Labe se nacházejí Herlíkovice. Domy zde stály již v 19. století.\n"}
{"id": "1371540", "url": "https://cs.wikipedia.org/wiki?curid=1371540", "title": "Gunder Gundersen", "text": "Gunder Gundersen\n\nGunder Gundersen (12. září 1930 Asker – 2. června 2005 Oslo) byl norský reprezentant v severské kombinaci. Na mistrovství světa v klasickém lyžování obsadil druhé místo v roce 1954 a třetí místo v roce 1958. Startoval také na Zimních olympijských hrách 1960, kde skončil jedenáctý. Třikrát vyhrál Holmenkollenský lyžařský festival (1952, 1959 a 1960), v roce 1950 byl juniorským mistrem Norska a v roce 1961 vyhrál národní šampionát mezi seniory. V roce 1959 mu byla udělena Holmenkollenská medaile, v roce 2000 byl jmenován čestným členem Mezinárodní lyžařské federace.\n\nPo ukončení kariéry působil v technické komisi Mezinárodní lyžařské federace. Této funkce využil k zavedení tzv. Gundersenovy metody, jejíž cílem bylo divácky zatraktivnit sdruženářské závody. Do té doby se celkové pořadí určovalo v cíli součtem bodů ze skoku na lyžích a z intervalového závodu v běhu. Podle Gundersenovy metody se výsledky skokanské části přepočítávají na časové rozestupy, podle nichž závodníci postupně startují do stíhacího běžeckého závodu a medaile se udělují podle pořadí v cíli. Gundersenova metoda se na závodech v severské kombinaci používá od mistrovství světa v klasickém lyžování 1985, inspirovaly se jí také další sporty jako biatlon nebo moderní pětiboj.\n\n"}
{"id": "1371543", "url": "https://cs.wikipedia.org/wiki?curid=1371543", "title": "Ari Ólafsson", "text": "Ari Ólafsson\n\nAri Ólafsson (* 21. května 1998, Reykjavík, Island) je islandský zpěvák. S písní \"Our Choice\" reprezentoval Island na Eurovision Song Contest 2018 v Lisabonu. V semifinále skončil na posledním 19. místě s 15 body, od diváků neobdržel ani jeden bod.\n\nAri se zpěvu věnuje již od útlého dětství. Díky svému pěveckému i hereckému umu se objevil v několika muzikálech islandského Národního divadla v Reykjavíku. Zahrál si třeba v muzikále \"Oliver\" od islandské zpěvačky Selmy Björnsdóttir, která reprezentovala Island na Eurovision Song Contest 1999 s písní \"All Out of Luck\". Ve svých 13 letech se dočkal prvního většího hudebního úspěchu, když si na jednom pódiu zazpíval s norskou hvězdou Sissel Kyrkjebø.\n\nÚčastnil se také několika talentových soutěžích jako \"Island má talent\", v roce 2015 1. sezóny \"Hlasu Islandu\". Se soutěží Eurovision Song Contest přišel do kontaktu i v roce 2017, kdy jako jeden z doprovodných vokálů zpíval na národním kole Islandu s názvem \"Söngvakeppkin\". V roce 2018 tuto soutěž vyhrál, s písní \"Our Choice\" tak bude reprezentovat Island na 63. ročníku Eurovision Song Contest v Lisabonu v Portugalsku. Splní se mu tak sen, podle jeho slov je dlouholetým fanouškem soutěže a o účastnit se jí bylo jeho velkým přáním. Bude účastnit 1. semifinále 8. května 2018. Stálé angažmá má i v reykjavíkském městském divadle Borgarleikhúsið a loutkovém divadle Þjóðleikhúsið.\n\nV září 2018 má nastoupit na londýnskou univerzitu The Royal Academy of Music, kam byl přijat na konci roku 2017.\n"}
{"id": "1371546", "url": "https://cs.wikipedia.org/wiki?curid=1371546", "title": "Andrew Airlie", "text": "Andrew Airlie\n\nAndrew Airlie (* 18. září 1961 Glasgow) je kanadský herec původem ze Skotska. Profesně aktivní je od roku 1990.\n\nVytvořil množství filmových rolí i rolí v televizních seriálech. Hrál rovněž ve všech dílech filmové trilogie \"Padesát odstínů\" (\"Padesát odstínů šedi\", \"Padesát odstínů temnoty\" a \"Padesát odstínů svobody\"). \n"}
{"id": "1371550", "url": "https://cs.wikipedia.org/wiki?curid=1371550", "title": "Hettie Dyhrenfurth", "text": "Hettie Dyhrenfurth\n\nHarriet Pauline „Hettie“ Dyhrenfurth (16. listopadu 1892 – 28. října 1972) byla německá horolezkyně.\n\nNarodila se ve Vratislavi. V roce 1911 se provdala za horolezce Güntera Dyhrenfurtha, s nímž měla tři děti – jedním z nich byl pozdější horolezec a filmař Norman Dyhrenfurth. V roce 1923 se rodina usadila v Salzburgu a po dvou letech v Curychu. Roku 1925 všichni členové rodiny získali švýcarské občanství. V roce 1934 byla členkou himálajské expedice a vystoupila na vrchol hory Sia Kangri (7442 m n. m.). Překonala tak ženský výškový rekord z roku 1906, kdy Fanny Bullock Workman dosáhla při pokusu o výstup na Čo Oju výšky 6930 m n. m. Později kvůli svému židovskému původu odešla do Spojených států amerických, kde zůstala až do konce svého života.\n"}
{"id": "1371556", "url": "https://cs.wikipedia.org/wiki?curid=1371556", "title": "Serie A 2016/17", "text": "Serie A 2016/17\n\nSoutěžní ročník Serie A 2016/17 byl 115. ročník nejvyšší italské fotbalové ligy a 85. ročník od založení Serie A. Soutěž začala 20. srpna 2016 a skončila 28. května 2017. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli Carpi FC 1909, Frosinone Calcio a poslední tým ročníku - Hellas Verona FC, sestoupily do druhé ligy. Opačným směrem putovaly Cagliari Calcio (vítěz druhé ligy), FC Crotone a Delfino Pescara 1936, která po obsazení 4. místa v ligové tabulce, zvítězila v play-off.\n\nTitul v soutěži obhajoval opět Juventus FC, který v minulém ročníku získal již 32. prvenství v soutěži a pátý v řadě.\n\n\nNejlepším střelcem tohoto ročníku Serie A se stal boseňský útočník Edin Džeko. Hráč AS Řím vstřelil 29 branek. \n"}
{"id": "1371559", "url": "https://cs.wikipedia.org/wiki?curid=1371559", "title": "Archiv Masarykovy univerzity", "text": "Archiv Masarykovy univerzity\n\nArchiv Masarykovy univerzity je jedním z nejvýznamnějších a  největších vysokoškolských archivů České republiky. V soustavě archivů je zařazen jako specializovaný archiv, v rámci organizační struktury Masarykovy univerzity má postavení celouniverzitního pracoviště zřízeného podle § 22, odst. 1, písm. c zákona č. 111/1998 Sb. o vysokých školách.\n\nZákladním posláním archivu je péče o kulturněhistorické dědictví, které svou činností vytváří Masarykova univerzita. Archiv její historické dokumenty a další hmotné artefakty spravuje, stará se o jejich vhodné uložení, zpřístupňuje je zainteresované veřejnosti a v neposlední řadě se snaží o další kvalitativní rozšiřování stávajících fondů. \n\nKe konstituování archivu došlo postupně v průběhu 30. let 20. století. V roce 1931 byla ustavena archivní komise, která měla připravit oficiální zřízení a provozní zabezpečení archivu. Přebírala také první artefakty a registratury do archivních fondů. Komise byla složena ze zástupců historických oborů, v jejím čele stál profesor historie Bohumil Navrátil, členy byli historik Václav Hrubý, právní historik František Čáda a historik umění Eugen Dostál. V roce 1938 nahradil zesnulého Václava Hrubého historik a archivář Jindřich Šebánek. Po celá třicátá léta až do uzavření českých vysokých škol v roce 1939 nebyly vytvořeny dostatečné materiální podmínky pro činnost samostatného archivu. Nebylo ani obsazeno místo archiváře, i když archiv oficiálně i fakticky působil, spravoval i množství archiválií, veškerou odbornou činnost a správu zajišťovala v tomto období čtyřčlenná archivní komise.\n\nBěhem druhé světové války utrpěl archiv značné ztráty. Neporušeně se zachovala pouze evidence studujících, jež nacistickým úřadům sloužila k perzekuci českých studentů. S obnovením provozu českých vysokých škol v roce 1945 byl obnoven i Archiv Masarykovy univerzity, opět včele s archivní komisí ve složení František Čáda, Jindřich Šebánek a Josef Borovička. Tentokráte však bylo obsazeno i místo archiváře, jež zastával Jiří Radimský, který se tak stal prvním z řady vedoucích pracovníků této instituce. Archiv se ve 40. a 50. letech potýkal nejen s tradičními problémy takových institucí - dislokace, nabývání a zpracování archiválií a jejich adekvátní uložení, nýbrž zásadními i reorganizacemi veřejné správy, jež provázely etablování komunistického režimu. V roce 1950 skončila činnost archivní komise a v roce 1953 i éra vědeckých pracovníků. Péčí o archiv je v letech 1954-1958 Jindřich Dušek, penzionovaný ředitel školy a po jeho odchodu je archiv zcela bez personálu. Navíc se instituce během krátké doby několikrát stěhuje. Všechny tyto aspekty přispěly k pozvolnému rozchvácení archivních fondů.\n\nZlepšení poměrů přinesl počátek 60. let, který je spojen s prvním dlouholetým pracovníkem a stabilní dislokací instituce. Archiv Masarykovy univerzity byl v této době umístěn do novostavby rektorátu na ulici Arna Nováka 1. Po tři dekády tak archiv získal relativně dlouhodobé zázemí tradičně v rámci rektorátu Masarykovy univerzity, jehož je archiv od počátku své existence součástí, avšak nyní i v areálu Filozofické fakulty, kde je vyučován obor archivnictví, ze kterého se rekrutovali praktikanti, zaměstnanci i řada badatelů. Prvním dlouholetým vedoucím pracovníkem archivu, který nastoupil v této době byla Irena Hrabětová. Položila základy systematizace fondů a akcent na získávání osobních pozůstalostí, jejichž počet v současnosti dosahuje 135 fondů, čímž se Archiv MU řadí mezi významné pracoviště spravující podklady k dějinám české (resp. československé) vědy. Institucionální konsolidace 60. letech přinesla paradoxně nabourání jejího právního rámce. Centralizovaný československý stát produkoval právní normy, které nejen v oblasti archivnictví, uznávaly instituce sídlící pouze v jednom městě. A tímto městem Brno nebylo. Vývoj koncepce organizační sítě českého archivnictví vycházející z vládního nařízení o archivnictví z roku 1954 dospěl o deset let později do vydání centralizační směrnice ministerstva vnitra o ukládání archivního materiálu ve státních archivech a v archivech národních výborů. Z vysokých škol vyhláška toto právo výslovně přiznávala pouze Univerzitě Karlově a Českému vysokému učení technickému v Praze. Proti rozhodnutí ministerstva vnitra se brněnská univerzita, třebaže silně podporovaná tehdejším Státním archivem v Brně (dnes MZA), bránila marně. Z právního hlediska se její archiv stal pouhou vysokoškolskou spisovnou. Rezignace čiší z dopisu profesora Šebánka z roku 1969, v němž tehdejší předseda univerzitní archivní komise Archivní správě ministerstva vnitra navrhoval, aby byl na univerzitě zřízen alespoň podnikový archiv, nebo popřípadě zvláštní depozitum Státního archivu v Brně. V centralizačních tendencích pokračoval i zákon o archivnictví z roku 1974, jímž byla právně potvrzena exkluzivita vybraných archivů, nově označovaných jako archivy zvláštního významu. Tuto skupinu archivů tvořily vedle archivů dvou největších pražských vysokých škol a Archivu Československé akademie věd i archivy některých centrálních úřadů státní správy, parlamentu, muzeí a médií. Zákon tak pouze petrifikoval stav, který se vytvořil po vydání výše zmíněné vyhlášky z roku 1954. V návaznosti na zákon byla ale vydána směrnice MV ČSR o archivech zvláštního významu, která na základě stanoveného postupu otevírala cestu, byť, jak se záhy ukázalo, spíše jen teoretickou, ke zřízení archivu i pro další významné instituce. Této možnosti se rozhodlo využít vedení brněnské univerzity, které se na svém zasedání dne 26. května 1980 rozhodlo požádat Archivní správu MV ČSR o souhlas ke zřízení archivu zvláštního významu. Vleklý proces byl nakonec úspěšně završen na sklonku roku 1987. I tak se brněnský univerzitní archiv stal prvním a do roku 1989 jediným archivem zvláštního významu, který byl do této prestižní skupiny archivů zařazen po účinnosti archivního zákona z roku 1974. Jako jediný také měl své sídlo mimo Prahu. \n\nObdobí po roce 1989 znamenalo pro Archiv MU období růstu a fyzické odtržení od rektorátu univerzity. Devadesátá léta, znamenala \"návrat\" do budovy Právnické fakulty MU, tedy místa, kde instituce ve 30. letech vznikla. Dosud nebývalé prostorové možnosti umožnily sestěhování externích depozitářů a přebírání dalších materiálů. Archiv rozšířil své fondy, mezi nimiž tvoří ne zcela tradiční konvolut filmové materiály zaniklého audiovizuálního centra MU. Poprvé v existenci Archivu MU také vznikla regulérní badatelna. Rozvoj fondů brzy narazil na svoje hranice a po vydání nového archivního zákona, jenž vyžadoval revizi v posouzení provozních podmínek instituce, bylo rozhodnuto o vyhledání jiných prostor, jež vytvoří rámec pro nového právního ukotvení. Jedinečná příležitost se nabídla v prostorech Zemského domu II na Žerotínově náměstí uvolněných po vystěhování Moravského zemského archivu. K přestěhování došlo během roku 2008 a spolu s novými prostorami bylo pak v roce 2012 úspěšné zakončeno i reakreditační řízení. Tímto Archiv Masarykovy univerzity prozatím završil svoji neobyčejně spletitou anabázi hledání svého působiště. Na jejím dosavadním konci stojí sídlo v reprezentativním paláci zaniklé Země moravské. Palác byl pro nejvyšší úřad v zemi postaven v roce 1908 architektem a současně rektorem Německé vysoké školy technické v Brně Ferdinandem Hrachem. Mimo sídla místodržitele a nejvyšších úřadů samosprávy země zde bylo pamatováno i na další instituce včetně zemského archivu, pro který byly vybudovány účelové archivní depozitáře. Archiv Masarykovy univerzity tak má nyní k dispozici jedinečné prostory intaktně zachované se secesními archivními regálovými systémy, roletami a dalšími dobovými prvky. Místo je navíc spojeno se stoletou existencí Moravského zemského archivu ve zdejších prostorách, čímž Archiv Masarykovy univerzity navazuje na úctyhodnou tradici. Poslední proměnou, kterou si archiv v závěru roku 2015 prošel, byla jeho proměna vnitřní - generační výměna pracovníků. Po několika desetiletích budování archivu odešli jeho dlouholetí pracovníci PhDr. Jiří Pulec a PhDr. Jiřina Kalendovská. Jejich místa zaujali noví archiváři Mgr. Jana Barbora Slaběňáková, Mgr. Tomáš Zapletal a ředitel Mgr. Luděk Navrátil. \n\nArchiv Masarykovy univerzity spravuje přes 2 km archiválií (2 278 bm v roce 2017). \n\nFondy se člení na několik skupin: \n\nHRABĚTOVÁ, Irena: Archiv Univerzity J. E. Purkyně. Průvodce po archivních fondech. Brno 1969. 75 s.\n\nKALENDOVSKÁ, Jiřina - PULEC, Jiří: Archiv UJEP archivem zvláštního významu. Universitas. 1988, č. 5, s. 66-69.\n\nPLOSOVÁ, Jaroslava: Archiv Masarykovy univerzity. Universitas, 2012, č. 4, s. 52-62, ISSN 1211-3387.\n\n"}
{"id": "1371561", "url": "https://cs.wikipedia.org/wiki?curid=1371561", "title": "Serie A 2017/18", "text": "Serie A 2017/18\n\nSoutěžní ročník Serie A 2017/18 byl 116. ročník nejvyšší italské fotbalové ligy a 86. ročník od založení Serie A. Soutěž začala 19. srpna 2017 a skončila 20. května 2018. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli Empoli FC, US Città di Palermo a poslední tým ročníku - Delfino Pescara 1936, sestoupily do druhé ligy. Opačným směrem putovaly S.P.A.L. 2013 (vítěz druhé ligy), Hellas Verona FC a Benevento Calcio, která po obsazení 4. místa v ligové tabulce, zvítězila v play-off.\n\nTitul v soutěži obhajoval opět Juventus FC, který v minulém ročníku získal již 33. prvenství v soutěži a šestý v řadě.\n\n\nNejlepším střelcem tohoto ročníku Serie A se staly dva hráči. argentinský útočník ve službách týmu FC Inter Milán Mauro Icardi a italský útočník Ciro Immobile ve službách týmu SS Lazio. Oba vstřelili 29 branek. \n"}
{"id": "1371563", "url": "https://cs.wikipedia.org/wiki?curid=1371563", "title": "Vlastimil Strašil", "text": "Vlastimil Strašil\n\nVlastimil Strašil ( 14. srpna 1923 Klobouky u Brna – 10. října 2009 Brno-Královo Pole) byl regionální malíř.\n\nVlastimil Strašil se narodil v Kloboukách u Brna jako druhý syn živnostníka – dekoračního malíře Karla Strašila a Františky Strašilové, roz. Ráčkové. V dílně svého otce se nejprve vyučil řemeslu (1938–1940), po 2. světové válce (1947–1952) studoval v Brně na Škole uměleckých řemesel u profesora Františka Sussera. Z politických důvodů však dále studovat nesměl. V Hustopečích u Brna pracoval jako učitel odborného výcviku malířů pokojů. Koncem 50. let se s rodinou odstěhoval do Brna. Malování obrazů s tématikou především krajiny se stalo jeho celoživotní vášní. Byl členem skupiny Parnas, téměř celý život žil v Brně-Králově Poli. Zemřel v roce 2009.\n\n\nOd 21. 4. do 30. 4. 1995 byly ve výstavní místnosti radnice vystaveny pod názvem \"Krásy přírody\" obrazy malíře Vlastimila Strašila, který se ve své tvorbě zaměřuje na ztvárnění přírodních scenérií z brněnského okolí. Při vernisáži zazněly verše S. K. Neumanna z Knihy lesů, vod a strání, a klavírní pasáže z díla Leoše Janáčka Po zarostlém chodníčku. Výstava byla prodejní a leckterý z návštěvníků si obraz Mistra Strašila odnesl i domů.\n\nK osmdesátinám malíře Vlastimila Strašila uspořádala Galerie na radnici v Brně - Řečkovicích v září 2003 výstavu s názvem \"Krajinami Vlastimila Strašila\". \n\n\nVýstava nazvaná \"Putování moravskou krajinou\" se uskutečnila v květnu 2005 v Brně - Řečkovicích a byla ohlédnutím za posledních 10 let jeho tvorby. \n\n"}
{"id": "1371564", "url": "https://cs.wikipedia.org/wiki?curid=1371564", "title": "Dvořan (Castiglione)", "text": "Dvořan (Castiglione)\n\nDvořan (, plným názvem \"Il Libro del Cortegiano\") je kniha italského renesančního autora Baldassara Castigliona, kterou napsal, když byl v diplomatických službách na urbinském dvoře v letech 1504–1518. V renesanci byl tento dvůr považován za nejdokonalejší. V roce 1507 se tu uskutečnily rozhovory autorových významných přátel, které zaznamenal ve čtyřech knihách. V první a druhé hledá společnost dokonalého dvořana, ve třetí dokonalou dvorní dámu, ve čtvrté dokonalého vládce. Podle Castigliona je dokonalost jen idea, o kterou ale stojí usilovat, protože kdo se jí přiblíží nejvíce, ten je nejdokonalejší. Sám autor se o to pokoušel.\n\nTřetí kniha je výjimečná v názorech na ženu. Do té doby byly názory na ženu nesmyslné a bezcitné. To dokazuje postava knihy, literát Gaspare Pallavicino. který tvrdí, co učenci o ženě psali: že její narození je chybou a omylem přírody,nebo že je bytostí vzešlou z rozmaru přírody a náhody. Finská spisovatelka Kaari Utrio ve své knize \"Dcery Eviny\" uvádí příklady takových nepochopení i od obdivovaných slavných duchů doby.\n\nVe třetí knize o dvořanovi Giuliano de Medici dostává za úkol vytvořit k dokonalému dvořanovi dokonalou dvorní dámu. Ženy jen chválí, vyzdvihuje jejich stálost a počestnost a přesvědčuje druhé, že se žena ve všem muži vyrovná. Uvádí i mnohé příklady statečnosti žen od starověku. A jako dvořan se vyzná i v písemnictví, hudbě, malířství a sochařství. Zná jména takových žen, ale nechce je jmenovat, když je každý zná. Jaká byla jména těchto žen?\n\nSám Giuliano Medici měl babičku Lukrécii Tornabuoni, básnířku a dramatičku. Castiglione znal Vittorii Colonnu, básnířku, které půjčil svůj rukopis. V mládí, když studoval v Miláně, mohl poznat na dvoře Lodovica Sforza Cecili Gallerani, která psala i básně. V Římě potom Thulii d Aragonu, filozofku a básnířku. V klášteře ve Ferraře malovala miniatury Caterina da Bologna a v samotné Bologni Properzia de Rossi vytvořila v mramoru čtyři reliéfy pro kostel San Petronio. Castiglione zemřel v roce 1529. Po jeho smrti se narodily ženy ještě významnější a popřely názor řeckých a římských filosofů, že žena nemá rozum na stejné úrovni jako muž.\n\nPřeklady knihy \"Dvořan\" byly pořízeny nejdříve ve Španělsku, Francii a Anglii. Na šlechtických dvorech těchto zemí se staly normou dokonalého chování pro šlechtické dvory a inspirací pro spisovatele.\n\n"}
{"id": "1371565", "url": "https://cs.wikipedia.org/wiki?curid=1371565", "title": "Konůvky", "text": "Konůvky\n\nKonůvky jsou zaniklá středověká ves a tvrz ve Ždánickém lese, v katastrálním území obce Heršpice v okrese Vyškov, poblíž Bučovic a Slavkova u Brna. Pozůstatky vesnice jsou volně přístupné po žluté turistické značce, která vede z obce Mouřínov zhruba jižním směrem a z lokality Konůvek pokračuje na hřeben Ždánického lesa, kterého dosahuje v místě zvaném U andělíčka. Značka pak pokračuje k jihu do Ždánic. Lokalita je kulturní památkou registrovanou Národním památkovým ústavem.\n\nObec patrně vznikla před polovinou čtrnáctého století. První písemná zmínka je psána latinsky a pochází z roku 1365. Tehdy se ves jmenovala Kunovice a zmíněna je majetková transakce mezi Jakubem z Kunovic a Pavlem ze Sovince. Později se ves uvádí jako Kunovičky, od roku 1464 se objevuje jméno Kunůvky, jež se později pozměnilo na Konůvky. Poměrně hojné zmínky pocházejí z konce 14. a začátku 15. století. Konůvkami zřejmě procházela obchodní stezka překračující hřbet Ždánického lesa. Provoz na ní byl lákavý pro lupiče (lapky), kteří měli v lese u Konůvek jakousi základnu.\n\nPopravčí zápisy jihlavské dokonce uvádějí, že jim místní farář nosil do lesa chléb a pivo. V roce 1481 se Konůvky uvádějí již jako pusté. Je pravděpodobné, že ves zanikla násilným způsobem doprovázeným požárem v době husitských válek, pravděpodobně ve třicátých letech 15. století.\n\nZaniklá osada Konůvky patří k typu dvojřadé lesní lánové vsi, uskupené podél potoka po jeho obou stranách. Středověké osídlení se prostíralo podél potoka v délce téměř jednoho kilometru v údolí širokém 40−60 metrů. V jižní, nejvyšší části vesnice stála na umělém pahorku obklopeném příkopy tvrz. Ještě výše, na svahu nad jižním koncem vsi byl terasovitý hřbitov s malým kostelíkem a kostnicí. Na pravém (východním) břehu potoka zhruba uprostřed vesnice se nachází uměle navršená vyvýšenina, odborně označovaná francouzským slovem motte. Význam této motte není úplně jasný, možná šlo o menší panské sídlo, obehnané příkopem, snad opuštěné kvůli poloze v bažinatém terénu.\n\nVesnice byla na svou dobu poměrně velká; byly zjištěny pozůstatky nejméně 33 domů. Nález vinařských nožů svědčí o tom, že obyvatelé pěstovali i vinnou révu. To potvrzuje i písemný záznam v zemských deskách z roku 1365. Kromě toho se obyvatelé věnovali i řemeslu a obchodu, jak o tom svědčí nálezy luxusnějších předmětů (bronzová kování a sklo).\n\nArcheologický průzkum Konůvek prováděla v šedesátých a sedmdesátých letech dvacátého století pracovnice tehdejšího Historického muzea ve Slavkově Dagmar Šaurová. Nalezený archeologický materiál byl zpočátku uložen v muzeu ve Slavkově u Brna, později roztříděn a přemístěn do Moravského zemského muzea v Brně. Byla nalezena keramika, železné předměty – zemědělské a řemeslnické  nářadí, zbraně a výzbroj, stavební vybavení, potřeby pro domácnost, bronzové předměty, výrobky z kosti a skla. Kompletní zpracování nálezového materiálu provedla Zdeňka Měchurová z Moravského zemského muzea v Brně a publikovala je v roce 1998.\n\nZáklady vesnických stavení, pahorek tvrze s chlebovou pecí a motte jsou částečně zakonzervovány a v terénu dobře viditelné, zvláště mimo vegetační období. Na několika místech jsou instalovány informační tabule pro návštěvníky. Asi 1,5 km severozápadním směrem se nachází nepatrné zbytky hrádku Kepkov.\n"}
{"id": "1371566", "url": "https://cs.wikipedia.org/wiki?curid=1371566", "title": "Karel Haimann", "text": "Karel Haimann\n\nKarel Haimann (12. února 1902 – ?) byl projektant technického vybavení budov, autor vzduchotechnického vytápění a chlazení vily Tugendhat v Brně, spolupracovník významných architektů 30.–60. let 20. století.\n\nNarodil se v severomoravských Bartošovicích 12. 2. 1902 jako druhý ze sedmi synů manželů Martina a Luisy Haimannových. Studoval na Technische Hochschule ve Vídni, svá studia doplnil dalšími v Drážďanech a v Ústí nad Labem. Praxi získával postupně v Brně a italském Bolzanu, načež se stal vedoucím brněnské pobočky vídeňské firmy J. L. Bacon, Zentralheizungs Unternehmen, sídlící na tehdejší Pražské, nyní Lidické ulici 22, která vybavovala nové i rekonstruované budovy ústředním vytápěním a podobnými vymoženostmi tepelné techniky. Tam byl počátek jeho úspěšné spolupráce s předními funkcionalistickými architekty té doby, což dokládá i to, že jej ke spolupráci vybrali a architektovi Ludwigu Mies van der Rohe doporučili bratři Eislerové, kteří měli realizovat stavbu vily Tugendhat v Černých Polích v Brně. \n\nKarel Haimann si záhy získal architektovy sympatie, protože byl schopen vyjít vstříc jeho, na tehdejší dobu, neobvyklým požadavkům. Především nemohly být v prostoru před skleněnými stěnami umístěny radiátory, což Karel Haimann nahradil teplovzdušným vytápěním, které se v letních měsících změnilo na chlazení. Požadavek stavebního úřadu na zábradlí před skleněnými zásuvnými stěnami vyřešil nízkými nerezovými otopnými trubkami, vedenými nad podlahou, které sice naznačovaly zábradlí, ale nikterak nenarušovaly volný výhled na město i do zahrady. Stavební úřad na to přistoupil a Ludwig Mies s úlevou také. \n\nLudwig Mies van der Rohe přijížděl na staveniště jen v rozhodujících okamžicích, jinak jej zastupoval berlínský architekt Hermann John a aktuální požadavky řešil Karel Haimann s ním. Hlavní obytný prostor s celoplošným zasklením byl navržen jako vytápěný teplým vzduchem, což tehdy ještě nebylo běžné. Karel Haimann navrhl v suterénu prostor vymezený železným roštem, do kterého se naskládaly kameny, dole velké a nahoru se zmenšující, až zcela navrchu zůstal jen praný písek. Nad ním se rozstřikovala studená voda, která mohla být též slaná (a navozovat tak přímořské ovzduší). Přes vodou ochlazované jádro byl veden vzduch, posléze vyfukovaný do obytného prostoru. V létě se tak dařilo snížit teplotu vnitřního vzduchu až o deset stupňů. V zimě byly k ohřívání vzduchu použity již vyzkoušené metody. Nebyla to klimatizace v pravém slova smyslu, ale teplovzdušné vytápění nebo chlazení. \n\nVytápění zimní zahrady bylo navrženo dle instrukcí a požadavků zahradníka. Někde muselo být spodní a někde horní vytápění. Vytápěn byl i malý bazének a akvária. K vytápění byly určeny mj. tři kotle, ležatý ohřívač užitkové vody, topný trubkový výměník podél stěny prosklené mléčným sklem ve vstupní hale, osm horizontálních výměníků na podlaze podél prosklené stěny v hlavním obytném prostoru (náhražka zábradlí), na kterých nejsou regulační ventily, skryté v prostoru suterénu. Teplovzdušné vytápění pak obstarával radiální ventilátor se spirálovou skříní, dva tepelné výměníky a zařízení na filtraci vzduchu, vstřikovače vody pro ochlazování a vlhčení vzduchu a systém tří ručně stavitelných, vertikálně pohyblivých tabulí, sloužících k míchání vzduchu vháněného do obytného prostoru.\n\nÚspěch při realizaci tak náročné stavby, jakou byla vila pro manžele Tugendhatovy, nejen upevnil pozici Karla Haimanna ve firmě, ale otevřel mu cestu ke spolupráci s předními brněnskými architekty, jako byli např. Bohuslav Fuchs, Arnošt Wiesner, Bedřich Rozehnal. Ovšem třicátá léta již směřovala k druhé světové válce, a tak po připojení Rakouska k Říši nemohl být Karel Haimann, pro svůj nežádoucí rasový původ, nadále zaměstnán u rakouské firmy. Hned jej zaměstnala konkurenční firma Atoma, patřící královopolskému podnikateli Albertu Tomáškovi a zabývající se toutéž činností. \n\nNorimberské zákony platily záhy i v Československu, a tak byl Karel Haimann i s manželkou a malým synkem odvlečen s dalšími tisícovkami brněnských občanů do Terezína. Válku přežil i s rodinou, díky svým schopnostem a pracovitosti, protože se stal vedoucím jedné skupiny instalatérů, udržujících správný chod zařízení, nezbytných v přeplněném městě. Němci, mající panickou hrůzu z epidemií, dbali na to, aby tato část řemeslných specialistů po celou dobu bez problémů fungovala. Na konci války byly do Terezína přiváženy další transporty různých národností z osvobozovaných území a v přelidněném městě vypukla tolik obávaná epidemie břišního tyfu. Zůstala tam jen skupina zajišťující ve ztížených podmínkách vše nutné pro evakuaci zdravé části vězňů a všechny s tím spojené činnosti. Karel Haimann poslal ženu s dítětem do Brna a sám se dobrovolně přihlásil k zajišťování potřebných prací.\n\nV poválečné atmosféře krátkého období svobodné republiky pracoval opět u firmy A. Tomáška. Ovšem doba se změnila a vše se znárodňovalo.\n"}
{"id": "1371576", "url": "https://cs.wikipedia.org/wiki?curid=1371576", "title": "Our Choice (píseň, Ari Ólafsson)", "text": "Our Choice (píseň, Ari Ólafsson)\n\nOur Choice je píseň islandského zpěváka Ariho Ólafssona, se kterou bude reprezentovat Island na Eurovision Song Contest 2018 v Lisabonu v Portugalsku.\n\nAutorkou písně je islandská herečka, zpěvačka, skladatelka a režisérka Þórunn Erna Clausen, která mimo jiné napsala i píseň \"Coming Home\" reprezentující Island na Eurovision Song Contest 2011, kterou napsala se svým manželem Sigurjonem \"Sjonni\" Brinkem.\n\n\nPíseň zvítězila v soutěži \"Söngvakeppkin 2018\", bude tak reprezentovat Island na 63. ročníku soutěže Eurovision Song Contest v Lisabonu. Soutěž \"Söngvakeppkin\" je národním kolem Islandu v rámci výběru reprezentanta na Eurovision Song Contest. Tento rok se konala již po třinácté. Všechny soutěžní písně byly veřejnosti představeny 20. ledna 2018 veřejnoprávním vysílatelem RÚV. Soutěž se skládala ze 2 semifinálí uskutečněných 10. a 17. února 2018. Každého semifinále se zúčastnilo 6 skladeb, přičemž z každého z nich do finále postoupily 3 písně. Finále se konalo 3. března 2018, kdy se 2 ze 6 umělců probojovali do superfinále. O výsledcích rozhodovali formou 50:50 diváci svým hlasováním a odborná porota o 7 členech, mezi nimiž byli třeba reprezentant Švédska na Eurovizi 2017, Robin Bengtsson, či dánská vítězka Eurovize 2013, Emmelie de Forest. Superfinalisty se stali právě Ari Ólafsson s písní \"Our Choice\" a Dagur Sigurðsson s písní \"Í stormi\". V tomto kole hlasovali pouze již diváci. S počtem hlasů 44 919 zvítězila právě skladba \"Our Choice\" a porazila tak Sigurðssona o 5 445 bodů.\n\nAri Ólafsson bude s touto vítěznou písní bojovat o postup do finále 8. května 2018.\n"}
{"id": "1371580", "url": "https://cs.wikipedia.org/wiki?curid=1371580", "title": "Jiří Kulhánek (fotbalista)", "text": "Jiří Kulhánek (fotbalista)\n\nJiří Kulhánek (* 8. března 1996, Praha, Česko) je český fotbalový defenzivní záložník hrající za Spartak Trnava, kde je na půlročním hostování ze Sparty.\n\nOdchovanec sparťanské juniorky, se kterou v roce 2015/2016 vyhrál titul. Ještě v tomto ročníku odešel na hostování do druholigové Vlašimi. V červenci 2017 odešel sbírat prvoligové zkušenosti do Slovanu Liberec, kde svými výkony zaujal natolik, že se hned po půl roce vrátil do A-týmu Sparty. V září 2018 odešel na půlroční hostování do slovenského Spartaku Trnava.\n"}
{"id": "1371585", "url": "https://cs.wikipedia.org/wiki?curid=1371585", "title": "Tchädžo", "text": "Tchädžo\n\nTchädžo, doslova „Velký předek“, je posmrtné jméno vládců několika korejských států:\n\n"}
{"id": "1371586", "url": "https://cs.wikipedia.org/wiki?curid=1371586", "title": "Marek Kamiński", "text": "Marek Kamiński\n\nMarek Kamiński (* 24. březen 1964, Gdaňsk) je polský cestovatel, polárník a podnikatel. Jako první dobyl oba póly Země za jeden rok bez vnější pomoci; 23. května 1995 s Wojciechem Moskalem dosáhl severního pólu a 27. prosince 1995 sám dosáhl jižní pól. Získal několik čestných uznání za šíření dobrého jména Polska ve světě.\n\nMarek Kamiński vyrostl v Pomořansku. V roce 1982 dokončil studia na II. gymnáziu Władysława Broniewského v Koszalinu. Studoval filozofii a fyziku na Varšavské univerzitě. Založil Nadaci Marka Kamińského a firmu Invena S.A. Ovládá několik cizích jazyků na různých stupních. Žije se svou rodinou v Gdyni, je ženatý a má dvě děti.\n\nStal se členem čestného výboru na podporu Bronisława Komorowského před prezidentskými volbami v Polsku v roce 2015. Byl ambasadorem na Světových dní mládeže 2016 v Krakově.\n\nJe autorem a spoluautorem několika knih. Jeho články a fotografie publikovaly časopisy National Geographic a polský Voyage.\n\nJe čestným obyvatelem měst Koszalin, Połczyn-Zdrój a gminy Tarnów.\n\nMarek Kamiński měl mnoho přednášek v Polsku, USA a dalších zemích, včetně Antarktidy. Multimediální prezentace, plné fotografií z jeho expedic. Hovořil na tato témata:\n\n\nDále vede semináře a školení pro největší polské i zahraniční korporace, banky a pojišťovny.\n\nNadace Marka Kamińského byla založena v roce 1996. Zabývá se tvorbou a koordinací vzdělávacích programů, organizováním finančních sbírek na protézy a integračními tábory pro osoby se zdravotním postižením. Podporují též průzkum polárních oblastí a dalších míst na celém světě, podpora polarismu, ekologie a podpora mladých účastníků expedic.\n\n"}
{"id": "1371589", "url": "https://cs.wikipedia.org/wiki?curid=1371589", "title": "Železniční trať Hegyeshalom–Budapešť", "text": "Železniční trať Hegyeshalom–Budapešť\n\nŽelezniční trať Hegyeshalom–Budapešť (maďarsky Budapest–Hegyeshalom vasútvonal) se nachází na severozápadě Maďarska. 191 km dlouhá dvoukolejná elektrizovaná trať zajišťuje dopravní spojení maďarské metropole s Vídní. Vede z ní rovněž i odbočka směrem do Bratislavy. V maďarské železniční síti dopravce MÁV je značena pod č. 1. \n\nTrať byla budována po částech. Dne 24. prosince 1855 byl dokončen úsek z vídeňského východního nádraží přes Bruck an der Leitha do Győru, o rok později byly vybudovány další odbočky do Újszőny a Komárna. Poslední úsek z nádraží Kelenföld byl zprovozněn v roce 1884 až do Újszőny a železniční doprava tak mohla být provozována přímo. Trať však po dlouhou dobu měla pouze regionální význam, neboť pro hlavní mezinárodní vlaky a rychlíky sloužila především trať Bratislava–Štúrovo. Význam trati přes Hegyeshalom vzrostl po první světové válce, kdy se první uvedená trať ocitla na československém území. V 30. letech proto byla trať přes Hegyeshalom zmodernizována, zdvoukolejněna a elektrizována. \n\n"}
{"id": "1371596", "url": "https://cs.wikipedia.org/wiki?curid=1371596", "title": "Queers", "text": "Queers\n\nQueers je britský televizní seriál, který odvysílal televizní kanál BBC Four ve dnech 31. července – 3. srpna 2017. Jednotlivé díly jsou koncipovány jako scénky s monology, ve kterých se odráží vývoj a změny v oblasti LGBT práv během uplynulých 100 let. Příběhy se odehrávají v letech 1917 za první světové války, 1929, 1941 během bombardování Londýna, 1954, 1967, 1987 v době vrcholící epidemie AIDS, 1994 a 2016, kdy byly povoleny sňatky osob stejného pohlaví. Seriál byl natočen k 50. výročí zrušení trestnosti homosexuality v Británii. V ČR byl uveden v roce 2018 na filmovém festivalu Febiofest.\n\n"}
{"id": "1371597", "url": "https://cs.wikipedia.org/wiki?curid=1371597", "title": "Třída Awadži", "text": "Třída Awadži\n\nTřída Awadži jsou minolovky Japonských námořních sil sebeobrany (JMSDF). Celkem byly objednány tři jednotky této třídy. Ve službě nahradí plavidla třídy \"Jaejama\".\n\nMinolovky staví loděnice Japan Marine United Corporation (JMUC) v Jokohamě.\n\nJednotky třídy \"Awadži\":\nPlavidla jsou postavena z kompozitních materiálů. Jsou vyzbrojena jedním 20mm kanónem JM61R-MS. K jejich vybavení patří rychlý člun RHIB, sonar s měnitelnou hloubkou ponoru a bezpilodní drony k vyhledávání a likvidaci min. K manipulaci s člunem a dalším vybavením slouží několik jeřábů. Pohonný systém tvoří dva diesely, každý o výkonu 2200 hp, pohánějící dva lodní šrouby se stavitelnými lopatkami. Manévrování plavidlu usnadňuje příďové dokormidlovací zařízení. Nejvyšší rychlost dosahuje 14 uzlů.\n"}
{"id": "1371605", "url": "https://cs.wikipedia.org/wiki?curid=1371605", "title": "Sním jiným jazykem", "text": "Sním jiným jazykem\n\nSním jiným jazykem (\"Sueño en otro idioma\") je mexický hraný film z roku 2017, který režíroval Ernesto Contreras. Film popisuje osudy \nSnímek měl světovou premiéru na filmovém festivalu Sundance 23. ledna 2017. V ČR byl uveden v roce 2018 na filmovém festivalu Febiofest.\n\nMartín je mladý lingvista, který přijíždí do vesnice uprostřed džungle, aby zachytil vymírající indiánský jazyk zikidštinu. Tímto jazykem hovoří už jen poslední tři lidé. Jacinta, která žije se svou dcerou Flavianou, Evaristo, který žije se svou vnučkou Lluvií a Isauro, který žije zcela osamoceně a straní se ostatních lidí, dokonce se ani nikdy nenaučil španělsky. Martín chce nahrávat rozhovory všech tří účastníků, ale narazí na velký problém. Evaristo se jakkoliv odmítá bavit s Isaurem. Kvůli dávnému sporu spolu nepromluvili už přes padesát let. Navíc krátce po Martínově příchodu zemře Jacinta. Martín se snaží přimět ke spolupráci Evaristu, ale neúspěšně. Proto se stýká jen s Isaurem v jeho domě v džungli. Martín požádá Lluvii, aby přemluvila dědečka ke spolupráci. Ta mu řekne, co se před padesáti lety mezi Isaurem a Evaristem odehrálo. Nakonec Evaristo svolí ke společnému rozhovoru. Jejich setkání přihlíží celá vesnice. Zdá se, že se oba muži usmířili, ale přesto mezi nimi krátce na to opět vypukne hádka, při které Evaristo napadne Isaura. Isauro několik dní na to umírá, ani to nepřiměje Evaristu, aby k umírajícímu zašel.\n"}
{"id": "1371609", "url": "https://cs.wikipedia.org/wiki?curid=1371609", "title": "Tunel Oucmanice", "text": "Tunel Oucmanice\n\nTunel Oucmanice je plánovaný tunel na plánované přeložce železniční trati Ústí nad Orlicí – Choceň s délkou 4,985 km. Trať by měla vést v tunelu mezi Brandýsem nad Orlicí a Sudislaví nad Orlicí. Pokud bude postaven, stane se nejdelším železničním tunelem v České republice. \n\nPrůzkumné geologické vrty v roce 2009 předpověděly, v jakém podloží by se případný tunel měl razit. V roce 2013 bylo rozhodnuto o variantě vedení tratě mezi Ústím nad Orlicí a Chocní nazvané Střed 2, takže to vypadalo, že tunel Oucmanice realizován nebude. \n\nV roce 2017 došlo k novém zhodnocení ekonomické efektivity a varianta maximální se stala preferovanou variantou. Výstavba tunelu se stala opět možnou. \n\nV roce 2018 byla dokončena studie proveditelnosti. Varianta maximální (s tunelem Oucmanice) dostala pozitivní ekonomické hodnocení. \n\nCentrální komisí Ministerstva dopravy v lednu 2019 vybrala tzv. varianta M+B, obsahující výstavbu nové trati na maximální rychlost 160 - 200 km/h s tunely Oucmanice a Hemže, zároveň se zachováním stávající trati v údolí Tiché Orlice a jejím mimoúrovňovým propojením s novou tratí. Trať by vést mezi Brandýsem nad Orlicí a Kerharticemi, pod obcí Oucmanice.\n\nTunel Oucmanice by měl být tvořen dvěma tubusy, které budou propojeny bezpečnostními propojkami pro případ mimořádné situace. Před portálem tunelu bude železniční zastávka Brandýs nad Orlicí. Návrhová rychlost byla původně 160 km/h, zvažuje se zvýšení na 200 km/h.\n\nTrať by měla vyhovovat rychlosti 160 km/h pro všechna vozidla. Výhledově by se měla traťová rychlost zvýšit na 200 km/h bez dodatečných úprav trasy. Trať by se měla začít stavět v roce 2026.\n\n"}
{"id": "1371612", "url": "https://cs.wikipedia.org/wiki?curid=1371612", "title": "Hoddesdon", "text": "Hoddesdon\n\nHoddesdon je město okresu Broxbourne v anglickém hrabství Hertfordshire, mezi Cambridge a Londýnem, v údolí Lea.\n\nNachází se 5 km západně od Harlowu a 6 km jihovýchodně od Hertfordu.\n\nV roce 1253 byl v Hoddesdonu povolen trh. V roce 1762 byla postavena kaple věnována svatému Patrikovi. V Hoddesdonu byla samostatná církevní farnost vytvořena až v roce 1844. K této příležitost byla kaple přestavěna na farní kostel. V roce 1803 založil William Christie ve městě pivovar, který se stal jedním z největších pivovarů v Anglii. Pivovar pokračoval v provozu až do roku 1928. V roce 1842 bylo zavedeno osvětlení olejovými lampami. V tomto roce se narodil William Gosse. V roce 1921 byl vybudován válečný památník. V 50. a 60. letech 20. století do Hoddestonu emigrovala početná italská komunita..\n\nV Hoddestonu existují dvě státní střední školy, Škola Johna Warnera a Škola Sheredes.\n"}
{"id": "1371613", "url": "https://cs.wikipedia.org/wiki?curid=1371613", "title": "Muzeum Říčany", "text": "Muzeum Říčany\n\nMuzeum Říčany (dříve Městské Mudruňkovo vlastivědné muzeum) se nachází ve vile Růženka v Říčanech v Rýdlově ulici. Muzeum je členem Asociace muzeí a galerií v České republice.\n\nMuzeum v Říčanech bylo založeno 15. října 1908 místním obecním zastupitelstvem. Prvním správcem muzea se stal říčanský učitel Alois Mudruňka, po jehož smrti získalo muzeum jeho jméno. Muzejní sbírky byly v počátcích muzea umístěny v různých budovách ve městě. V roce 1940 odkázala říčanská učitelka Růžena Klímová svůj domek „vila Růženka“ muzeu, které zde sídlí doposud. Do vily se ovšem muzeum oficiálně přesunulo až po 2. světové válce. V roce 1953 bylo muzeum podřízeno Krajskému muzeu v Poděbradech. Roku 1955 byly do muzea převedeny sbírky ze zrušeného muzea v Nedvězí. Když bylo v roce 1965 zřízeno okresní muzeum Praha – východ, říčanské muzeum mu bylo podřízeno. V 1983 bylo samostatné muzeum dokonce dočasně zcela zrušeno a stalo se pouhým pracovištěm muzea okresu Praha – východ. K obnově samostatného muzea dochází roku 1993. Muzeum v současné podobě nabízí velké množství výukových programů, zaměřených především přírodovědně a řemeslně.\n\nV dřívějších dobách se v muzeu nacházela etnograficko – zemědělská expozice. V současné době zde není umístěna žádná stálá expozice a prostory muzea jsou využívány k výstavním účelům. Nová stálá expozice o dějinách Říčan je připravována. \n\nTRČKA - VÍT, Jan. Vznik a rozvoj vlastivědného muzea v Říčanech, in: Kapitoly z dějin Říčan, Říčany 1997, s. 453–464. \n\n"}
{"id": "1371624", "url": "https://cs.wikipedia.org/wiki?curid=1371624", "title": "Diazodinitrofenol", "text": "Diazodinitrofenol\n\nDiazodinitrofenol (anglicky \"diazodinitrophenol\", zkratkou DDNP) (diazodinitrofenol, 6-diazo-2,4-dinitrocyclohexa-2,4-dien-1-on) je diazosloučenina dříve používaná k výrobě barev, dnes má především užití jako třaskavina. Za normálních podmínek je krystalickou látkou různých barev, od žluté přes tmavo-žlutou, zelenou až hnědou (především vlivem nečistot). Krystalová hustota je 1,63 g/cm. DDNP je rozpustný v acetonu a lehce rozpustný ve vodě.\n\nDDNP se v omezené míře používá jako náplň rozbušek, především v USA. Jeho výhodou je relativně velmi nízká citlivost oproti jiným třaskavinám, především vůči tření. Patří mezi nejvíce bezpečné třaskaviny. Oproti např. azidu olovnatému má díky relativně vysoké hustotě na CHNO výbušninu i významně větší brizanci (azid olovnatý má vyšší hustotu než DDNP ale není CHNO výbušninou). Jeho iniciační schopnost je však menší. Patří do skupiny fulminátu rtuťnatého, takže obvykle po zapálení na volném vzduchu pouze deflagruje a nedetonuje. Pro jistou detonaci (resp. přechod deflagrace v detonaci, DDT) je nutno jej uzavřít do dutinky. Naopak azid olovnatý detonuje v malých množstvích po zásahu plamenem bez ohledu na to, jestli je na otevřeném prostoru nebo uzavřený v dutince.\nDDNP neobsahuje těžké kovy a proto je a byl zvažován jako náhrada azidu olovnatého, ovšem pro nižší teplotní stabilitu a problémy s technologií nenalezl širokého a celosvětového uplatnění.\n\nDDNP má význam v amatérské chemii, kde jej s výhodou využívají amatérští experimentátoři pro jeho relativně nízkou citlivost ke tření (která je dramaticky nižší než u azidu olovnatého, který patří naopak patří k třaskavinám s vysokou citlivostí na detonaci vlivem tření). Tímto tak snižují riziko náhodné detonace při plnění rozbušek, kterou je ale i tak nutno provádět bez přímého doteku rukou v zařízení pro potlačení detonace (typicky kbelík se sádrovým práškem). Citlivost na náraz je přibližně srovnatelná s azidem olovnatým, fulminátem rtuti nebo HMTD. Citlivost na výboje statické elektřiny je relativně vysoká, nižší než u HMTD, peroxidů acetonu nebo azidu olovnatého a naopak o něco vyšší než na jiskry citlivého fulminátu rtuťnatého.\n\nDetonační rychlost při hustotě 1,6 g/cm3 je 6900 m/s, 6600 m/s při hustotě 1,5 g/cm3 a 4400 m/s při 0,9 g/cm3. Pro výrobu rozbušek je ideální hustota 1,2 – 1,4 g/cm3, nad touto hodnotou již neprobíhá DDT a tak je jako náplň do rozbušek nepoužitelný.\n\nDDNP je vyráběn jednoduchou diazotací trinitrofenolu směsí NaNO2/HCl za silného chlazení.\n"}
{"id": "1371625", "url": "https://cs.wikipedia.org/wiki?curid=1371625", "title": "High Efficiency Image File Format", "text": "High Efficiency Image File Format\n\nHigh Efficiency Image File Format (HEIF, někdy vyslovován )\nje v informatice název formátu souboru (kontejneru) pro uložení samostatných obrázků nebo obrazových sekvencí. Byl vytvořen organizací MPEG (\"Moving Picture Experts Group\"), je definován jako MPEG-H Part 12 (ISO/IEC 23008-12) a sám o sobě je volně k dispozici. Uvnitř však používá proprietární formát dat HEVC.\n\nSkupina MPEG tvrdí, že v obrázku HEIF/HEVC může být při stejné kvalitě uložen dvojnásobek informací, než ve formátu JPEG o stejné velikosti i přesto, že byl uložen ve vyšší kvalitě.\n\nSpecifikace HEIF definuje uložení HEVC kódovaných intra-snímků (\"I-frame\") a HEVC sekvencí obrázků, ve kterých je v omezeném rozsahu implementována inter-frame predikce.\n\nHEIF soubory jsou kompatibilní s formátem ISO Base Media File Format (ISOBMFF, ISO/IEC 14496-12) a mohou obsahovat proudy, jako jsou titulky nebo zvuk.\n\nPožadavky a případy hlavního použití byly pro HEIF definovány v roce 2013.\nTechnický vývoj pak trval přibližně 1,5 roku a byl dokončen v létě 2015.\n\nV červnu 2017 oznámila firma Apple podporu pro HEIF v systému macOS High Sierra a iOS 11, které byly uvolněny v září 2017.\nFormát HEIF je v telefonech iPhone používán od systému iOS 11 pro ukládání fotografií (místo dříve používaného JPEG).\n\nNokia formát podporuje a zveřejnila open source JavaScript HEIF decoder na GitHubu, který funguje ve webovém prohlížeči.\n\nV prosinci 2017 firma Zoner vydala aktualizaci svého programu Zoner Photo Studio X, který jako první aplikace pro systém Windows nabídl podporu práce s formátem HEIF.\n\nV březnu 2018 získaly podporu formátu HEIF systémy Android P\na Microsoft Windows 10 (April update).\n\nV květnu 2018 byl vydán GIMP verze 2.10.2, který obsahuje podporu HEIF.\nPro dřívější verze byl k dispozici samostatný plugin.\n\n\n"}
{"id": "1371633", "url": "https://cs.wikipedia.org/wiki?curid=1371633", "title": "Bulvuška hlíznatá", "text": "Bulvuška hlíznatá\n\nBulvuška hlíznatá (\"Bunium bulbocastanum\") je vytrvalá, okolo půl metru vysoká bylina, kvetoucí v letních měsících drobnými, bílými květy sestavenými do okolíků. Je jediná z celkem asi 40 druhů rodu bulvuška, která se v české přírodě vyskytuje. Není zde rostlinou původní, ale příležitostně se objevující neofyt, na území náležející nyní do České republiky byla poprvé zjištěna roku 1879. Na nová místa se dostává zavlečením semen společně s osivem polních plodin.\n\nDruh má poměrně malý areál, v západní Evropě je rozšířen v Anglii, Francii, Španělsku a Beneluxu, ve středu Evropy roste jen v Německu a Švýcarsku a na jihu Evropy v Chorvatsku a Itálii, včetně Sicílie a Sardinie, jakož i na Korsice. Druhotně se dostala i do dalších zemí střední Evropy a oblasti okolo Středozemního moře, včetně severoafrického pobřeží.\n\nGeofyt rostoucí na loukách, pastvinách, neobdělávané půdě, v příkopech, na březích potoků, rybníků a jezer, jakož i na rozličných ruderálních stanovištích. Je nenáročnou bylinou, může růst na plném slunci i v polostínu, v půdě od písčité přes hlinitou až po jílovitou, s reakcí kyselou až neutrální, musí však být průběžně vlhká. Někdy bývá pěstována pro svou hlízu, pro její zdárný vývoj ale potřebuje dostatečně osluněné, vlhké stanoviště s dostatkem humusu i živin. Roste v nadmořské výšce do 1700 m n. m. Ploidie druhu je 2n = 20.\n\nVytrvalá bylina s chudolistou, řídce větvenou, plnou lodyhou 40 až 60 cm vysokou. Vyrůstá z hypokotylní, až 10 cm hluboko uložené kořenové hlízy, jež je na povrchu tmavohnědá, uvnitř bílá, měří v průměru 1 až 4 cm a má mnoho tenkých svazčitých kořenů. Lysá lodyha je přímá, jen ve spodní podzemní části zprohýbaná, v horní rozvětvená, na průřezu oblá a podélně slabě rýhovaná. Přízemní listy mají dlouhý řapík částečně ukrytý po zemí, jejich čepel bývá jednou až třikrát peřenosečné a 10 až 20 cm dlouhá. Lodyžní listy jsou oddálené, na pochvě přisedlé a tvarově podobné přízemním.\n\nBílé květy jsou sestavené do dlouze stopkatých, mnohočetných okolíků složených z 12 až 24 okolíčku, obal i obalíčky tvoří 5 až 10 šídlovitých listenů. Většinou oboupohlavné květy mají pět drobných kališních zoubků a pět bílých, asi 1 mm velkých korunních lístků s úzkým, dovnitř zahnutým lalokem. V květu je pět tyčinek s prašníky, dvouplodolistový spodní semeník se dvěma pouzdry a dvě čnělky na stylopodiu. Květy jsou protandrické (blizny dozrají, až se prašníky téhož květu vypylí), opyluje je hmyz přenosem pylu ze sousedních květů. Někdy se vyskytují květy jen samičí, mají zakrněné prašníky. Okolíky s květy se objevují počátkem léta v červnu a červenci, plody uzrávají v červenci a srpnu.\n\nPlod je dvounažka rozpadající se ve zralosti na dvě 4 mm dlouhá, červenohnědá, zakřivená merikarpia s podélnými světlými žebry. Rostlina se do blízkého okolí rozšiřuje každoročním přirůstáním nových hlíz, na větší vzdálenosti semeny (merikarpia) z dvounažek.\n\nV některých oblastech jižní Evropy je občas pěstována pro jedlé hlízy, které se vykopávají na podzim a jedí se syrové nebo se pečou na sezamovém oleji. Konzumují se bez slupky, mají podobnou chuť jako pečené kaštany a obsahují asi 60 % sacharidů a 7 % bílkovin, jsou ale poměrně drobné a nesnadno se vykopávají. Listy chutnají podobně jako petržel a syrové se používají na ozdobu a vařené k ochucení polévek a omáček. Plody bývají používány jako náhražka kmínu, jsou chuťově podobné. Ve středoevropských zemích se bulvuška hlíznatá vyskytuje jen vzácně.\n\n"}
{"id": "1371639", "url": "https://cs.wikipedia.org/wiki?curid=1371639", "title": "Seznam hor a kopců v Bosně a Hercegovině", "text": "Seznam hor a kopců v Bosně a Hercegovině\n\nToto je seznam významných hor a kopců v Bosně a Hercegovině řazený podle jejich nadmořské výšky.\n"}
{"id": "1371640", "url": "https://cs.wikipedia.org/wiki?curid=1371640", "title": "Tomáš Prokeš", "text": "Tomáš Prokeš\n\nTomáš Prokeš (* 14. ledna 1970 Plzeň) je bývalý český a československý reprezentant v orientačním běhu.\n\n"}
{"id": "1371671", "url": "https://cs.wikipedia.org/wiki?curid=1371671", "title": "Římskokatolická farnost Dražice", "text": "Římskokatolická farnost Dražice\n\nŘímskokatoická farnost Dražice je územním společenstvím římských katolíků v rámci táborského vikariátu Českobudějovické diecéze.\n\nPlebánie se připomíná v Dražicích v roce 1359, později zanikla. Farnost byla zřízena v roce 1754.\nFarnost je administrována ex currendo z Tábora-Klokot.\n\n"}
{"id": "1371672", "url": "https://cs.wikipedia.org/wiki?curid=1371672", "title": "Římskokatolická farnost Borotín u Tábora", "text": "Římskokatolická farnost Borotín u Tábora\n\nŘímskokatoická farnost Borotín u Tábora je územním společenstvím římských katolíků v rámci táborského vikariátu Českobudějovické diecéze.\n\nPlebánie v Borotíně je poprvé písemně doložena v roce 1386. V roce 1612 se Borotín stal filiálkou Jistebnice, farnost v místě byla ustavena až v roce 1725. V roce 1990 bylo na borotínské faře provizorně sídlo \"Cisterciáckého opatství Vyšší Brod\", jehož statutárem (převorem-administrátorem) byl jmenován P. Vojtěch Ivo Kvapil, O.Cist., tehdejší borotínský duchovní správce. Sídelního duchovního správce měla farnost do roku 2000.\n\nFarnost je administrována ex currendo z Chotovin.\n\n"}
{"id": "1371680", "url": "https://cs.wikipedia.org/wiki?curid=1371680", "title": "Bitva u Cressonských pramenů", "text": "Bitva u Cressonských pramenů\n\nBitva u Cressonských pramenů proběhla 1. května 1187 mezi Jeruzalémským královstvím a Ajjúbovci u místa zvaného Cressonské prameny nedaleko Nazaretu. Křižáci byli poraženi. Ze 130 rytířů bitvu přežili pouze tři včetně velmistra templářů Gérarda z Ridefortu. Velmistr johanitů Roger de Moulins padl. Ke smůle křižáků byla bitva u Cressonských pramenů jen pouze předehrou porážky daleko rozsáhlejší, a tou byla o dva měsíce později bitva u Hattínu. Než došlo k této osudné bitvě, sultán Saladin vyslal napřed na křižácké území ve směru k Tiberiadě menší vojsko vedené vojevůdcem Gökbörim, aby se pomstil za útok Renauda de Châtillon, pána Zajordánska, na muslimskou karavanu. Na vpád vojska nejrychleji zareagoval velmistr Gérard z Ridefortu, který shromáždil menší armádu, čítající templářské rytíře z posádek řádových hradů spolu s rytíři z Nazaretu, kterých bylo dohromady 130, dále 400 pěších a neznámý počet turkopolů. Křižácké vojsko se však u Cressonských pramenů nedokázalo početně ani takticky vyrovnat ajjúbovským silám a podlehlo.\n\nO dva měsíce později Gérard vedl templáře znovu, a to k Hattínským rohům, kde už na křižáky čekal hlavní muslimský voj vedený sultánem Saladinem. Bitva u Hattínu dopadla pro křižáky katastrofálně a Gérard z Ridefortu tentokrát padl do muslimského zajetí.\n\n"}
{"id": "1371688", "url": "https://cs.wikipedia.org/wiki?curid=1371688", "title": "Jiří Mrázek", "text": "Jiří Mrázek\n\nJméno a příjmení Jiří Mrázek nosí více osob:\n\n"}
{"id": "1371690", "url": "https://cs.wikipedia.org/wiki?curid=1371690", "title": "Natland Group", "text": "Natland Group\n\nNATLAND je česká investiční skupina, která se zaměřuje na private equity a development, primárně na českém a slovenském trhu. Skupina se specializuje na řešení problémových aktiv (distressed assets) a MBO transakce. Vyznává hands-on přístup k investicím s aktivním zapojením do řízení projektů. NATLAND patří také mezi rezidenční developery a je aktivní při podpoře technologických startupů prostřednictvím platformy Mindforge. \nSkupinu NATLAND (dříve NATLAND Group) založil a většinově vlastní Tomáš Raška. Dalšími partnery jsou Jana Sečkářová, Karel Týc a David Manych.\n\nNATLAND byl založen v roce 2002. V průběhu působení na trhu společnost postupně rozšiřovala aktivity do stávajícího uspořádání: private equity, real estate development a řešení problémových aktiv. Jde například o stavební společnost Prominecon, basketbalový klub BK Pardubice a nejznámější případ, fotbalový klub SK Slavia Praha.\n„Za ta léta jsem se naučil, že ne vše je o penězích. Jde o zkušenosti, znalosti, čas i píli, to vše v celém týmu. Pokud chcete některé projekty posunout dopředu, musíte umět, musíte znát, mít chuť investovat čas a být připravený vydržet,“ zakladatel Tomáš Raška takto doplňuje vznik motta firmy „Investice nejsou jen peníze“. Po dobu existence společnosti řešil několik známých příkladů problémových aktiv, čímž vzbudil velký zájem médií. „Pokud řešíte tzv. distressed assets, nemůžete počítat s tím, že vás budou mít všichni rádi,\" vysvětluje Tomáš Raška.\n\n2003: Založena skupina, původně jako M&A a transakční boutique\n\n2003: Založena poradenská skupina APOGEO.\n\n2005–2006: Spolufinancování bytových domů Čtyřlístek a Kopretina. Investice do projektu fotovoltaických elektráren Energy 21.\n\n2007: Akvizice a záchrana prvoligového basketbalového klubu BK Pardubice\n\n2009: Vybudování holdingové struktury společnosti se sídlem na Kypru.\n\n2011: Záchrana a restrukturalizace fotbalového klubu SK Slavia Praha.\n\n2011: Většinový vlastník fotbalového stadionu Eden.\n\n2013: Akvizice společnosti Prague City Golf.\n\n2014: Vstup do společnosti GAUSS Algorithmic (seed investice).\n\n2015: Uvedení nového konceptu bister pod tradiční značkou Jan Paukert, k níž skupina získala výhradní práva od dědiců Jana Paukerta, \"vynálezce\" typicky českých chlebíčků.\n\n2015: Akvizice majoritního podílu ve společnosti KLIKA-BP a polovičního podílu v BELLO.\n\n2016–2017: Akvizice společností CleverFarm a CleverMaps a jejich propojení v rámci technologické platformy Mindforge. \n\n2017–2018: Investice do developerských projektů Bubeneč Gardens a Lipenecký park.\n\n2018: Dokončení prodeje bratislavského výrobce elektřiny a tepla slovenské pobočce Veolia, prodej majetkové účasti v lahůdkářství Jan Paukert a prodej společnosti AVANT.\n\n2018: Převzetí firmy Jet Money společností EC Financial Services. \n\nReálná hodnota majetkových účastí ve správě NATLANDu se v roce 2018 zvýšila z původních 1,15 mld. na současných 1,3 mld. Kč. Celkové tržby majetkových účastí skupiny se pohybují na úrovni 1,3 mld. Konsolidovaný zisk vzrostl na 642 mil. Kč. Rodina firem Natland zaměstnává zhruba 500 lidí a obsluhuje přes 15 tis. zákazníků.\n\nZakladatel a majoritní akcionář NATLANDu. Zodpovídá za strategii skupiny a řízení klíčových projektů napříč segmenty finančních služeb a korporátních investic, zejména v oblasti distressed assets.\n\nVěnuje se řízení developerských projektů a na konci roku 2017 byla časopisem Forbes v tradičním žebříčku ohodnocena jako 44. nejvlivnější žena České republiky.\n\nNATLAND investuje zejména do majetkových účastí ve středně velkých firmách. Vyznává hands-on přístup, tedy aktivní a přímé zapojení do řízení jednotlivých majetkových účastí. Skupina od roku 2018 postupně obrací svou pozornost k velkým projektům.\n\nV rámci private equity propojuje NATLAND expertní znalosti a zkušenosti z realizovaných transakcí s financováním vybrané společnosti. Projekty private equity: technologický hub Mind Forge Group, Klika-BP, Prague City Golf či EC Financial Services.\n\nNATLAND se věnuje různým druhům financování:\n\n\nInvestiční fond Avant Energy, který spadá pod Natland, prodal v srpnu 2018 bratislavskou paroplynovou elektrárnu, která dodává firmě Veolia. „Paroplynové elektrárny, které vyrábí elektrickou energii přeměnou z chemické energie vázané v zemním plynu, jsou považovány za výrazně čistší zdroj než uhelné elektrárny.“\n\nV oblasti rezidenčního developmentu NATLAND Real Estate spolu s partnery realizoval projekty v objemu zhruba 3 miliardy korun.\n\nDeveloperský projekt Čakovický park byl třikrát zvolen veřejností za nejlepší realitní projekt.\n\nV roce 2018 byla zahájena výstavba projektů Lipenecký park nebo Bubeneč Gardens.\n\nNATLAND se zaměřuje na restrukturalizaci firem v problémech, tzv. distressed assets. Obvykle se firmy dostávají do potíží v důsledků sporů mezi akcionáři, mezigenerační výměně, vypořádání dědictví, nečekané regulaci či nepříznivé situaci na trhu.\n\nÚstav nezávislé žurnalistiky začal v roce 2014 vydávat web Hlídacípes.org. Jde o unikátní neziskový projekt žurnalistiky ve veřejném zájmu. Zakladatel NATLANDu Tomáš Raška tento projekt podporuje nejen finančně. Stal se také členem správní rady ústavu. Hlídacípes.org si za několik málo let svého působení odnesl již několik novinářských cen, např. Křišťálovou lupu za rok 2017.\n\nSdružení, které oceňuje významné tuzemské firmy, v roce 2017 podruhé vyhlásilo cenu Ambasador ČR. Těmi se v roce 2017 stali: tenistka Petra Kvitová, herec Jiří Bartoška a architektka Eva Jiřičná.\n\nNATLAND je dlouholetým partnerem svazu a také tradiční ankety, kterou v roce 2018 vyhrála Ester Ledecká. Stala se tak potřetí v řadě Královnou bílé stopy.\n\nCelodenní investiční konference pořádaná magazínem MontyRich. Mezi hlavní témata patří psychologie investora, akcie, private equity, nemovitosti, energetika a kryptoměny. Natland byl hlavním partnerem konference v roce 2018.\n\nPrague City Golf je inspirovaný linksovými hřišti ve Skotsku a Irsku. Na jeho podobě se podíleli zkušený britský architekt Jeremy Ford, německý golfový profesionál s českými kořeny Alex Čejka a shaper přezdívaný Leonardo da Vinci s bagrem Mick McShane. Na hřišti jsou tzv. spill offs, uměle vytvořené terénní vlny, plochy s červenými písky – sandy wastes i klasické linksové pot bunkers. Disponuje rozsáhlými tréninkovými plochami, jedním z největších driving range v ČR, cvičnou devatenáctou jamkou a největším puttovacím greenem v ČR.\n\nPrague City Golf ACADEMY – vznikla v roce 2018 ze \"Slavíček Golf Academy\" a navazuje na tradici této nejdéle působící české golfové školy.\n\nMind Forge je technologický hub zaměřený na investice do projektů, které využívají prvky strojového učení, prediktivní analytiky či umělé inteligence. Sídlí v Brně a sdružuje společnosti CleverFarm, CleverMaps, CleverAnalytics, SODAT SW, Cognito.CZ, Colpirio.com, GAUSS Algorithmic. Všechny tyto firmy se věnují problematice práce s daty s využitím prediktivní analytiky, strojového učení, kybernetické bezpečnosti, lokační analýzy a vizualizace.\n\n"}
{"id": "1371699", "url": "https://cs.wikipedia.org/wiki?curid=1371699", "title": "Štěpán Hak", "text": "Štěpán Hak\n\nŠtěpán Hak (* 13. srpna 1986) je český dramatik, scenárista a herec. Narodil se v roce 1986 a dětství prožil v Rohoznici na Jičínsku, studoval v Miletíně. Nyní žije v nedaleké vesnici Tetín. Věnuje se především psaní divadelních her a filmových scénářů. Jeho tvorba je spjata s podkrkonošským regionem. Většinu jeho divadelních her uvedl v premiéře spolek Miletínská pivovarská zahrádka. Sám Hak ve svých hrách často vystupuje.\n\nHakova tvorba je spjata s podkrkonošským regionem, především s městem Miletín. Ve své první divadelní hře Vázání Kytice vytvořil mystifikační příběh o miletínském rodáku Karlu Jaromíru Erbenovi. Příběh parafrázuje dění kolem vzniku sbírky Kytice a rozvíjí myšlenku „Co když Kytice měla být původně veselá?“. Toto dílo bylo v roce 2017 pod stejným názvem zfilmováno. Druhá divadelní hra Husička se odehrává v roce 1968. Zachycuje události tohoto roku tak, jak je mohla prožít „obyčejná“ miletínská rodina. K 890. výročí založení města Miletín vznikla divadelní hra Elita, která připomíná důležité události, historické postavy, panovnické rody i jiné „mocenské organizace“, které se podílely na historii města. Tématu Sudet na konci druhé světové války se Hak věnuje ve své poslední hře Opuštění. Tato divadelní hra byla přeložena do německého jazyka.\n\n\n\n\n"}
{"id": "1371701", "url": "https://cs.wikipedia.org/wiki?curid=1371701", "title": "Římskokatolická farnost Šebířov", "text": "Římskokatolická farnost Šebířov\n\nŘímskokatoická farnost Šebířov je územním společenstvím římských katolíků v rámci táborského vikariátu Českobudějovické diecéze.\n\nV roce 1358 je v Šebířově doložena plebánie. Farnost byla obnovena roku 1725.\n\nFarnost nemá sídelního duchovního správce a je administrována ex currendo z Mladé Vožice.\n\n"}
{"id": "1371705", "url": "https://cs.wikipedia.org/wiki?curid=1371705", "title": "Martin Bareš", "text": "Martin Bareš\n\nMartin Bareš (* 25. listopadu 1968 Brno) je český profesor neurologie, od září 2019 rektor Masarykovy univerzity, předtím od února 2018 do září 2019 děkan Lékařské fakulty Masarykovy univerzity.\n\nV únoru 2018 se stal děkanem Lékařské fakulty Masarykovy univerzity. Funkci převzal po Jiřím Mayerovi, který byl v pozici děkana v období 2010–2018. S nástupem na post děkana ukončil své působení jako prorektor univerzity, jakož i místo zástupce přednosty I. neurologické kliniky pro vědu a výzkum.\n\nDne 1. dubna 2019 ho akademický senát Masarykovy univerzity zvolil do funkce rektora univerzity. V prvním kole tajné volby získal Bareš od 50 přítomných senátorů 36 hlasů; jeho protikandidáta, proděkana přírodovědecké fakulty Jaromíra Leichmanna, volilo 11 senátorů, tři odevzdané hlasy byly neplatné. Zkušenosti s působením ve vedení školy sbíral Bareš v letech 2011–2018, kdy působil nejprve jako její prorektor pro rozvoj a poté prorektor pro akademické záležitosti. Za své priority označil Bareš v době volby posilování role univerzity jako pilíře svobody v současné společnosti a zvýšení kvality vzdělávání, vědy a výzkumu na mezinárodní úrovni. Dne 11. července 2019 jej do funkce rektora jmenoval prezident Miloš Zeman, a to s účinností od 1. září téhož roku. Ve funkci tak nahradil Mikuláše Beka, kterému skončilo druhé volební období a o zvolení se tedy už ucházet nemohl. Bareš také k 1. září 2019 rezignoval na post děkana Lékařské fakulty.\n\nJe přednášejícím v oborech všeobecné lékařství, zubní lékařství, optometrie, fyzioterapie, neurofyziologie pro studenty přírodních věd LF MU a školitel doktorandů oborové rady neurologie a neurovědy.\n\nPůsobí v těchto vědeckých radách: Masarykova univerzita, Lékařská fakulta MU a CEITEC MU, dále též UPOL, Lékařská fakulta UPOL, Fakulta veterinárního lékařství VFU. Je členem České lékařské komory, České neurologické společnosti, České společnosti klinické neurofyziologie, České lékařské společnosti Jana Evangelisty Purkyně, Movement Disorders Society, Society for the Research on the Cerebellum a Society for Neuroscience. Rovněž je členem redakční rady časopisů Clinical Neurophysiology, Behavioural Neurology, Tremor and Other Hyperkinetic Movements a Biomedical Papers.\n\nJe ženatý, má dva syny a dceru.\n\n"}
{"id": "1371712", "url": "https://cs.wikipedia.org/wiki?curid=1371712", "title": "Ginzkey", "text": "Ginzkey\n\nPříjmení Ginzkey má více nositelů:\n"}
{"id": "1371719", "url": "https://cs.wikipedia.org/wiki?curid=1371719", "title": "Světový pohár v běhu na lyžích 1989/1990", "text": "Světový pohár v běhu na lyžích 1989/1990\n\nSvětový pohár v běhu na lyžích 1989/90 byl devátým ročníkem Světového poháru v běhu na lyžích pod záštitou Mezinárodní lyžařské federace (FIS). Muži i ženy odjeli celkem 11 individuálních závodů, k tomu muži 5 štafet, ženy dokonce 6 štafet. Celkovými vítězi se stali Nor Vegard Ulvang a Ruska Larisa Lazutinová.\n"}
{"id": "1371720", "url": "https://cs.wikipedia.org/wiki?curid=1371720", "title": "Irish League 1967/68", "text": "Irish League 1967/68\n\nIrish League 1967/68 byla nejvyšší severoirskou fotbalovou soutěží v sezoně 1967/68. Vítězem se stal a do Poháru mistrů evropských zemí 1968/69 se kvalifikoval tým Glentoran FC, druhý Linfield FC si zajistil účast ve Veletržním poháru 1968/69. Vítězstvím v poháru si zajistil účast v Poháru vítězů pohárů 1968/69 Crusaders FC.\n\nHrálo 12 týmů dvoukolově systémem podzim-jaro, nikdo nesestupoval.\n\n"}
{"id": "1371734", "url": "https://cs.wikipedia.org/wiki?curid=1371734", "title": "Světový pohár v běhu na lyžích 1990/1991", "text": "Světový pohár v běhu na lyžích 1990/1991\n\nSvětový pohár v běhu na lyžích 1990/91 byl desátým ročníkem Světového poháru v běhu na lyžích pod záštitou Mezinárodní lyžařské federace (FIS). Muži i ženy odjeli celkem 12 individuálních závodů a 5 štafet. Celkovými vítězi se stali Rusové Vladimir Smirnov a Jelena Vjalbeová.\n\n"}
{"id": "1371736", "url": "https://cs.wikipedia.org/wiki?curid=1371736", "title": "Josef Křičenský", "text": "Josef Křičenský\n\nJosef Křičenský (10. října 1871 Nový Bydžov – 25. března 1930 Prostějov), byl český dramatik, režisér, herec a fotograf.\n\nNarodil se v Novém Bydžově v rodině důchodního Jana Křičenského. Po absolvování obecné školy studoval v letech 1882–1887 na gymnáziu v Novém Bydžově. Během studia se aktivně zapojil do tvorby studentského časopisu. Již jako středoškolák vytvořil drama s názvem „Pozdě“, které bylo uvedeno při oslavách Mistra Jana Husa. Později pokračoval ve vzdělávání v Praze, kde externě navštěvoval pražskou malířskou akademii. Následujících osm roků strávil cestováním. Poznal mnohé země v Evropě a zavítal i do několika zemí Orientu. Na živobytí si vydělával prodejem vlastních grafických výtvorů. Po návratu do Prahy se téměř výhradně věnoval ochotnickému, ale i profesionálnímu divadlu. Působil střídavě ve Švandově divadle na Smíchově, v Uranii a ve Vinohradském divadle. V roce 1898 se Josef Křičenský oženil s Marií Schormovou dcerou pražského klenotníka. Spolu měli tři dcery, Marii (* 1897), Johanu (* 1898) a Aloisii (* 1899) a zprvu se rodina usadila v Jelení ul. čp. 200 na Hradčanech. Mezi jeho další záliby patřilo fotografování a stál u zrodu české němé kinematografie. S Janem Kříženeckým za kamerou režíroval roku 1910 komedii „Jarní sen starého mládence“ a zahrál si v tomto filmu hlavní roli. Během svého pražského pobytu vystřídal několik bytů na Hradčanech, pobýval i na Smíchově a na Starém i Novém Městě. V roce 1913 se odstěhoval do Prostějova, kde se živil jako městský úředník. Ihned se zapojil do kulturního dění a byl činný na prostějovských ochotnických scénách. Jeho činnost přerušila vypuknuvší první světová válka a v roce 1915 byl povolán na frontu. Po skončení války nastoupil v roce 1919 jako režisér a herec do prostějovského \"Intimního divadla\". Záhy se stal vůdčí osobností a divadlo přivedl k uměleckému rozkvětu. Za 11 let svého působení zde nastudoval na 500 her. Josef Křičenský zemřel v Prostějově roku 1930.\n\n\n\n\n\n\n"}
{"id": "1371738", "url": "https://cs.wikipedia.org/wiki?curid=1371738", "title": "Obléhání Tiberiady", "text": "Obléhání Tiberiady\n\nK obléhání Tiberiady ajjúbovským sultánam Saladinem došlo 2. července roku 1187, jen dva dny před pro křižáky osudnou bitvou u Hattínu. Saladin tímto krokem hodlal vylákat k boji na bitevní pole jeruzalémského krále Guye de Lusignan a jeho armádu, která se tou dobou zdržovala na výhodné obranné pozici u pramenů La Saphorie, což se mu nakonec i podařilo.\n\nV noci 2. července se odehrála v křižáckém táboře válečná porada, během které se mělo rozhodnout o dalším postupu. Někteří křižáčtí vůdci prosazovali, aby armáda okamžitě vyrazila obleženému městu na pomoc i za cenu rizika dlouhého pochodu přes rozpálenou poušť. Město zůstalo osamoceno na pospas Saladinovi jen s minimální obranou. Raimond III. z Tripolisu vyzýval krále ke zdrženlivost, avšak ten byl velmistrem templářů Gérardem z Ridefortu a Renaudem z Châtillonu nařčen ze zbabělosti. Král nakonec vyslyšel smělých výzev radikálů a zavelel k pochodu. Nikdo si příliš nechtěl připouštět Saladinovu lest. Tou dobou již ale bylo pro křižáky příliš pozdě. Obrana města nevydržela ani den. Ještě téhož dne 2. července 1187 byla Tiberiada dobyta. Předtím se posádka města ještě marně pokusila obléhatele uplatit, avšak bez úspěchu. Samotné město padlo velice rychle a část obránců s hraběnkou Eschivou se naposledy pokusily o ozbrojený odpor z opevněné citadely, ale i ta toho samého dne padla.\n\nO dva dny později dorazila křižácká armáda žíznivá a vyčerpaná k Hattínským rohům, kde byla posléze hlavní částí Saladinova vojska na hlavu poražena.\n\nRozhodnutí křižáků opustit výhodné pozice a vyrazit obleženému městu na pomoc se ukázalo jako neprozřetelný čin, avšak nikoli bezdůvodný. Nejen proto, že hraběnka Eschiva de Bures byla ženou Raimonda z Tripolisu. Muslimská vojska, lačnící po kořisti či odplatě za minulá příkoří od křižáků, se hodlala na bezbranném městě pomstít. Saladin rozkázal vojsku město vyplenit a zpustošit. Hradby byly strženy. Obyvatelstvo, pokud neuteklo, bylo zajato nebo vyvražděno. Město prakticky přestalo existovat a již nikdy se ze své zkázy nevzpamatovalo.\n\n"}
{"id": "1371747", "url": "https://cs.wikipedia.org/wiki?curid=1371747", "title": "Světový pohár v běhu na lyžích 1991/1992", "text": "Světový pohár v běhu na lyžích 1991/1992\n\nSvětový pohár v běhu na lyžích 1991/92 byl jedenáctým ročníkem Světového poháru v běhu na lyžích pod záštitou Mezinárodní lyžařské federace (FIS). Muži i ženy odjeli celkem 12 individuálních závodů a 5 štafet. Celkovými vítězi se stali Nor Bjørn Dæhlie a Ruska Jelena Vjalbeová.\n\n"}
{"id": "1371749", "url": "https://cs.wikipedia.org/wiki?curid=1371749", "title": "Brouhot", "text": "Brouhot\n\nAutomobiles G. Brouhot & Cie byl francouzský výrobce automobilů a motorů.\n\nCharles Brouhot založil v poslední dekádě 19. století ve Vierzonu společnost vyrábějící zemědělské stroje a zařízení. V roce 1898 vznikla samostatná společnost \"Automobiles G. Brouhot & Cie\", sídlící taktéž ve Vierzonu. Ta ukončila výrobu automobilů v roce 1911. Mateřská firma v roce 1914 vyhlásila bankrot. Převzala ji Société Française de Vierzon, vyrábějící už desítky let předtím zemědělské stroje a od 30. let 20. století také traktory.\n\nPrvní typ automobilu firmy měl vzadu naležato uložený dvouválec. V roce 1903 vznikly vozy se dvouválcem \"10 CV\" a čtyřválci, označené \"15 CV\" a \"20 CV\". Motor v nich byl už uložen klasicky a poháněl hnanou nápravu řetězem. Později firma vyráběla vozy se čtyřválcovými motory o výkonu 10 až 60 koní. V roce 1906 vznikl „dvouválcový“ model \"8 CV\" s kardanem. Poslední typ, \"9 CV\" byl na trh uveden v roce 1908.\n\nJedno z dochovaných vozidel je ve sbírce \"Musée Auto Moto Vélo\" v Châtellerault.\n\nV roce 1903 se konal závod z Paříže do Madridu. Firma se účastnila s vozem postaveným pro tento závod s motorem o objemu 8013 cm³ a výkonu 40 koní. U Angoulême ale vůz havaroval. Kromě spolujezdce-mechanika zahynuli také dva diváci a firma Brouhot automobilový sport opustila.\n\nMotory firmy Brouhot osazovaly své vozy firmy Ateliers P. Sage a Elswick Motor.\n"}
{"id": "1371750", "url": "https://cs.wikipedia.org/wiki?curid=1371750", "title": "Silnice III/00354", "text": "Silnice III/00354\n\nSilnice III/00354 je silnice III. třídy, která vede z Českých Budějovic do vsi Opalice. Její číslo je odvozené od silnice I. třídy č. I/3 kterou křižuje. Je dlouhá 12 km a prochází jedním okresem.\n\n\n"}
{"id": "1371756", "url": "https://cs.wikipedia.org/wiki?curid=1371756", "title": "Communa", "text": "Communa\n\nFirma Communa je specializovaná agentura na oblast public relations (vztahy s veřejností). Zaměřuje se na korporátní a regionální komunikaci a podporuje vybrané průmyslové sektory.\n\nOd roku 2006 organizuje soutěže Vodafone Firma roku a Česká spořitelna Živnostník roku. V roce 2016 přibyla soutěž Nejlepší startup roku pro firmy mladší než 3 roky. První vítězný startup byla firma Neuron soundware, v roce 2017 vyhrál fintech startup Spendee.\n\nVýzkum \"Město pro byznys\" hodnotící podnikatelský potenciál českých měst a obcí organizuje agentura Communa od roku 2009. Hodnotí se podle 34 kritérií rozdělených do kategorie podnikatelské prostředí a přístup veřejné správy.\n\n"}
{"id": "1371762", "url": "https://cs.wikipedia.org/wiki?curid=1371762", "title": "Římskokatolická farnost Chotoviny", "text": "Římskokatolická farnost Chotoviny\n\nŘímskokatoická farnost Chotoviny je územním společenstvím římských katolíků v rámci táborského vikariátu Českobudějovické diecéze.\n\nPlebánie v Chotovinách je doložena poprvé v roce 1366. Kostel byl postaven pod patronací rodu Rožmberků kolem roku 1380. Od roku 1654 jsou vedeny farní matriky.\nFarnost má sídelního duchovního správce, který zároveň ex currendo spravuje farnosti Borotín, Hoštice u Tábora, Miličín, Neustupov a Střezimíř.\n\n"}
{"id": "1371773", "url": "https://cs.wikipedia.org/wiki?curid=1371773", "title": "Madame Monsieur", "text": "Madame Monsieur\n\nMadame Monsieur je francouzské hudební duo skládající se ze zpěvačky Émilie Satt a producenta Jeana-Karla Lucase. S písní \"Mercy\" reprezentovali Francii na 63. ročníku soutěže Eurovision Song Contest v Lisabonu 12. května 2018. Ve finále skončili na 13. místě se 173 body, přičemž u porot na místě 8. se 114 body, v diváckém hlasování s výsledkem 59 bodů pak na 17. místě.\n\nÉmilie Satt, vlastním jménem Émilie Sattonet, a Jean-Karl Lucas se poprvé setkali již v roce 2008, následně spolupracovali na Émiliině EP s názvem \"01\". V roce 2013 oficiálně založili duo \"Madame Monsieur\" a následně vydali společné EP nazvané \"Malibu\". V roce 2015 nastal zlom vydáním skladby \"Smile\", kterou společně napsali pro francouzského rappera Youssouphu. Také se zúčastnili hudební show \"Taratata\" na stanici France 2. Jejich debutové album s názvem \"Tandem\" potom vyšlo 4. listopadu 2016. Pro zpěváka Lisandra Cuxiho napsali píseň \"Danser\", se kterou se stejně jako duo účastnili soutěže \"Destination Eurovision\" v lednu 2018.\n\nSama Émilie Satt se angažuje i v reklamním světě. Její hlas lze zaslechnout i ve spotech firem jako Chanel či Lacoste. Zpěvačka se objevila také ve filmu \"Každý druhý týden (a půlka prázdnin)\". Zpívala také pro belgickou skupinu Hooverphonic.\n\nV roce 2015 se členové uskupení vzali.\n\nS písní \"Mercy\" byli 1. ledna 2018 oznámeni jako účastníci francouzského národního kola \"Destination Eurovision\" o 2 semifinálí a jednom finále. Z 2. semifinále postoupili 20. ledna do finále, které se konalo 27. ledna. Ve finále zvítězili v diváckém hlasování, u odborné poroty skončili na 3. místě. Po sečtení všech bodů zvítězili a mohli tak reprezentovat Francii na Eurovision Song Contest 2018 v Lisabonu. Francie, jako člen tzv. Velké pětky, automaticky postoupila do finále, které se uskutečnilo 12. května. V něm duo získalo 173 bodů a zařadilo se tak na 13. místo.\n\nStyl hudebního dua byl magazíny The Huffington Post a Wiwibloggs, který se zabývá právě Eurovizí, přirovnán k francouzské zpěvačce Héloïse Letissier vystupující pod uměleckým jménem Christine and the Queens.\n\n\n\n\n"}
{"id": "1371778", "url": "https://cs.wikipedia.org/wiki?curid=1371778", "title": "Michael Bond", "text": "Michael Bond\n\nThomas Michael Bond CBE (13. ledna 1926 - 27. června 2017) byl britský autor známý především díky jeho sérii dětských knih o Medvídku Paddingtonovi. Po celém světě bylo prodáno více než 34 milionů těchto knih a příběh roztomilého medvídka se dočkal i několika filmových zpracování. První kniha o Paddingtonovi vyšla v roce 1958 a poslední v roce 2017, tedy v rozpětí 59 let.\n\nThomas Michael Bond se narodil 13. ledna 1926 v Newbury v Berkshire do rodiny vedoucího pošty. Vyrůstal v Readingu, kde chodil na místní železniční stanici sledovat projíždějící vlak \"Cornish Riviera Express\", jenž v něm vzbudil zájem o vlaky. Na své dětství vzpomínal velmi rád, v rozhovoru pro Guardian řekl: \"\"Myslím si, že nejcennější věc, kterou můžete dítěti dát, je váš čas...Nikdy jsem jako malý nešel spát bez pohádky.\"\"\n\nNa školní léta už tak rád nevzpomínal, jelikož jej jeho rodiče, kteří nikdy do kostela nechodili, přihlásili na velmi přísnou katolickou školu Presentation College. V důsledku čehož své vzdělání ukončil už ve 14 letech a začal pracovat jako úředník pro místní advokátní kancelář. Když mu bylo 15 let, nastoupil do BBC jako asistent.\n\nJeho začínající kariéra mohla náhle skončit, jelikož na budovu v níž pracoval, dopadly čtyři německé bomby. Při tomto leteckém náletu zemřelo 41 lidí a mnoho dalších bylo zraněno. Bond vyvázl bez zranění.\n\nV roce 1943 se dobrovolně přihlásil k RAF a později sloužil v Britské armádě až do roku 1947.\n\nSvůj první krátký příběh, napsaný během pobytu v Káhiře s armádou, prodal časopisu London Opinion v roce 1945. O dva roky později se vrátil do BBC a v roce 1950 se zde stal kameramanem, pracoval na různých projektech - např. na nejdéle běžící dětské TV show Blue Peter. Během práce v BBC pokračoval v psaní krátkých povídek. V roce 1958 vyšla jeho první kniha o Medvídku Paddingtonovi (\"A Bear Called Paddington\"). A to byl začátek série knih o medvědovi, který do Londýna přicestoval až z dalekého Peru a kterého na nádraží Paddington nalezne rodina Brownových a adoptuje jej.\n\nV roce 1965 Bond opouští práci v BBC, aby se mohl naplno věnovat psaní.\n\nPříběhy Paddingtona byly vydány ve více než 20 zemích světa, přeloženy do 40 jazyků a prodalo se přes 34 milionů výtisků. Tyto nesmírně populární příběhy byly mnohokrát zpracovány filmaři (poprvé v roce 1975). Nejnovější filmová adaptace Paddington 2 je z roku 2017.\n\nBond napsal ještě další knihy pro děti. Například sérii příběhů o dobrodružství morčete jménem Olga da Polga, pojmenovaného podle domácího mazlíčka jeho rodiny.\n\nDospělým čtenářům věnoval sérii knih o francouzském detektivovi Monsieur Pamplemousse, který opustil policii a stal se restauračním kritikem. Pamplemousse a jeho věrný pes cestují po zemi, chutnávají různá menu a dostávají se do řady komických tajemných dobrodružství.\n\nBond psal příběhy o Paddingtonovi i v posledních měsících jeho života. Jednou byl dotázán, jak je možné, že popularita Paddingtona vydržela i v době počítačů a internetu. On odpověděl: \"\"Paddington je věčně optimistický ... Je to prostě radost malého medvěda, který je outsider a který se dostává do různých malérů a nepříjemností - vždy s nejlepšími úmysly...\"\"\n\nZa zásluhy v literatuře, konkrétně v literatuře pro děti a mládež, byl jmenován důstojníkem Řádu britské říše(OBE) v roce 1997.V roce 2007 mu udělila Univerzita v Readingu ocenění Honorary Doctor of Letters.\n\nMichael Bond byl dvakrát ženatý. První ženou se v roce 1950 stala Brenda Mary Johnson, s níž se později rozvedl. Krátce po rozvodu (1981) se jeho druhou ženou stala Susan Marfrey Rogers. Bond měl dvě děti - syna Anthonyho a dceru Karen. Žil nedaleko nádraží Paddington v Londýně, tedy místa, které se stalo inspirací tolika jeho knih.\n\n\"převzato z anglické wikipedie\"\n\nSérie o Medvídku Paddingtonovi\nSérie Olga da Polga\nObrázkové knihy\nSérie Monsieur Pamplemousse\nDalší knihy\n"}
{"id": "1371782", "url": "https://cs.wikipedia.org/wiki?curid=1371782", "title": "Mainet", "text": "Mainet\n\nMainet je francouzský středověký hrdinský epos z konce 12. století, jeden z tzv. \"chansons de geste\". Vypráví o mládí Karla Velikého, a proto patří do \"Karolínského (královského) cyklu\". Je složená v alexandrínech, zčásti asonovaných, z části rýmovaných. Je dochována v šesti fragmentech a její velká část je ztracena. Existuje rovněř franko-italská verze s názvem \"Karleto\", dochovaná v rukopise \"La geste Francor\" z první poloviny 14. století.\n\nPíseň vypráví o Karlově mládí a jeho pobytu v Toledě u saracénského krále Galafra, kde se pod přezdívkou Mainet skrývá před svými dvěma nevlastními bratry, kteří jej po smrti Pipina Krátkého chtějí zavraždit a zmocnit se tak trůnu. Návrat Karla do vlasti a jeho vítězství nad uchvatiteli je obsahem nedochovaného eposu \"Basin\" z 13. století, jehož děj je znám z norského prozaického zpracování \"Karlamagnús saga\".\n\nNelegitimní synové krále Pipina Krátkého Heldri a Rainfroi (jejich původ je popsán v písni \"Berta s velkýma nohama\") otráví krále i jeho ženu Bertu, aby se zmocnili trůnu. V cestě jim stojí ještě jejich nevlastní bratr Karel, jediný oprávněný králův následník. Věrný sluha David pomůže Karlovi uprchnout do Toleda k saracénskému králi Galafrovi, kterému pod jménem Mainet (zdrobnělina, něco jako Maličký) prokáže významné služby, zejména mu pomůže vyhrát rozhodující bitvu s jeho nepřáteli. Králova dcera Galienne se do Karla zamiluje. Aby jí získal, musí porazit obra Braimanta, od kterého získá meč Durandal. Potlačí také spiknutí Galafrova syna Marsila (jde o pozdějšího saracénského krále z \"Písně o Rolandovi\"). Nakonec se Galienne nechá pokřtít a stane se Karlovou ženou.\n\n"}
{"id": "1371783", "url": "https://cs.wikipedia.org/wiki?curid=1371783", "title": "Seznam obětí černobylské havárie", "text": "Seznam obětí černobylské havárie\n\nSeznam obětí černobylské havárie uvádí osoby, které zemřely v přímé souvislosti s havárií Černobylské jaderné elektrárny z 26. dubna 1986.\n"}
{"id": "1371784", "url": "https://cs.wikipedia.org/wiki?curid=1371784", "title": "Kaple svaté Rodiny (Černá Hora)", "text": "Kaple svaté Rodiny (Černá Hora)\n\nKaple svaté Rodiny v Černé Hoře se nachází severovýchodně od černohorského zámku v lesoparku Paseka na Zámeckém vrchu.\n\nPodle datování nad hlavním vchodem byla kaple postavena v roce 1726 moravským zemským účetním Augustinem Kavánkem pro bratrstvo svatého Josefa v Černé Hoře. Roku 1782 byla kaple za josefínských reforem zrušena a zůstala bez využití. Obnovena byla roku 1837 jakožto zámecká kaple. V roce 1864 byla na západní straně Zámeckého vrchu postavena křížová cesta. Roku 1925 byly přistavěny, dle návrhu architekta de Wittena po obou stranách kaple ambity. Celá kaple následně přeměněna na místo posledního odpočinku rodu Friesů, kteří černohorské panství vlastnili od roku 1859.\n\nOd roku 1950, kdy v místním zámku vznikl Domov důchodců, zůstala kaple bez využití a opět chátrala. Teprve v roce 1990 byla provedena oprava střechy. O deset let později byla opravena omítka a obvodová zeď. Roku 2012 proběhla další rozsáhlá rekonstrukce kaple, která byla podpořena dotací z Evropské unie v rámci Evropského zemědělského fondu pro rozvoj venkova v rámci osy IV Leader Programu rozvoje venkova ČR. Při rekonstrukci byla vyměněna střešní krytina, opraveny krovy, fasáda, interiér, okna, dveře, dlažba a vstupní portál.\n\nKaple je jako součást zámeckého areálu chráněna od roku 1964 jako kulturní památka.\n\n"}
{"id": "1371790", "url": "https://cs.wikipedia.org/wiki?curid=1371790", "title": "Oblastní hokejové soutěže 1958/1959", "text": "Oblastní hokejové soutěže 1958/1959\n\nČeskoslovenské oblastní soutěže ledního hokeje 1958/1959 byla třetí nejvyšší hokejovou soutěží na území Československa.\n\nSoutěž se byla rozdělena do 8 skupin po 6 účastnících. Ve skupinách se všechny kluby utkaly každý s každým (celkem 10 kol). Vítězové jednotlivých skupin postoupili do 2. ligy. Tři nejhorší týmy z každé skupiny sestoupily do krajského přeboru.\n\n\n"}
{"id": "1371791", "url": "https://cs.wikipedia.org/wiki?curid=1371791", "title": "Římskokatolická farnost Hoštice (u Tábora)", "text": "Římskokatolická farnost Hoštice (u Tábora)\n\nŘímskokatoická farnost Hoštice je územním společenstvím římských katolíků v rámci táborského vikariátu Českobudějovické diecéze.\n\nV Hošticích již v roce 1384 existovala plebánie, ta však později zanikla. V roce 1677 zde vznikla administratura a z té byla v roce 1779 byla zřízena samostatná farnost. Farní kostel byl původně zasvěcen \"Narození Panny Marie\", v roce 1718 bylo zasvěcení změněno ke cti \"Neposkvrněného početí Panny Marie\" (což je jeden z dokladů úcty k neposkvrněnému početí Panny Marie už dlouho předtím, než byla tato nauka katolickou církví dogmatizována, k vyhlášení dogmatu došlo až v roce 1854).\n\nFarnost je administrována ex currendo z Chotovin.\n\n"}
{"id": "1371793", "url": "https://cs.wikipedia.org/wiki?curid=1371793", "title": "Basin", "text": "Basin\n\nBasin je francouzský středověký hrdinský epos ze 13. století, jeden z tzv. \"chansons de geste\". Vypráví o mládí Karla Velikého, a proto patří do \"Karolínského (královského) cyklu\". Epos se nedochoval, jeho děj je znám z norského prozaického zpracování \"Karlamagnús saga\".\n\nPíseň úzce souvisí s eposem \"Mainet\", ve kterém se vypráví jak mladý Karel musí uprchnout, aby jej nezavraždili nevlastní bratři Heldri a Rainfroi, kteří otrávili jejich otce, krále Pipina Krátkého, i jeho manželku Bertu, aby se zmocnili trůnu. Karlovi se zjeví anděl a poradí mu, aby v Ardenách našel zloděje jménem Basin (jde o bývalého šlechtice), který mu pomůže nad nevlastními bratry zvítězit. Karel pak skutečně nějaký čas žije v Basinově tlupě jako lupič. Společně s Basinem vnikne jako zloděj do Rainfroiho zámku, kde se mu podaří vyslechnout plány uchvatitelů. Rainfroy se chce nechat korunovat králem a Heldri má být jmenován vévodou. Karel dokáže oba zrádce zabít a stane se králem. Basin za své služby obdrží léno a ruku Rainfroiho vdovy.\n"}
{"id": "1371798", "url": "https://cs.wikipedia.org/wiki?curid=1371798", "title": "Klimczok", "text": "Klimczok\n\nKlimczok dříve také \"Klimczak\" (1117 m n. m.) je horský vrchol, který se nachází v jihovýchodní části Pásma Baraniej Góry (\"Beraní hory\") v Slezských Beskydech. Přes vrchol prochází administrativní hranice Bílsko-Bělé a také procházela historická hranice mezi Slezskem a Malopolskem. Vrchol Klimczok je nejvyšším bodem Bílsko-Bělé.\n\nNachází se na hřebeni, který se táhne od jihozápadu z Trzech Kopców. Klimczok představuje svorník z něhož vybíhá na sever hřbet, který pozvolna klesá k vrcholu Szyndzielnia (1028 m n. m.) a druhý východní hřbet směřuje k vrcholu Magura (1109 m n. m.). Klimczok má zaoblený tvar vrcholu. Hřebeny, které z něho vybíhají jsou dosti široké, ale jejich svahy klesající do údolí Bělé (na severovýchodě), Biłe (na jihu) a Barbary (na západě) jsou strmé a porostlé bukovo-smrkovými lesy. Na severovýchodních svazích se nacházejí prameny zdrojnice řeky Bělá. Na vrcholu hory se nachází ocelový stožár s telekomunikačními anténami. Na vrcholu stála do sedmdesátých let dřevěná triangulační věž, ze které byl výhled na část Západních Karpat od Lysé Hory na západě až po Tatry na jihovýchodě. V současné době kvůli zalesnění je možný výhled průsekem v jihovýchodním směru na hřbety Beskidu Żywieckého a za nimi se tyčí vrcholy Tater.\n\nNa Klimczoku se vyskytuje oměj tuhý moravský, jedna ze vzácných druhů rostlin rostoucích v Polsku.\n\nNa Klimczoku je střední roční teplota 5–6 °C. Sněhová pokrývka dosahuje cca 220 cm a drží se kolem 125 dní v roce od začátku listopadu až do začátku dubna. Největší vrstva sněhu byla naměřena 14. března 1993, kdy dosáhla 305 cm. Roční dešťové srážky činí do 1300 mm. Slunečných dnů je 79 v roce.\n\nJeště na začátku 19. století byla hora nazývána \"Goryczną Skałką nebo prostě Skałką\". Na západních svazích, těsně pod vrcholem, se táhne systém skalních příkopů a štěrbin, ve kterých se nachází několik malých jeskyní. Největší z nich, která má délku 26 m, měla být podle místní tradice úkrytem známého Żywiecko–slezského zbojníka Klimczoka. V období romantismu pak podle jeho jména dostala hora název Klimczok.\n\nV sedle mezi Klimczokem a Magurou (Siodło pod Klimczokiem) se nachází významná křižovatka pěších turistických tras do Szczyrku, Bystre, Brenné, do sedla Salmopolska, sedla Karkoszczonka, k vrcholům Szyndzielné a Błatné. Na úbočí Magury se nachází turistická chata PTTK \"Schronisko PTTK na Klimczoku\" (dříve \"Klementynówką\"), která byla postavena na začátku 19. století. V chatě má sídlo horská služba (GOPR).\n\nNa vrchol Klimczok lze vystoupit:\nZe sedla Siodło pod Klimczokiem v průseku k vrcholu (východní svah) je 430 m dlouhý lyžařský vlek.\n"}
{"id": "1371799", "url": "https://cs.wikipedia.org/wiki?curid=1371799", "title": "Barry McGuire", "text": "Barry McGuire\n\nBarry McGuire (* 15. října 1935 Oklahoma City) je americký zpěvák a kytarista. Od dětství žil s rodinou v Kalifornii, původně se živil jako rybář a instalatér, od roku 1961 se věnoval profesionálně hudbě a byl členem folkového dua Barry & Barry a skupiny The New Christy Minstrels. Od roku 1965 vystupoval sólově, největší úspěch měl s protiválečnou písní P. F. Sloana „Eve of Destruction“, která byla v čele žebříčku Billboard Hot 100 a získala zlatou desku. Patřil k předním osobnostem kontrakultury šedesátých let, spolupracoval s Frankem Zappou a The Mamas & the Papas, vystupoval na Broadwayi v muzikálu \"Vlasy\", hrál také ve filmu \"Prezidentův analytik\". V roce 1971 se pod vlivem kazatele Arthura Blessitta stal věřícím evangelikálem jeho další tvorba stála spolu se skupinou 2nd Chapter of Acts a Terrym Talbotem u zrodu moderní křesťanské hudby, nahrával pro vydavatelství Myrrh Records. Je také autorem románu \"In the Midst of Wolves\", vyprávějícího o cestě člena motorkářského gangu k náboženskému osvícení. V roce 2008 podnikl spolu s Johnem Yorkem koncertní turné nazvané „Trippin' the '60s“. \n\n"}
{"id": "1371801", "url": "https://cs.wikipedia.org/wiki?curid=1371801", "title": "Oblastní hokejové soutěže 1959/1960", "text": "Oblastní hokejové soutěže 1959/1960\n\nČeskoslovenské oblastní soutěže ledního hokeje 1959/1960 byla třetí nejvyšší hokejovou soutěží na území Československa.\n\nSoutěž se byla rozdělena do 8 skupin po 6 účastnících. Ve skupinách se všechny kluby utkaly každý s každým (celkem 10 kol). Vítězové jednotlivých skupin postoupili do 2. ligy. Ostatní týmy z důvodu zrušení oblastních soutěží pro příští ročník sestoupily do krajského přeboru.\n\n\n\n\n"}
{"id": "1371803", "url": "https://cs.wikipedia.org/wiki?curid=1371803", "title": "DBX-1", "text": "DBX-1\n\nDBX-1 (5-nitrotetrazolát měďný) je novou třaskavinou, která je zkoumaná jako jedna z nejvíce pravděpodobných náhrad azidu olovnatého v rozbuškách. Pro relativně vysokou spotřebu azidu olovnatého (v EU kolem 10 tun/ročně se hledá jeho náhrada s menší toxicitou. DBX-1 po výbuchu uvolní měď a to navíc v mnohem menším množství oproti množství více toxického olova při detonaci azidu olovnatého (100–200 mg mědi proti přibližně 500 miligramům olova na jednu rozbušku). DBX-1 je pro svoji výraznou obdobnost ve svých vlastnostech (jako je hustota, iniciační schopnost a mnohé další) zvažovaná jako náhrada azidu olovnatého častěji než jiné třaskaviny.\n\nDBX-1 má podobu oranžových až červených krystalků s hustotou 2,584 g/cm3.\n\nDBX-1 se vyrábí např. reakcí NaNT (sodné soli 5-nitrotetrazolu) s chloridem měďnatým ve vodě za přítomnosti askorbátu sodného.\n"}
{"id": "1371808", "url": "https://cs.wikipedia.org/wiki?curid=1371808", "title": "Národní stadion (Tokio)", "text": "Národní stadion (Tokio)\n\nNárodní stadion byl víceúčelový stadion sloužící zejména pro fotbal a atletiku ve čtvrti Šindžuku v Tokiu. Pojal 48 000 diváků. Otevřen byl v roce 1958, k jeho uzavření došlo roku 2014. Následně byl zbourán, aby uvolnil místo pro nový stadion.\n\nNárodní stadion byl hlavním stadionem během Letních olympijských her 1964, v dalších desetiletích zde své zápasy hrála japonská fotbalová reprezentace.\n\nKonaly se zde také Asijské hry 1958, Univerziáda 1967, Mistrovství světa ve fotbale hráčů do 20 let 1979, Mistrovství světa v atletice 1991, Mistrovství světa ve fotbale hráčů do 17 let 1993, Mistrovství světa ve fotbale klubů od roku 2005 do 2008 a Mistrovství světa ve fotbale žen do 20 let 2012.\n\n"}
{"id": "1371811", "url": "https://cs.wikipedia.org/wiki?curid=1371811", "title": "Greta Van Fleet", "text": "Greta Van Fleet\n\nGreta Van Fleet je americká rocková hudební skupina založená v roce 2012 ve městě Frankenmuth ve státě Michigan třemi bratry Kiszkovými. Tuto trojici doplnil bubeník Danny Wagner a v roce 2017 skupina na hudební scéně debutovala extended playem \"Black Smoke Rising\". To bylo vydáno pod záštitou hudebních vydavatelství Lava Records a Republic Records a vzbudilo velký ohlas mezi hudebními kritiky. Ještě téhož roku skupina vydala další nahrávku \"From the Fires\" prezentovanou jako „dvojEP“, které se sestávalo z \"Black Smoke Rising\" a čtyř dalších písní. Během roku 2018 proběhlo headline turné po Severní Americe, skupina zároveň na podzim vydala debutové album \"Anthem of the Peaceful Army\".\n\nVe svých písních se Greta Van Fleet hudebně inspirují především u kapel, jako jsou Led Zeppelin, Queen, Aerosmith nebo Whitesnake.\n\n\n\n\n\n"}
{"id": "1371814", "url": "https://cs.wikipedia.org/wiki?curid=1371814", "title": "Michalski", "text": "Michalski\n\nPříjmení Michalski má více nositelů:\n\n"}
{"id": "1371815", "url": "https://cs.wikipedia.org/wiki?curid=1371815", "title": "Evropský systém ostrahy hranic", "text": "Evropský systém ostrahy hranic\n\nEvropský systém ostrahy hranic (zkratka Eurosur z anglického \"The European Border Surveillance System\") je monitorovací systém Evropské unie, který využívá drony, průzkumná letadla, pobřežní čidla a dálkový průzkum pomocí satelitů ke sledování nelegální imigrace do členských států Evropské unie. Cílem Eurosur je získat informaci o současném pohybu migrantů a o činnostech organizací obchodujících s lidmi.\nNařízení Eurosur zahrnuje též záchranu osob v nouzi. Samotné pátrání a záchrana na moři spadají do pravomoci vykonávané členskými státy v rámci mezinárodních úmluv.\n\nEurosur pomocí národních koordinačních center (NCC) informuje státy schengenské dohody a dále Bulharsko, Rumunsko a Chorvatsko o neřízené migraci a uprchlících. Evropská pohraniční služba Frontex pak dodává celkový obraz situace a společné předhraniční zpravodajství.\n\nFrontex také zpřístupňuje společné služby (Eurosur Fusion Services), např. detekci a sledování plavidel, složité výpočty, předpovědi počasí. Služby jsou poskytovány v součinnosti s Evropskou námořní bezpečnostní agenturou (EMSA) a Satelitním centrem EU (SatCen).\n\nIdentifikaci pro účely mezinárodní ochrany ilegálních přistěhovalců zajišťuje systém EURODAC.\n\nTragická smrt více než tří set uprchlíků u italského ostrova Lampedusa v roce 2013 donutila Itálii ke spuštění humanitární akce pod názvem Mare Nostrum. Z pohledu uprchlíků došlo paradoxně ke zhoršení situace, neboť převaděči zneužívali zvýšené italské přítomnosti a již tak přeplněné lodě obsazovali větším počtem lidí. Spoléhali totiž na italské námořnictvo, které uprchlíky v případě ohrožení zachrání. Za rok trvání operace prošlo rukama italského námořnictva více než 150 000 uprchlíků. V roce 2014 proto byly upraveny pravomoci Frontexu a spuštěna společná operace Triton.\n\nV prosinci 2013 19 schengenských států spustilo Eurosur na jižní a východní hranici EU. Dodavatele systému vedla španělská GMV Aerospace and Defence. V roce 2014 už bylo členy Eurosur všech 30 schengenských států.\n\nV září 2014 Eurosur pomohl zachránit 38 lidí. Jinak ale panuje o jeho užitečnosti skepse, protože vyhodnocení satelitních snímků trvá i několik dnů.\n\nSamotné náklady na vybudování koordinačních center se uvádí ve výši 5,5 miliardy korun.\nNa období od října 2013 do roku 2020 bylo na instalaci a údržbu systému EUROSUR vyhrazeno z rozpočtu EU 244 milionů EUR.\n\nVelké zbrojařské firmy a lobbistické organizace, zejména Evropská organizace pro bezpečnost (EOS), AeroSpace a Asociace obranného průmyslu údajně úspěšně prosazují přístup k migraci a uprchlíkům jako k bezpečnostní hrozbě. To znamená nejen dobré zisky pro zbrojní průmysl, ale také více násilí a represe na hranicích. Migranty tak nutí hledat jiné, často nebezpečnější cesty, což vede k většímu počtu úmrtí a rozkvětu pašeráckých sítí.\n\n"}
{"id": "1371816", "url": "https://cs.wikipedia.org/wiki?curid=1371816", "title": "Ondřej Zdráhala", "text": "Ondřej Zdráhala\n\nOndřej Zdráhala (* 10. července 1983 Hranice) je český házenkář, který hraje od roku 2016 na pozici střední spojky za švýcarský klub TSV St. Otmar St. Gallen.\n\nJe odchovancem TJ Cement Hranice, hrál extraligu za SKP Frýdek-Místek a HCB Karviná, s nímž získal v letech 2004–2007 čtyři mistrovské tituly. Později působil v Dánsku, Norsku, Německu a na Slovensku.\n\nV české reprezentaci debutoval v roce 2005, odehrál 106 zápasů a vstřelil 366 branek. Startoval na mistrovství světa v házené mužů 2015. Na mistrovství Evropy v házené mužů 2018, kde byl kapitánem národního týmu, Češi obsadili překvapivě šesté místo a Zdráhala byl králem střelců s 55 brankami z 96 střel. Evropská házenkářská federace ho vyhlásila nejlepším hráčem měsíce ledna 2018, tuto poctu získal jako první Čech v historii.\n\n"}
{"id": "1371817", "url": "https://cs.wikipedia.org/wiki?curid=1371817", "title": "Missile Moyenne Portée", "text": "Missile Moyenne Portée\n\nMissile Moyenne Portée (MMP) je lehká přenosná protitanková řízená střela páté generace, použitelná za každého počasí. Byla vyvinuta zbrojovkou MBDA jako náhrada protitankových kompletů MILAN. Může se stát také výzbrojí vozidel. Francouzská armáda střelu provozuje od roku 2018.\n\nVývoj střely byl koncernem MBDA zahájen roku 2009. Samotné vypouštěcí zařízení vyvinul Sagem. Kontrakt na vývoj bojové hlavice získala roku 2015 společnost Saab Bofors Dynamics Switzerland (SBDS). Sériová výroba systému MMP byla zahájena v červnu 2016. Francouzský úřad pro vyzbrojování DGA převzal v listopadu 2017 úvodní sérii 50 střel a 20 odpalovacích zařízení MMP. Střely mají, kromě pěchotou využívaných MILAN a Javelin, ve službě nahradit také systémy HOT na vozidlech VAB a částečně též lehké ERYX. Je perspektivní výzbrojí vyvíjených obrněných vozidel EBRC Jaguar. Během úvodní fáze zavádění systému MMP mají francouzské ozbrojené síly získat 1750 střel a 400 odpalovacích zařízení. Systém se dostane do výzbroje armády, letectva, námořnictva i speciálních sil.\n\nNa veletrhu Euronaval 2018 byla představena námořní verze systému MMP určená pro výzbroj lodí.\n\nStřela je plně integrována do vojenských sítí. Její odpalovací zařízení je vybaveno infračervenou a denní kamerou a laserovým dálkoměrem. Má dva základní způsoby užití. Může být vypouštěna v režimu „vystřel a zapomeň“, přičemž se navádí automaticky. V druhém případě může posádka během letu měnit cíl, nebo střelu zcela odchýlit. Lze ji odpalovat i z uzavřených místností. Je vybavena tandemovou hlavicí schopnou ničit nejmodernější tanky a překonávat reaktivní pancéřování.\n\n\n"}
{"id": "1371818", "url": "https://cs.wikipedia.org/wiki?curid=1371818", "title": "Oktalogie", "text": "Oktalogie\n\nOktalogie je umělecké dílo, nejčastěji literární, o osmi relativně samostatných částech, které spolu souvisejí motivicky, látkově nebo problémově.\n\n\n\nOznačení \"filmová oktalogie\" je pojem zavádějící resp. nemusí být stálý, neboť u komerčně úspěšných filmů mohou být dotáčena jejich další pokračování. Nikdo proto nemůže říci, zdali to, co je dnes charakterizováno jako oktalogie, nebude zítra např oktalogií nebo mnohodílnou filmovou sérií. V kinematografii má proto tento pojem smysl pouze u výrazně časově ohraničených nebo již definitivně uzavřených děl. Jako příklad jsou \"Hvězdné války\" (\"Skrytá hrozba\", \"Klony útočí\", \"Pomsta Sithů\", \"Nová naděje\", \"Impérium vrací úder\", \"Návrat Jediů\" a \"Síla se probouzí, \"), u které je ovšem dopředu ohlášeno, že bude mít 9 dílů a půjde tedy o nonalogii.\n"}
{"id": "1371820", "url": "https://cs.wikipedia.org/wiki?curid=1371820", "title": "Římskokatolická farnost Valašská Bystřice", "text": "Římskokatolická farnost Valašská Bystřice\n\nŘímskokatolická farnost Valašská Bystřice je územním společenstvím římských katolíků v rámci děkanátu Valašské Meziříčí olomoucké arcidiecéze s farním kostelem Nanebevzetí Panny Marie.\nPrvní písemná zpráva o obci pochází z roku 1651. Až do zániku feudalismu přináležela k rožnovskému panství. Za třicetileté války se na tehdy ještě řídce osídleném území obce ukrývali valašští vzbouřenci a kolonizátoři. V roce 1778 byl ve Valašské Bystřici dostavěn a slavnostně vysvěcen kostel Nanebevzetí Panny Marie.\nOd roku 2000 je farářem R. D. Mgr. Jan Vláčil.\n\nVe farnosti se pravidelně pořádá tříkrálová sbírka. V roce 2020 se při ní vybralo ve Valašské Bystřici 133 606 korun. \n\nPři bohoslužbách vystupuje chrámový sbor a schola.\n\n"}
{"id": "1371821", "url": "https://cs.wikipedia.org/wiki?curid=1371821", "title": "Mercy (píseň, Madame Monsieur)", "text": "Mercy (píseň, Madame Monsieur)\n\n„Mercy“ je píseň od francouzského dua Madame Monsieur. Skupina s ní 12. května 2018 reprezentovala Francii na 63. ročníku soutěže Eurovision Song Contest v Lisabonu, přičemž se umístila na 13. místě.\n\nAutory a producenty písně „Mercy“ je francouzské hudební duo Madame Monsieur skládající se z manželů Émilie Satt a Jeana-Karla Lucase. Skladba pojednává a je pojmenována podle dívky jménem Mercy, která se narodila nigerijským uprchlíkům na lodi uprostřed Středozemního moře při snaze dostat se do Evropy během probíhající migrační krize.\n\n1. ledna 2018 bylo duo Madame Monsieur s písní „Mercy“ představeno jako jeden z 18 účastníků francouzského národního výběru pro soutěž Eurovision Song Contest 2018 nesoucí název \"Destination Eurovision\", která se skládala ze 2 semifinálí a jednoho finále konajícího se 27. ledna. Duo do finále postoupilo ze 2. semifinále 20. ledna. U odborné poroty píseň ve finále skončila na 3. místě, u diváků ale zvítězila. Po sečtení všech hlasů skladba soutěž vyhrála. Dne 12. května tak reprezentovala Francii na velkém finále Eurovize v Lisabonu. Se 173 body se celkově umístila na 13 místě.\n"}
{"id": "1371824", "url": "https://cs.wikipedia.org/wiki?curid=1371824", "title": "Kostel svaté Kunhuty (Vedrovice)", "text": "Kostel svaté Kunhuty (Vedrovice)\n\nKostel svaté Kunhuty je farní kostel v římskokatolické farnosti Vedrovice, nachází se v centru obce Vedrovice uprostřed hřbitova. Kostel je jednolodní stavba s gotickým jádrem, později byla v 19. století přestavěna. Kostel je chráněn jako kulturní památka České republiky. \n\nKostel byl postaven zřejmě v druhé třetině 13. století, první písemná zmínka však pochází až z roku 1543. Dřív měl být snad hrobkou majitelů panství. Kostel měl být v 16. století přestavěn do renesanční podoby. Od 80. let 16. století do 20. let 17. století sloužil protestantské bohoslužbě. Věž pak byla ke kostelu přistavěna až v roce 1848, roku 1863 se kostel stal farním, prvním farářem byl Jan Kunstmüller, následně pak Jan Odstrčil a Jan Nitče. Po roce 1900 došlo k mnohým opravám kostela, byl kompletně rekonstruován interiér kostela, pořízeny nové varhany a pořízen nový kůr a také byl rozšířen hřbitov u kostela.\n\n\n"}
{"id": "1371825", "url": "https://cs.wikipedia.org/wiki?curid=1371825", "title": "Tomb Raider (film)", "text": "Tomb Raider (film)\n\nTomb Raider (výslovnost [tuːm ˈreidə(r)]) je americko-britský akční a dobrodružný film norského režiséra Roara Uthauga z roku 2018. V hlavní roli (budoucí) archeoložky Lary Croft se představila švédská herečka Alicia Vikander. Jde o restart filmové série, film po dějové stránce nemá nic společného se dvěma filmy z let 2001 a 2003 s Angelinou Jolie v hlavní roli.\n\nPředlohu napsali Evan Daugherty a Geneva Robertson-Dworet; scénař, jehož autory jsou Alastair Siddons a Geneva Robertson-Dworet, je volně inspirován stejnojmennou počítačovou hrou z roku 2013, která byla restartem herní série. Lara Croft zde ještě není proslavenou archeoložkou, ale dospívající dívkou pátrající po svém zmizelém otci.\n\nPo zmizení svého otce Richarda odmítne Miss Lara Croft převzít rodový majetek a protlouká se životem: pracuje jako cyklokurýr v rušných londýnských ulicích. Když je zatčena po kolizi s policejním vozem, Richardova obchodní partnerka Ana Miller za ní zaplatí kauci a varuje ji, že pokud bude nadále odmítat své dědictví, bude majetek jejího otce rozprodán. Lara se neochotně rozhodne dědictví přijmout, než však převzetí podepíše, dostane se jí do rukou artefakt, který ji zavede do tajné kanceláře jejího otce. Tam najde videonahrávku, na které otec zmiňuje svůj výzkum týkající se Himiko, mytické královny z Yamatai, o které se tradovalo, že ovládá moc nad životem a smrtí. Richard žádá Laru, aby zničila celý jeho výzkum týkající se Himiko, ale Lara se rozhodne sledovat stopu.\n\nLara odcestuje do Hongkongu, kde přesvědčí Lu Rena, kapitána lodi Endurance (; ) a syna muže, který se plavil a zmizel spolu s jejím otcem, aby se s ní vydal do Ďáblova moře na ostrov Yamatai. Loď v bouři ztroskotá a Lara se s obtížemi vyškrábe na břeh, kde upadne do bezvědomí. Probere se u Mathiase Vogela, vůdce expedice pátrající po hrobu Himiko. Expedice je financována stínovou organizací jménem Trinity, která doufá, že Himiko využije pro své cíle. Vogel prohlásí Laru za svého vězně a oznámí jí, že zabil jejího otce a má v úmyslu využít Richardův výzkum, aby splnil svůj úkol najít Himiko. Lara s pomocí Lu Rena, který také přežil bouři a je nyní nucen spolu s místními rybáři otročit pro Vogela, úspěšně uteče, je však zraněna.\n\nLara je v boji nucena zabít Vogelova muže, který ji vystopuje. Vzápětí zahlédne tajemného muže, který se před ní dá na útěk. Lara jej pronásleduje, a když se za ním vyšplhá do jeskyně na útesu, zjistí, že jde o jejího otce, který se léta na ostrově skrýval. Poté, co se přesvědčí, že Lara je skutečná, Richard ošetří její zranění. Navzdory jeho protestům se Lara vydává, aby z Vogelova tábora získala zpět otcův zápisník. Lara znovu kontaktuje Lu Rena a pomůže jemu i rybářům k úniku. V nastalém zmatku Lara pronikne do tábora Trinity a zmocní se zápisníku. Richard se ovšem mezitím vydá ke vstupu do hrobky, kde je přistižen Vogelem, který jej využije jako rukojmí a přesvědčí Laru, aby hrobku otevřela. Skupina žoldáků s Vogelem, Larou a jejím otcem překoná sérií nástrah v hrobce (přičemž někteří žoldáci padnou nástrahám za oběť) a dostanou se až k Himičinu sarkofágu. Dva žoldáci se pokouší manipulovat s mrtvolou, ale nakazí se Himičinou „mocí“, která je ve skutečnosti nákazou tak silnou, že fyzický kontakt spouští okamžitou tělesnou dezintegraci. Vogel zastřelí infikovaného vojáka a dospěje k závěru, že nemůže Himičino tělo přemístit; místo toho se rozhodne oddělit z mrtvoly pouze jeden prst, který izoluje v plastovém sáčku. Lara a Richard využijí rozptýlení a přemůžou zbývající vojáky, i když Vogel uteče a Richard se nakazí. Richard s vědomím, že neexistuje lék, navrhuje, že zajistí zničení Himičiny hrobky, aby se zabránilo šíření viru po celém světě. Lara pronásleduje Vogela, Richard mezitím utěsní sarkofág a jako svůj poslední čin vyhodí hrobku do povětří. Lara bojuje s Vogelem a nacpe mu Himičin prst do úst, čímž jej nakazí. Následně jej skopne do hluboké propasti. Se štěstím přežije zřícení hrobky a je zachráněna Lu Renem a rybáři. Společně se pak zmocní vrtulníku Trinity, který je odveze z Yamatai.\n\nLara se vrací do Londýna, kde formálně přijímá své dědictví. Při tom zjistí, že Patna, krycí firma využívaná Trinity, je dceřinou společností Croft Holdings. Prochází otcovy spisy týkající se Trinity a začíná mít podezření, že Ana Miller je jedním z agentů Trinity, a že s Larou manipulovala ohledně přijetí jejího dědictví, aby jí přenechala kontrolu nad obchodními operacemi Croft Holdings, když Richard spolupráci s Trinity zastavil. Vzhledem k tomu, že se přesvědčila o bezohlednosti Trinity z první ruky, připravuje se na další dobrodružství, aby zmařila jejich plány.\n\nSpolečnost GK Films získala práva k filmu roku 2011. Norský režisér Roar Uthaug se stal součástí týmu v listopadu 2015. V dubnu 2016 bylo oznámeno, že do hlavní role Lary Croft byla obsazena švédská herečka Alicia Vikander. Walton Goggins jakožto hlavní záporná postava byl ohlášen v prosinci 2016. Jména většiny ostatních herců byla oznámena počátkem roku 2017.\n\nNatáčení začalo 23. ledna 2017 v Kapském Městě v Jihoafrické republice a skončilo 9. června 2017 v Leavesdenských filmových ateliérech severozápadně od Londýna v Anglii. Wilton House v blízkosti Salisbury byl místem, kde se natáčely venkovní scény se sídlem rodu Croftů.\n\nCelosvětovou premiéru měl film 2. března 2018 v Berlíně, pro pozvané hosty a cosplay fanoušky. Ve Spojených státech amerických měl film premiéru 16. března 2018, v ostatních zemích pak většinou mezi 8. až 16. březnem 2018, v Japonsku však až 21. března 2018 a v Polsku dokonce až 6. dubna 2018.\n\n"}
{"id": "1371828", "url": "https://cs.wikipedia.org/wiki?curid=1371828", "title": "Zbyněk Novotný (motocyklový závodník)", "text": "Zbyněk Novotný (motocyklový závodník)\n\nZbyněk Novotný (* 21. května 1949) je bývalý československý motocyklový závodník, reprezentant v ploché dráze. \n\nV kvalifikaci Mistrovství světa jednotlivců startoval v letech 1971 a 1972, kdy skončil v kontinentální čtvrtfinále v Abensbergu na 11. místě. Čtyřikrát startoval ve finále Mistrovství Československa jednotlivců (1970 - 14. místo, 1971 - 14. místo, 1972 - 16. místo a 1973 - 20. místo). Byl juniorským mistrem Československa 1970. V roce 1969 vyhrál Zlatou přilbu SNP v Žarnovici. Závodil za Rudou hvězdu Praha. Startoval i na ledové ploché dráze.\n\n"}
{"id": "1371851", "url": "https://cs.wikipedia.org/wiki?curid=1371851", "title": "Promajna", "text": "Promajna\n\nPromajna je vesnice a součást opčiny Baška Voda v Chorvatsku v Splitsko-dalmatské župě. Nachází se 2 km jihovýchodně od Bašky Vody a asi 7 km severozápadně od Makarské.\n\nOsada, situovaná pod Jadranskou magistrálou, vznikla jako rybářská a zemědělská osada v 17. století. Název vznikl z přírodního úkazu - nezvykle rychlého východu slunce, které vychází zpoza vysoké hory nad osadou později, než v okolních lokalitách. Rychlý východ slunce a s ním spojené oteplení způsobuje přeměnu - Promajna.\n\nOsada patří mezi menší a klidnější turistická střediska Makarské riviéry. Je umístěná pod Biokovem mezi piniovými lesy. Oblázková pláž lemuje celou zátoku střediska a od Bašky Vody až do sousedního Bratuš vede pobřežím chodník. Na promenádě je několik restaurací, kaváren, butiků, pošta, směnárna a malý park.\n\nBěhem turistické sezóny jsou ve středisku nabízeny atrakce - skluzavky, trampolíny, šlapadla, skútry, čluny, výlety lodí, nafukovací trampolíny a lezecké \"skály\" na vodě.\n\n\n"}
{"id": "1371852", "url": "https://cs.wikipedia.org/wiki?curid=1371852", "title": "Stade Olympique de Chamonix", "text": "Stade Olympique de Chamonix\n\nStade Olympique de Chamonix byl stadion v Chamonix-Mont-Blanc ve Francii. Pojal 45 000 diváků. Byl hlavním centrem dění při Zimních olympijských hrách v roce 1924. Kromě zahajovacího a závěrečného ceremoniálu se zde i soutěžilo v běhu na lyžích, curlingu, krasobruslení, závodě vojenských hlídek a rychlobruslení. Na jeho místě je dnes atletický ovál s několika menšími hřišti uprostřed.\n"}
{"id": "1371854", "url": "https://cs.wikipedia.org/wiki?curid=1371854", "title": "Muzeum PRE", "text": "Muzeum PRE\n\nMuzeum PRE, technické a dokumentační muzeum pražské energetiky, je firemní muzeum, které představuje historii pražské energetiky. \n\nPražské Elektrické podniky byly založeny v roce 1897 a ke stému výročí vzniklo muzeum PRE. Od roku 2008 sídlí v rozvodně vysokého napětí v Holešovicích, Jankovcova 40, na ploše asi 500 m².\n\nMuzeum vystavuje historická zařízení rozvodu elektřiny, transformátory, elektroměry aj. a sbírku starých telefonních přístrojů. Součástí expozice je i pohled do moderní transformační stanice 110 kV.\n\nMuzeum lze navštívit po telefonické objednávce, v úterý nebo čtvrtek od 8 do 15 hodin. Vstup je zdarma. Vchod do muzea je z ulice Vrbenského, asi 200 od stanice metra Nádraží Holešovice.\n\n"}
{"id": "1371861", "url": "https://cs.wikipedia.org/wiki?curid=1371861", "title": "Robert Langlands", "text": "Robert Langlands\n\nRobert Phelan Langlands (* 6. říjen 1936, New Westminster, Britská Kolumbie) je kanadský matematik. Jeho práce v oblasti automorfických forem a teorie reprezentací měla velký vliv na teorii čísel. Je nositelem několika vědeckých ocenění, včetně Wolfovy ceny za matematiku za rok 1995/6 a Abelovy ceny za rok 2018.\n"}
{"id": "1371868", "url": "https://cs.wikipedia.org/wiki?curid=1371868", "title": "S.W.A.T. (seriál, 2017)", "text": "S.W.A.T. (seriál, 2017)\n\nS.W.A.T. je americký kriminální televizní seriál, založený na stejnojmennem seriálu z roku 1975 vytvořený Robertem Hamnerem a Rickem Huskym. Nový seriál byl vytvořený Aaronem Rahsaanem Thomasem a Shawnem Ryanem a měl premiéru na stanici CBS 2. listopadu 2017. Dne 27. března 2018 televize CBS oznámila, že seriál získa druhou řadu. Ta měla premiéru dne 27. září 2018. V Česku měl seriál premiéru 5. února 2018 na stanici AXN.\n\nDne 9. května 2019 byla stanicí CBS objednána třetí řada, která bude mít premiéru 2. října 2019.\n\n\nShawn Ryan a Aaron Rahsaan Thomas jsou výkonnými producenty a showrunnery seriálu. Nový seriál stanice CBS objednala 12. května 2017. Seriál měl premiéru 2. listopadu 2017. Dne 17. listopadu 2017 CBS objednala seriál pro celou první řadu s počtem 20 dílů a 1. prosince 2017 objednala pro první řadu další dvě díly s celkovým počtem 22 dílů.\n\n"}
{"id": "1371870", "url": "https://cs.wikipedia.org/wiki?curid=1371870", "title": "Amantaní", "text": "Amantaní\n\nAmantaní je ostrov v severozápadní části andského jezera Titicaca, který patří Peru. Má kruhový tvar a rozlohu 9,28 km², žijí na něm necelé čtyři tisíce obyvatel ve vesnicích Santa Rosa, Lampayuni, Sancayuni, Alto Sancayuni, Occosuyo, Occo Pampa, Incatiana, Colquecachi a Villa Orinojón. Ostrovu dominuje dvojice kopců Pachamama (Matka Země) a Pachatata (Otec Země), na jejichž vrcholech se nacházejí domorodé svatyně. Každoročně 20. ledna se koná slavnost úrody, jejíž součástí jsou závody v běhu mezi kopci. Vyšší Pachamama dosahuje výšky 4120 m n. m. (326 m nad hladinou jezera), Amantaní je tak nejvyšším vnitrozemským ostrovem světa. Na svazích se nacházejí terasovitá políčka, na nichž se pěstuje obilí, brambory, oka a merlík čilský. Amantaní je rovněž známý bohatými porosty peruánské národní květiny kantuty (žlutobýl buksolistý). Místní indiáni žijí v domech z vepřovic, na ostrově se nachází škola a zdravotní středisko, nejsou tu však žádné hotely a turisté jsou ubytováni v rodinách, takže mohou poznat autentický místní život. Na Amantaní nejsou automobily a není zde povoleno vlastnictví psů. Ostrované jsou proslulí výrobou keramiky a textilií z vlny alpaky.\n\n"}
{"id": "1371872", "url": "https://cs.wikipedia.org/wiki?curid=1371872", "title": "Mall (píseň)", "text": "Mall (píseň)\n\n„Mall“ (v českém překladu \"„Touha“\") je píseň albánského zpěváka a skladatele Eugenta Bushpepy. Písničkář s touto skladbou vyhrál 56. ročník albánské hudební soutěže \"Festivali i Këngës\" a díky tomu s ní reprezentoval Albánii na 63. ročníku soutěže Eurovision Song Contest v Lisabonu v květnu 2018.\n"}
{"id": "1371873", "url": "https://cs.wikipedia.org/wiki?curid=1371873", "title": "Světový pohár ve sportovním lezení 2018", "text": "Světový pohár ve sportovním lezení 2018\n\nSvětový pohár ve sportovním lezení 2018 probíhal v 9 zemích, v lezení na obtížnost a v boulderingu proběhlo 7 závodů, v lezení na rychlost 8.\n\nZahájen byl 13.—14. dubna ve švýcarském Meiringenu prvním závodem světového poháru ve sportovním lezení disciplínou bouldering. Poslední závody světového poháru se uskutečnily v 17.—18. srpna v Mnichově (bouldering) a 27.—28. října v čínském Sia-menu (obtížnost a rychlost). Celkem proběhlo 14 (22) závodů pod patronátem IFSC, z toho 8 pořadatelských měst mělo zdvojené disciplíny.\n\n\n"}
{"id": "1371890", "url": "https://cs.wikipedia.org/wiki?curid=1371890", "title": "DDR-Oberliga 1967/68", "text": "DDR-Oberliga 1967/68\n\nDDR-Oberliga 1967/68 byla nejvyšší východoněmeckou fotbalovou soutěží v sezoně 1967/68. Vítězem se stal a do Poháru mistrů evropských zemí 1968/69 se kvalifikoval tým FC Carl Zeiss Jena, účast ve Veletržním poháru 1968/69 si zajistily týmy na druhém a třetím místě - FC Hansa Rostock a 1. FC Magdeburg. Vítězstvím v poháru si zajistil účast v Poháru vítězů pohárů 1968/69 1. FC Union Berlin.\n\nHrálo 14 týmů dvoukolově systémem podzim-jaro, sestupovaly 2 poslední týmy - Dynamo Drážďany a 1. FC Lok Stendal. Týmu Vorwärts Berlín byly odečteny 2 body.\n\nNejlepším střelcem tohoto ročníku se stal Gerd Kostmann. Hráč FC Hansa Rostock vstřelil 15 branek. \n\n"}
{"id": "1371893", "url": "https://cs.wikipedia.org/wiki?curid=1371893", "title": "Rolls-Royce Olympus", "text": "Rolls-Royce Olympus\n\nRolls-Royce Olympus (původně Bristol B.E.10 Olympus) byl první dvouhřídelový proudový motor s axiálním kompresorem určený pro letecké účely. Jeho vývoj se dá vystopovat do listopadu 1946. Vyvinut a vyráběn byl původně firmou Bristol Aero Engines a jeho první rozběh se uskutečnil v roce 1950. Nejprve byl montován jako pohonná jednotka pro bombardér Avro Vulcan V, ale vývoj dále pokračoval jako součást programu BAC TSR.2 pro lety v nadzvukové rychlosti. Později posloužila varianta Rolls-Royce/Snecma Olympus 593 jako pohonná jednotky pro nadzvukový dopravní letoun Concorde. Motor byl také licenčně vyráběn v USA společností Curtiss-Wright jako TJ-32 nebo J67 (vojenské označení) a TJ-38 'Zephyr'. Olympus byl také úspěšně vyvinut jako turbína pro námořní a průmyslové účely.\n\nSpolečnost Bristol Aero Engines (dříve Bristol Engine Company) se roku 1959 spojila s firmou Armstrong Siddeley Motors, čímž vznikla společnost Bristol Siddeley Engines Limited (BSEL), kterou v roce 1966 převzala firma Rolls-Royce.\n\nV roce 2018 Olympus zůstává v provozu jako lodní a průmyslová plynová turbína.\n\n\n\n"}
{"id": "1371895", "url": "https://cs.wikipedia.org/wiki?curid=1371895", "title": "Honza (hroch)", "text": "Honza (hroch)\n\nHonza (* 20. července 1967, ZOO Kolín nad Rýnem, Západní Německo – 19. prosince 2018, ZOO Ostrava, Česko) byl samec hrocha obojživelného, který se narodil v zoologické zahradě v Kolíně nad Rýnem. Od roku 1968 žil 50 let v ZOO Ostrava, což je vůbec nejdelší čas jaké zde nějaké zvíře strávilo. V roce 1972 se stal jako první hroch v Česku otcem a jeho dcera samička Dita byla prvním úspěšně odchovaným hrochem v Československu.\n\nZplodil celkem 32 potomků , z nichž se 19 podařilo odchovat. V roce 2013 se stal nejstarším hroším otcem na světě. Nejvíce mláďat měl se samicí Katkou, kterou však ZOO v roce 2016 utratila z důvodu agresivity vůči mladší samici.\n\nNa konci roku 2018 musel být z důvodu prudkého zhoršení zdravotního stavu utracen. Dožitým věkem 51 let se stal v Evropě třetím nejstarším hroším samcem a zůstal druhým nejstarším hroším otcem.\n\n"}
{"id": "1371897", "url": "https://cs.wikipedia.org/wiki?curid=1371897", "title": "Quido Julius Battaglia", "text": "Quido Julius Battaglia\n\nQuido Julius baron Battaglia (29. října 1873 Bratronice – 29. dubna 1962 Bratronice) pocházel z benátského šlechtického rodu Battagliů, jehož historie sahá do 17. století.\n\nZa první světové války byl povolán do armády a hned v prvním roce války padl do zajetí v Rusku. Po válce se v Bratronicích věnoval zemědělské činnosti, byl údajně velmi pracovitým a dobrým hospodářem a chovatelem kaprů.\n\nV roce 1939 podepsal Prohlášení české a moravské šlechty. Za Protektorátu byla na jeho majetek uvalena nucená správa a po roce 1948 mu byl zámeček v Bratronicích spolu s okolními pozemky zestátněn, a Battagliové byli pouze nájemníci. Kvůli nesplnění dodávek masa a obilí měl nastoupit v osmdesáti letech do vězení, ale místo něj nastoupil jeho syn Christian. Zemřel na pochůzce kolem polností v roce 1962.\n\nJeho otec byl Josef baron Battaglia (21. června 1824 Písek – 1. listopadu 1891 Bratronice). V roce 1909 se Quido oženil s Gizelou rozenou Bolzany (1888–1958), se kterou měl syna Christiana (1914–1992) a dceru Blanku (1911–2005).\n\n"}
{"id": "1371908", "url": "https://cs.wikipedia.org/wiki?curid=1371908", "title": "Baromantika", "text": "Baromantika\n\nBaromantika je čtvrté studiové album české zpěvačky Lenky Dusilové. Vydáno bylo v prosinci roku 2011. Spoluautorkou několika skladeb je Beata Hlavenková, textově se na desce podíleli například Justin Lavash, Martin Evžen Kyšperský či Dorota Barová. Kromě dvou písní – jedné polsky a druhé anglicky zpívané – mají všechny písně český text. Na albu hráli mimo jiné členové Orchestru Berg. Práce na albu probíhaly během roku 2011 v různých studiích, včetně pražského studia Sono. O zvuk se staral Milan Cimfe a coby producenti jsou uvedeni Tin Soldiers, Beata Hlavenková a Lenka Dusilová.\n\n"}
{"id": "1371934", "url": "https://cs.wikipedia.org/wiki?curid=1371934", "title": "Netta Barzilai", "text": "Netta Barzilai\n\nNetta Barzilai také jen Netta (* 22. ledna 1993 Hod ha-Šaron, Izrael) je izraelská zpěvačka. S písní \"Toy\" reprezentovala Izrael na Eurovision Song Contest 2018 v portugalském Lisabonu, ve finále se ziskem 529 bodů zvítězila.\n\nNarodila 22. ledna 1993 v izraelském městě Hod ha-Šaron, kde bydlí dosud. V dětství žila 4 roky v Nigérii, poté se vrátila zpět do Izraele. Podle svých slov jako dítě trpěla komplexem méněcennosti, nikdy nezapadla do kolektivu svých vrstevníků. Z tohoto nedostatku se nakonec rozhodla vytvořit svoji přednost a svoji odlišnost se nyní snaží uplatnit i ve své kariéře. Po ukončení studia na střední škole podstoupila rok povinné vojenské služby. Po absolvování výcviku se přihlásila do 5. řady talentové soutěže \"Rising Star\", kde 13. února 2018 zvítězila.\n\nS písní „Toy“, která byla veřejnosti představena 11. března 2018, se účastnila soutěže Eurovision Song Contest 2018 v Lisabonu. Podle informací sázkařských kanceláří měla píseň největší šance na výhru. Ve finále porazila favoritku Eleni Foureira z Kypru a stala se tak vítězkou 63. ročníku soutěže. \n\n"}
{"id": "1371944", "url": "https://cs.wikipedia.org/wiki?curid=1371944", "title": "Raněný", "text": "Raněný\n\nRaněný je samostatně stojící socha Jana Štursy z let 1916–1921. Dílo existuje ve více bronzových odlitcích. V Praze v Národním památníku, dále u jeho rodného domu v Novém Městě na Moravě, kde je chráněno jako kulturní památka České republiky.\n\nPrvní světová válka přinesla nezměrné utrpení i ztráty na lidských životech. Někteří umělci, kteří byli přímými účastníky války reagovali na tragické zážitky války vlastními díly. V tvorbě Jana Štursy jsou takovými díly \"Pohřeb v Karpatech\", \"Raněný\" a \"Hlavice s bojujícími a umírajícími legionáři na budově Legiobanky\". Socha \"Raněný\" reaguje na Štursovy bezprostřední zážitky na haličské frontě. Zde byl svědkem, jak voják stojící v zákopech byl zasažen do hlavy a následně jeho tělo se pomalu sesulo na zem. Tento motiv se vícekrát objevil v jeho skicáku. Na konečné zpracování námětu měla vliv i fotografie frontového reportéra z časopisu Der Tag z roku 1915, která zachycuje padlého ruského vojáka v ostnatých drátech. Podle monografie Jiřího Mašína byla expresívnost sochařského pojetí vyvolána i gotickou sochou Přemyslovského krucifixu z Jihlavy z počátku 14. století.\n\nKonečná podoba sochy se rodila několik let. Velmi obtížné bylo najít přesvědčivost diagonálního pádu těla, které bylo do půdy zakotveno pouze špičkami prstů. Rovnováha kompozice byla posléze dosažena šroubovitým prohnutím těla, které bylo promítnuto do pohybů paží a skloněné hlavy. Výsledkem bylo, že v soše docházelo k jakémusi zdvojení pohybu – zatímco hmota těla padá výrazně dolů k zemi, jeho sochařský pohyb jde vlastně výrazně nahoru. Tím teprve získal \"Raněný\" hodnotu nejen výtvarnou, ale i obsahovou. Básnicky to vyjádřil Fráňa Šrámek v básni k poctě Janu Štursovi \"...pohlédni, jak padnuv, padnuv ještě vstávám...\"\n\nTím, že se Štursa rozhodl ztvárnit \"Raněného\" jako bezejmenný akt, stala se socha obecným symbolem tragiky a nesmyslnosti války. Obdobně jako v případě \"Pohřbu v Karpatech\" i v případě \"Raněného\" zamýšlel Štursa vytvořit velký válečný pomník a zvětšit dvoumetrovou sochu \"Raněného\" do velikosti 4 metrů. Tomu odpovídá i vysoká propracovanost detailů sochy. Tento záměr nebyl realizován, nicméně jeden z odlitků sochy je instalován v Národním památníku v Praze na Vítkově.\n\nProtipólem sochy \"Raněného\" je socha \"Vítězství\", na které pracoval Štursa v posledních letech života. Původně socha představovala génia, který doprovázel pomník Svatopluka Čecha v Čechových sadech na pražských Vinohradech. Štursa později sochu génia osamostatnil a dal jí podobu personifikace vítězství. Socha zdobila československý pavilon na Mezinárodní výstavě dekorativního umění v Paříži v roce 1925.\n\nObě plastiky (\"Raněný a Vítězství\") ideově souvisí. Tam, kde \"Raněný\" vyjadřuje myšlenku tragické oběti, \"Vítězství\" dává jejímu fatálnímu pocitu ztráty vyšší perspektivu věčného obrozování.\n\n"}
{"id": "1371945", "url": "https://cs.wikipedia.org/wiki?curid=1371945", "title": "Nikdo se nedívá", "text": "Nikdo se nedívá\n\nNikdo se nedívá (\"Nadie nos mira\") je koprodukční hraný film z roku 2017, který režírovala Julia Solomonoff podle vlastního scénáře. Film popisuje osudy argentinského herce, který se neúspěšně snaží prosadit v New Yorku. Snímek měl světovou premiéru na Mezinárodním filmovém festivalu Tribeca 22. dubna 2017. V ČR byl uveden v roce 2018 na filmovém festivalu Febiofest.\n\nNico je populární herec z argentinského seriálu \"Rebelové\". Přesto se rozhodne z osobních důvodů odjet do New Yorku a prosadit se zde ve filmu. Nicméně se mu nedaří. Má příliš silný přízvuk a jako blondýn neodpovídá pro filmové producenty představě typického Latinoameričana. Živí se proto jako číšník a vypomáhá s hlídáním dětí. Přesto svým známým v Argentině tvrdí, že jeho kariéra je na vzestupu.\n"}
{"id": "1371946", "url": "https://cs.wikipedia.org/wiki?curid=1371946", "title": "Římskokatolická farnost Rataje u Bechyně", "text": "Římskokatolická farnost Rataje u Bechyně\n\nŘímskokatoická farnost Rataje u Bechyně je územním společenstvím římských katolíků v rámci táborského vikariátu Českobudějovické diecéze.\n\nPlebánie v Ratajích je poprvé písemně doložena v roce 1355, později však zanikla. Ves poté byla přifařena k Bechyni. V roce 1786 byla ve vsi zřízena lokálie, a ta byla roku 1858 povýšena na samostatnou farnost.\nFarnost je administrována ex currendo z Opařan.\n\n"}
{"id": "1371947", "url": "https://cs.wikipedia.org/wiki?curid=1371947", "title": "Světlonošovití", "text": "Světlonošovití\n\nSvětlonošovití (\"Stomiidae\") je čeleď dravých paprskoploutvých ryb, obývajících oceány po celém světě v hloubkách od tří set do pěti tisíc metrů. Zahrnuje šest podčeledí, 27 rodů a asi 270 druhů. Světlonošovité ryby mají vesměs protáhlé tělo převážně černé barvy bez šupin a relativně velkou hlavu s dlouhými ostrými zuby, dosahují maximální délky okolo půl metru. Jsou vybaveny fotofory, které jim umožňují v temném prostředí přilákat kořist. Díky volnému spojení týlní kosti s prvním obratlem mohou otevřít ústa pod úhlem až 120 stupňů, což jim umožňuje spolknout i značně velké živočichy. Jejich hlavním predátorem je vorvaň obrovský.\n\n\n"}
{"id": "1371951", "url": "https://cs.wikipedia.org/wiki?curid=1371951", "title": "Gangsterdam", "text": "Gangsterdam\n\nGangsterdam je francouzský hraný film z roku 2017, který režíroval Romain Levy podle vlastního scénáře. Film zachycuje trampoty tří studentů, kteří se nechají najmout na pašování drog z Amsterdamu do Paříže. Snímek byl V ČR uveden v roce 2018 na filmovém festivalu Febiofest.\n\nRuben studuje práva na pařížské univerzitě a musí opakovat poslední ročník. Díky tomu se v novém ročníku seznámí se studentkou Norou, do které se zamiluje. Nora o něj ale žádný zájem nejeví. Ruben zcela náhodou zjistí, že Nora pašuje drogy z Nizozemska do Francie. Její dealer Mishka mu nabídne, že by pro něj mohl pracovat také. Ruben souhlasí, protože se chce před Norou vytáhnout. Odjedou tedy do Amsterdamu, ale ve vlaku zjistí, že se k nim přidal i Rubenův dávný kamarád Durex. Ten je do Rubena platonicky zamilovaný. V Amsterdamu se setkají s Ulyssem, který je pro ně spojkou s distributorem drog. Ovšem Ulysse jim zásilku před odjezdem do Paříže ukradne. Rozhodnou se ho proto vyhledat a zásilku získat zpět. Ovšem stejný plán mají i místní gangsteři.\n"}
{"id": "1371952", "url": "https://cs.wikipedia.org/wiki?curid=1371952", "title": "Miroslav Berek", "text": "Miroslav Berek\n\nMiroslav Berek (10. dubna 1938 Ostrava – 31. prosince 2019) byl český lední hokejista a trenér. Patřil k tzv. obojživelníkům, nejvyšší soutěž hrál rovněž ve fotbale za Baník Ostrava. Žil v rakouském Feldkirchu.\n\nJeho bratr Bedřich Berek se také věnoval lednímu hokeji. Ve Vítkovicích byl členem tzv. „komářího útoku“ s Janem Gelnarem a Stanislavem Kurovským.\n\nV československé nejvyšší soutěži hrál v 50. a 60. letech 20. století za VŽKG Ostrava (Vítkovice), Slovan Bratislava, Duklu Jihlava (během základní vojenské služby) a Motor České Budějovice.\nPo skončení hráčské kariéry se stal trenérem. V zahraničí vedl mj. mužstva VEU Feldkirch (1979–1981), EHC Chur (1982–1985), EHC Basel (1986–1988), EV Innsbruck (1992–1993), Schwenninger Wild Wings (1994–1995), Krefeld Pinguine (1995–1997), EC Bad Nauheim (1998–1999) a lichtenštejnský EHC Vaduz. Působil v nejvyšších soutěžích Rakouska, Švýcarska, Německa, Itálie a také v Alpenlize.\n\nTrénoval reprezentační mužstvo Rakouska, reprezentační mužstvo Lichtenštejnska, mládežnické reprezentační týmy (Itálie U-20, Rakousko U-18 ženy), a rakouskou ženskou reprezentaci.\n\nV československé lize odehrál za Baník Ostrava jedno celé utkání, aniž by skóroval (9. června 1957). V nižších soutěžích nastupoval také za VŽKG Ostrava (Vítkovice).\n\n\n"}
{"id": "1371955", "url": "https://cs.wikipedia.org/wiki?curid=1371955", "title": "Veronika Lazorčáková", "text": "Veronika Lazorčáková\n\nVeronika Lazorčáková (* 14. srpna 1988 Olomouc) je česká herečka.\n\nVystudovala šestileté česko-francouzské gymnázium v Olomouci. Již během studií pracovala ve školním divadelním kroužku, svá představení hrála ve francouzštině. Rovněž studovala hru na klavír. Od roku 2007 studovala obor činoherního herectví na Divadelní fakultě Janáčkovy akademie múzických umění v Brně, kde absolvovala v roce 2011. V ročníku s ní studoval také např. Radúz Mácha. V sezóně 2010/2011 nastoupila do angažmá v ostravském Národním divadle moravskoslezském. V letech 2014–2017 byla v angažmá v Divadle v Dlouhé. Od září roku 2017 je členkou Činohry Národního divadla. \n\n\n\n\n"}
{"id": "1371957", "url": "https://cs.wikipedia.org/wiki?curid=1371957", "title": "Bristol Siddeley", "text": "Bristol Siddeley\n\nBristol Siddeley Engines Ltd (BSEL) byl britský výrobce leteckých motorů. Společnost vznikla v roce 1959 fúzí firmy Bristol Aero-Engines Limited se společností Armstrong Siddeley Motors Limited. V roce 1961 dále získala společnost de Havilland Engine Company a motorovou divizi společnosti Blackburn Aircraft. Bristol Siddeley byl v roce 1966 poté absorbován společností Rolls-Royce Limited.\n\nTovárna ve Filtonu severně od Bristolu vyráběla řadu vysoce výkonných vojenských leteckých motorů včetně dvouhřídelového proudového motoru Olympus (z něj byl později vyvinut motor Concorde), Orpheus pro cvičné a bitevní letouny Folland Gnat, dvouhřídelový dvouproudový motor se středním obtokovým poměrem a vektorováním tahu Pegasus pro letouny Hawker Siddeley P.1127/Kestrel/Harrier, turbovrtulový motor Proteus pro letadlo Bristol Britannia a Viper pro Hawker Siddeley HS.125.\n\n"}
{"id": "1371958", "url": "https://cs.wikipedia.org/wiki?curid=1371958", "title": "Petr Švácha", "text": "Petr Švácha\n\nPetr Švácha (* 28. ledna 1942 Plzeň) je český spisovatel a básník, autor moderní poezie. Byl také redaktorem odborného periodika v oboru dopravy a logistiky.\n\nVystudoval Pedagogickou fakultu Západočeské univerzity v Plzni. Poté pokračoval v postgraduálním studiu na Fakultě sociálních věd a publicistiky Univerzity Karlovy v Praze. Po studiích začal pracovat jako redaktor odborného tisku. Od roku 1962 v tisku začal publikovat i své básně a krátké povídky. V roce 1970 pak vyšla jeho první básnická sbírka \"Horké flétny\". V současnosti žije a tvoří v Kladně.\n\n\n\n"}
{"id": "1371974", "url": "https://cs.wikipedia.org/wiki?curid=1371974", "title": "Kaple Neposkvrněného početí Panny Marie (Kuří)", "text": "Kaple Neposkvrněného početí Panny Marie (Kuří)\n\nKaple Neposkvrněného početí Panny Marie v Kuří je drobná sakrální stavba, která se nachází na návsi Kuří v okrese Praha-východ.\n\nNa místě dnešní kapličky stála od 16. století boží muka a prostranství kolem nich bylo vydlážděno dlaždicemi z místní cihelny (ta byla asi 200 metrů západně od vsi a fungovala až do roku 1900). Poté zde stála dřevěná zvonice, která byl vysvěcena roku 1806 říčanským farářem P. Josefem Janem Křtitelem Marcociusem. V 19. století byla místo božích muk postavena kamenná věž pro zvon. V roce 1903 „ku cti a chvále Boží“ přistavěli místní občané ke zvonici kapličku a tak vznikla (ve spojení s původní zvonicí) současná podoba stavby.\nPrvní zvon z kapličky byl za první světové války zrekvírován. Po skončení první světové války se občané složili na nový - druhý zvon. Ten byl odvezen za druhé světové války (roku 1941) ale snad fungoval ještě v první polovině 60. let dvacátého století, kdy byl ukraden spolu se soškou Panny Marie z výklenku věžičky.\n\nV březnu a dubnu 1998 byla kaplička za obecní peníze (a s pomocí místních dobrovolníků) zrenovována. Ještě v září téhož roku (1998) byl vykraden vnitřek kapličky: zmizela nejen soška Panny Marie ale i svícny. Soška byla později policií nalezena, uložena do říčanského muzea a do kapličky byla zhotovena její věrná sádrová kopie. V roce 2006 kapličku opravil pan Danita.\n\nDalší (generální) rekonstrukce kapličky (včetně pořízení nového zvonu) proběhla za široké spoluúčasti veřejnosti v první polovině roku 2013. Rekonstrukce obnášela (kromě nového zvonu) ještě vytvoření přesné sádrové kopie původní dřevěné sošky Panny Marie (originál sošky je i nadále umístěn v sbírkách muzea Říčany). Garantem stavební části kapličky (včetně vnitřního zařízení) a odpovědnou osobou za estetické vedení celé této akce byl akademický malíř Pavel Vavrys, který má v obci Kuří od roku 2008 svoje pracoviště (ateliér). Garantem pořízení nového zvonu (a kontaktní osobou v této věci ve vztahu k MÚ Říčany) byl pan František Barchánek. Slavnostní vysvěcení (po opravách) a požehnání novému zvonu (spojené se mší svatou) se konalo 22. června 2013. Obřad vedl říčanský farář P. Mgr. Konstantin Petr Mikolajek O.Praem. z řádu premonstrátů (římskokatolická farnost Říčany u Prahy).\n"}
{"id": "1371982", "url": "https://cs.wikipedia.org/wiki?curid=1371982", "title": "Státní bankrot Rakouského císařství (1811)", "text": "Státní bankrot Rakouského císařství (1811)\n\nRoku 1811 došlo v důsledku špatné hospodářské situace zaviněné napoleonskými válkami k bankrotu Rakouského císařství. Jednalo se o první novodobý krach státních financí habsburské monarchie. Měna se zhroutila - hodnota peněz se propadla na 20 % své původní hodnoty, bankovky byly lidem vyměňovány v poměru 1 ku 5, kovové mince devalvovaly ve stejném poměru. Císař musel následně přistoupit ke zvláštním opatřením. \n\nVyhlášení státního bankrotu a zastavení všech výplat předcházelo nadměrné tištění papírových peněz (tzv. bankovní cedule, lidově bankocetle), jenž bylo vyvoláno potřebami válečného stavu během napoleonských válek. \n\n"}
{"id": "1371983", "url": "https://cs.wikipedia.org/wiki?curid=1371983", "title": "Římskokatolická farnost Ratibořské Hory", "text": "Římskokatolická farnost Ratibořské Hory\n\nŘímskokatoická farnost Ratibořské Hory je územním společenstvím římských katolíků v rámci táborského vikariátu Českobudějovické diecéze.\n\nRatibořské Hory původně patřily do farnosti Chýnov. V roce 1773 byl k místnímu kostelu ustanoven lokální kaplan, podřízený chýnovskému faráři. Samostatná farnost byla zřízena v roce 1786.\nDuchovní správa farnosti je obstarávána ex currendo z Tábora-Klokot, farnost má laického materiálního administrátora.\n\n"}
{"id": "1371986", "url": "https://cs.wikipedia.org/wiki?curid=1371986", "title": "Oleg Sakirkin", "text": "Oleg Sakirkin\n\nOleg Sakirkin (kazašsky:Олег Евгеневич Сакиркин; * 23. ledna 1966 – 18. března 2015) byl sovětský atlet, který se věnoval trojskoku.\n\nJeho největším úspěchem byla bronzová medaile na mistrovství světa v Římě v roce 1987. V následující sezóně se stal halovým mistrem Evropy. V roce 1989 dosáhl svého nejlepšího výkonu 17,58 m. Při svém dalším startu na evropském halovém šampionátu v roce 1990 vybojoval stříbrnou medaili. Od roku 1993 reprezentoval Kazachstán.\n\n"}
{"id": "1371987", "url": "https://cs.wikipedia.org/wiki?curid=1371987", "title": "Double (cyklistika)", "text": "Double (cyklistika)\n\nPojem double v cyklistické terminologii je nejčastěji spojován s vítězstvím ve dvou nejprestižnějších cyklistických závodech světa v jednom roce: Giro d'Italia a Tour de France. Uváděny jsou i double s třetím nejprestižnějším závodem: Vuelta a España. Žádnému cyklistovi se zatím nepodařilo vyhrát všechny tyto tři závody v jednom roce.\n\nV českém cyklistickém prostředí je pojem double uváděn např. v souvislosti s vítězstvím (v jednom roce) v časovce a v závodě s hromadným startem. Tento double získala např. v letech 2010, 2011, 2013, 2014, 2015 a 2016 Martina Sáblíková.\n\nPouze sedmi cyklistům se podařilo vyhrát Giro d'Italia a Tour de France v jednom roce. Některým i vícekrát:\n\n\n\n\n\n\n\n\nPrvní dva vítězové mají i double Giro – Tour.\n\n\n\n\nMerckx má i double Giro – Tour.\n\n\n\n"}
{"id": "1371989", "url": "https://cs.wikipedia.org/wiki?curid=1371989", "title": "Eisstadion Badrutts Park", "text": "Eisstadion Badrutts Park\n\nEisstadion Badrutts Park je stadion ve Svatém Mořici ve Švýcarsku. Pojme 4 000 diváků. Byl centrem dění během Zimních olympijských hrách v roce 1928 a 1948.\n\nV roce 1925 se zde konalo Mistrovství Evropy v rychlobruslení mužů. Při Zimních olympijských hrách v roce 1928 se zde kromě zahajovacího a závěrečného ceremoniálu také soutěžilo v krasobruslení, ledním hokeji a rychlobruslení. Stejné využití našel při Zimních olympijských hrách 1948; konal se zde zahajovací i závěrečný ceremoniál a závodilo se zde v krasobruslení, ledním hokeji a rychlobruslení.\n\nV současné době je pozemek, na kterém je stadion postavený, majetkem umělce a designéra Rolfa Sachse a budova stadionu a sousední budovy slouží jako jeho vlastní dům.\n"}
{"id": "1371991", "url": "https://cs.wikipedia.org/wiki?curid=1371991", "title": "Vláda Petera Pellegriniho", "text": "Vláda Petera Pellegriniho\n\nVláda Petera Pellegriniho je současná úřadující vláda na Slovensku. Jmenována byla 22. března 2018 prezidentem Andrejem Kiskou. Předsedou vlády je Peter Pellegrini z nejsilnější parlamentní strany SMĚR - sociální demokracie, která zvítězila v parlamentních volbách 2016. Vládu tvoří 15 členů (6 ze strany SMER-SD, 3 nestraníci za SMER-SD, 1 ze strany SNS, 2 nestraníci nominovaní SNS, 3 ze strany MOST-HÍD).\n\nPo pádu třetí vlády Roberta Fica v důsledku politické krize po vraždě novináře Jána Kuciaka dne 15. března 2018, pověřil prezident Andrej Kiska ještě téhož dne sestavením nové vlády jejího dosavadního místopředsedu Petera Pellegriniho.\n\nPellegrini začal sestavovat svůj kabinet 16. března. První složení vlády bylo známo 19. března; prezident Kiska nicméně odmítl tuto vládu jmenovat a požadoval personální změny. Dne 21. března se Kiska obeznámil s novým návrhem (jednalo se hlavně o výměnu na postu ministra vnitra), a rozhodl se novou vládu jmenovat hned následujícího dne.\n\nPellegriniho vláda získala dne 26. března 2018 důvěru, když pro ni hlasovalo 81 ze 144 přítomných poslanců. Podpořili ji členové vládních stran SMER-SD, SNS a MOST-HÍD a tři nezařazení poslanci.\n\n"}
{"id": "1371992", "url": "https://cs.wikipedia.org/wiki?curid=1371992", "title": "Strojtex", "text": "Strojtex\n\nStrojtex je výrobní divize společnosti REKON spol. s r.o. působící ve Dvoře Králové nad Labem. Strojtex působí v textilním, automobilovém, energetickém, stavebním a nábytkářském průmyslu. Do roku 2017 byla Strojtex nezávislá firma podnikající pod názvem Strojtex a.s.\n\nSpolečnost byla původně vytvořena v roce 1958 jako národní podnik, jehož původním zaměřením výroby byla kusová a malosériová výroba náhradních dílů pro textilní stroje. Později bylo úkolem Strojtexu především vyvíjet a vyrábět nová zařízení určená pro jutařský a lnářský průmysl a přádelny bavlny. V roce 1988 se kvůli změně legislativy podnik přeměnil na státní. Později byla společnost privatizována a stala se z ní akciová společnost. Po privatizaci společnost investovala nemalé prostředky do nákupu kvalitních obráběcích center, CNC soustruhů a svařovacích robotů. V roce 1998 realizovala společnost tržby ve výši 234 miliónů Kč a zaměstnávala průměrně 443 zaměstnanců. Postupně se ze Strojtexu odštěpilo několik autonomních závodů. V roce 2005 odkoupila od Strojtexu dva závody společnost SPL obchodní, s.r.o. Jeden závod byl odkoupen společností CEDIMA Meziměstí s.r.o. Nástupnickou společností závodu č. 5 je společnost Strojtex GBHP s.r.o.\n\nSamotná akciová společnost Strojtex se později dostala do velmi špatné finanční situace. V roce 2012 se společnost dostala do insolvence a byl na ní vyhlášen konkurz. Vážné finanční problémy Strojtexu vyústily v roce 2017 v dražbu jmění společnosti. Kupujícím byla společnost REKON, která zahrnula Strojtex pod svou právní firmu. Součástí Strojtexu byl při dražbě již jen výrobní areál v katastrálním území Sylvárov ve Dvoře Králové a rekreační areál v Libuni. Pro účely dražby byla hodnota podniku stanovena znalcem na 49 miliónů Kč. V době dražby byl podnik pronajat třetí osobě jako celek.\n\nV současnosti společnost podniká pod firmou REKON spol. s r.o., jeho divizí je právě STROJTEX. Divize ke konci roku 2016 zaměstnávala 152 lidí a měla tržby ve výši 69 miliónů korun. Strojtex se zaměřuje především na obrábění, svařování, pětiosé obrábění, montáž strojních dílů a skupin, kovových palet, kontejnerů, zvedacích plošin a strojních svěráků, montáž dílů, výrobu tvářecích nástrojů (forem), výrobu transformátorových jader, lisování kovů a výrobu vlastních finálních produktů.\n"}
{"id": "1371993", "url": "https://cs.wikipedia.org/wiki?curid=1371993", "title": "USB (rozcestník)", "text": "USB (rozcestník)\n\nUSB může označovat:\n\n"}
{"id": "1371994", "url": "https://cs.wikipedia.org/wiki?curid=1371994", "title": "Andrea Temesváriová", "text": "Andrea Temesváriová\n\nAndrea Temesváriová (* 26. dubna 1966 Budapešť) je bývalá maďarská tenistka. Jejím otcem a trenérem je Otto Temesvári, někdejší basketbalový reprezentant.\n\nTenisu se věnovala od devíti let v klubu Spartacus Budapešť, na okruhu Ženské tenisové asociace debutovala v roce 1981. V roce 1983 získala Cenu WTA pro hráčku s největším zlepšením a byla zvolena maďarskou sportovkyní roku. V roce 1984 dosáhla svého nejlepšího umístění na světovém singlovém žebříčku: sedmé místo. V roce 1986 vyhrála spolu s Martinou Navrátilovou čtyřhru na French Open. O rok později utrpěla zranění hlezenního kloubu, které poznamenalo její další kariéru. Za fedcupový tým Maďarska odehrála 47 zápasů, z toho 27 vítězných, nejlepším výsledkem bylo čtvrtfinále v roce 1985. Také reprezentovala na Letních olympijských hrách 1996. Kariéru ukončila v roce 1997, později působila jako nehrající kapitánka maďarské fedcupové reprezentace a založila v Budapešti vlastní tenisovou akademii.\n\n\n\n"}
{"id": "1371995", "url": "https://cs.wikipedia.org/wiki?curid=1371995", "title": "Rys (příjmení)", "text": "Rys (příjmení)\n\nPříjmení Rys, přechýleně Rysová, nosí více osobností:\n\n\n"}
{"id": "1371996", "url": "https://cs.wikipedia.org/wiki?curid=1371996", "title": "Martina Lubyová", "text": "Martina Lubyová\n\nMartina Lubyová (* 12. května 1967, Bratislava) je slovenská akademička a ministryně školství.\n\nDříve byla zástupkyní ředitelky Centra společenských a psychologických věd SAV.\nZabývá se trhem práce, migrací, integrací a celoživotním vzděláváním.\n\nPochází z rodiny fyzika Štefana Lubyho, který v letech 1995–2009 působil jako předseda Slovenské akademie věd.\n\nMagisterské studium biofyziky absolvovala v roce 1991 na tehdejší Matematicko-fyzikální fakultě Univerzity Komenského.\nTitul doktora práv získala v roce 1999 na Právnické fakultě Univerzity Komenského. Doktorát ze statistiky získala v témže roce na Fakultě hospodářské informatiky Ekonomické univerzity v Bratislavě. Druhý doktorát z ekonomie získala v roce 2002 na State University of New York a v Centru pro ekonomický výzkum a doktorské studium v Praze.\n\nOd roku 2010 pracovala a od roku 2013 řídila Prognostický ústav Slovenské akademie věd. Ten byl spolu s Ústavem experimentální psychologie a společenskovědním ústavem k 1 . říjnu 2015 začleněn do nově vzniklého Centra společenských a psychologických věd. Vyučuje statistiku a sociální statistiku na Fakultě hospodářské informatiky Ekonomické univerzity v Bratislavě. Od června 2017 byla také členkou předsednictva SAV.\n\nMartina Lubyová byla 11. září 2017 představena jako nominantka SNS do funkce ministryně školství. Předseda strany Andrej Danko ke jmenování Lubyovej řekl: \"\"Snažil som sa nájsť človeka, ktorý dokáže skĺbiť aj tretí sektor, aj názory opozície, aj tejto vládnej koalície, pretože beriem ministerstvo ako určitú zodpovednosť k ľudom a k tejto spoločnosti.\"\"\n\nPři jmenování do úřadu 13. září 2017 poznamenala, že chce pokračovat v reformním programu Učící se Slovensko a v řešení eurofondů.\nDne 19. září 2017 zrušila kritizovanou výzvu na podporu dlouhodobého výzkumu a uvedla, že nová transparentní výzva bude vyhlášena v co nejkratším čase.\n\n"}
{"id": "1371997", "url": "https://cs.wikipedia.org/wiki?curid=1371997", "title": "Chuang-pchu", "text": "Chuang-pchu\n\nChuang-pchu může být:\n"}
{"id": "1371998", "url": "https://cs.wikipedia.org/wiki?curid=1371998", "title": "Chuang-pchu (městský obvod v Šanghaji)", "text": "Chuang-pchu (městský obvod v Šanghaji)\n\nMěstský obvod Chuang-pchu () je jedním z městských obvodů Šanghaje. Leží v historické oblasti Pchu-si na západním břehu Chuang-pchu-ťiangu naproti obvodu Pchu-tung.\n\nDo obvodu Chuang-pu byl v roce 2000 sloučen obvod Nan-š’ a roce 2011 obvod Lu-wan. Takto rozšířený obvod Chuang-pu má rozlohu zhruba 20,43 čtverečního kilometru a podle sčítání v roce 2010 v něm žilo zhruba 680 tisíc obyvatel.\n"}
{"id": "1371999", "url": "https://cs.wikipedia.org/wiki?curid=1371999", "title": "Atkarsk", "text": "Atkarsk\n\nAtkarsk () je město v Saratovské oblasti v Ruské federaci, správní středisko Atkarského rajónu. Při sčítání lidu v roce 2010 měl Atkarsk přes pětadvacet tisíc obyvatel.\n\nAtkarsk leží v Povolžské vrchovině při ústí Atkary do Medvedici, levého přítoku Donu. Od Saratova, správního střediska oblasti, je vzdálen přibližně 92 kilometrů severozápadně.\n\nVe městě je železniční stanice na trati z Astrachaně přes Saratov do Moskvy.\n\nNejpozději od roku 1358 bylo v místech moderního Atkarsku sídlo Tatarů. Ruské impérium zde založilo pevnůstku v roce 1702. Vojenská osádka byla do značné míry hospodářsky soběstačná – vojáci se kromě běžných vojenských povinností věnovali i zemědělství.\n\nV roce 1774 krátce Atkarsk ovládli povstalci Pugačovova povstání.\n\nV roce 1780, kdy je založena Saratovská gubernie, se Atkarsk stává městem.\n\n"}
{"id": "1372001", "url": "https://cs.wikipedia.org/wiki?curid=1372001", "title": "Nerf", "text": "Nerf\n\nNerf je značka dětských plastových pistolí a zbraní na pěnovou munici od firmy Hasbro. Jsou vyráběné v několika tematických sériích. V České republice jsou mezi dětmi rozšířené přibližně od roku 2010.\n\nNáboje mohou být různé, ale většina pistolí je na šipky, ve tvaru válečků s rozměrem 1x7 cm s kulatou gumovou hlavičkou a pěnovým tělem. Nábojů je mnoho barevných provedení, včetně varianty svítící ve tmě. Průměrný dostřel činí 15−20 m. Některé zbraně pojmou zásobníky Clip System, výrobce dodává také příslušenství. Staví se také Nerf arény, což je hala, ve které stojí úkryty proti střelbě. Existuje také Nerf liga, něco jako sportovní kluby. \n\n\n"}
{"id": "1372003", "url": "https://cs.wikipedia.org/wiki?curid=1372003", "title": "Magomed Džafarov", "text": "Magomed Džafarov\n\nMagomed Radžabovič Džafarov (* 18. června 1976 Kirovaul, Sovětský svaz) je bývalý ruský zápasník–judista a sambista avarské národnosti.\n\nPřipravoval se v Machačkale pod vedením Abduragima Eldarchanova. V ruské judistické reprezentaci se pohyboval od roku 1997 v pololehké váze do 66 kg, dlouho jako reprezentační dvojka za Islamem Macijevem. V roce 2003 se třetím místem na mistrovství světa v Osace kvalifikoval na olympijské hry v Athénách v roce 2004. Na olympijských hrách nestačil ve čtvrtfinále na pozdějšího vítěze Japonce Masata Učišibu. Sportovní kariéru ukončil v roce 2009. Věnuje se politické činnosti.\n\n\n\n"}
{"id": "1372019", "url": "https://cs.wikipedia.org/wiki?curid=1372019", "title": "Avia BH-11", "text": "Avia BH-11\n\nAvia BH-11 (vojenské označení B-11) byl lehký celodřevěný vzpěrový dolnoplošník, který vznikl úpravou letounu BH-9, a sloužil jako školní, kurýrní a sportovní. Je dílem mladých konstruktérů Pavla Beneše a Miroslava Hajna.\n\nAvia BH-11 přímo navazuje na svého předchůdce, letoun Avia BH-9. Od BH-9 se liší tvarem první přepážky za motorem (u BH-9 eliptická, u BH-11 obdélníková), většími nádržemi a změnami v palivové instalaci. Na fotografiích jsou oba letouny téměř nerozeznatelné, pokud není vidět označení. BH-11 měla dřevěný trup obdélníkového průřezu se dvěma otevřenými prostory pro letce sedící za sebou. Letadla měla dvojí řízení, řízení instruktora bylo v zadním prostoru, v předním bylo vypínatelné (později spolehlivější stálé) řízení pro žáka. Na hřbetě trupu za zadním pilotním prostorem byla pyramida, chránící hlavy letců při převrácení letadla na zemi. Palivová nádrž byla v trupu za motorem, za zadním sedadlem byl zavazadlový prostor. Ocasní plochy tvořila svislá ocasní plocha bez pevné části (charakteristický znak letadel Avia té doby – pevnou část nahrazovala vysoká plochá zadní část trupu) a samonosná (bez vzpěr) |vodorovná ocasní plocha s pevným stabilizátorem (možnost nastavení na zemi pomocí podložek). Ovládání kormidel pomocí zdvojených ocelových lan. Křídla byla dřevěná polosamonosná, potažená po zadní nosník překližkou a jako celek plátnem, byla osazena křidélky, klapky neměla. Křídlo mělo nejtlustší profil v místě upevnění vzpěr, k trupu i koncům se profil ztenčoval. Křídlo i ocelové vzpěry byly spojeny s trupem i navzájem kloubovými vzpěrami, které byly rozebíratelné, a křídlo bylo možno ve dvou lidech snadno demontovat. Letadlo mělo pevný kolový podvozek (možno namontovat lyže) s ostruhou, a pevnou (nestavitelnou) dřevěnou vrtuli. Jeho prototyp vzlétl 17. června 1924.\n\nLetadlo bylo schopné plné akrobacie, která však byla po několika nehodách v září 1924 zakázána, a povolena znovu až za dva roky. Příčinou zákazu bylo podezření na nedostatečnou pevnost konstrukce, ale svou roli na nehodách měl i u nás zavedený letecký výcvik na velmi stabilních dvouplošnících Brandenburg, který nedostatečně připravil piloty na pilotáž mnohem obratnějších a nestabilnějších dolnoplošníků.\n\nVšem malým dolnoplošným Aviím (BH-5, BH-9, BH-10 i BH-11) se říkalo \"\"Boska\"\". Tento název pocházel z imatrikulace L-BOSA letadla BH-5, se kterým pilot JUDr. Zdeněk Lhota v roce 1923 získal několik vítězství v leteckých závodech. \n\n\nLetadla byla vyráběna v mnoha (níže uvedených) variantách; některá letadla nejsou jednoznačně zařaditelná do udávaných variant, protože byla během služby přeznačena nebo přestavěna, u jiných se nedochovaly informace o variantě, ve které bylo toto letadlo vyrobeno. MNO objednalo pro armádu celkem 25 letadel BH-11 různých variant. Armáda později prodala svoje letadla civilním uživatelům, především aeroklubům a MLL. Firma Avia vyrobila pro sebe ještě několik továrních letounů s civilní imatrikulací, které používala jako předváděcí a k účasti na závodech. Některé z těchto továrních letounů byly rovněž později prodány dalším uživatelům.\n\n\nTovární označení letadel Avia bylo BH, protože takto značili svoje letadla konstruktéři Ing. Pavel Beneš a Ing. Miroslav Hajn. Vojenské označení letadel Avia bylo B (prý podle majitele firmy Avia p. Miloše Bondyho), protože A už mělo Aero. Číslo za tečkou je číslo konkrétního letadla. Imatrikulace československých civilních letadel od roku 1919 byla L-B a tři písmena (např. L-BONH), později (od roku 1930) byla změněna na OK- a tři písmena (např. OK-LIQ). Při samotné změně byla tato tři písmena zachována, takže např. L-BXYZ by se změnilo na OK-XYZ.\n\n\n\n\n\n"}
{"id": "1372025", "url": "https://cs.wikipedia.org/wiki?curid=1372025", "title": "Ladislav Mžyk", "text": "Ladislav Mžyk\n\nLadislav Mžyk (15. září 1944 – 6. září 2008), uváděný také jako Ladislav Mžik, byl český fotbalista, který nastupoval jako záložník nebo útočník.\n\nV československé lize odehrál za ostravský Baník jedno celé utkání, aniž by skóroval. Hrál převážně v B-mužstvu Baníku ve druhé a třetí lize. V sezoně 1970/71 pomohl Orlové k vítězství v Severomoravském župním přeboru a historickému postupu do divize v ročníku 1971/72. V sezoně 1971/72 byl hráčem Železáren a drátoven Bohumín, s nimiž vybojoval historicky první postup do II. ligy (1972/73).\n\n\n"}
{"id": "1372031", "url": "https://cs.wikipedia.org/wiki?curid=1372031", "title": "Quick Charge", "text": "Quick Charge\n\nQuick Charge je technologie v SoC čipech firmy Qualcomm Snapdragon, která slouží pro rychlé nabíjení akumulátorů v mobilních zařízeních (smartphone, tablet) přes USB konektor. Umožňuje použít pro nabíjení vyšší elektrické napětí, než standardních 5 voltů. Rychlé nabíjení musí podporovat jak mobilní zařízení, tak použitá nabíječka i akumulátor (lidově \"baterie\") přímo z výroby. Název \"Quick Charge\" je obchodní značka jedné konkrétní licencované technologie (existují i další podobné viz níže).\n\nKlasický USB standard definuje napětí 5 V a maximální odběr proudu podle typu a situace od 500 mA do 2 A. Jak se zvyšuje výkon mobilních zařízení, zvyšuje se i spotřeba elektrické energie, což vede k potřebě používat akumulátory (lidově \"baterie\") o vyšší kapacitě. V roce 2018 jsou používány v běžných dotykových mobilních telefonech akumulátory o kapacitě 2000 až 4000 mAh (miliampérhodin). Zvýšíme-li kapacitu akumulátoru, bude nabíjení stejnou nabíječkou trvat adekvátně déle. Nabíjení lze zrychlit použitím vyššího nabíjecího proudu, ale k tomu je potřeba akumulátor s nižším vnitřním odporem. Vnitřní odpor je však dán použitou technologií (NiCd, NiMH, Li-Ion, Li-Po).\n\nPro dosažení většího toku energie do akumulátoru je možné použít vyšší nabíjecí napětí, což však znamená přizpůsobit mobilní zařízení, napájecí zdroj (nabíječku) i dobíjecí baterii (akumulátor). Mobilní zařízení musí obsahovat upravené obvody pro řízení nabíjení. Nabíječka musí podporovat změnu dodávaného napětí až po dohodě s nabíjeným zařízením, aby mohla být bez problému používána i u zařízení bez podpory rychlého nabíjení. Akumulátor může být při výrobě upraven, aby vyšší nabíjecí napětí nezkracovalo jeho životnost, takže standardní nabíjecí napětí může způsobit pomalejší nabíjení, než akumulátor bez podpory rychlého nabíjení. Na trhu je k dispozici několik rychlých metod nabíjení, které nemusí být navzájem kompatibilní (nelze zaměnit nabíječku).\n\nQuick Charge je proprietární standard (tj. standard od firmy Qualcomm), který dovoluje na USB konektoru po dohodě zdroje a spotřebiče přepnout ze standardních 5 V na jiné napětí (3 až 20 V). \n\nV roce 2012 zveřejnilo USB Implementers Forum standard USB Power Delivery, podle kterého lze k zařízení přenést až 100 W elektrického výkonu přes vyhovující USB porty. Nabíječka nebo počítač, který bude USB-PD porty mít, bude schopen nabíjet zařízení s Quick Charge 4 a novějším.\n\nQuick Charge není jediným standardem. Další podobné standardy mají například firmy Samsung (Adaptive Fast Charging), MediaTek (Pump Express), OnePlus (Dash Charge) Motorola (TurboPower), Huawei (SuperCharge).\n\nQuick Charge 2.0 podporují telefony Samsung Galaxy Note 4 (rok 2014, procesory Qualcomm Snapdragon 805 a Samsung Exynos 5433), Samsung Galaxy S7 (rok 2016, procesor Samsung Exynos 8890).\n\nOd verze Quick Charge v3.0 je řídící technologie pojmenována \"INOV\" (, tj. \"inteligentní vyjednávání pro optimální napětí\") s nezávislými čísly verzí, která vylepšuje úrovně dovolených nabíjecích napětí.\n\nQuick Charge 4 byl oznámen v prosinci 2017 společně s čipem Snapdragon 835. Implementuje dodatečné bezpečnostní opatření pro ochranu před přebitím nebo přehřátím akumulátoru a je kompatibilní se standardem USB-C a USB Power Delivery (USB-PD).\n\n"}
{"id": "1372040", "url": "https://cs.wikipedia.org/wiki?curid=1372040", "title": "Karel Bohuslav Lány", "text": "Karel Bohuslav Lány\n\nKarel Bohuslav Lány, též Karol B. Lányi (6. března 1870, Černilov – 22. srpna 1949, Praha) byl český evangelický teolog, duchovní, státní úředník a činovník abstinenčního hnutí.\n\nPocházel z původem uherského šlechtického rodu Lányi; jeho otcem byl superintendent Karel Eduard z Lány. Po studiích působil v letech 1893–1904 jako evangelický vikář a následně farář v Šonově u Náchoda. Roku 1913 získal na Vídeňské univerzitě doktorát z teologie. V letech 1904–1918 byl tajemníkem c. k. evangelické vrchní církevní rady ve Vídni. V letech 1918–1930 působil ve státní správě v Bratislavě, kde byl zároveň i v letech 1919–1927 také profesorem systematické teologie na Theologické vysoké škole evang. a. v. církve na Slovensku.\n\n"}
{"id": "1372043", "url": "https://cs.wikipedia.org/wiki?curid=1372043", "title": "Římskokatolická farnost Hartvíkov", "text": "Římskokatolická farnost Hartvíkov\n\nŘímskokatoická farnost Hartvíkov je územním společenstvím římských katolíků v rámci táborského vikariátu Českobudějovické diecéze.\n\nV roce 1384 je v Hartvíkově doložena plebánie. Ta později zanikla a Hartvíkov byl přifařen k Cetorazi. Roku 1785 byla ve vsi zřízena lokálie, a z té byla v roce 1858 vytvořena farnost. Půvoodní gotický farní kostelík byl zbořen v roce 1886, a na jeho místě byl postaven kostel nový, v pseudorománském stylu. Interiér kostela byl vymalován ve stylu beuronské umělecké školy. V letech 2001–2009 byl kostel postupně zrekonstruován.\n\nFarnost je bez sídelního kněze. Duchovní správa je zajišťována komunitou Misionářů oblátů Panny Marie Neposkvrněné z Tábora-Klokot. Ve farnosti rovněž ex currendo působí trvalý jáhen, jehož hlavním působištěm je farnost Chýnov.\n\n"}
{"id": "1372074", "url": "https://cs.wikipedia.org/wiki?curid=1372074", "title": "2001 ve fotografii", "text": "2001 ve fotografii\n\nTento článek obsahuje významné fotografické události v roce 2001.\n\nPřed sto lety Arthur Eichengrün vynalezl nehořlavou filmovou podložku a společnost Kodak uvedla na trh svůj svitkový film.\n\nV roce 2001 společnost Polaroid vyhlásila bankrot.\n\n\n\n\n\n\n\n\n\n\n\n\n\n"}
{"id": "1372075", "url": "https://cs.wikipedia.org/wiki?curid=1372075", "title": "Coeur d'Alene", "text": "Coeur d'Alene\n\nCoeur d'Alene (výslovnost [kɔːr dəˈleɪn]) je město v severní části amerického státu Idaho na břehu stejnojmenného jezera. Je správním centrem okresu Kootenai County a žije v něm 44 137 obyvatel, jeho aglomerace má okolo 140 000 obyvatel a spolu s nedalekým Spokane ve státě Washington vytváří kombinovanou statistickou oblast, kde žije více než 700 000 obyvatel. Město je známé také pod zkratkou CDA.\n\nOblast prozkoumal roku 1807 David Thompson, v roce 1879 zde generál William Tecumseh Sherman založil pevnost \"Fort Coeur d'Alene\", nazvanou podle místního domorodého kmene Kerdalénů (vlastním názvem Schitsu'umsh, pojmenování „Cœur d'Alène“, doslova „srdce jako šídlo“, dostali od francouzských obchodníků s kožešinami podle tvrdého obchodního vyjednávání). Kolem pevnosti vznikla osada, která byla v roce 1886 připojena na železnici a o rok později získala městská práva. Rozvoj města je spojen s bohatými nalezišti rud stříbra, zinku a olova v okolní oblasti známé jako \"Silver Valley\". Coeur d'Alene vešlo do americké historie velkými hornickými nepokoji v letech 1892 a 1899.\n\nMěsto má vlhké kontinentální podnebí, průměrné zimní teploty se pohybují kolem nuly a letní kolem 20 °C, srážky činí 650 mm ročně. Největším zaměstnavatelem je zdravotnický koncern Kootenai Health, významnými podniky jsou také důlní společnost Hecla Mining a dřevozpracující Western Timber Products. Město má dobré dopravní spojení díky dálnici Interstate 90. Rostoucí důležitost pro ekonomiku města má turistika, Barbara Waltersová označila CDA za „malý kousek nebe“. Nachází se zde největší golfový resort na americkém Severozápadě, okolí města nabízí také množství příležitostí k provozování zimních sportů, každoročně se zde pořádá triatlonový závod \"Ironman Coeur d'Alene\". Z města je možno podnikat výpravy do chráněného území Coeur d'Alene National Forest.\n\nSkupina Alter Bridge věnovala městu stejnojmennou skladbu na albu \"AB III\".\n\n\n\n"}
{"id": "1372076", "url": "https://cs.wikipedia.org/wiki?curid=1372076", "title": "Sojuz MS-09", "text": "Sojuz MS-09\n\nSojuz MS-09 byla ruská kosmická loď řady Sojuz. Start proběhl 6. června 2018 11:12 UTC kdy ji vynesla nosná raketa Sojuz-FG z kosmodromu Bajkonur k Mezinárodní vesmírné stanici (ISS), kam dopravila tři členy Expedice 56. Sloužila na ISS jako záchranná loď až do 20. prosince 2018, kdy se s ní stejná trojice kosmonautů vrátila na Zem.\n\nHlavní posádka:\nV závorkách je uveden dosavadní počet letů do vesmíru včetně této mise.\n\nZáložní posádka:\n\nKoncem srpna 2018 došlo ke zjištění malého úniku vzduchu z ISS. Jako zdroj úniku byla brzy odhalena asi 2mm dírka v orbitálním modulu Sojuzu MS-09. Bylo potvrzeno, že nešlo o zásah mikrometeoritem, ale dírka byla navrtána. Ruští členové posádky nejprve použili kaptonovou lepící pásku k dočasnému utěsnění úniku, poté byla vytvořena trvalá oprava pomocí sady založené na epoxidovém tmelu. Objevily se spekulace o chybě při výrobě, i o údajné sabotáži americkou částí posádky ISS.\n\nProstor lodi shořel během sestupu na Zemi. Místa incidentu však byla detailně vyfotografována a byly odebrány vzorky, které se použily při vyšetřování. V říjnu 2018 zvláštní vyšetřovací komise Roskosmosu dospěla k závěru, že incident nebyl způsoben výrobní vadou. Komise zjistila, že trup byl provrtán zevnitř a pak nedbale zalepen. V září 2019 šéf Roskosmosu Dmitrij Rogozin prohlásil, že ví jistě co se stalo, ovšem agentura si tyto informace ponechá v tajnosti.\n\n"}
{"id": "1372078", "url": "https://cs.wikipedia.org/wiki?curid=1372078", "title": "Bílí Jihoafričané", "text": "Bílí Jihoafričané\n\nBílí jihoafričané jsou obyvatelé Jihoafrické republiky poházející z jakékoli bílé etnické skupiny z Evropy a částí blízkého východu. V lingvistických, kulturních a historických ohledech se obecně dělí na afrikánsky hovořící potomky původních osadníků Sjednocené východoindické společnosti, známých jako Afrikánci nebo Búrové (zejména potomci nizozemských, německých a francouzských osadníků) a anglofonní potomky převážně britských kolonistů. V roce 2016 bylo 57,9% rodilých mluvčích afrikánštiny, 40,2% rodilých mluvčích angličtiny a 1,9% používalo jiný mateřský jazyk jako např. portugalštinu nebo němčinu. Bílí Jihoafričané jsou zdaleka nejpočetnější skupina Evropanů v Africe a jejich charakter se výrazně liší od jiných Evropanů v Africe. Afrikánci si zde vytvořili vlastní jazyk a kulturu.\n\nPočátek evropské kolonizace Jižní Afriky začal v roce 1652 osidlováním Mysu Dobré Naděje Holandskou Východoindickou společností vedenou Janem van Riebeeckem. Navzdory velké převaze kolonistů z Nizozemska sem přicházelo velké množství francouzských hugenotů, kteří utíkali před perzekucí z Evropy a německých vojáků nebo námořníků, kteří se vraceli z Asie. Kolonie zůstala pod nizozemskou nadvládou další dvě století, poté byla v roce 1806 anektována Velkou Británií. Tehdy byla Jižní Afrika domovem asi 26 tisíc Evropanů, z nichž relativní většinu tvořili Nizozemci. Nicméně už v roce 1818 do kolonie přicházely tisíce britských imigrantů. V 30. letech 19. století asi pětina bílých obyvatel kapské kolonie migrovala do jihoafrického vnitrozemí a zde zakládala vlastní státy. Migrace nazývá Velký Trek. Nicméně v Kapsku evropská populace dále narůstala a v roce 1865 populace dosáhla čísla 182 tisíc. Mezi lety 1880 až 1910 zde byl zaznamenám příliv Východoevropanů, speciálně Židů z Pobaltí. \n\nPrvní celostátní sčítání lidu v Jihoafrické republice v roce 1911 zaznamenalo, že bílá populace čítala 1,2 milionu, v roce 1936 to byly 2 miliony a v roce 1946 2,4 milionu.\n\nStát začal přijímat desítky tisíc imigrantů z různých států Evropy, jako například z Německa, Itálie, Nizozemska, Řecka. V polovině 70. let 20. století šlo například o bílé obyvatele z portugalských kolonií. V roce 1965 se počet zvyšil na 3,4 miliony, v roce 1973 4 miliony a vrchol přišel v roce 1995, kdy populace čítala 5,2 milionu. Od konce režimu apartheidu se populace snižuje vlivem emigrace. \n\nDnes jsou bílí Jihoafričané považováni za poslední významnou evropskou menšinu na africkém kontinentu, což je způsobeno návratem Evropanů z různých afrických států v obdodí dekolonizace. Bílí Jihoafričané stále hrají důležitou roli v jihoafrickém hospodářství. Současná bílá jihoafrická populace tvoří asi 9 % populace JAR s klesajícím trendem. Skoro milion bílých Jihoafričanů žije v zahraničí. V současné době na jejich emigraci Jihoafrická republika spíše doplácí, jelikož dochází k odlivu inteligence.\n\nRežim apartheidu v Jižní Africe začíná roku 1948, kdy ve volbách zvítězila Národní strana.\nV roce 1950 byl zaveden tzv. Zákon o registraci populace (Population Registration Act), kdy byl každý občan přiřazen k nějaké rase. Rasa se definovala podle fyzických kritérií (lékařské určení podle těla, hlavy a dokonce i vlasů) a sociálních kritérií (podle stravovacích návyků nebo příjmení). Běloši měli spoustu výhod oproti ostatním rasám. Zákon byl zrušen 17. června 1991.\n\nV roce 1994 došlo ke konci režimu apartheidu a dochází k zavedení legislativy, která má za cíl vytvořit spravedlivý pracovní trh (začlenit se do něj mají dříve znevýhodnění obyvatelé). Ve státním sektoru měli přednost zejména černí Jihoafričané, bělochům zbývala práce v soukromém sektoru. Kvůli tomuto znevýhodnění mnoho bělochů bylo bez práce a museli přežívat ve špatných podmínkách. Dnes je asi 350 tisíc bělochů klasifikováno jako chudí a asi 150 tisíc bojuje o přežití. Kvůli kriminalitě a znevýhodnění na pracovním trhu zde existuje silná emigrace do zahraničí. \n"}
{"id": "1372084", "url": "https://cs.wikipedia.org/wiki?curid=1372084", "title": "Good governance", "text": "Good governance\n\nGood governance (dobré vládnutí) je široce mezinárodně uznávaný koncept vztahující se v nejobecnějším slova smyslu ke snaze o nalezení praktického řešení v oblasti řízení, zdrojů, představ a názorů, kterým se věnoval již tzv. Nový veřejný management a Nová veřejná administrace v 70. letech 20. století. O definici pojmu se v průběhu doby pokouší několik mezinárodně působících organizací jako je Světová banka, Rozvojový program OSN (UNDP), Ekonomická a sociální komise pro Asii a Tichomoří (UNESCAP) nebo Rada Evropy. Pojetí \"good governance\" se v průběhu vývoje mění, někdy se zužuje a jindy rozšiřuje. \n\nKoncept \"good governance\" se objevil jako reakce na „špatné vládnutí“, které se vyznačuje vysokou mírou korupce, vlády bez odpovědnosti a nedostatku respektu k lidským právům. Jednu z prvních definicí poskytla Světová banka, která ji definuje jako předvídatelnou, otevřenou a osvícenou tvorbu politiky (transparentní proces), profesionální administrativu, vládu zodpovědnou za své činy, silnou participaci občanské společnosti ve veřejných otázkách a zachovávání vlády práva. Donoři, mezinárodní instituce či donorské země hledali určující kritéria jako podmínku k zajištění efektivity jejich hospodářské pomoci. Naplňování jednotlivých elementů apolitického konceptu \"good governance\" mělo napomoci k dosažení takových podmínek. Koncept \"good governance\" je dnes velmi komplexní a uplatňuje se v řadě disciplín: politické a ekonomické sféře, administrativní sféře, občanské společnosti, manažerské a korporátní oblasti apod.\n\nMezi základní prvky konceptu obecně patří efektivní, nestranný a rychlý soudní proces, transparentní veřejné instituce, odpovědnost za rozhodování veřejných činitelů, převod zdrojů a rozhodování z centra na místní úroveň, smysluplná účast občanů při projednávání veřejných politik, univerzální ochrana lidských práv, nediskriminační zákony. \n\nPodobně ke \"good governance\" přistupuje rovněž Ekonomická a sociální komise pro Asii a Tichomoří (UNESCAP), která v roce 2008 tento koncept definovala jednoduše jako „proces rozhodování a uplatnění (nebo neuplatnění) rozhodnutí“ a mezi hlavní principy dobré správy zahrnuje: právní stát, participaci, transparentnost, komunikaci a reakci na podněty, snahu o nalezení konsenzu, poctivost a začlenění, efektivitu a účelnost, zodpovídání se – skládání účtů.\n\nKe konceptu dobré správy se rovněž hlásí Rada Evropy, jež k tomuto tématu vydala několik dokumentů, ovšem ty se převážně zaměřují na jednotlivé aspekty výkonu veřejné správy jako dobré správy. Zatímco doporučení Rady Evropy Rec(2007)7 o dobré veřejné správě/\"good governance\", přijaté dne 20. 6. 2007 na 999. schůzi náměstků ministrů konkrétně definuje základní právo na dobrou veřejnou správu. Ve smyslu Dodatku k doporučení je dobrá správa definována skrze její jednotlivé součásti označované jako zásady dobré správy. Těmi jsou zásada zákonitosti, rovnoprávnosti, nestrannosti, proporcionality, právní jistoty, časové přiměřenosti, participace, úcty k soukromí a transparentnosti.\n\nKonceptem good governance se v ČR zabývá nezávislý think tank Centrum of Excellence for Good Governance.\n\n"}
{"id": "1372086", "url": "https://cs.wikipedia.org/wiki?curid=1372086", "title": "Oldřich Kolář", "text": "Oldřich Kolář\n\nOldřich Kolář (21. ledna 1898, Bílá Třemešná - 17. ledna 1985) byl československý lyžař.\n\nNa I. ZOH v Chamonix 1924 skončil v běhu na lyžích na 50 km na 19. místě.\n\n"}
{"id": "1372091", "url": "https://cs.wikipedia.org/wiki?curid=1372091", "title": "Centrum of Excellence for Good Governance", "text": "Centrum of Excellence for Good Governance\n\nCentrum of Excellence for Good Governance, z.s. je nevládní nezisková expertní organizace (think tank) usilující o prosazování konceptu a principů good governance v ČR. Zaměřuje se na výzkum, vzdělávání a \"policy advocacy\" v oblasti dobré praxe při utváření a správě věcí veřejných v duchu demokraticko-právního státu. Think tank byl založen v roce 2012 a jeho předsedou je od počátku Lukáš Wagenknecht. Ve své činnosti se organizace nejvíce zaměřuje na vnitřní řídící a kontrolní systém ve veřejné správě, boj proti korupci, státní službu, otevřená data a veřejné rozpočty. \n\nV roce 2017 think tank spustil aplikaci nad otevřenými daty Dotační parazit, který byl oceněn Fondem Otakara Motejla. Webová aplikace dotační parazit pracuje na vícezdrojové bázi, agreguje a zveřejňuje informace o příjemcích a poskytovatelích rozličných typů dotací a dalších veřejných podpor.\n\nWebová aplikace Dotační parazit\n"}
{"id": "1372096", "url": "https://cs.wikipedia.org/wiki?curid=1372096", "title": "Citlivé zuby", "text": "Citlivé zuby\n\nCitlivé zuby jsou zuby, které bolestivě a nepříjemně reagují na teplé a studené podněty. Příčin citlivých zubů je několik, od obnažených zubních krčků, přes zeslabení zubní skloviny až po bělení zubů.\n\nCitlivost zubů způsobuje zubovina, na jejímž povrchu jsou dentinové kanálky. Když dojde k odhalení zuboviny, zuby jsou citlivé na teplé a studené podněty.\n\nZuby mohou být citlivé z důvodu:\n\nZubní krček je část zubu, která se u zdravých pacientů nachází až pod dásní. Nesprávným čištěním a používáním příliš tvrdého kartáčku si pacienti sami způsobí ústup dásně a odhalení zubního krčku. Ten již není pokrytý sklovinou, ale pouze vrstvou zuboviny. Ústup dásně může ovšem být způsobem i nepoužíváním mezizubního kartáčku, nevhodnou stravou. Obnažený zubní krček je také varováním pro budoucí vznik parodontózy.\n\nOslabená zubní sklovina souvisí také se špatnou technikou čištění zubů a používáním tvrdých zubních kartáčků. K oslabení skloviny nejčastěji dochází při čištění zubů horizontálním pohybem. K oslabení zubní skloviny může ale též dojít v případě naleptání zubu v důsledku zvýšené konzumace kyselých potravin či nápojů.\n\nS citlivostí zubů se setkáváme také po podstoupení bělení zubů. Jedná se ovšem pouze o krátkodobou citlivost, která sama přibližně týden po bělení zubů odezní.\n\nCitlivost zubů je nepříjemný problém, který je potřebný zavčasu řešit, a to těmito způsoby:\n\nSprávná technika čištění zubů je nejúčinnější metodou k předcházení citlivosti zubů. S jejím osvojením pomáhají pacientům zubní lékaři, dentální hygienistky, případně lze zvolit cestu samoučení za pomoci videí s návodem na správné čištění zubů.\n\nŘešením počáteční anebo mírné citlivosti může být používání zubních past na citlivé zuby. Ty se používají místo běžných past pro každodenní čištění a obsahují zvýšené množství fluoridů. Mohou obsahovat také hydroxyapatit, kalciumfosfát nebo jiné sloučeniny, které snižují dráždivost odhalených zubních krčků. Na trhu lze nalézt také více speciálních gelů, které se aplikují nárazově anebo krátkodobě. Ty mají zvýšený obsah vápníku nebo fluoridů a přispívají k posílení zubní skloviny.\n\nV krajních případech výrazné citlivosti zubů se přechází k lékařskému ošetření citlivého zubu. Na odhalený dentin se může aplikovat fotokompozitní hmota. V tomto případě dojde pouze k mírnému naleptání zubu a jeho následnému tzv. přelakování. Výhodou této metody, že prakticky nedochází k zásahu do zubu. Druhou možností je citlivou část zubu překrýt bílou kompozitní výplní. V takovém případě se pro takovou výplň vytváří prostor vybroušením části zubu. Poslední možností, ke které se přistupuje velmi výjimečně, je vyjmutí nervů ze zubu. I když se jedná o metodu definitivní, zubní lékaři se k ní příliš neuchylují.\n\n\n"}
{"id": "1372104", "url": "https://cs.wikipedia.org/wiki?curid=1372104", "title": "Reintrodukce orlosupa bradatého", "text": "Reintrodukce orlosupa bradatého\n\nReintrodukce orlosupa bradatého zahrnuje ochranářské aktivity usilující o navrácení orlosupa bradatého do míst jeho původního výskytu.\n\nV roce 2017 se v lidské péči narodilo 25 mláďat, z nichž 18 putovalo do volné přírody. Od počátku reintrodukčních aktivit v roce 1978 se tak již ze zoo poskytlo pro reintrodukci druhu 288 mláďat.\n\nVelký význam v ochranářských aktivitách tohoto druhu vykazují české zoo.\n\nPoté co odborní pracovníci ochranářských organizací a zoo auty dorazí k místu vypouštění, přichází na řadu výstup do hor, kde je vybrané mládě posazeno do připraveného hnízda na skalní římse. Ptáci jsou neseni na zádech v připravených bednách. Orlosupi se zpravidla nevypouštějí samostatně, ale minimálně ve dvou jedincích tak, aby se mláďata vzájemně motivovala, a jejich šance na úspěšné vylétnutí byla vyšší. Tito mladí ptáci žijí nejprve po dobu jednoho měsíce spolu, neboť až poté jsou schopni letu. Po tuto dobu je jim donášena potřebná potrava, kterou by mláděti za běžných okolností přinášeli rodiče. Částečné přikrmování pokračuje ještě několik dalších měsíců. Poté jsou již mladí orlosupi schopni obstarat si veškerou potravu sami. Práce člověka tak ale zcela nekončí. Reintrodukovaní jedinci jsou totiž dlouhodobě sledováni, aby měli ochranáři informace o jejich stravu a pohybu.\n\nDo roku 2009 se počet mláďat narozených v Alpách vyšplhal na čtyři desítky.\n\nV roce 2010 bylo do přírody ve Švýcarsku, Francii, Rakousku a Itálii vypuštěno celkem 14 mláďat.\n\nV roce 2015 bylo v Alpách zjištěno 34 hnízdících párů a vyvedeno 20 mláďat.\n\nV roce 2016 bylo z celkem 43 hnízdišť vyvedeno 25 mláďat.\n\nRok 2017 byl pro orlosupy bradaté v Alpách rekordní – 47 obsazených teritorií, 42 hnízdících párů a 31 úspěšně odchovaných a z hnízda vylétnutých mláďat. Zlepšující se bilance je zřejmá. Od prvního vypuštění se zde vylíhlo už přes 200 mláďat.\n\nZoo Praha se na reintrodukčním programu podílí od roku 2000 a do roku 2013 bylo poskytnuto sedm mláďat. Kromě vlastních mláďat úspěšně vypomáhá s odchovy z jiných zoo (např. Zoo Ostrava), a to díky pěstounským rodičům, zejména samic Pablovi (více viz Orlosup bradatý).\n\nJak takový transport a vysazení do volné přírody probíhal v roce 2010, popisuje následující text:\n\nVypouštění orlosupů v oblasti chráněného území Calfeisenthal v jihovýchodním Švýcarsku v roce 2010 probíhalo i s účastí orlosupa i pracovníků Zoo Praha. Kromě českého opeřence se jednalo o další dva ptáky – ze španělské chovné stanice Centre de Fauna Vallcalent a z Natur- und Tierpark Goldau ve Švýcarsku. Goldau se stalo výchozím místem pro tehdejší reintrodukci orlosupů. Chovatelé s ptáky se tam sjeli ve středu 9. června 2010. Po převozu byla mláďata umístěna do společné klidové voliéry v zázemí zoo, aby si na sebe zvykla a aklimatizovala se po náročné cestě. Následující den došlo k odbarvení přesně určených ručních a loketních letek a nasazení kroužků pro snadnější identifikaci. Výsledky testu DNA potvrdily, že mládě z Čech byla samička. V Goldau dostala jméno Kira. Zbylá dvě mláďata byli samci.\n\nVlastní vypouštění proběhlo v neděli 13. června. K tomu bylo potřeba dostat se k uměle vytvořenému hnízdu, což obnášelo několikahodinový výstup do hor za nepříznivého počasí. Mláďata nesli po celou dobu šerpové (pracovníci Švýcarského národního parku) v přepravních boxech. Do hnízda schovaného ve skalní stěně byli ptáci umístěni v 13:45 hodin, hned poté byli nakrmeni kousky králíka.\n\nDo projektu reintrodukce orlosupa bradatého liberecká zoo zapojila se svým chovným párem Pištou a Boženou. První tamní mládě bylo ve francouzských Alpách v oblasti Mercantour vypuštěno roku 2001. Brzy jej následovala i další mláďata – počet reintrodukovaných orlosupů brzy pokořil desítku. V roce 2006 byl samec Ton vypuštěn ve španělské Andalusii, v Národním parku Cazorla. V květnu 2009 na stejné místo putovala samice Fátima. V roce 2010 byla do oblasti Argentera v italských Alpách vypuštěna samice Elena. Na konci května 2014 bylo jedno sto dní staré mládě vypuštěno do Národního parku Hohe Tauern v Rakousku. Celkem se díky Boženě a Pištovi do volné přírody vrátilo 13 orlosupů. Od roku 2017 začal úspěšně hnízdit také druhý, mladý pár.\n\nDo roku 2018 poskytla Zoo Ostrava 14 mláďat orlosupa bradatého. \n\nZoopark chová orlosupy od roku 1999, ale dlouhou dobu se je nepodařilo odchovávat. První úspěch přišel až v roce 2014. Tehdy narozený samec byl následně převezen k adoptivním rodičům do rakouské chovné stanice Haringsee. Nyní obývá expozici v Alpenzoo Innsbruck. 7. března 2017 se pak narodila samička, která byla v červnu téhož roku vypuštěna do horské přírody Andalusie. \n\nV červnu 2013 byl poprvé na českém území zaznamenán výskyt orlosupa bradatého.\n\nV roce 2013 se v médiích objevila zpráva o tom, že do nejvyšších českých hor – Krkonoš – zavítal orlosup bradatý. Ještě předtím přelétl přes Prahu. V Krkonoších se konkrétně jednalo o oblast Martinova dolu, kde samice pojmenovaná Bernd strávila noc z 21. na 22. května 2013. Bernd byla vybavena satelitním vysílačem a v červnu roku 2012 byla vypuštěna do přírody ve Švýcarsku. Stejně jako další vypuštění orlosupi byla vybavena satelitním vysílačem. Díky tomu existuje přehled o tom, že se dlouhodobě vyskytovala ve švýcarských, italských i rakouských Alpách a následně zamířila mimo oblast alp. Nejprve do Německa. Zaznamenána byla též v Čechách a v Polsku. U Baltského moře se otočila zpět nejprve západním a následně jižním směrem. Dorazila tak do Německa a také opět do Čech. Po cestě samice ztratila u bavorského Kulmbachu vysílačku, takže její signál nemohl být monitorován po celou dobu. \n\nPozornost pak vzbudil fakt, že se samice ve špatném stavu usadila na skále u Zhořelce (Görlitz) a tam jí na žádost švýcarského reintrodukčního programu zajistili zaměstnanci Zoo Liberec, která má s chovem a reintrodukcí tohoto druhu zkušenosti. Existovalo totiž riziko a podezření, že došlo k otravě tohoto dravého ptáka, a to těžkými kovy, a bude tak potřeba odborné řešení. Tato domněnka se sice nepotvrdila, zvíře ale bylo vyčerpané a pohublé. Proto bylo ihned po příjezdu do Zoo Liberec řádně nakrmené. Potravu přijímalo bez problému. Na začátku července 2013 došlo k přesunu zachráněného ptáka do Zoo Praha, kde podstoupil další vyšetření a dostal se do dostatečné fyzické kondice. Z váhy 4,5 kilogramu se mu podařilo dostat na již dostatečných 5,65 kg. V druhé půli srpna 2013 byl převezen zpět do volné přírody Švýcarska, kde následoval tradiční reintrodukční postup.\n\nInformace o mimořádné události se dostala i do celostátního vysílání České televize a jejího hlavního zpravodajského pořadu Události.\n\n"}
{"id": "1372106", "url": "https://cs.wikipedia.org/wiki?curid=1372106", "title": "Vločková spirální galaxie", "text": "Vločková spirální galaxie\n\nVločková spirální galaxie je druh spirální galaxie. Na rozdíl od spirálních galaxií s výraznými rameny jsou vločkové galaxie skvrnité a mají přerušovaná ramena.\nPřibližně 30 % spirálních galaxií patří mezi vločkové, dalších 10 % jich má výrazná ramena a ostatní se řadí mezi víceramenné galaxie.\nVíceramenné se také někdy řadí k vločkovým galaxiím.\n\nUkázkovou vločkovou galaxií je NGC 2841.\n"}
{"id": "1372122", "url": "https://cs.wikipedia.org/wiki?curid=1372122", "title": "B35", "text": "B35\n\nSpojení písmene B a číslice 35 může mít různé významy:\n\n"}
{"id": "1372124", "url": "https://cs.wikipedia.org/wiki?curid=1372124", "title": "Marek Rojíček", "text": "Marek Rojíček\n\nMarek Rojíček (* 26. května 1976 Třinec) je český ekonom, od března 2018 předseda Českého statistického úřadu, předtím v letech 2014 až 2018 působil jako místopředseda ČSÚ.\n\nV letech 1990 až 1995 vystudoval Obchodní akademii ve Frýdku-Místku a následně v letech 1995 až 2001 obor hospodářská politika na Fakultě národohospodářské Vysoké školy ekonomické v Praze (získal titul Ing.). Ve stejném oboru pak na VŠE v Praze absolvoval doktorské studium v letech 2002 až 2009 (získal titul Ph.D.).\n\nV září 2001 se stal zaměstnancem Českého statistického úřadu. Nejprve působil jako expert v oblasti sektorových účtů, v roce 2003 se stal vedoucím oddělení meziodvětvových tabulek. Na počátku roku 2007 opět povýšil, když začal zastávat funkci vrchního ředitele sekce makroekonomických statistik. K tomu v letech 2005 až 2011 pracoval na poloviční úvazek jako výzkumný pracovník na Centru ekonomických studií Vysoké školy ekonomie a managementu v Praze.\n\nV dubnu 2014 se stal místopředsedou Českého statistického úřadu. Po úmrtí předsedkyně ČSÚ Ivy Ritschelové v prosinci 2017 jej navrhla Vláda ČR v lednu 2018 jako jejího nástupce. V březnu 2018 ho do funkce jmenoval prezident Miloš Zeman.\n\nMarek Rojíček je ženatý, má dvě děti. Je členem International Input-Output Association a České společnosti ekonomické, hovoří anglicky a francouzsky.\n"}
{"id": "1372137", "url": "https://cs.wikipedia.org/wiki?curid=1372137", "title": "Mistrovství Československa silničních motocyklů 1961", "text": "Mistrovství Československa silničních motocyklů 1961\n\nMistrovství Československa silničních motocyklů 1961 se konalo v objemových třídách do 125, 175, 250 a 350 cm³ a ve třídě sidecarů. \n\n\n\n\n\n\n"}
{"id": "1372146", "url": "https://cs.wikipedia.org/wiki?curid=1372146", "title": "Claudiu Baștea", "text": "Claudiu Baștea\n\nClaudiu Baștea (* 18. června 1979 Sibiň) je bývalý rumunský zápasník–judista.\n\nS judem začínal v rodné Sibini. Vrcholově se připravoval ve Velkém Varadínu pod vedení Emila Morara. V rumunské reprezentaci se pohyboval od roku 1998 v lehké váze do 73 kg. V roce 2000 si pátým místem na mistrovství Evropy ve Vratislavi zajistil kvalifikaci na olympijské hry v Sydney, kde vypadl v úvodním kole. Od roku 2003 patřil mezi přední evropské lehké váhy a v roce 2004 si nenechal utéct kvalifikaci na olympijské hry v Athénách. Do Athén však nevyladil formu a vypadl ve druhém kole s Portugalcem João Netem. V roce 2005 ho dělilo 8 sekund od finále mistrovství světa v Káhiře a nakonec skončil pod stupni vítězů. V roce 2008 se na své třetí olympijské hry v Pekingu nekvalifikoval. Na velkou medaili během své sportovní kariéry nedosáhl. Sportovní kariéru ukončil v roce 2009.\n\n\n"}
{"id": "1372151", "url": "https://cs.wikipedia.org/wiki?curid=1372151", "title": "Palestinian Airlines", "text": "Palestinian Airlines\n\nPalestinian Airlines (arabsky: الخطوط الفلسطينية) je letecká společnost se sídlem v Aríši v Egyptě, jsou zcela ve vlastnictví Palestinské samosprávy, ale nejsou uznány egyptským Ministerstvem pro civilní letectví. Aerolinie přerušily svou činnost v roce 2005 a obnovily provoz v květnu 2012. Jejich základnou je Mezinárodní letiště El-Aríš. Palestinian Airlines jsou členem Organizace arabských leteckých dopravců.\n\nLetecká společnost byla založena dne 1. ledna 1995 a zahájila svoji činnost v červnu 1997 sérií charterových letů přepravujících poutníky do Džiddy (Saúdská Arábie). Lety byly původně plánovány pro provoz z Gazy, ale vzhledem k izraelskému zákazu byly provozované z Port Saidu v severním Egyptě. Pravidelné lety byly zahájeny dne 23. července 1997, z Aríše do Jordánska a do Saúdské Arábie. Palestinian Airlines přesunuly svoji základnu do Gazy po otevření letiště v listopadu 1998 a přidaly řadu nových tras po regionu. Letecká společnost měla pozastavenu činnost v říjnu 2000 po zahájení Intifády Al-Aksá a byla nucena přestěhovat se na Mezinárodní letiště El-Aríš v prosinci 2001, po zničení dráhy na Mezinárodním letišti Jásira Arafata, kde provozuje omezené služby. Společnost je zcela ve vlastnictví Palestinské samosprávy; k březnu 2007 měla 398 zaměstnanců.\n\nPalestinian Airlines obsluhují následující destinace (od května 2013):\nZ bývalé základny v Gaze Palestinian Airlines také létaly do Bahrajnu, Larnaky, Kuvajtu, Dauhá, Damašku, Istanbulu, Abu Dhabí a do Dubaje.\n\nFlotila Palestinian Airlines se skládala z následujících letadel:\nDříve provozované dva Bombardier Dash 8-300 a Iljušin Il-62. Palestinian Airlines měly objednány dva Bombardier CRJ200, které nebyly nikdy dopravci dodány.\n"}
{"id": "1372175", "url": "https://cs.wikipedia.org/wiki?curid=1372175", "title": "Jan Rusnok", "text": "Jan Rusnok\n\nJan Rusnok (28. srpna 1927, Nýdek – 11. dubna 2003, Český Těšín) byl historik, redaktor, kulturně-společenský činitel a publicista působící na Těšínském Slezsku.\n\nJan Rusnok absolvoval Vysokou školu politických a společenských věd v Praze. Pracoval ve státní administrativě ve Frýdku-Místku a Českém Těšíně jako úředník. Od začátku padesátých let 20. století byl aktivním členem hlavního výboru Polského kulturně-osvětového svazu v Československu (PZKO). Spolu se Stanislavem Zahradníkem založil historickou sekci u hlavního výboru PZKO, nyní Sekce dějin regionu. V období od roku 1964 do 1970 byl šéfredaktorem měsíčníku Zwrot. V důsledku svých postojů v roce 1968 byl odvolán z funkce šéfredaktora Zwrotu. Jako jediný z tehdy perzekuovaných členů hlavního výboru PZKO musel nastoupit do dělnické profese při obsluze jeřábu v koksovně Třineckých železáren. Zde pracoval až do odchodu do důchodu v roce 1987.\n\nPo změně společenského zřízení, v roce 1990 je opět jmenován do funkce šéfredaktora Zwrotu. Byl aktivním členem Rady Poláků. Jelikož řadě funkcionářů PZKO se tato skutečnost nelíbila, byl Rusnok v roce 1992 donucen k rezignaci ze všech funkcí a odešel do ústraní. V poledních pěti letech života bojoval se zákeřnou chorobou. Zemřel 11. dubna 2003 v Českém Těšíně.\n\nRusnok skrze své dílo obohatil rozsah historických poznatků o těšínském Slezsku. Je autorem mnoha článků, publikací a materiálů, které jsou publikovány v řadě publikací v České republice a Polsku. Mezi jinými se jedná o Zaranie Śląskie (ZŚ), Poglądy (P), Głos Ludu, Zwrocie (Z), Kalendarz Beskidzki (KB), Śląski kalendář (KŚ) a Cieszyński kalendář (KC). Publikované texty, články a fejetony podepisoval svým jménem a příjmením, pouze v období, kdy měl zákaz publikovat (1970 – 1989) podepisoval své články jménem manželky, dcery nebo firmou Stanisława Zahradnika.\n\n\n\n"}
{"id": "1372195", "url": "https://cs.wikipedia.org/wiki?curid=1372195", "title": "Dilfirib Kadınefendi", "text": "Dilfirib Kadınefendi\n\nDilfirib Kadınefendi (1890 Istanbul – 1952 Istanbul) byla pátá manželka osmanského sultána Mehmeda V. \n\nNarodila se v Istanbulu okolo roku 1890 do rodiny Čerkesů. Ve velmi nízkém věku byla darována jako služebná do paláce, kde dostala soukromou výchovu a vzdělání. Byla velmi dobře vychovaná a zajímala se o historii. Během její služby si jí povšiml sultán Mehmed a oženil se s ní v roce 1907 v paláci Veliahd. V roce 1916 získala medaili \"Nişanınıho ihsana\".\n\nPo smrti Mehmeda v roce 1918 zůstala nějakou dobu v paláci a později se přestěhovala do vily v Erenköy. Znovu se provdala, tentokrát za doktora, se kterým měla syna. Po dlouhé době strávené v jejím sídle ve Vaniköy zemřela v Istanbulu roku 1952 a je zde i pohřbena.\n\n\"Devletlu Baş İkbâl\" Dilfirib \"Hanımefendi Hazretleri\" (Její výsost první oceněná hlavní konkubína Dilfirib)\n\"Devletlu İsmetlu\" Dilfirib \"Dördüncü Kadınefendi Hazretleri\" (Její výsost čtvrtá hlavní konkubína Dilfirib)\n"}
{"id": "1372199", "url": "https://cs.wikipedia.org/wiki?curid=1372199", "title": "Cosmic-Ray Extremely Distributed Observatory", "text": "Cosmic-Ray Extremely Distributed Observatory\n\nCosmic-Ray Extremely Distributed Observatory (CREDO) ( \"Extrémně rozptýlená observatoř kosmických paprsků\") je vědecký projekt zahájený koncem srpna 2016 polskými vědci z Ústavu jaderné fyziky PAS v Krakově (vědci z České republiky, Slovenska a Maďarska se rovněž zapojili do projektu) k detekci kosmických paprsků a hledání temné hmoty. Cílem je zapojit co nejvíce lidí do konstrukce globálního detektoru kosmického záření. Díky senzoru citlivému na světlo a modulu GPS funguje smartphone nejlépe jako detektor dopadajících částic z prostoru.\n\n"}
{"id": "1372201", "url": "https://cs.wikipedia.org/wiki?curid=1372201", "title": "Zdeněk Moravec", "text": "Zdeněk Moravec\n\nJméno a příjmení Zdeněk Moravec má více nositelů:\n"}
{"id": "1372211", "url": "https://cs.wikipedia.org/wiki?curid=1372211", "title": "Mezidimestan Kadınefendi", "text": "Mezidimestan Kadınefendi\n\nMezidimestan Kadınefendi (3. března 1869 – 21. ledna 1909) byla manželka osmanského sultána Abdulhamida II. \n\nMezidimestan se narodila jako dcera \"Kaymata Beye Mikanby\" a jeho ženy, princezny \"Feryal Marşan\". Její otec byl abchazský šlechtic a její matka byla princezna z královské rodiny \"Marşan-Abaza\". Byla sestřenicí Nazikedy Kadin, která byla ženou sultána Mehmeda VI. Její rodné jméno bylo \"Kadriye Mikanba\". Ve velmi nízkém věku byla darována do paláce Yıldız jako služebná. Brzy si jí všiml sultán Abdulhamid a oženil se s ní v únoru 1885 v tomtéž paláci, který byl v té době sultánskou rezidencí. Měla ve zvyku být velmi plachá. Byla vysoká, měla vlasy barvy tmavé kávy a hnědé oči. \n\nRok po sňatku porodila svého jediného syna \"Şehzade Mehmed Burhaneddina\", který byl nejoblíbenějším synem sultána. Hidayet Hanim, sestra princezny Leyly Achby, byla její dvorní dámou. Měla sídlo v zahradě u paláce Yıldız. Zemřela tři měsíce před abdikací svého manžela v lednu 1909 a byla pohřbena na hřbitově Yahyi Efendiho. \n"}
{"id": "1372213", "url": "https://cs.wikipedia.org/wiki?curid=1372213", "title": "Virbius", "text": "Virbius\n\nVirbius je italické božstvo, které bylo ctěno společně s Dianou Nemorensis a Egerií, ztotožněné s řeckým Hippolytem. Kromě posvátného háje u jezera Nemi měl mít svého kněze i v Kampánii. Řecký Hippolytos byl synem Théseovým a blízkým přítelem bohyně Artemidy – v římském chápání Diany. Po falešném obvínění svou nevlastní matkou Faidrou byl na útěku usmýkán koňmi, ale na Artemidinu žádost byl oživen Asklépiem. Podle římského podání byl poté bohyní ukryt u jezera Nemi a svěřen nymfě Egerii. V Nemi panoval jako král a zasvětil Dianě posvátný háj, čímž se z něj stal první \"rex nemorensis\" „král hájů“, což byl kněz Diany Nemorensis. Tím se mohl stát pouze uprchlý otrok, který zabil svého předchůdce. Byl mu též přisuzován syn stejného jména, který bojoval po boku Latinů proti Aeneovi a Trójanům. Do háje a svatyně v Nemi nesměli být vpuštěni koně, což bylo vysvětlováno tím, že právě oni zabili Hippolita-Virbia. Též nebylo dovoleno dotknout se jeho sochy. Podle Jamese Frazera byl Virbiův vztah k Dianě podobný vztahu Attise a Kybelé nebo Adónida a Afrodíté a jednalo se o ducha stromu či háje.\n\n"}
{"id": "1372216", "url": "https://cs.wikipedia.org/wiki?curid=1372216", "title": "Aleksander Doba", "text": "Aleksander Doba\n\nAleksander Doba (* 9. září 1946) je polský kajakář. Roku 1999 plul na kajaku přes Baltské moře. V roce 2010 přeplul na sedmimetrovém kajaku Atlantský oceán, a to ze Senegalu do Brazílie. Plavba byla dlouhá 5394 kilometrů a trvala bezmála 99 dnů. V roce 2013 absolvoval další plavbu přes oceán, a sice z Portugalska na Floridu ve Spojených státech amerických. Cesta byla tentokrát delší a zabrala mu 196 dnů. Svou třetí plavbu přes Atlantik absolvoval v roce 2017, tentokrát v opačném směru – vyplul z New Jersey s cílem ve Francii.\n\n"}
{"id": "1372233", "url": "https://cs.wikipedia.org/wiki?curid=1372233", "title": "Harry Halbreich", "text": "Harry Halbreich\n\nHarry Halbreich (9. února 1931, Berlín – 27. června 2016, Uccle) byl belgický muzikolog.\n\nSyn židovsko-německého otce a anglické matky studoval spolu s Arthurem Honeggerem a později s Olivierem Messiaenem na pařížské Konzervatoři, získal první cenu v hudební historii a analýze. Později se přestěhoval do Belgie. Od roku 1970 do roku 1976 byl docentem hudební analýzy na Královské konzervatoři v Mons. Je autorem mnoha rozhlasových pořadů a spoluzakladatelem belgického hudebního časopisu \"Crescendo\", jehož byl hlavním přispěvatelem. Od roku 1973 do 1976 byl uměleckým ředitelem Festivale de Royan.\n\nNapsal řadu knih, článků a studií o moderní a současné hudbě, včetně monografií o Olivieru Messiaenovi, Claude Debussym, Arthuru Honeggerovi a Bohuslavu Martinů. Připravil katalogy hudebních děl Honeggera a Martinů, jejich díla jsou proto někdy označována podle jejich Halbreichova čísla. Pomáhal Nicolasu Bacrimu při orchestraci Honeggerovy opery, \"La morte de Sainte Alméenne\", která byla původně napsána v roce 1918 pro hlas a klavír. Tato nová verze měla premiéru v Utrechtu dne 26. listopadu 2005, u příležitosti 50. výročí skladatelovy smrti.\n\nJeho zájem o moderní hudbu jej vedl k psaní článků o skladatelích spektrální hudby, kterými byli Horațiu Rădulescu, Iancu Dumitrescu, Ana-Maria Avram, Gérard Grisey a Tristan Murail. Napsal také články o starších skladatelích, například Edgardu Varèsovi, George Enescu, Maurice Ohanovi a Ludwigu van Beethovenovi. Byl osobním přítelem současných umělců a skladatelů jako byli Iannis Xenakis, Giacinto Scelsi, György Ligetiho a Witold Lutosławski a horlivým obráncem mladších skladatelů.\n\nMěl široký zájem o kulturu. Ačkoliv konvertoval ke katolictví, měl hluboké znalosti východní duchovní historie i křesťanských mystiků.\n\nZemřel 27. června 2016 ve věku 85 let. Měl tři děti, nejstarší syn Frédéric je malíř.\n\n"}
{"id": "1372247", "url": "https://cs.wikipedia.org/wiki?curid=1372247", "title": "Cankarův dům v Lublani", "text": "Cankarův dům v Lublani\n\nCankarův dům (slovinsky Cankarjev dom) se nachází ve slovinské metropoli Lublani, na Náměstí republiky (na jeho jižním konci). Jedná se o největší kongresové, kulturní a konferenční centrum ve Slovinsku. Nese název po významném slovinském spisovateli, Ivanu Cankarovi.\n\nDům má celkem čtyři sály, které nesou názvy po významných osobnostech slovinských dějin; Gallusův sál po Jacobovi Gallusovi, Linhartův sál po Antonu Tomažovi Linhartovi, Kosovelův sál podle Srečka Kosovela a Štihův sál podle Bojana Štiha. Cankarův dům má také velké foyer, kde se konají různé výstavy, umělecká představení apod. Většina sálů se nachází pod úrovní terénu Náměstí republiky.\n\nCankarův dům má členěnou fasádu obloženou bílými deskami z kararského mramoru.\n\nBudovu navrhl slovinský architekt Edvard Ravnikar v roce 1960 a patří mezi jeho nejznámější objekty. Výstavba objektu v brutalistickém stylu byla realizována v letech 1977 až 1982. Výstavbu financovala vláda Socialistické republiky Slovinsko. Před objektem se nachází socha Ivana Cankara od slovinského sochaře Slavka Tihece. Jednalo se o poslední budovu, která vznikla na Náměstí republiky během jeho výstavby v 60.–80. letech 20. století.\n\nV roce 2011 se uskutečnila rekonstrukce lobby; byl zvýšen strop, upraveno osvětlení i podlaha. Renovace byla kritizována některými architektonickými institucemi ve Slovinsku, např. Asociací architektů Slovinska, Komory architektury Slovinska a dalšími. V současné době je Cankarův dům pod ochranou Komise pro zachování kulturního dědictví Slovinska.\n"}
{"id": "1372249", "url": "https://cs.wikipedia.org/wiki?curid=1372249", "title": "Square (slang)", "text": "Square (slang)\n\nSquare (čtverec) je anglický slang, který používáme, když chceme mluvit o osobě, která je považována za nudnou, pevně konvenční a nedotčenou současnými trendy.\n\nPůvodně slovo označovalo osobu, která byla upřímná, spravedlivá a věrná. Při vzestupu jazzové hudby se termín změnil z komplimentu na urážku.\n\nV řeči jazzu, byl square člověk, který nedokázal ocenit médium, nebo v širším slova smyslu někdo, kdo byl nudný či nedotčený trendem, z toho důvodu se říkalo \"buď takový nebo buď square\". Kontrakulturní hnutí, které přicházely v letech 1940 a 1960 se staly revoluční silou \"square\", který označoval někoho, kdo se držel represivních, tradičních, stereotypních, jednostranných či \"Přemýšlení v krabici\" způsobů myšlení. Termín byl používán hipstery v roce 1940, beatniky v roce 1950, hippies v roce 1960, yippies v roce 1970 a dalšími osobami, které se zúčastnily hnutí, která se objevila v boji pro konzervativnější národní, politické, náboženské, filozofické, hudební a sociální trendy. V hudbě se díky dirigentům pro square uchytil čtyřbodový rytmus. V tomto kontextu vzkázal trumpista od Sly & the Family Stone Cynthia Robinson v hitu \"Dance to the Music\": \"Všichni square běžte domů!\". V roce 1980 termín už nebyl tak populární, ale zůstal v povědomí, převážně v americké generaci baby boomu, protože jeho široký význam (člověk, který respektuje tradiční principy) je doložen v hitparádě Hueyho Lewise z roku 1986 \" Hip To Be Square \".\n\nTermín se stal součástí různých částí populárních kultur. Snad nejvýznamnější odkaz je tento řádek z písně \"Jailhouse Rock\", nazpívaná Elvisem Presley:\n\nPrvní použití termínu můžeme najít v nahrávce z roku 1946 od Harryho Gibsona, který hrál Harryho Hipstera \"Jaký je jeho příběh?\" který zahrnuje sloku:\n\nV roce 1945 ve skladbě \"Tampico\" od Stana Kentona.\nse odvážil vložit do písně \"tam, otočí se a řekne chlapcům,\" hej, hej, odkopněte toho square! \"\nNebo v ještě dřívější písňi od Harryho Gibsona, z roku 1944 s názvem \"Stop That Dancing Up There,\".\n\nSquare mohl v roce 1960 znamenat dobro a upřímnost, dle zachovaných frází \"spravedlivost a square\", \"tři square jídla denně\", \"square usmíření\"; nebo vzpřímený, jako \"vyrovnat účty\". Jako symbol správnosti je square či správný square jedním z hlavních alegorických symbolů v zednářství\n\nTermín byl používán v americkém \"skautském slibu\" až do roku 1971.\n\nSbor písně George M. Cohana \"Mary je velice staré jméno\" končí takto:\nA je tam něco, tam / To zní jak square / Je to velice staré jméno.\n\n'Square' je taky obskurtní kanadský slangový termín pro 24 pivních lahví.\n\n'Square' je taky slangový termín pro cigaretu mezi Afroameričanskou komunitou.\n\nDát člověku 'square' znamená dát této osobě laskavost.\n"}
{"id": "1372250", "url": "https://cs.wikipedia.org/wiki?curid=1372250", "title": "Palyza", "text": "Palyza\n\nPalyza může být:\n\n\n\n"}
{"id": "1372251", "url": "https://cs.wikipedia.org/wiki?curid=1372251", "title": "Web umenia", "text": "Web umenia\n\nWeb umenia (webumenia.sk) je on-line katalog uměleckých děl z devíti (stav v roce 2018) slovenských galerií, které přispívají do Centrálního katalogu děl (Centrálny katalóg diel).\n\nWeb umenia vznikl jako řešení pro veřejné zpřístupnění digitalizace slovenských uměleckých sbírek. Web umení představený v roce 2015 vyvíjí laboratoře SNG (lab.SNG). Datová báze pro Web umenia je Informačný systém pre galérie – Centrálná evidencie diel výtvarného umenia (ISG – CEDVU) spravovaného SNG, kam přispívají pracovníci jednotlivých galerií. Prostřednictví může veřejnost prohlížet slovenská umělecká díla, u volných děl stahovat digitální kopie v tiskové kvalitě, případně objednat jejich kvalitní tisk (v SNG).\n\nNa základě zkušeností lab.SNG s Webumenia představila pdobné řešení katalogu pro některé další instituce a projekty (Národní galerii v Praze, Moravskou galerii a další).\n\n\n"}
{"id": "1372254", "url": "https://cs.wikipedia.org/wiki?curid=1372254", "title": "S-Kore", "text": "S-Kore\n\nŠtěpán Malý (* 16. ledna 1989 Opava), známý pod přezdívkami S-Kore a Donnie, je český rapper a zpěvák žánru emo.\n\nSvou první desku vydal právě pod přezdívkou S-Kore v roce 2007 a začal budovat fanouškovskou základnu skládající se především z posluchačů narozených v druhé polovině devadesátých let. Na vrcholu slávy se nacházel v roce 2010, kdy vydal dvě desky - Dopisy z Waldheimu a Zapomeň na všechno, které získaly první dvě místa v anketě o nejlepší rapové album. Dlouhodobě brojil proti komerční hudbě, proto se na přelomu desetiletí odklonil od rapové tvorby. Takže se rozhodl rapovou kariéru ukončit a věnovat se nu-metalu, s čímž založil one-man kapelu První kontakt, s níž vydal čtyři alba. Kapela byla hudebním novinářem Jaroslavem Konášem zařazena mezi tzv. \"hudební masakry\". \n\nVěnuje se tématům násilí, sebepoškozování, sebevražd, deprese a nevěry, ale také silnému nacionalismu a politice se svými osobitými protestsongy. Jeho nejikoničtějším prvkem prezentace je pak výrazný egoismus, přičemž jeho tvorba stojí především na sponzorských darech.\n\n"}
{"id": "1372259", "url": "https://cs.wikipedia.org/wiki?curid=1372259", "title": "Schyzo", "text": "Schyzo\n\nSchyzo je český rapper, songwriter a hudební producent dříve známý jako Killaz.\n\nSchyzo, vlastním jménem Jan Janda se narodil v Praze 26.4. 1993. Hudebně aktivní je od roku 2008. Do podvědomí se dostal v roce 2010 se svým tehdejším pseudonymem Killaz. Mezi roky 2008 a 2012 stihl vydat celkem 4 nezávislé projekty. Po roce 2012 se setkává s toxickou psychózou a končí v péči lékařské pomoci. Maže veškerou dosavadní tvorbu a přichází s novým pseudonymem \"Schyzo\", které ho provází do dnes. \n\nV roce 2013 vydává pár samostatných skladeb, které ale neměly žádný větší dosah. Celková frustrace z neúspěchu, z dřívější tvorby a z posluchačů ho přivádí ke změně stylu. Díky jeho obdivu a inspiraci od amerického rappera Eminema a skupiny \"D12\" v roce 2014 přitvrzuje a vydává s kamarádem a rapperem Protivou skladbu MAY DAY II, ve které se vliv Eminema silně promítl a jsou v ní zřetelné prvky žánru horrorcore. Krátce na to ve stejné sestavě vychází skladba Dirty Mind a Schyzo ohlašuje práce na albu nesoucí název \"Stavy\". Ohlášení doprovází skladba \"Seznamte se, Krusty\", ve které představuje svoje nové alter ego jménem \"Krusty\".\n\nV tu dobu si ho začínají všímat různí interpreti. Netrvalo dlouho a Schyzo se objevuje na skladbě \"Instantní Čubky\", kterou má na svědomí dvojice Renne Dang a Viktor Sheen. Skladba má úspěch a Schyzo se dostává do podvědomí širšího publika.\n\nNásledující rok 2015 se Schyzo objevuje na desce \"Projekt Asia\". Desku má na svědomí Renne Dang a Viktor Sheen. Skladba na kterou je Schyzo přizván nese název \"Instantní Čubky 2\" a sklízí velké úspěchy. Dále přispívá svou slokou na desce \"Foscoismus 2\" a poprvé stane krátce na podiu v Pražském \"Rock Cafe\", kde probíhá křest desky Renneho Danga a Viktora Sheena. \n\n28.2. 2016 vydává dlouho očekáváné album \"Stavy\", na kterém hostují například Protiva, Renne Dang nebo Meiton. Ve stejném roce spolu s Protivou zakládají label Illegal Music a představují talenty jako je Meiton nebo slovenský rapper Dyzivv. Protiva později label opouští a nově přichází Casper. Na konci roku Illegal Music poprvé živě vystupuje v Plzni.\n\nV roce 2017 ohlašuje práce na desce s názvem \"Delirium\". V březnu k ní vychází singl s videoklipem, který nese název \"Freakshow\", ve kterém hostuje legenda českého horrorcore rapu Řezník. Spolupráce Schyza a Řezníka byla fanoušky dlouho očekávaná a sklízí mnoho úspěchů. Následně ve stejném roce vychází singl \"Dejchám\", který produkoval Fosco Alma a \"Nemám Náladu\", který si Schyzo produkuje sám. Jako producent se podílí na různých projektech českých interpretů včetně Řezníka a jeho \"Strangulační Rýha\", na které Schyzo produkuje skladbu \"Nemluv na Mě\" a \"Tak proč bych měl řešit tenhle shit\". Dále se objevuje na desce \"O Tři Bloky Dál\", kterou má na svědomí Refew. Na této desce má Schyzo celkem 5 beatů a to \"Děfko\", \"Myslim na Vás\", \"Skit pro kamaráda\", \"Něch mě bejt\" a \"Jeden z mála\".\n\nV březnu roku 2018 vychází deska Delirium a sklízí víceméně pozitivní kritiku. Hostuje na ní například Protiva, Meiton nebo Casper a vychází k ní ještě další dva videoklipy. V létě pak spojuje síly s rapperem PTK a vydávají skladbu \"Nemůžeš\" a oznamují společné turné, které nese název \"OD CHEBU PO OSTRAVU\". Turné je úspěšné a většina klubů je vyprodaných. \n\nV lednu roku 2019 oznamuje práce na budoucí desce, kterou pojmenoval \"TABU\". Dále se objevuje jako host a producent na desce \"Kill Yourself\", kterou má na svědomí DeSade.\n\nV květnu 2019 Schyzo vydává skladbu se zahraničním hostem, legendárním rapperem Bizarrem ze skupiny \"D12\". Skladba nese název \"Lubrikant\".\n\nNa přelomu září a října roku 2019 byl smazán kanál labelu Illegal Music na platformě YouTube, kde Schyzo vydával své skladby.\n\nStavy (2016)\n\nDelirium (2018)\n\n\nhttp://archiv.protisedi.cz/article/chatroom-s-martinem-synkem-rapper-schyzo\n\nhttps://www.banger.cz/kdo-je-to-vlastne-schyzo/\n"}
{"id": "1372261", "url": "https://cs.wikipedia.org/wiki?curid=1372261", "title": "Seznam zápasů české fotbalové reprezentace 2018", "text": "Seznam zápasů české fotbalové reprezentace 2018\n\nSeznam zápasů české fotbalové reprezentace 2018 uvádí přehled všech utkání tohoto reprezentačního výběru, jež sehrál během roku 2018. Celkově nastoupil k deseti zápasům, z nichž polovinu, tedy pět, vyhrál a zbylých pět prohrál. Čtyři utkání se započítávaly do Ligy národů UEFA, dva se odehrály v rámci turnaje China Cup a zbylé čtyři byly přátelské. Z počátku roku trénoval mužstvo Karel Jarolím, jehož po utkání s Ruskem vystřídal Jaroslav Šilhavý.\n"}
{"id": "1372264", "url": "https://cs.wikipedia.org/wiki?curid=1372264", "title": "Václav Rys", "text": "Václav Rys\n\nVáclav Rys (* 20. května 1942 Doksy) je bývalý český fotbalista a trenér. Věnoval se také komunální politice.\n\nNastupoval za Dynamo Doksy a Spartak Ústí nad Labem.\n\nPo skončení hráčské kariéry se stal trenérem, v roce 1974 začal trénovat dorostence Spartaku Ústí nad Labem. V sezoně 1986/87 vedl prvoligovou Škodu Plzeň. Vedl také menší kluby a věnoval se výchově mládeže.\n\n\n\n"}
{"id": "1372268", "url": "https://cs.wikipedia.org/wiki?curid=1372268", "title": "Andy Paley", "text": "Andy Paley\n\nAndy Paley, celým jménem Andrew Douglas Paley, (* 1952) je americký hudebník-multiinstrumentalista, hudební producent a skladatel.\n\nNa počátku své kariéry působil v kapele Catfish Black, ve které hráli také Jerry Harrison a Ernie Brooks. Kapela si později změnila název na The Sidewinders a vydala jedno eponymní album, jehož producentem byl Lenny Kaye. Spolu se svým mladším bratrem Jonathanem tvořil ve druhé polovině sedmdesátých let hudební duo The Paley Brothers. Přestože spolu přestali vystupovat po vydání jednoho alba již v roce 1979, i později zůstali v kontaktu a na několika projektech pracovali společně.\n\nV roce 1979 hrál na albu \"Back in Your Life\" zpěváka Jonathana Richmana. Později produkoval jeho desku \"Rockin' and Romance\", na níž zároveň hrál, a stal se členem jeho doprovodné skupiny. Později produkoval či hrál na jeho dalších deskách, včetně \"I, Jonathan\" (1992) a \"Surrender to Jonathan\" (1996).\n\nV roce 1988 přispěl na první sólové album hudebníka Briana Wilsona, člena skupiny The Beach Boys. V devadesátých letech se podílel na jeho dalších, oficiálně nevydaných nahrávkách. Během své kariéry spolupracoval s mnoha dalšími hudebníky, mezi něž patří například Debbie Harry, Elliott Murphy a April March. Roku 2010 se oženil s Heather Crist.\n\n"}
{"id": "1372271", "url": "https://cs.wikipedia.org/wiki?curid=1372271", "title": "Jasenovce", "text": "Jasenovce\n\nJasenovce jsou obec na Slovensku v okrese Vranov nad Topľou ležící poblíž vodní nádrže Veľká Domaša. K obci patří i 3 osady: Poloma, Vrchy a Močedníky.\n\nPrvní písemná zmínka o obci pochází z roku 1543. Nachází se zde římskokatolický kostel svatého Michaela archanděla z roku 1778. V osadě Poloma je římskokatolický kostel Nejsvětějšího Srdce Ježíšova z roku 1913.\n\n"}
{"id": "1372273", "url": "https://cs.wikipedia.org/wiki?curid=1372273", "title": "Jaroslav Aniol", "text": "Jaroslav Aniol\n\nJaroslav Aniol (* 12. února 1929) je bývalý český fotbalový brankář.\n\nV československé lize chytal za Ostravu, aniž by skóroval.\n\n"}
{"id": "1372280", "url": "https://cs.wikipedia.org/wiki?curid=1372280", "title": "Miami Open 2018", "text": "Miami Open 2018\n\nMiami Open 2018, oficiálně se jménem sponzora Miami Open presented by Itaú 2018, byl společný tenisový turnaj mužského okruhu ATP World Tour a ženského okruhu WTA Tour, naposledy hraný v areálu Tennis Center at Crandon Park na otevřených dvorcích s tvrdým povrchem Laykold. Konal se mezi 19. březnem až 1. dubnem 2018 ve floridském Key Biscayne jako třicátý čtvrtý ročník turnaje.\n\nMužská polovina se řadila po grandslamu do třetí nejvyšší kategorie okruhu ATP World Tour Masters 1000 a její dotace činila 8 909 960 amerických dolarů. Ženská část s rozpočtem 8 648 608 dolarů patřila také do třetí nejvyšší úrovně okruhu WTA Premier Mandatory. Miamská událost tradičně navázala na kalifornský Indian Wells Masters. Počtvrté se generálním sponzorem stal bankovní dům Itaú.\n\nNejvýše nasazenými hráči v singlových soutěžích se stali světové jedničky Roger Federer ze Švýcarska, jenž ztratil pozici prvního hráče klasifikace a Simona Halepová z Rumunska. Jako poslední přímí účastníci do dvouher nastoupili slovenský 96. hráč pořadí Lukáš Lacko a 87. žena klasifikace Jennifer Bradyová ze Spojených států.\n\nPoprvé od roku 2004 zvítězili na Miami Masters v obou singlových soutěžích zástupci amerického tenisu. Premiérový singlový titul v sérii Masters vybojoval 32letý John Isner, jenž se stal vůbec nejstarším vítězem debutového mastersu z dvouhry. Premiérově od Paris Masters 2004 nevyhrál žádný člen Velké čtyřky – Federer, Nadal, Djoković a Murray, ani jeden zápas na mastersu, Turnaji mistrů či Grand Slamu. I šesté kariérní finále ženské dvouhry ovládla 25letá Sloane Stephensová, čímž si zajistila debutový posun do elitní světové desítky, když jí po turnaji patřila 9. příčka žebříčku WTA.\n\nRekordní pátou deblovou trofej z Miami Masters si odvezl pár 39letých amerických bratrů Boba a Mika Bryanových, kteří vybojovali sto patnáctou společnou trofej při sto sedmdesáti dvou účastech ve finále. Na svém druhém společně odehraném turnaji získaly deblový titul Australanka Ashleigh Bartyová s Američankou Coco Vandewegheovou.\n\nNásledující hráčí obdrželi divokou kartu do hlavní soutěže:\n\nNásledující hráč natoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1372281", "url": "https://cs.wikipedia.org/wiki?curid=1372281", "title": "Ondřej Sláma", "text": "Ondřej Sláma\n\nOndřej Sláma (* 20. ledna 1969 Praha) je český onkolog a paliativní lékař, jeden z průkopníků paliativní medicíny v Česku. Vystudoval Lékařskou fakultu Masarykovy univerzity. Pracuje na Masarykově onkologickém ústavu v Brně. Je předsedou České společnosti paliativní medicíny a spoluzakladatel neziskové organizace Cesta domů, která provozuje domácí hospic.\n\nJe členem Českobratrské církve evangelické. Jeho bratr Petr Sláma je teolog, docent na Evangelické teologické fakultě Univerzity Karlovy. Manželka Ondřeje Slámy Regina je také paliativní lékařka.\n\n\n"}
{"id": "1372284", "url": "https://cs.wikipedia.org/wiki?curid=1372284", "title": "James B. Sheffield Olympic Skating Rink", "text": "James B. Sheffield Olympic Skating Rink\n\nJames B. Sheffield Olympic Skating Rink je venkovní ledová plocha sloužící zejména pro rychlobruslení v Lake Placid ve Spojených státech amerických. Pojme 7 500 diváků. Byl hlavním centrem dění při Zimních olympijských hrách v roce 1932. Kromě zahajovacího a závěrečného ceremoniálu se zde také soutěžilo v rychlobruslení a ledním hokeji. Kapacita tribuny na stadionu byla pro 7 500 diváků, po ukončení olympijských her ale byla zbořena. Při Zimních olympijských hrách v roce 1980 se zde soutěžilo v rychlobruslení. Kromě toho se tady dva týdny po ZOH 1932 konalo Mistrovství světa v rychlobruslení ve víceboji a v roce 1989 rovněž Mistrovství světa v rychlobruslení ve víceboji žen.\n"}
{"id": "1372286", "url": "https://cs.wikipedia.org/wiki?curid=1372286", "title": "Ringelland", "text": "Ringelland\n\nRingelland Habrkovice je malý zoopark v obci Záboří nad Labem nedaleko Kutné Hory v Česku. Nachází se v jihovýchodní části vesnice Habrkovice u silnice na Rohozec (okres Kutná Hora). Zoopark se zaměřuje na drezérskou práci, k čemuž majitele předurčuje celoživotní dráha drezéra šelem.\n\nV zooparku jsou chovány především velké šelmy: tygr ussurijský, lev, levhart, puma. Až do své smrti zde žil hroch Davídek, známý z cirkusového vystupování a filmů. Z menších zvířat jsou chovány kozy, lamy, dikobrazi.\n\nV zooparku se nachází sbírka cirkusových plakátů, která je největší cirkusovou plakátovací plochou v Česku. Plakátů je více než 1000 a nejstarší je z roku 1890.\n\n"}
{"id": "1372289", "url": "https://cs.wikipedia.org/wiki?curid=1372289", "title": "Římskokatolická farnost Sezimovo Ústí", "text": "Římskokatolická farnost Sezimovo Ústí\n\nŘímskokatolická farnost Sezimovo Ústí je územním společenstvím římských katolíků v rámci táborského vikariátu českobudějovické diecéze.\n\nPůvodní poddanské město Ústí, které patřilo Sezimům z Ústí, jedné z větví rodu Vítkovců (Rožmberků), vzniklo kolem roku 1262. Zřejmě se dobře rozvíjelo, protože se v něm záhy usadili řeholníci dominikánského řádu (k jejichž zvykům patří usazování se pouze ve větších městech). Městečko bylo v roce 1420 zničeno tábority a jeho obyvatelé buď uprchli do bezpečí, nebo se přidali k husitům a odešli do nedalekého Tábora.\n\nAž v roce 1827 bylo blíže původního městiště založeno nové městečko, které dostalo název \"Starý Tábor\". V roce 1835 byl postaven z finančních prostředků, věnovaných Terezií Rieglovou (vdovou po koželužském mistrovi z Tábora) pozdně empírový kostel, dedikovaný Povýšení sv. Kříže. V místě ovšem nebyla zřízena místní duchovní správa, území městečka bylo přifařeno k táborskému děkanství. V letech 1906–1907 byl postaven dům, určený jako obydlí duchovního správce (pozdější fara), ale i přesto zůstalo u toho, že \"Starý Tábor\" zůstal přifařen k Táboru. V roce 1920 bylo městečko přejmenováno na \"Sezimovo Ústí\". Samostatná farnost zde byla zřízena až z rozhodnutí biskupa Antonína Lišky k 1. lednu 2000. Farnost mimo samotného městečka zahrnula také malou část Tábora, Sídliště Nad Lužnicí.\n\n\nFarnost nemá sídelního duchovního správce (kterého ostatně neměla po většinu své existence po roce 2000) a je spravována ex currendo z Tábora.\n\n"}
{"id": "1372290", "url": "https://cs.wikipedia.org/wiki?curid=1372290", "title": "Národní střelecká asociace", "text": "Národní střelecká asociace\n\nNárodní střelecká asociace (anglicky National Rifle Association, NRA) je americká nezisková organizace pro ochranu občanských práv, která má za cíl podporu civilního držení střelných zbraní na základě Druhého dodatku Ústavy Spojených států amerických.\n\nOrganizace byla založena v roce 1871 v New Yorku a v roce 2013 měla 5 milionů členů. Je považována za jednu z nejvlivnějších zájmových skupin ve Washingtonu.\n"}
{"id": "1372292", "url": "https://cs.wikipedia.org/wiki?curid=1372292", "title": "Stadio olimpico del ghiaccio", "text": "Stadio olimpico del ghiaccio\n\nStadio Olimpico Del Ghiaccio je krytý stadion sloužící zejména pro krasobruslení v Cortině d'Ampezzo. Pojme 2 500 diváků. Odehrávají se zde soutěže mnoha druhů sportů, kromě toho stadion slouží jako kulturní zařízení s možností pořádání koncertů. Byl hlavním centrem dění při Zimních olympijských hrách v roce 1956. Kromě zahajovacího a závěrečného ceremoniálu se zde soutěžilo v krasobruslení a ledním hokeji. V té době byla jeho kapacita od 7 000 až do 8 000 diváků a s možností tvorby pro dočasné opatření přizpůsobit pro 12 000 až 15 000 diváků. Po roce 1981 byl stadion zastřešen. V roce 2007 až 2009 byl celý stadion renovován.\n"}
{"id": "1372293", "url": "https://cs.wikipedia.org/wiki?curid=1372293", "title": "Diana Nemorensis", "text": "Diana Nemorensis\n\nDiana Nemorensis „Diana háje“ či Diana Aricina byla latinská bohyně podobně římské Dianě ctěná v blízkosti města Aricia v háji u jezera po ním pojmenovaném Nemorensis Lacus či Dianino zrcadlo. S tímto místem byl spojen i kult nymfy Egerie a místního božstva Virbia. Podle římské pověsti byl kult Diany Nemorensis zaveden po vzoru Artemidy z Tauridy jejíž obraz byl do Latia přenesen mykénským princem Orestem. Jiná verze jeho původ vidí v řeckém Hippolitovi ztotožněným s Virbiem. Kult Diany Nemorensis je doložen již z přelomu 6. a 5. století př. n. l. a její chrám byla ústřední svatyní Latinského spolku a bohyně byla ochránkyní latinských měst. Poté co byl Latinský spolek poražen Římem byl zaveden Dianin kult na římském Aventinu a uctívání původní bohyně zatlačeno.\n\nDianin kněz nazývaný \"rex Nemorensis\" „král háje“ získával svou funkci zabitím svého předchůdce, což mohl učinit pouze uprchlý otrok který ulomil z místního posvátného stromu. Strom byl ztotožňován s tím ze kterého Aeneas ulomil zlatou ratolest, která jej chránila při cestě do podsvětí. Uprchlý otrok byl také ztotožňován s uprchlým Orestem a jeho souboj s knězem měl odkazovat na lidské oběti přinášené Artemidě z Tauridy. Způsob obsazování tohoto úřadu byl jedním z důvodů pozdějšího úpadku kultu, tento způsob nástupu do úřadu však byl zachován ještě v 1. či 2. století.\n\nDiana Nemorensis byla podle Jamese Frazera bohyní lovu, která také zajišťovala hojné potomstvo a snadný porod. Ztotožňuje ji také s římskou Vestou. Její kult byl silně spojen s ohněm, především s užitím pochodní či lamp, a hlavní svátek připadal na 13. srpna, tedy neparnější období roku.\n"}
{"id": "1372295", "url": "https://cs.wikipedia.org/wiki?curid=1372295", "title": "Vybavení", "text": "Vybavení\n\nVybavení může být:\n"}
{"id": "1372297", "url": "https://cs.wikipedia.org/wiki?curid=1372297", "title": "Seznam českých secesních architektů", "text": "Seznam českých secesních architektů\n\nTento seznam zahrnuje architekty období secese (vídeňské secese, \"art nouveau\", \"Jugendstil\") pocházejících z českých zemí nebo zde působících.\n\n"}
{"id": "1372302", "url": "https://cs.wikipedia.org/wiki?curid=1372302", "title": "Vnitřněměstské území města federativního významu", "text": "Vnitřněměstské území města federativního významu\n\nVnitřněměstské území města federativního významu (rusky внутригородская территория города федерального значения) je typ vnitřněměstského komunálního útvaru (vnitřněměstský místní samosprávní celek), který byl zaveden v roce 2006 ve městech federálního významu Moskva, Sankt-Petěrburg a od roku 2014 ve městě Sevastopol. \n\nVnitřněměstský komunální útvar je definován jako nezávislý komunální útvar, v rámci něhož je místní samospráva prováděna přímo a (nebo) prostřednictvím volených a jiných orgánů místní samosprávy. Místní samospráva na území komunálního útvaru je vykonávána v souladu s Ústavou Ruské federace, federálními zákony, pravidly města federálního významu a pravidly vnitřněměstského komunálního útvaru.\n\nV Moskvě je celkem 146 vnitřněměstských komunálních útvarů (125 komunálních okruhů a 2 městských okruhů a 19 obcí), v Petrohradu 111 vnitřněměstských komunálních útvarů (81 komunálních okruhů, 9 měst a 21 sídel), a v Sevastopolu 10 vnitřněměstských komunálních útvarů (9 komunálních okruhů a 1 město).\n\nOd roku 2006 přestaly existovat všechny vnitřněměstské komunální útvary v jiných městech. V roce 2014 byly znovu zavedeny vnitřněmestské rajóny (kategorie vnitřněměstských komunálních útvarů), které jsou součástí městských okruhů s vnitřněměstských dělením (rozdělením).\n"}
{"id": "1372303", "url": "https://cs.wikipedia.org/wiki?curid=1372303", "title": "Římskokatolická farnost Jistebnice", "text": "Římskokatolická farnost Jistebnice\n\nŘímskokatolická farnost Jistebnice je územním společenstvím římských katolíků v rámci táborského vikariátu Českobudějovické diecéze.\n\nV roce 1262 je Jistebnice doložena jako trhová ves. Tehdy již zde zřejmě stál románský kostelík. Ten byl v 80. letech 14. století přestavěn goticky a tehdy zde existovala plebánie. Farnost od těch dob kontinuálně trvá, aniž by byla kdy zrušena (na rozdíl od řady farností, respektive plebánií, v okolí, které v důsledku dějinných událostí /např. husitských válek/ zanikaly a k nápravě tohoto neutěšeného stavu došlo až v 18. století). V roce 1872 byl na půdě jistebnické fary nalezen tehdejším gymnaziálním studentem Leopoldem Katzem tzv. Jistebnický kancionál. V roce 1906 byla farnost povýšena na děkanství. Titul děkanství byl později z názvu farnosti vypuštěn, ovšem pokud by do farnosti byl ustanoven farář (a nikoliv pouze administrátor, buď sídelní či ex currendo), náležel by mu titul děkana.\n\nFarnost byla delší dobu administrována ex currendo premonstráty z kláštera v Milevsku (písecký vikariát), od roku 2016 došlo ke změně. Farnost byla pak administrována ex currendo knězem z komunity Misionářů oblátů Panny Marie Neposkvrněné z farnosti Tábor-Klokoty. K 1. červenci roku 2019 byl opětovně ustanoven sídelní duchovní správce. \n\n"}
{"id": "1372304", "url": "https://cs.wikipedia.org/wiki?curid=1372304", "title": "Olympijský stadion (Grenoble)", "text": "Olympijský stadion (Grenoble)\n\nOlympijský stadion byl dočasný stadion v Grenoblu ve Francii. Pojal 60 000 diváků. Byl hlavním centrem dění při Zimních olympijských hrách v roce 1968 a sloužil pouze pro zahajovací a závěrečný ceremoniál.\n\nStadion měl podkovitý půdorys a jeho konstrukce byla z trubek. Byl postaven na území letiště Grenoble-Mermoz, které bylo před olympiádou zrušeno; místo něj vzniklo nové letiště Alpes Isère.\n\nStadion byl po olympiádě zbořen, k čemuž došlo od 8. března 1968. V roce 1970 začala na místě stadionu výstavbu bytového komplexu, který přivítal své první obyvatele v dubnu 1972.\n"}
{"id": "1372308", "url": "https://cs.wikipedia.org/wiki?curid=1372308", "title": "Seznam českých funkcionalistických architektů", "text": "Seznam českých funkcionalistických architektů\n\nTento seznam zahrnuje architekty období funkcionalismu pocházejících z českých zemí nebo zde působících.\n\n\n"}
{"id": "1372309", "url": "https://cs.wikipedia.org/wiki?curid=1372309", "title": "Josef Německý", "text": "Josef Německý\n\nJosef Německý (6. prosince 1900, Nové Město na Moravě – 10. června 1943) byl československý lyžař a atlet-běžec. Jeho bratrem byl lyžař Otakar Německý.\n\nNa I. ZOH v Chamonix 1924 skončil v běhu na lyžích na 50 km na 17. místě. Na II. ZOH ve Svatém Mořici 1928 skončil v běhu na lyžích na 50 km na 11. místě. V mistrovství Československa zvítězil v roce 1926 na 18 i 50 km a v roce 1928 na 18 km. Na mistrovství světa v klasickém lyžování startoval pětkrát v letech 1925, 1927 a v letech 1929–1931, nejlépe skončil v letech 1925 a 1927 šestý na 50 km.\n\nV lehké atletice byl mistrem Československa v běhu na 5000 metrů v roce 1926, v přespolním běhu v roce 1928 a v běhu na 10000 metrů v letech 1927 a 1928. V roce 1927 vytvořil československý rekord v běhu na 10 000 metrů. V letech 1927 a 1928 vyhrál Běchovice.\n\n"}
{"id": "1372314", "url": "https://cs.wikipedia.org/wiki?curid=1372314", "title": "Nanette Raybaud", "text": "Nanette Raybaud\n\nNanette Raybaud (* 20. října 1960 Marseille) je bývalá francouzská reprezentantka ve sportovním lezení, vítězka posledního závodu Sportroccia, první vítězka celkového hodnocení světového poháru v lezení na obtížnost v roce 1989 a mistryně Francie.\n\nV roce 1995 vydal Heinz Zak knihu \"Rock Stars\", kde je mezi nejlepšími skalními lezci světa mezi sedmnácti francouzskými lezci.\n\n\n\n"}
{"id": "1372322", "url": "https://cs.wikipedia.org/wiki?curid=1372322", "title": "Disco polo", "text": "Disco polo\n\nDisco polo, discopolo, dp je žánr populární hudby s prvky taneční hudby, který vznikl v Polsku během 80. let 20. století. Největší oblíbenosti se těšil v 90. letech, kdy se tento žánr stal nejposlouchanějším žánrem v Polsku.\nPo konci devadesátých let poslouchanost začala klesat, až tento žánr upadl do zapomnění. Svůj návrat na vrchol zažívá Discopolo od roku 2007 až do současnosti, čehož jsou důkazem písničky \"Przez twe oczy zielone\" a \"Ona tańczy dla mnie\", které se staly se svým počtem zhlédnutí (přes 200 mil.) nejposlouchanějšími písničkami na polském youtube. Příznačným námětem písniček je láska a pobláznění. Mezi špičku DP se řadí Marcin Miller (člen hudební skupiny Boys) a Zenon Martyniuk (člen skupiny Akcent).\n"}
{"id": "1372325", "url": "https://cs.wikipedia.org/wiki?curid=1372325", "title": "Marcin Miller", "text": "Marcin Miller\n\nMarcin Miller (* 27. května 1970 v Prostkách poblíž Ełku) je polský frontmen a zpěvák skupiny Boys, hrající žánr Disco polo. Řadí se mezi významné osobnosti polského uměleckého světa, do kterého se začlenil počátkem devadesátých let. Kromě své hudební životní dráhy také zastává roli průvodce některých pořadů týkajících se Discopola. Mimo jiné je otcem dvou synů (Alan a Adrian), které zplodil se svou manželkou Annou.\n"}
{"id": "1372326", "url": "https://cs.wikipedia.org/wiki?curid=1372326", "title": "Vlača", "text": "Vlača\n\nVlača je obec na Slovensku v okrese Vranov nad Topľou ležící na jižním okraji Nízkých Beskyd v údolí řeky Topľa.\n\nPrvní písemná zmínka o obci pochází z roku 1349. Nachází se zde řeckokatolický chrám Ochrany Přesvaté Bohorodičky z roku 1908.\n"}
{"id": "1372331", "url": "https://cs.wikipedia.org/wiki?curid=1372331", "title": "Seznam dílů seriálu Život beze slov", "text": "Seznam dílů seriálu Život beze slov\n\nToto je seznam dílů seriálu \"Život beze slov\".\n\n<onlyinclude>\n</onlyinclude>\n\n"}
{"id": "1372343", "url": "https://cs.wikipedia.org/wiki?curid=1372343", "title": "Bodeho muzeum", "text": "Bodeho muzeum\n\nBodeho muzeum také Bode-Muzeum je muzeum středověkého, byzantského a renesančního zejména sochařského umění v Berlíně, jedno z pěti muzeí na Ostrově muzeí. Jeho součástí je i jedna z největších sbírek mincí a medailí. Novobarokní budova s kopulí stojí na severozápadním konci ostrova a vedou k ní mosty pro pěší z obou břehů Sprévy.\n\nMuzeum bylo otevřeno roku 1904 jako Muzeum císaře Friedricha III. a vystavovalo hlavně císařské sbírky. Roku 1956 bylo přejmenováno na počest svého prvního kurátora Wilhelma von Bode. V letech 1997-2006 prošlo nákladnou rekonstrukcí.\n\n"}
{"id": "1372350", "url": "https://cs.wikipedia.org/wiki?curid=1372350", "title": "Chov supa mrchožravého v Zoo Praha", "text": "Chov supa mrchožravého v Zoo Praha\n\nZoologická zahrada Praha se věnuje chovu supa mrchožravého dlouhodobě, v současnosti je nejvýznamnějším světovým chovatelem a pro tento svůj vlajkový ptačí druh koordinuje evropský záchovný program (EEP). \n\nPrvní supi mrchožraví přišli do Prahy již v roce 1936, tedy pět let po otevření zoo veřejnosti. Kromě krátké přestávky ve 40. letech 20. století byl tento druh chován až do roku 1973. Poté následovalo dvacet let bez supů mrchožravých v Zoo Praha. Teprve roku 1993 přišel samec z děčínské zoo. V Praze žije dosud. Společně se samicí, která pocházela z volné přírody a do Česka dorazila v roce 1998 z lotyšské Rigy, se stali rodiči prvního v Praze odchovaného mláděte, které rovněž žije v Zoo Praha i v současnosti. Tento samec se narodil v roce 2000 a jednalo se o první odchov v rámci českých i slovenských zoo.\n\nOd roku 2002 Zoo Praha spravuje Evropskou plemennou knihu (ESB) tohoto druhu. V důsledku snižování počtu odchovaných mláďat v Evropě byla tato plemenná kniha 9. března 2012 povýšena na Evropský záchovný program (EEP). Šlo přitom o první EEP pro ptačí druh přidělený nejen zoologické zahradě v Praze, ale také jakékoliv zoo v celém Česku a i na Slovensku (později přibyl bažant Edwardsův). Díky EEP se Zoo Praha povedlo získat stěžejní pozici při rozhodování o přesunech zvířat mezi zoologickými zahradami a též zvířat určených k vysazení do divočiny. Zoo Praha je také členem dozorčí rady Nadace na ochranu supů (Vulture Conservation Foundation /VCF/), která usiluje o ochranu všech čtyř evropských druhů supů. Tato nadace mimo jiné šíří osvětu v evropských zemích, kde supi žijí, s cílem zastavit používání otrávených návnad. Zoo Praha tak zastává funkci důležitého prostředníka mezi chovy v zoo a ochránci přírody a záchrannými stanicemi. Jedním z důležitých prvků koordinace programu je zajištění čistých linií chovů. Sup mrchožravý se totiž vyskytuje ve třech poddruzích, z nichž v lidské péči jsou zastoupeny dva (západní a východní). \n\nChov v 21. století je u tohoto druhu velmi úspěšný. V roce 2000 bylo odchováno první mládě. Od té doby se takřka každoročně daří odchovávat další mláďata, v posledních letech i více během jednoho roku. \nV roce 2012 se ve Velké voliéře dravců v Zoo Praha seznámily nové supí páry. Zpočátku byla expozice obydlena jedním samcem narozeným v Praze a třemi samičkami (dvě z nich původ z přírody). Téhož roku doplnil dosavadní čtveřici další samec ze Zoo Zlín (vylíhlý v přírodě). Dvě voliéry ve spodní části areálu přitom obývaly dva již déle sestavené páry.\n\nV červnu 2014 se vylíhla trojčata (jeden samec a dvě samice). \n\nDne 16. června 2016 se v líhni vyklubalo mládě supa mrchožravého, které vážilo 80 g. Vejce snesla samice Lilly, která ale nemohla být ve své voliéře, jelikož tu na jaře poškodil těžký sníh. Chovatelé se proto rozhodli raději nechat mládě vychovat zkušenému pěstounskému páru Fatimě a Cháronovi ve Velké voliéře dravců. Čtyři dny po vylíhnutí, kdy mládě vážilo 110 g a dobře přijímalo potravu, bylo podloženo na hnízdo pěstounů. Ti se ho hned ujali a vše probíhalo bez komplikací.\n\nO několik dní (22. června 2016) později Zoo Praha kontaktovali pracovníci nejstarší francouzské zoo Ménagerie Jardin des Plantes v Paříži – tam totiž uměle odchovávali mládě jen o pět dní mladší (narozeno 11. června 2016). Rodiče nejevili zájem ani o vejce, a tak byl dohodnut pokus převézt toto mládě k pěstounům do Prahy, aby byla šance, že se zapojí do reintrodukčního programu v Itálii. Celá akce se včetně obstarání potřebných dokumentů i převozu uskutečnila v průběhu pouhých 24 hodin. Také druhé mládě přijali pěstouni bez problémů a oba mladí ptáci tak vyrůstali společně.\n\nNa podzim 2016 přibyl do Zoo Praha samec Einstein, který se narodil ve volné přírodě a do Česka se dostal z dallaské zoo v USA. \n\nKe konci roku 2016 tak bylo v Zoo Praha chováno celkem šest samců a pět samic supa mrchožravého. \n\nV průběhu roku 2017 se podařilo odchovat historicky nejvíce mláďat: čtyři. Z pátého oplozeného vejce se mládě nevylíhlo. Ke konci roku 2017 bylo chováno sedm samců a čtyři samice, tedy jedenáct zvířat tohoto druhu.\n\n9. června 2018 se v Praze vylíhlo další mládě. Zanedlouho, v létě 2018, bylo přivezeno mládě ze Zoo Zlín (narozené 1. června), aby se o něj postarali pěstouni v Zoo Praha. V srpnu 2018 bylo toto mládě společně ještě s přímým pražským odchovem převezeno do Východních Rodop – více viz In-situ projekty na ochranu supa mrchožravého.\n\nV Zoo Praha se do září 2018 vylíhlo třem párům 28 supů mrchožravých. Úspěšných odchovů bylo v letech 2002–2018 celkem 22. Zoo Praha tak odchovala za poslední období nejvíce mláďat supů mrchožravých v Evropě a pravděpodobně ani jinde ve světě nemá podobná bilance obdoby. Právě díky tomu může podporovat návrat tohoto ohroženého druhu do evropských hor v Itálii i na Balkánském poloostrově – In-situ projekty na ochranu supa mrchožravého.\n\nKe konci roku 2018 bylo chováno šest samců a čtyři samice, celkem tedy deset jedinců. \n\nNa konci února 2019 byl v rámci snahy podpořit reintrodukční programy na Balkáně převezen chovný pár do bulharské záchranné stanice. Zajistí se tím omezení náročných transportů při ochranářských aktivitách. Tento pár je velmi cenný, neboť samice Lilly pochází z volné přírody a samec Endy je historicky vůbec prvním odchovaným mládětem pražského chovu. Ze Zoo Sofia v Bulharsku byl dovezen nový samec.\n\nV dubnu 2019 byla dovezena samice ze Zoo Riga.\n\nV červnu 2019 byl dovezen další jedinec ze Zoo Zlín a navíc se narodila dvě mláďata. V srpnu 2019 byl z bulharské zoo ve Stare Zagoře dovezen samec a dvě samice. V prosinci 2019 byla z téže zoo dovezena další samice.\n\nTento druh je k vidění hned na několika místech areálu zoo, a to v dolní části zoo: ve velké voliéře dravců, v komplexu dravčích voliér poblíž pavilonu tučňáků a také v průchozí voliéře Africké skály.\n\n\n\n"}
{"id": "1372352", "url": "https://cs.wikipedia.org/wiki?curid=1372352", "title": "Čtvrtá vláda Angely Merkelové", "text": "Čtvrtá vláda Angely Merkelové\n\nČtvrtá vláda Angely Merkelové je současná koaliční vláda Spolkové republiky Německo, tvořená stejně jako předchozí kabinet aliancí Křesťanskodemokratické unie (CDU) a Křesťansko-sociální unie Bavorska (CSU) se Sociálně demokratickou stranou Německa (SPD) pod vedením kancléřky Angely Merkelové.\n\nVláda byla jmenována spolkovým prezidentem Frankem-Walterem Steinmeierem dne 14. března 2018. Merkelová se tak teprve jako třetí osoba v poválečné historii (po Konradu Adenauerovi a Helmutu Kohlovi) stala německou kancléřkou počtvrté v řadě.\n\nCDU získala post kancléřky a 6 postů spolkových ministrů, CSU 3 posty spolkových ministrů a SPD 6 postů spolkových ministrů.\n\n"}
{"id": "1372353", "url": "https://cs.wikipedia.org/wiki?curid=1372353", "title": "Silvana Jirotková", "text": "Silvana Jirotková\n\nSilvana Jirotková (* Ostrava) je česká manažerka, od května 2019 náměstkyně ministra průmyslu a obchodu ČR, od března 2018 do května 2019 generální ředitelka agentury CzechInvest.\n\nVystudovala Gymnázium Františka Hajdy v Ostravě a následně Obchodně podnikatelskou fakultu v Karviné Slezské univerzity v Opavě (získala titul Ing.).\n\nV roce 2002 se stala zaměstnankyní agentury CzechInvest, zastávala mimo jiné pozici ředitelky interních projektů. Na jaře 2018 vyhrála otevřené výběrové řízení na post generální ředitelky agentury po té, co byl v lednu 2018 z funkce odvolán její předchozí šéf Karel Kučera. Následně ministr průmyslu a obchodu ČR v demisi Tomáš Hüner podepsal její jmenovací dekret, a to s účinností od 26. března 2018.\n\nDne 2. května 2019 byla po příchodu nového ministra průmyslu a obchodu ČR Karla Havlíčka jmenována jeho politickou náměstkyní.\n\nSilvana Jirotková žije v Praze. Je vdaná a má tři děti.\n"}
{"id": "1372355", "url": "https://cs.wikipedia.org/wiki?curid=1372355", "title": "Smilov (Libavá)", "text": "Smilov (Libavá)\n\nSmilov () je zaniklá obec ve vojenském újezdu Libavá. V obci stával farní kostel svatého Jana Křtitele a fara. V roce 1930 zde žilo ve 129 domech 691 obyvatel, z nich se dva přihlásili k české národnosti, ostatní k německé. Sídlo zaniklo v souvislosti se zřízením vojenského výcvikového prostoru.\n\n"}
{"id": "1372359", "url": "https://cs.wikipedia.org/wiki?curid=1372359", "title": "Misionáři komboniáni Srdce Ježíšova", "text": "Misionáři komboniáni Srdce Ježíšova\n\nMisionáři komboniáni Srdce Ježíšova (latinsky: \"Missionarii Comboniani Cordis Iesu\", původně: \"Congregatio Filiorum S. Cordis Iesu\"), zkratka: MCCI, je mužský řeholní institut papežského práva založený 1. června 1867 biskupem Danielem Combonim. Hlavním posláním kongregace je evangelizace v zemích, kde není rozšířené křesťanství. Komboniáni jsou přítomni v Evropě, Africe, Americe i Asii. Koncem roku 2008 kongregace čítala 328 řeholních domů s 1 803 řeholníky (z toho 1 296 kněží).\n\n"}
{"id": "1372362", "url": "https://cs.wikipedia.org/wiki?curid=1372362", "title": "Karel Kožíšek", "text": "Karel Kožíšek\n\nKarel Kožíšek (* 6. srpna 1977) je bývalý český reprezentant v rychlostní kanoistice, mistr světa, Evropy a plzeňský trenér.\n\nJeho spolujezdci byli Jan Břečka, Petr Fuksa a Petr Netušil. V Plzeňské loděnici TJ Prazdroj Plzeň (oddílu rychlostní kanoistiky) ho trénoval jeho otec Karel Kožíšek st a dnes je zde také trenérem.\n\n"}
{"id": "1372363", "url": "https://cs.wikipedia.org/wiki?curid=1372363", "title": "Seznam dílů seriálu Malý Sheldon", "text": "Seznam dílů seriálu Malý Sheldon\n\nToto je seznam dílů seriálu \"Malý Sheldon\". Americký komediální televizní seriál \"Malý Sheldon\" měl premiéru 25. září 2017 na stanici CBS.\n\n<onlyinclude>\n</onlyinclude>\n\n22. února 2019 byl seriál prodloužen o třetí a čtvrtou řadu.\n\n22. února 2019 byl seriál prodloužen o třetí a čtvrtou řadu.\n\n"}
{"id": "1372364", "url": "https://cs.wikipedia.org/wiki?curid=1372364", "title": "Malý Sheldon", "text": "Malý Sheldon\n\nMalý Sheldon (v anglickém originále Young Sheldon; stylizované jako young Sheldon) je americký komediální seriál stanice CBS, vytvořený Chuckem Lorrem a Stevenem Molarem. Seriál je spin-offem a zároveň prequelem sitcomu \"Teorie velkého třesku\" a sleduje postavu Sheldona Coopera ve věku devíti let, který žije s rodinou ve východním Texasu a chodí na střední školu. Iain Armitage hraje jako mladý Sheldon, vedle Zoe Perry, Lance Barbera, Montany Jordana, Raegan Revordové a Annie Potts. Jim Parsons, který ztvárňuje dospělého Sheldona Coopera v sitcomu \"Teorie velkého třesku\", vypráví seriál a působí jako výkonný producent.\n\n6. ledna 2018 byla potvrzena druhá řada, která měla premiéru 24 září 2018.\n\nV Česku měl seriál premiéru 1. června 2018 na HBO GO a 15. července 2018 měl premiéru na HBO 3.\n\n22. února 2019 byl seriál prodloužen o třetí a čtvrtou řadu. Třetí řada měla premiéru 26. září 2019.\n\nSeriál je zasazen v letech 1989-90 a sleduje 9letého Sheldona Coopera jako navštěvuje střední školu ve fiktivním městě Medford v Texasu, kde se snaží zapadnout ve světě kolem něj, zatímco jeho rodina a přátelé se musí vypořádat s jeho výjimečnými intelektuálními schopnostmi a společenskými problémy.\n\n\n\n\nSeriál \"Malý Sheldon\" začal vysílat týdenní epizody 2. listopadu 2017 na stanici CBS po seriálu \"Teorie velkého třesku\". Pilotní díl měl premiéru 25. září 2017.\n\n"}
{"id": "1372382", "url": "https://cs.wikipedia.org/wiki?curid=1372382", "title": "Gene3D", "text": "Gene3D\n\nGene3D je komplexní databáze proteinových domén. Umožňuje sjednocený pohled na proteiny z hlediska struktury, molekulární funkce i evolučního vývoje. Již v roce 2005 poskytovala více než 240 genomů (i kompletních proteomových sad) různých organismů. \n\nGene3D spojuje velké množství proteinových rodin a funkčních databází. Kombinuje dva základní principy vyhledávání funkčních domén. Prvním principem je detailní znalost funkčních částí, ze kterých je složen protein, což umožňuje přesnější predikci než získání funkční informace jednoduchým převodem z nejvíce podobných sekvencí. Pokud ale architektura domény neodhalí specifickou funkci, přesnější informaci mohou poskytnout proteinové sekvence sdružené do rodin. Za účelem větší efektivity jsou zde zahrnuty i další zdroje kvalitních funkčních dat. \n\nDomény jsou v Gene3D přímo mapovány na základě struktur v CATH databázi (CATH je úložiště manuálně odvozených proteinových domén), což je podobný princip, jako využívá Superfamily pro SCOP, nebo jsou predikované použitím reprezentativního profilu HMM (Hidden Markov Model), který je odvozený z CATH superrodin. Využívá svou vlastní databázi BioMap, což je v podstatě úložiště biologických dat obsahující mapování mezi několika zdroji a UniProt sekvenčních databází. \n\nPro větší spolehlivost přenosu funkčních dat mezi sekvencemi byl UniProt sjednocen do jednotlivých proteinových rodin prostřednictvím Tribe-MCL. Díky tomu měl již v roce 2006 kolem 1,8 milionu sekvencí zařazeno k nějaké proteinové rodině (tj. do skupiny, která má jednoho společného předka), což usnadňuje přenos funkčních informací. \n\nUživatelé si mohou data z Gene3D stáhnout ve formátu XML.\n\nV roce 2006 byla databáze rozšířena přidáním sekvenční databáze UniProt, doménových dat z Pfam, metabolických drah a funkčních dat z COG, KEGG a GO databází a přidáním interakcí mezi proteiny z databází MINT a BIND. \n\nGene3D je neustále aktualizována a přebudovávána. Současná verze je Gene3D v6 (začátek roku 2018), ve které bylo přidáno např. zobrazení domén v genovém stromu nebo byla přidána vizuální funkce ProtVista, která umožňuje vizualizaci přiřazené domény s velkým množství dalších komplementárních sekvencí. Dále byla např. přidána databáze Human Protein Atlas, zahrnující proteomická data, informace o expresi rakovino-specifických genech a o buněčných dráhách.\n\nV současnosti Gene3D obsahuje miliony proteinových sekvencí. Současně je zde více než 52 milionů sekvencí přiřazených k nějaké doméně (začátek roku 2018). \n\n"}
{"id": "1372389", "url": "https://cs.wikipedia.org/wiki?curid=1372389", "title": "Marcella Althaus-Reid", "text": "Marcella Althaus-Reid\n\nMarcella Althaus-Reid (11. května 1952, Rosario−20. února 2009, Edinburgh) byla profesorka kontextuální teologie na University of Edinburgh. Ve své době byla jedinou ženou zastávající post profesorky teologie na univerzitě ve Skotsku. \n\nNarodila se v Argentině, v provincii Santa Fe. Bakalářský titul získala na Protestantském institutu v Bueon Aires. Pokračovala studiem na skotské University of St Andrews, kterou ukončila s doktorským titulem. Věnovala se především teologii osvobození, feministické teologii a queer teologii. \n\nMarcellu Althaus-Reid pravděpodobně nejvíce proslavila práce \"Indecent Theology\" (česky \"Neslušná teologie\") z roku 2002. \n\n"}
{"id": "1372390", "url": "https://cs.wikipedia.org/wiki?curid=1372390", "title": "Trèbes", "text": "Trèbes\n\nTrèbes je francouzská obec, která se nachází v departementu Aude, v regionu Okcitánie.\n\nObec má rozlohu 16,36 km². Nejvyšší bod je položen v nadmořské výšce 161 m n. m. a nejnižší bod leží ve výšce 67 m n. m.\n\n"}
{"id": "1372394", "url": "https://cs.wikipedia.org/wiki?curid=1372394", "title": "In-situ projekty na ochranu supa mrchožravého", "text": "In-situ projekty na ochranu supa mrchožravého\n\nIn-situ projekty na ochranu supa mrchožravého jsou ochranářské aktivity, které se zabývají možnostmi odchovu a navracení jedinců tohoto nejohroženějšího evropského supa do volné přírody v Itálii a na Balkánském poloostrově. \n\nRoku 2012 byl zřízen Evropský záchovný program, jehož hlavním koordinátorem je Zoologická zahrada v Praze, která se chovu supa mrchožravého věnuje od roku 1936.\n\nZoo Praha patří mezi nejvýznamnější chovatele supa mrchožravého v Evropě a vede také evropský záchovný program pro tento druh. Proto rovněž iniciovala in-situ aktivity a podílí se na obnově populací přímo v evropské přírodě. Evropská populace tohoto nejmenšího supa totiž během posledních tří generací supa mrchožravého klesla na méně než polovinu. V případě balkánské populace se dokonce jedná o pokles o 70 %.\n\nZoo Praha proto podporuje organizaci Green Balkans, která připravuje podmínky pro návrat supů do balkánské přírody. Zoo se zároveň podílela na vypouštění supů v Itálii. Zároveň se snaží o rozšiřování chovu a populace v evropských zoo, a tím zvýšení potenciálu návratu do míst přirozeného výskytu.\n\nBalkánská populace supů mrchožravých je na Červeném seznamu IUCN řazena do kategorie „kriticky ohrožený“, přitom z Balkánu vede jedna ze dvou hlavních tahových cest supů. Třetina celé balkánské populace – tedy necelých 30 dospělých párů – žije v Bulharsku. Z toho důvodu začala Zoo Praha roku 2013 aktivizovat a vytvářet ochranářský projekt s bulharskou ochranářskou organizací Green Balkans. Dlouhodobým cílem aktivit je návrat supů mrchožravých vylíhnutých v lidské péči do hor na Balkánském poloostrově. Jednou z nutných podmínek k dosažení tohoto vytyčeného cíle je úspěšně rozmnožovat supy v chovatelských institucích, aby byl zajištěn dostatek mladých jedinců vhodných k vypuštění. \n\nV první etapě projektu Zoo Praha finančně pomohla organizaci Green Balkans s výstavbou chovných voliér pro supy. Záchranné stanici Green Balkans ve Staré Zagoře v Bulharsku poskytla 16 000 euro na výstavbu tří voliér. Ty slouží jednak k umístění zraněných či jinak handicapovaných jedinců z volné přírody, jednak k sestavování potenciálních chovných párů a rovněž k samotnému chovu. Odchovaná mláďata jsou určena k vypuštění do přírody. Prostředky byly využity i na analýzu DNA k určení pohlaví ptáků, kteří jsou kvůli hendikepu v záchranné stanici a nemohou být vypuštěni zpět do volné přírody. Právě tito supi jsou návazně koordinátorem z Prahy rozmisťováni do evropských zoo.\n\nDalší podpora z pražské zoo byla určena na financování výstavby krmného místa pro supy v Bulharsku s rozpočtem 7 500 euro. Krmné místo supům poskytuje dostatek potravy v době, kdy pečují o mláďata, a po dlouhé migrační cestě z Afriky slouží jako první zastávka, kde ptáci načerpají ztracenou energii. Právě kvalitní síť krmných míst snižuje rizika spojená s úhyny supů po pozření otrávené návnady.\n\nV srpnu 2016 proběhlo v rámci reintrodukčního programu také vlastní vypouštění tří mláďat do oblasti pohoří Stara Planina v Bulharsku. Jednalo se o dvě mláďata z vídeňské Tiergarten Schönbrunn a mládě, jež se narodilo v Paříži, ale které bylo odchováno pěstouny v Zoo Praha.\n\nV roce 2017 za pomoci sponzora zajistila pražská zoo finanční prostředky na zakoupení SUV vozu pro organizaci Green Balkans k zajištění dostupnosti do vzdálených míst v málo přístupném terénu.\n\nV srpnu 2018 došlo k převozu dvou supů mrchožravých z Česka do Bulharska. Jedno z mláďat se narodilo v Zoo Praha, druhé v Zoo Zlín. Obě byla v rámci vzájemné spolupráce odchována v pražské zoo a následně převezena právě do bulharského pohoří Východní Rodopy.\n\nV letech 2016–2018 bylo do Bulharska převezeno 10 mláďat narozených ve čtyřech evropských zoo (Praha, Zlín, Vídeň, Paříž). Zoo Praha se na tom podílela pěti vlastními odchovy a dvěma pod pěstouny.\n\nV únoru 2019 byl převezen jeden z pražských chovných párů (Lilly a Andy) do záchranné stanice ve Stare Zagoře. Cílem je snazší a operativnější přesun mláďat při reintrodukčních akcích. Dvě nově odchovaná mláďata tohoto páru by měla být v průběhu srpna 2019 vypuštěna do volné přírody.\n\nNa počátku srpna 2019 došlo k transportu dvou mláďat (samiček) odchovaných v Zoo Praha (jedno z nich se narodilo v Zoo Zlín) do bulharských hor, kde dojde k vypuštění do volné přírody. Jedná se o ukázku dlouhodobé spolupráce úspěšných chovatelů supů Zoo Praha a Zoo Zlín, která vyúsťuje v návratu supů do volné přírody. \n\nAktivity na poli ochrany supů mrchožravých v přírodě se neomezují pouze na Bulharsko. V rámci vedení Evropského záchovného programu (EEP) se pracovníci Zoo Praha v srpnu 2015 zúčastnili převozu čtyř mladých supů do Itálie. Cílem akce bylo vypustit čtveřici ptáků společně s dvěma jedinci z toskánské chovné stanice CERM do přírody. Dva ze čtyř zmíněných supů se vylíhli v Zoo Praha, jedno mládě bylo ze Zoo Zlín a poslední ze zoo v Jerez la Frontera ve Španělsku. Jako místo vypuštění byl zvolen hluboký vápencový kaňon Gravina di Laterza v italské Apulii. \n\nSupi byli před vypuštěním označeni vysílačkami, které umožňují sledování ptáků v terénu, a následně převezeni do vypouštěcí skalní niky – sítí chráněného výklenku ve skále, kde si několik dnů před vypuštěním zvykají na nové podmínky. Krmení i napájení bylo během aklimatizace a pobytu ve vypouštěcí nice prováděno shora tak, aby ptáci nepřišli do kontaktu s lidmi. Po celou dobu příprav byli ptáci sledováni kamerou. Vypuštění proběhlo ve formě stržení sítě, která chrání výklenek. \n\nPod vedením Zoo Praha jsou do partnerských zoo umisťováni také trvale hendikepovaní supi z přírody, kteří se vinou svého zranění nemohou vrátit do volnosti. V zoologických zahradách se stávají cennou posilou chovu.\n"}
{"id": "1372398", "url": "https://cs.wikipedia.org/wiki?curid=1372398", "title": "Extraterestrická kontaminace", "text": "Extraterestrická kontaminace\n\nExtraterestrická kontaminace (nebo meziplanetární kontaminace) je riziko biologické kontaminace prostřednictvím kosmické sondy nebo kosmické lodi.\n\nRozlišují se dva typy meziplanetární kontaminace:\n\n"}
{"id": "1372400", "url": "https://cs.wikipedia.org/wiki?curid=1372400", "title": "Petr Syrovátko", "text": "Petr Syrovátko\n\nPetr Syrovátko (* 26. dubna 1967) je někdejší nadějný český lední hokejista, později pak podnikatel, majitel a prezident hokejového klubu Bílí Tygři Liberec. Roku 1991 spolu s Jiřím Urbanem založil stavební společnost Syner, stal se spolumajitelem skupiny S group holding a vlastní i společnost Skytoll, která na Slovensku vybírala mýto. Roku 1994 vstoupil do libereckého hokeje a klub za jeho angažmá postoupil do první hokejové ligy a roku 2002 i do nejvyšší tuzemské soutěže, do extraligy. Když v roce 2003 odhlasovali liberečtí radní stavbu nové haly pro Syrovátkem vlastněné místní hokejisty, budovala ji Syrovátkova firma Syner a po jejím dokončení se provozovatelem objektu stala další společnost ze Syrovátkova podnikatelského impéria.\n\n"}
{"id": "1372407", "url": "https://cs.wikipedia.org/wiki?curid=1372407", "title": "Lipo", "text": "Lipo\n\nLipo nebo LiPo může být:\n\n"}
{"id": "1372410", "url": "https://cs.wikipedia.org/wiki?curid=1372410", "title": "Janko Silan", "text": "Janko Silan\n\nJanko Silan, vlastním jménem Ján Ďurka (24. listopadu 1914 Nové Sady – 16. května 1984 Važec), byl slovenský básník, prozaik, překladatel a římskokatolický kněz. Představitel slovenské spirituální lyriky 20. století a ústřední osobnost katolické moderny.\n\nNarodil se do chudé dělnické rodiny. V rodišti navštěvoval základní (lidovou školu) a poté v letech 1928-1936 gymnázium v Nitře. Při studiu posluhoval za stravu a ubytování v piaristickém klášteře. V letech 1936-1941 studoval na Vysoké škole bohoslovecké ve Spišské Kapitule. Dne 22. června 1941 byl ve zdejší katedrále sv. Martina vysvěcen na kněze. Po studiích v letech 1941 až 1945 působil jako kaplan ve Ždiaru. Odtud bezprostředně po vstupu Rudé armády odešel do Liptovského Hrádku, kde působil do roku 1949. Od roku 1949 byl správcem farnosti ve Važci, kde zůstal až do své smrti.\n\nKoncem 30. a ve 40. letech 20. století se angažoval v literárním dění. Byl jedním ze zakladatelů a redaktorů katolicky orientovaného časopisu \"Verbum\" (1946-1949). Udržoval úzké kontakty s českou křesťanskou kulturou, kde korespondoval s českým básníkem Jakubem Demlem. Změny společenského života po roce 1945 mu znemožnily publikovat a tak odešel do ústraní. Básník Karol Strmeň ho v roce 1981 nazval „\"světcem slovenské poezie\"“. V archivu Slovenské národní knihovny v Martině se nachází 3 809 jednotek Silanovy rukopisné pozůstalosti.\n\nBásnické tvorbě se věnoval již v době gymnaziálních studií. Básně uveřejňoval od roku 1936 v časopisech Svojeť, Pero Elán, Kultúra a Slovenské poh'lady. Už v jeho prvotině \"Kuvici\" se projevil jako romantizující lyrik, navazující hlavně na modernu. Postupně se jeho díla posunuly do křesťanské duchovní lyriky, sledující jednotlivé fáze Ježíšovy cesty, jako se připomíná v rámci liturgického roku.\n\nVe své tvorbě čerpal z vlastních zážitků a zkušeností. Inspiroval se stylem básníka Rainera Maria Rilkeho. Rovněž překládal náboženské texty. Z římského breviáře a misálu přeložil \"Hymny\" (2 svazky, 1943) a spolu s P. Štrausem Lippertovu knihu \"Člověk Jób hovoří s Bohem\".\n\nPo roce 1948 se veřejně odmlčel, jeho dílo nebylo připomínáno, protože postoj kněze-básníka k životu nevyhovoval oficiální ideologii. Až ke konci 60. let začal znovu publikovat v časopisech (báseň \"Vlasti – Vienec slok na hrob Jana Palcha\" 1969). Vlastním nákladem vydal několik bibliofilií – \"Triptych\" (1966), \"Tri návštěvy\" (1966), \"Dve bolesti\" (1968) a \"Tri balady\" (1969). Poslední básnická sbírka, která mohla vyjít oficiálně byla \"Oslnenie\" (1969). Další sbírka reflexivní poezie, \"Ja som voda a iné verše\" vyšla v Římě v roce 1984. Nepublikované básně mohly začít vycházet až v 90. letech 20. století, zásluhou jeho přátel.\n\n\n"}
{"id": "1372422", "url": "https://cs.wikipedia.org/wiki?curid=1372422", "title": "Karlamagnús saga", "text": "Karlamagnús saga\n\nKarlamagnús saga (\"Sága o Karlu Velikém\") je norské prozaické zpracování starofrancouzských hrdinských eposů (\"chansons de geste\") z konce 13. století týkajících se Karla Velikého a jeho paladinů. Sága je napsána ve staré norštině (gammalnorsk) a vznikla na přání norského krále Haakona V. V některých případech je toto dílo jediným zdrojem jinak ztracených starých francouzských eposů. \n\n\"Karlamagnús saga\" je rozdělena do deseti částí:\n\n"}
{"id": "1372440", "url": "https://cs.wikipedia.org/wiki?curid=1372440", "title": "Jacky Godoffe", "text": "Jacky Godoffe\n\nJacky Godoffe (* 21. listopadu 1956 Melun) je bývalý francouzský reprezentant ve sportovním lezení, vicemistr světa v lezení na rychlost, mistr Francie v lezení na obtížnost.\n\nV roce 1995 vydal Heinz Zak knihu \"Rock Stars\", kde je mezi nejlepšími skalními lezci světa mezi sedmnácti francouzskými lezci.\n\n\n\n\n"}
{"id": "1372444", "url": "https://cs.wikipedia.org/wiki?curid=1372444", "title": "Mérath", "text": "Mérath\n\nMérath (, ) je město v Uttarpradéši, jednom ze svazových států Indie. K roku 2011 měl zhruba 1,3 miliónu obyvatel.\n\nMérath leží v nadmořské výšce 226 metrů nad mořem přibližně 65 kilometrů severovýchodně od Dillí, hlavního města celé Indie. S tím má také přímé silniční spojení.\n\nObyvatelé města mluví převážně hindsky a urdsky. Přibližně 61 % vyznává hinduismus a přibližně 36 % islám. Menšinově zastoupená náboženství jsou džinismus, křesťanství, sikhismus a buddhismus.\n"}
{"id": "1372448", "url": "https://cs.wikipedia.org/wiki?curid=1372448", "title": "Jelly Koopmans-Schotanus", "text": "Jelly Koopmans-Schotanus\n\nJelly Koopmans-Schotanus (16. prosince 1919 Nijehaske – 17. listopadu 1998 Arnhem) byla nizozemská laická kazatelka reformované církve a aktivistkou v organizaci KELI.\n\nKELI je organizací esperantských protestujících, spolupracující s Světovým esperantským svazem, založená v roce 1911 během konference Světového kongresu esperanta v Antverpách. Jelly Koopmans-Schotanus často kázala v esperantském jazyce, organizovala pořádání křesťanského esperanta a napsala několik brožur o křesťanských tématech.\n\nJejí kniha \"\"Modlitba pro každý den\"\" také vyšla v německém překladu v počtu deset tisíc výtisků.\n\nV roce 1950 se provdala za Wima Koopmanse (1918-2006). Jejich čtyři děti, Benata, Donita, Feliĉa a Espero (1957-2010) se stali rodilými mluvčími esperanta.\n\n\n"}
{"id": "1372450", "url": "https://cs.wikipedia.org/wiki?curid=1372450", "title": "Vývoj mobilních aplikací", "text": "Vývoj mobilních aplikací\n\nVývoj mobilních aplikací je výraz používaný k označení aktu nebo procesu, kterým je mobilní aplikace vyvinutá pro mobilní zařízení, jako jsou osobní digitální asistenti, podnikové digitální asistenty nebo mobilní telefony. Tyto aplikace mohou být předinstalovány na telefonech během výrobních platforem nebo dodávány jako webové aplikace pomocí zpracování na straně serveru nebo na straně klienta (např. JavaScript), aby poskytovaly \"podobnou aplikaci\" ve webovém prohlížeči. Vývojáři aplikačních softwarů musí také zvážit řadu velikostí obrazovky, hardwarových specifikací a konfigurací kvůli intenzivní konkurenci v mobilním softwaru a změnám v každé z těchto platforem. Vývoj mobilních aplikací se neustále zvyšuje, a to v podobě příjmů a pracovních míst. Zpráva analytika z roku 2013 odhaduje, že v EU je 289 členů, z nichž 60 % jsou vývojáři mobilních aplikací.\n\nV rámci procesu vývoje je při vytváření mobilních aplikací zásadní i návrh mobilního uživatelského rozhraní (UI). Mobile UI považuje omezení, kontext, obrazovku, vstup a mobilitu za obrysy pro návrh. Uživatel je často zaměřen na interakci se svým zařízením a rozhraní zahrnuje součásti hardwaru i softwaru. Uživatelský vstup umožňuje uživatelům manipulovat se systémem a výstup zařízení umožňuje systému naznačovat efekty manipulace uživatelů. Omedzení návrhu mobilního uživatelského rozhraní zahrnují omezené pozornosti a faktory tvaru, například velikost obrazovky mobilního zařízení pro ruku uživatele. Mobilní uživatelské kontextové signály signalizují náznaky aktivit uživatele, například umístění a plánování, které lze zobrazit z uživatelských interakcí v rámci mobilní aplikace. Celkově je cílem mobilního UI designu především pochopitelné a uživatelsky přívětivé rozhraní. Uživatelské rozhraní mobilních aplikací by mělo: zvážit omezenou pozornost uživatelů, minimalizovat stisknutí kláves a být zaměřeno na úkol s minimální sadou funkcí. Tato funkce je podporována platformami mobilních podnikových aplikací nebo integrovanými vývojovými prostředími (IDE).\n\nMobilní uživatelské rozhraní nebo rozhraní front-end se spoléhají na mobilní zálohování pro podporu přístupu k podnikovým systémům. Mobilní back-end usnadňuje směrování dat, zabezpečení, ověřování, autorizaci, práci off-line a orchestraci služeb. Tato funkce je podporována kombinací komponent middleware včetně mobilního aplikačního serveru, mobilního backendu jako služby (MBaaS) a infrastruktury architektury orientované na služby (SOA).\n\nProces vývoje mobilních aplikací probíhá v několika krocích:\n\n\nOrganizace platforem potřebné k vývoji, nasazení a správě mobilních aplikací jsou z mnoha komponent a nástrojů, které umožňují vývojáři psát, testovat a nasazovat aplikace do prostředí cílové platformy.\n\nMezi často používané technologie pro vývoj aplikací se řadí:\n\n\nVývojové nástroje front-end jsou zaměřeny na uživatelské rozhraní a uživatelské prostředí (UI-UX) a poskytují následující schopnosti:\n\n\nBack-end nástroje vyzvednout, kde front-end nástroje opustit, a poskytnout soubor opakovaně použitelných služeb, které jsou centrálně řízené a řízené a poskytují následující schopnosti:\n\n\nKritéria pro výběr vývojové platformy obvykle obsahují cílové mobilní platformy, stávající infrastrukturní a vývojové dovednosti. Při cílení na více než jednu platformu s vývojem mezi platformami je také důležité zvážit dopad nástroje na zkušenosti uživatelů. Výkonnost je dalším důležitým kritériem, jelikož výzkum v mobilních aplikacích ukazuje silnou korelaci mezi výkonem aplikací a spokojeností uživatelů. Spolu s výkonem a dalšími kritérii může dostupnost technologie a požadavek projektu povzbudit vývoj mezi prostředí nativní a multiplatformní. Abychom pomohli volbě mezi prostředí nativní a multiplatformní, byly zveřejněny některé pokyny a srovnávací body. Prostředí napříč platformami jsou zpravidla opakovaně použitelné na různých platformách, přičemž využívají přirozené kontejnery při používání HTML, CSS a JavaScript pro uživatelské rozhraní. Na rozdíl od toho jsou přirozená prostředí zaměřena na jednu platformu pro každé z těchto prostředí. Například vývoj systému Android se vyskytuje v prostředí Eclipse IDE pomocí pluginů pro vývojáře Android Developer Tools (ADT), vývoj aplikací Apple iOS se provádí pomocí IDC Xcode s objektivem C a / nebo Swift, Windows a BlackBerry mají své vlastní vývojové prostředí.\n"}
{"id": "1372452", "url": "https://cs.wikipedia.org/wiki?curid=1372452", "title": "Laban", "text": "Laban\n\nSlovo Laban má více významů:\n\nBiblická postava:\n\nPříjmení osob:\n"}
{"id": "1372458", "url": "https://cs.wikipedia.org/wiki?curid=1372458", "title": "František Xaver Paleček", "text": "František Xaver Paleček\n\nJ.M. can. František Xaver Paleček (29. října 1859, Miličín – 16. ledna 1926, Kovářov) byl jihočeský římskokatolický kněz, farář v Kovářově a čestný kanovník Katedrální kapituly u sv. Mikuláše v Českých Budějovicích. Proslul pastorační horlivostí, pro kterou byl přirovnáván ke svatému faráři z Arsu, Janu Maria Vianneyovi.\n\nFrantišek Xaver Paleček se narodil v Miličíně na pomezí středních a jižních Čech v rodině řeznického mistra. Byl nejstarším z osmi dětí. O jeho dětství se nezachovalo příliš informací, mimo té, že byl hudebně nadaný, a regenschori miličínského kostela, Prokop Hovorka, jej ještě před začátkem školní docházky začlenil mezi zpěváky miličínského kůru. Pro Františkovo nesporné nadání radili jeho učitelé, aby byl poslán na vyšší studia. To si ovšem rodina s dalšími sedmi dětmi nemohla dovolit. Snaha dostat Františka mezi studenty, které vydržovali v Praze na studiích redemptoristé z koleje při malostranském kostele sv. Kajetána, vyšla naprázdno. Nezbylo tedy, než aby František pokračoval na obecné škole v Miličíně. Za přispění učitele Hovorky (syna miličínského regenschoriho) se v roce 1872 podařilo získat pro Františka stipendium a zapsat jej na gymnázium v Táboře. V roce 1880 zde mladý student nakonec s vyznamenáním odmaturoval.\n\nNásledně měl František studovat v Praze matematiku. V Praze však pobyl pouze jeden den a vrátil se k rodičům. Těm oznámil, že se rozhodl stát se knězem a začal usilovat o přijetí do kněžského semináře v Českých Budějovicích. Po určitých peripetiích byl ke studiu teologie a kněžské formaci přijat. Po čtyřech letech studia byl František Xaver Paleček vysvěcen na kněze. Jeho světitel, pozdější pražský arcibiskup František Schönborn (českobudějovickým biskupem byl pouze dva roky, 1883-1885, poté se stal arcibiskupem pražským) jej chtěl ustanovit do Rožmitálu pod Třemšínem. Rožmitál byl tehdy poměrně protekčním místem, vzhledem k tomu, že patronátní právo k farnosti mělo pražské arcibiskupství. Mladý kněz však takové prestižní působiště odmítl. Následně mu bylo umožněno, aby si své působiště vybral sám ze seznamu uprázdněných farností (což byla zřejmě Schönbornova pozornost, protože nikdy nebylo obvyklé, aby si kněží určovali, kam nastoupí). Paleček si vybral faru ve Starém Sedle, nynějším Orlíku nad Vltavou. Ještě před nástupem do farnosti slavil 27. července 1884 primiční Mši svatou v miličínském kostele Narození Panny Marie.\n\nVe Starém Sedle působil však pouze krátkou dobu. K 1. lednu 1885 byl ustanoven kaplanem v Mirovicích. Záhy zde byl jmenován \"interkalárním administrátorem\" (tj. převzal dočasně povinnosti faráře, který je nemohl vykonávat). Tato povinnost jej velmi vyčerpávala. Později jí byl zproštěn, nicméně dostal na starosti duchovní správu v mirovické filiálce, v Zalužanech. Dojížděl tedy sloužit bohoslužby do místního kostela a učit náboženství do místní školy. Do Zalužan dojížděl po dobu téměř dvou let.\n\nK 25. září 1893 nastoupil jako interkalární administrátor na uprázdněnou faru do Kovářova. Následující měsíc se zde účastnil farářského konkursu a následně byl ustanoven kovářovským farářem. Zakrátko byl však opět překládán. Vystřídal takto několik farností (Kostelec nad Vltavou, expozitura v Předbořicích) , vždy pouze jako zastupující kněz. Až v roce 1902 se mohl vrátit jako farář do Kovářova. Zde působil až do své smrti v roce 1925. V roce 1921 českobudějovický biskup ocenil jeho činnost udělením čestného kanonikátu. Vedle duchovní správy se snažil angažovat také v katolických spolcích, či zakládal náboženská společenství. Ve své farnosti založil například společenství františkánského třetího řádu, či růžencové bratrstvo. Vedle toho horlivě propagoval náboženský tisk. Dlouhá léta odebíral řadu katolických periodik.\n\nOd roku 1922 střídavě marodil a nemohl tedy vykonávat svou funkci naplno. Uvědomoval si svůj blížící se konec a začal se na něj poměrně systematicky připravovat. Z roku 1922 pochází jeho závěť a rovněž poměrně podrobné instrukce pro jeho spolupracovníky ohledně zařizování pohřbu (určuje, komu má být dána zakázka na výrobu rakve, jak má rakev přesně vypadat a podobně). Zemřel v \"pověsti svatosti\" (in fama sanctitatis) 16. ledna 1926 a byl pohřben na kovářovském hřbitově.\n\nV případě Františka Xavera Palečka je možno setkat se s jeho přezdívkou \"český Vianney\". Tato pramení z některých podobností mezi působením Jana Maria Vianneye v Arsu ve Francii a F. X. Palečka na jihu Čech. Paleček byl proslulý jako kazatel, a především jako zpovědník. S Vianneyem jej pojila schopnost empatie vůči kajícníkům, kteří se k němu přicházeli vyzpovídat. Paleček navíc uvykl trávit většinu dne v kostele, kde si obvykle našel nějaké zaměstnání, ale hlavně byl díky tomu ihned k dispozici, když přišel někdo toužící po zpovědi, nebo duchovním rozhovoru. To po čase znamenalo, že trávil ve zpovědnici (stejně, jako kdysi Jan Maria Vianney) řadu hodin. Byl ochoten zpovídat dlouho do večera, nezřídka i přes půlnoc, pokud toho bylo třeba. Vedle této služby navíc učil náboženství a věnoval se běžným farářským povinnostem. Tento způsob života a služby se u něj projevil zdravotními problémy. Mimo svou farnost docházel zpovídat například na poutní místo Maková hora.\n\nDalší podobností se svatým farářem z Arsu byla Palečkova snaha o obnovu lidové zbožnosti, byť v jiné době a v jiných podmínkách. Zatímco Vianney se snažil obnovit v lidech upřímnou víru po době osvícenství, která náboženství rozhodně nepřála, Paleček se snažil vycházet vstříc cítění svých farníků. Jednou ročně pro ně pořádal pěší pouť na Svatou Horu u Příbrami. Naopak zrušil pěší putování na pouť do vedlejší farnosti Kostelec nad Vltavou, kde docházelo k tomu, že většina poutníků po bohoslužbách šla za naprosto světskou zábavou. Snahou Františka Xavera Palečka bylo oproštění poutí pokud možno co nejvíce od jakýchkoliv světských vlivů. Lze dodat, že proti podobným výstřelkům bojoval ve své době a ve svém působišti i samotný Vianney. Podobností mezi oběma osobnostmi je tedy celá řada a přezdívka F. X. Palečka jako \"českého Vianneye\" je tedy poměrně přiléhavá.\n\nLze dodat, že autorem této přezdívky je kněz Rytířského řádu křížovníků s červenou hvězdou a spisovatel, P. Václav Bělohlávek, OCr. (9. 1. 1870 – 1. 5. 1967) který používal literární pseudonym \"Svatohor\". Byl duchovním správcem farnosti Klučenice a s F. X. Palečkem se setkával na poutích na Makové hoře. Poprvé označení \"český Vianney\" pro tohoto svého spolubratra použil v názvu vzpomínkového fejetonu, který uveřejnil v Lidových listech dne 21. ledna 1925.\n\n\n"}
{"id": "1372462", "url": "https://cs.wikipedia.org/wiki?curid=1372462", "title": "San Isidro (Buenos Aires)", "text": "San Isidro (Buenos Aires)\n\nSan Isidro je město v Argentině. Nachází se v metropolitní oblasti a aglomeraci Gran Buenos Aires, severozápadně od vlastního Buenos Aires a na jihozápadním pobřeží estuáru Río de la Plata. Je sídlem okresu Partido de San Isidro v provincii Buenos Aires. V roce 2001 zde žilo 45 190 obyvatel. Na severu sousedí s Beccarem, na západě s Boulogne Sur Mer, na jihu s Martínezem a na jihovýchodě s Acassusem.\n\nV roce 1706 zde vznikl ze soukromé kaple veřejný kostel svatého Isidora Rolníka. Kolem chrámu vyrostla koncem 18. století osada, která od kostela převzala své jméno. Na přelomu 18. a 19. století si zde stavěli bohatí měšťané z blízkého Buenos Aires letní domy v koloniálním stylu. V roce 1850 se San Isidro stalo samostatnou obcí a roku 1942 získalo status města.\n\nV centru města se nachází novogotická katedrála svatého Isidora z roku 1898, která je hlavním kostelem římskokatolické diecéze San Isidro. Poměrně velkou část území města zabírá dostihové závodiště Hipódromo de San Isidro, zřízené v roce 1935, které patří mezi nejdůležitější argentinské dostihové dráhy. Ve městě sídlí sportovní kluby Club Atlético San Isidro a San Isidro Club, věnující se především ragby a pozemnímu hokeji. San Isidro je obsluhováno dvěma železničními tratěmi, které vedou z Buenos Aires kolem pobřeží.\n"}
{"id": "1372463", "url": "https://cs.wikipedia.org/wiki?curid=1372463", "title": "Elektrický zdroj", "text": "Elektrický zdroj\n\nElektrický zdroj je v elektrotechnice zařízení, které mění elektrickou energii na výstup požadovaného elektrického napětí, proudu a frekvence pro připojený elektrický spotřebič. Konstrukčně existují dva odlišně řešené zdroje: zdroj napětí (poskytuje konstantní napětí) a zdroj proudu (poskytuje konstantní proud).\n\nElektrický zdroj je základní součástkou mnoha zařízení. Dále jsou uvedeny některé hlavní typy:\n\nV současné době (2019) je většina elektrických zdrojů vyráběna jako spínané zdroje. Jejich výhodou je hlavně nižší hmotnost. Když ještě nebyly k dispozici řídící a výkonové polovodičové součástky umožňující lacinou konstrukci spínaných zdrojů, používaly se těžší a bytelnější elektrické zdroje s transformátorem.\n\nPočítače obsahují spínaný zdroj, který mění nízké střídavé napětí z rozvodné sítě (v ČR 230 V, 50 Hz) na malé napětí používané v elektrických obvodech počítačů (stejnosměrné napětí 3,3 V, 5 V a 12 V).\n\nAC adaptér je malý spínaný zdroj ve tvaru a velikosti standardní elektrické zástrčky (například nabíječka mobilního telefonu) používané v rozvodné síti 230 V, který poskytuje malé napětí potřebné pro konkrétní spotřebič.\n\nSvařovací zdroje poskytují vysoký proud (běžně stovky Ampér), který umožňuje místně roztavit kov a umožnit tak jeho spojování. Dříve se používaly tzv. trafa (s transformátorem), modernější jsou svařovací invertory se spínaným zdrojem (tj. elektronicky řízené).\n\nIdeální elektrický zdroj poskytuje stále stejné napětí bez ohledu na připojenou zátěž (tj. při různý odběrech proudu je napětí zdroje konstantní). Ideální zdroj však neexistuje, protože vnitřní odpor reálného zdroje omezuje maximální proud, který může elektrickým obvodem protékat. Reálný elektrický zdroj může pro zajištění stabilního výstupního napětí na používat stabilizátor napětí, který ho zajišťuje pomocí úbytku napětí (rozdíl mezi vstupním a výstupním napětím stabilizátoru).\n\nElektrický zdroj vykonává v elektrickém obvodu elektrickou práci. Velikost této práce za jednotku času je elektrický výkon zdroje.\n\n"}
{"id": "1372469", "url": "https://cs.wikipedia.org/wiki?curid=1372469", "title": "Converge", "text": "Converge\n\nConverge je americká hardcore punková kapela založená v roce 1990 ve městě Salem, Massachusetts. Členové jsou vokalista Jacob Bannon, kytarista Kurt Ballou, baskytarista Nate Newton a bubeník Ben Koller. Jejich hudba je zakořeněná v heavy metalu a hardcore punku. Converge vydali devět studiových alb a jsou průkopníci v žánrech metalcore a mathcore.\n\n\n\n"}
{"id": "1372471", "url": "https://cs.wikipedia.org/wiki?curid=1372471", "title": "Nftables", "text": "Nftables\n\nnftables jsou podsystém linuxového jádra pro filtrování síťových paketů přidaný ve verzi 3.13 (v lednu 2014). Navazují na patřičné starší podsystémy linuxového jádra. V uživatelském prostoru nahrazují iptables a zároveň mění i vnitřní fungování netfilteru. Jsou napsány v C a licencovány jako svobodný software pod licencí GNU GPL. Mezi výhody, které nftables přinesly, jsou zjednodušení ABI, méně duplikování zdrojového kódu, sjednocení zpracování různých protokolů (dříve různé zpracování pro IPv4, IPv6, ARP) a zjednodušení správy pravidel.\n\n"}
{"id": "1372474", "url": "https://cs.wikipedia.org/wiki?curid=1372474", "title": "Alphataurus", "text": "Alphataurus\n\nAlphataurus je italská hudební skupina hrající progresivní rock.\n\nSkupina vznikla v roce 1970 v Miláně a o tři roky později vydala své debutové eponymní album. Hudebníci začali nahrávat i druhou desku, kapela se však zakrátko rozpadla. Demo nahrávky z tohoto nedokončeného projektu byly roku 1992 vydány pod názvem \"Dietro l'uragano\".\n\nK obnovení činnosti skupiny došlo roku 2009, kdy část původních členů, kytarista Wassermann, klávesista Pellegrini a bubeník Santandrea, přizvali k sobě nového zpěváka a další dva hráče. V roce 2010 tak proběhl oficiální reunion Alphatauru, z něhož vzešlo živé album \"Live in Bloom\". Sestava rytmické sekce se následně několikrát změnila. Roku 2012 vydala skupina své druhé studiové album \"AttosecondO\", které obsahuje i některé dokončené části skladeb z desky \"Dietro l'uragano\".\n\n\n\n\n\n\n"}
{"id": "1372475", "url": "https://cs.wikipedia.org/wiki?curid=1372475", "title": "AC adaptér", "text": "AC adaptér\n\nAC adaptér je v elektrotechnice externí elektrický zdroj, který se často podobá elektrické zástrčce. AC adaptéry sloužící pro nabíjení akumulátorů označujeme jako nabíječky baterií. AC adaptéry jsou používány pro napájení zařízení, které vyžadují napětí odlišné od napětí používaného v domácích elektrických rozvodech. Například AC adaptér pro nabíjení mobilních zařízení (smartphone) může mít na vstupu střídavé napětí od 110 V do 240 V a na výstupu má USB konektor poskytující stejnosměrné napětí 5 V.\n\n"}
{"id": "1372476", "url": "https://cs.wikipedia.org/wiki?curid=1372476", "title": "Edmund Wagenhofer", "text": "Edmund Wagenhofer\n\nDom Edmund Wagenhofer, OSB (* 12. března 1944, Abtenau, Hallein) je rakouský římskokatolický duchovní, emeritní arciopat salzburský a v letech 2009-2016 administrátor pražského Emauzského kláštera. Je rovněž opatem-praesesem Slovanské benediktinské kongregace sv. Vojtěcha a představeným benediktinského priorátu v Mariboru ve Slovinsku.\n\nAbsolvoval Humanistické gymnázium \"Borromäum\" v Salzburgu, poté vystudoval teologii a ekonomii. V roce 1969 složil věčné mnišské sliby v Benediktinském arciopatství sv. Petra v Salzburgu. Dne 17. května 1970 byl v Římě papežem Pavlem VI. vysvěcen na kněze. V roce 1997 byl zvolen 87. arciopatem u sv. Petra v Salzburgu na dobu dvanácti let. Roku 2003 byl ustanoven vizitátorem premonstrátské kanonie v Gerasu. Po uplynutí doby, na kterou byl zvolen arciopatem, v roce 2009 se vzdal možnosti kandidovat do opatského úřadu na další období a odešel na emerituru.\n\nOdstěhoval se následně do slovinského Mariboru, kde převzal řízení tamního priorátu Slovanské benediktinské kongregace sv. Vojtěcha. V roce 2010 se také stal administrátorem Emauzského opatství v Praze. V roce 2012 se stal opatem-praesesem Slovanské benediktinské kongregace sv. Vojtěcha. V roce 2016 jej ve funkci administrátora Emauzského opatství vystřídal Augustin Gazda, OSB z Rajhradu.\n\n"}
{"id": "1372477", "url": "https://cs.wikipedia.org/wiki?curid=1372477", "title": "Prokopská (Praha)", "text": "Prokopská (Praha)\n\nProkopská ulice na Malé Straně v Praze spojuje Maltézské náměstí a ulici Karmelitská. Nazvána byla podle kostela svatého Prokopa založeného v 13. století, který v roce 1784 přestavěl na obytný dům pražský architekt italského původu Ignác Jan Nepomuk Palliardi.\n\nV středověku tekl přes ulici potok ze Strahova přes dnešní ulici Tržiště, který dál pokračoval do Vltavy. V první polovině 13. století tu maltézští johanité postavili kostel svatého Prokopa, který byl v roce 1420 za husitských válek vypálen, rekonstruován byl v letech 1689-1693 v barokním slohu. Původně se ulice nazývala \"U svatého Prokopa\", v druhé polovině 18. století dostala název \"Prokopská\".\n\n"}
{"id": "1372478", "url": "https://cs.wikipedia.org/wiki?curid=1372478", "title": "Vítězná (Praha)", "text": "Vítězná (Praha)\n\nVítězná ulice na Malé Straně v Praze vede od mostu Legií k ulici Újezd. Nazvána byla na počest založení první československé republiky v roce 1918, navazuje na Národní ulici na druhé straně Vltavy. Tvoří hranici mezi Prahou 1 a Prahou 5 i mezi Janáčkovým a Malostranským nábřežím. Z jihu do ní ústí ulice Šeříková a Zborovská, ze severu ulice Všehrdova. Název Vítězná odkazuje na vítězství v roce 1918 a možnost založit československý stát.\n\nUlice vznikla v roce 1841 po postavení Mostu císaře Františka I. a dostala název Chotkova, podle hraběte Karla Chotka. Od roku 1911 se pak malé prostranství před mostem začalo nazývat Harrachovo náměstí (dle pražského arcibiskupa Arnošta Vojtěcha z Harrachu). To nebylo z počátku zastavěno (jak ukazují i dobové fotografie), k zastavění došlo před rokem 1891. V roce 1898 došlo k demolici řetězového mostu a započato bylo s výstavbou současného kamenného mostu Legií. V roce 1928 došlo ke spojení a přejmenování na Vítěznou. Název připomíná vítězství Čechoslováků a založení samostatného státu v roce 1918 a navazuje tak na podobně pojmenované objekty - most Legií a Národní. V letech 1940–1945 se pak ulice jmenovala po sudetoněmeckém politikovi Hansu Knirschovi Knirschova, aby byla poté přejmenována opět na Vítěznou.\n\n"}
{"id": "1372479", "url": "https://cs.wikipedia.org/wiki?curid=1372479", "title": "Tržiště (Malá Strana)", "text": "Tržiště (Malá Strana)\n\nUlice Tržiště na Malé Straně v Praze spojuje ulici Karmelitská s ulicemi Břetislavova a Vlašská. V historických budovách sídlí významné instituce. Na čísle 18 je barokní Hartigovský palác založený v roce 1645, v současnosti sídlo rektorátu Akademie múzických umění v Praze. Oproti je Vratislavský palác postavený po roce 1671, v současnosti je tu Americké centrum a irské velvyslanectví. Sousední Schönbornský palác je sídlem velvyslanectví Spojených států amerických.\n\nUlice vznikla ve středověku, kdy tady ze Strahova tekl potok a pokračoval přes Prokopskou ulici k Vltavě. Původně byla součást Vlašské ulice, tržiště vzniklo až koncem 18. století přenesením trhu z Malostranského náměstí. Názvy ulice se měnily:\n\n\n"}
{"id": "1372480", "url": "https://cs.wikipedia.org/wiki?curid=1372480", "title": "Salvátorská (Praha)", "text": "Salvátorská (Praha)\n\nSalvátorská ulice na Starém Městě v Praze vede kolem kostela svatého Salvátora od Kosteční ulice k Dušní ulici. Kostel byl založen v roce 1611, v roce 1796 byl zrušen a do roku 1848 tu byla mincovna, dnes tu má sídlo Farní sbor Českobratrské církve evangelické. Na číslech 8 a 10 je secesní Štencův dům postavený v letech 1909-1911, dnes je tu coworkingové centrum Opero.\n\nUlice vznikla během pražské asanace na přelomu 19. a 20. století, kdy byly zbourány domy přiléhající ke kostelu. V roce 1902 byla vyměřena a oficiální název \"Salvátorská\" má od roku 1910.\n\n"}
{"id": "1372481", "url": "https://cs.wikipedia.org/wiki?curid=1372481", "title": "Klášterská (Praha)", "text": "Klášterská (Praha)\n\nKlášterská ulice na Starém Městě v Praze spojuje ulici Řásnovka s Dvořákovým nábřežím a ulicí Na Františku. Nazvána je podle Anežského kláštera, zeď kterého ohraničuje ulici ze západu. Na východní straně je budova ministerstva průmyslu a obchodu České republiky, kterou podle architekta Josefa Fanty postavili v letech 1928-34.\n\nUlice vznikla v 16. století, ale mnoho původních staveb zbourali během pražské asanace na přelomu 19. a 20. století a při výstavbě budovy ministerstva. Názvy ulice se měnily:\n\n\n"}
{"id": "1372482", "url": "https://cs.wikipedia.org/wiki?curid=1372482", "title": "Martinská (Praha)", "text": "Martinská (Praha)\n\nMartinská ulice na Starém Městě v Praze spojuje ulici Na Perštýně a Uhelný trh. Nazvána je podle kostela svatého Martina ve zdi postaveného v letech 1178-1187, kterého jedna strana byla část hradební zdi. V polovině 14. století tu vybudovali Palác Platýz, který byl víckrát renovován a začátkem 19. století přestavěn na činžovní dům, poslední rekonstrukce proběhla v roce 2007.\n\nUlice vznikla ve středověku v tehdejší osadě Újezd u Svatého Martina při kostele, který založila kněžna Adléta Uherská (1105-1140), manželka českého knížete Soběslava I. (1090-1140). Nedaleká hradební brána svatého Martina v sousední ulici Na Perštýně byla postavena ve 30. letech 13. století při stavbě hradeb Starého Města. Původní název ulice byl \"U svatého Martina\", od 16. století se používá název \"Martinská\".\n\n"}
{"id": "1372483", "url": "https://cs.wikipedia.org/wiki?curid=1372483", "title": "Harantova (Praha)", "text": "Harantova (Praha)\n\nHarantova ulice na Malé Straně v Praze spojuje ulici Karmelitská a Maltézské náměstí. Nazvána je podle českého spisovatele, hudebníka a diplomata Kryštofa Haranta z Polžic a Bezdružic. Na čísle 1 je Dominikánský klášter založený v roce 1604, v letech 2004–2006 přestavěný na luxusní hotel Mandarin Oriental Prague. Severní část ulice tvoří Rohanský palác, který kolem roku 1571 sjednocením tří domů postavil dvorní architekt Bonifác Wolmut, dnes tu má sídlo Ministerstvo školství, mládeže a tělovýchovy České republiky.\n\nUlice vznikla ve středověku, klášter dominikánů byl založen na místě kostela svaté Máří Magdalény postaveného začátkem 14. století. Dlouho neměla název, od roku 1870 se používá název \"Harantova\".\n"}
{"id": "1372484", "url": "https://cs.wikipedia.org/wiki?curid=1372484", "title": "Skořepka", "text": "Skořepka\n\nUlice Skořepka na Starém Městě v Praze spojuje křižovatku ulic Jilská, Husova a Na Perštýně s Uhelným trhem. Nazvána je podle klouboučníckého mistra Víta Skořepa, který v první polovině 16. století vlastnil na čísle 10 Dům U Skořepů. Na čísle 9 je Dům U Šturmů, kde se v roce 1826 narodil významný český vlastenec a mecenáš Vojtěch Náprstek.\n\nUlice vznikla ve středověku a původně byla úzká a nerovná. V 18. a 19. století se místo původního názvu ulice \"Skořepka\" používaly názvy \"Škořepka\", \"Škořepí\" nebo \"Skořápková\". Od roku 1945 se používá současný název \"Skořepka\". V ulici bydleli významné osobnosti:\n\n\n"}
{"id": "1372485", "url": "https://cs.wikipedia.org/wiki?curid=1372485", "title": "Besední (Praha)", "text": "Besední (Praha)\n\nBesední ulice na Malé Straně v Praze spojuje ulice Říční a Všehrdova. Nazvána je podle spolku Umělecká beseda založeného v roce 1863, mezi zakladatele patřil Bedřich Smetana, Josef Mánes, Mikoláš Aleš, Karel Jaromír Erben, Jan Evangelista Purkyně atd. Spolek na čísle 3 vybudoval Dům Umělecké besedy, kde byly 2 koncertní sály, Alšova výstavní síň a konalo se tu mnoho koncertů, výstav a společenských akcí. V 2. polovině 20. století proběhla rekonstrukce, z výstavní síňě je restaurace a jeden sál byl přestavěn na kanceláře. Dnes v domě sídlí:\n\nUlice vznikla po kolaudaci domu Umělecké besedy v roce 1925 a dostala název \"Besední\". V letech 1940-45 se nazývala \"Handlova\" podle Jakuba Handla, dvorního kapelníka císaře Rudolfa II..\n\n"}
{"id": "1372486", "url": "https://cs.wikipedia.org/wiki?curid=1372486", "title": "Solvatovaný elektron", "text": "Solvatovaný elektron\n\nSolvatovaný elektron je volný elektron (solvatovaný) v roztoku a nejjednodušší možný aniont. Solvatované elektrony se vyskytují poměrně často, je ovšem obtížné je pozorovat přímo vzhledem k jejich krátké době existence. Výrazná barva roztoků alkalických kovů, modrá ve zředěných a oranžovohnědá v koncentrovanějších (>3M) roztocích v kapalném amoniaku je způsobena přítomností solvatovaných elektronů. Hydratační energie solvatovaného elektronu může být odhadnuta podle hydratační energie protonu ve vodě v kombinaci s kinetickými daty získanými pulsními radiolytickými experimenty.\n\nAlkalické kovy se rozpouštějí v kapalném amoniaku za vzniku tmavě modrých elektricky vodivých roztoků. Barva těchto roztoků je způsobena amoniovanými elektrony, které pohlcují energii viditelného světla.\n\nPrvní zaznamenané pozorování barvy roztoků kovových elektridů je připisováno Humphrymu Davymu, který v letech 1807-1809 přidával zrnka draslíku do plynného amoniaku (zkapalnění amoniaku se podařilo až roku 1823). James Ballantyne Hannay a J. Hogarth opakovali tento pokus v letech 1879-1880; W. Weyl v roce 1844 a C.A. Seely v roce 1871 jako první použili kapalný amoniak. Hamilton Cady roku 1897 jako první uvedl ionizační vlastnosti amoniaku do souvislosti s podobnými vlastnostmi vody. Charles A. Kraus změřil elektrickou vodivost amoniakálních roztoků kovů a v roce 1907 poprvé oddělil elektrony od kovu. Roku 1918 G. E. Gibson a W. L. Argo zavedli koncept solvatovaného elektronu. Bylo zjištěno, že absorpční spektra rozdílných kovů v rozdílných rozpouštědlech (methylaminu, ethylaminu...) obsahují stejnou modrou barvu. V 70. letech 20. století byly popsány pevné soli s elektronem jako aniontem.\n\nSolvatované elektrony lze získat rozpuštěním některého z alkalických kovů, stejně jako vápníku, stroncia, barya, europia nebo ytterbia (také hořčíku při použití elektrolytického procesu) v kapalném amoniaku za vzniku charakteristického modrého roztoku. Jako rozpouštědlo je zde možné použít i aminy jako jsou methylamin a ethylamin.\n\nRoztok lithia při -60 °C je nasycený při molárním zlomku kovu kolem 16 % (16 MPM). Když se koncentrace zvýší na tuto hodnotu, měrná elektrická vodivost vzroste z 10 na 1 Ωcm, což je více, než u kapalné rtuti. Při 8 MPM dochází k „přechodu do kovové fáze“. Při 4 MPM se oddělují řidší zlatožlutá fáze od hustší modré, se kterou se nemísí. Nad 8 MPM má roztok bronzovou až zlatou barvu. V tomto rozmezí koncentrací se hustota snižuje o 30 %.\n\nZředěnější roztoky jsou paramagnetické až do koncentrace 0,5 MPM, kdy dochází k úplnému spárování elektronů a roztok se tak stává diamagnetickým.\n\nSolvatované elektrony vzniklé rozpouštěním redukujících kovů v amoniaku a aminech jsou anionty v solích nazývaných elektridy. Některé takové soli mohou být izolovány přidáním makrocyklických ligandů jako jsou crown ethery a kryptandy. Tyto ligandy vytvářejí silnou vazbu s kationty a brání jejich zpětné redukci na elektron.\n\nStandardní elektrodový potenciál solvatovaného elektronu je -2,77 V.\n\nSolvatovaný elektron reaguje s kyslíkem za vzniku superoxidového radikálu (O),\nkterý je silným oxidačním činidlem. Reakcí solvatovaných elektronů s oxidem dusným se tvoří hydroxylové radikály (HO).\n\nSolvatované elektrony ze sodíku rozpuštěného v kapalném amoniaku se využívají při Birchově redukci. Další reakcí využívající sodík (a vzniklé solvatované elektrony) jako redukční činidlo je Bouveaultova–Blancova redukce, kde se používá ethanolový roztok sodíku.\n"}
{"id": "1372487", "url": "https://cs.wikipedia.org/wiki?curid=1372487", "title": "Bharuč", "text": "Bharuč\n\nBharuč (, , dříve ) je město v Gudžarátu, jednom ze svazových států Indie. Je správním střediskem stejnojmenného okresu, kde k roku 2011 žilo zhruba 170 tisíc obyvatel.\n\nBharuč leží na pravém, severním břehu Narmady jen několik kilometrů východně od jejího ústí do Kambajského zálivu Arabského moře.\n\nBaruč byla významným přístavem a obchodním střediskem už ve starověku, zmiňuje se o ní například už Mahábhárata. Jako přístav pro obchod Indie se Středomořím byla známa i ve starověkém Řecku – zmiňuje ji například starořecký zeměpisec Klaudios Ptolemaios. V Řecku byla ale známa pod upravenými jmény jako například \"Barygaza\" nebo \"Bargosa\".\n"}
{"id": "1372494", "url": "https://cs.wikipedia.org/wiki?curid=1372494", "title": "Veusz", "text": "Veusz\n\nVeusz je multiplatformní software pro vizualizaci dat. Je napsán v jazyce Python s pomocí výpočetní knihovny NumPy a grafickým rozhraním realizovaným knihovnou PyQt. Je licencován pod licencí GNU GPL, tedy se jedná o svobodný software.\n\nJako vstupní formáty dat podporuje Veusz mimo jiné CSV, HDF a FITS, jako výstupní PDF, PostScript a SVG. \n\nInstalační balíčky jsou pro něj připraveny mimo jiné pro Microsoft Windows, Mac OS X, řadu linuxových distribucí (Debian, Ubuntu, Fedora, Gentoo, OpenSUSE) i další un*xové systémy (FreeBSD, NetBSD, OpenBSD).\n\n"}
{"id": "1372497", "url": "https://cs.wikipedia.org/wiki?curid=1372497", "title": "Tiffany &amp; Co.", "text": "Tiffany &amp; Co.\n\nTiffany & Company (hovorově jako Tiffany) je americká společnost prodávající luxusní šperky se sídlem v New Yorku.\n\nTiffany prodává šperky, mincovní stříbro, porcelán, křišťál, vůně, lahve na vodu, hodinky, osobní doplňky a některé kožené zboží. Mnoho z těchto výrobků se prodává v obchodech Tiffany, také jako prostřednictvím přímého a firemního merchandisingu. Tiffany je proslulá svými luxusními výrobky a je známá zejména díky diamantovým a stříbrným šperkům. Tiffany byl kdysi dodavatelem ruské císařské rodiny.\n\nSpolečnost založil v roce 1837 Charles L. Tiffany a John B. Young v Brooklynu v Connecticutu jako \"kancelářský a fantazijní obchod\" a nejprve prodávala širokou škálu papírenských předmětů pod názvem \"Tiffany, Young a Ellis\" v Dolním Manhattanu. Název byl zkrácen na Tiffany & Company v roce 1853, kdy Charles Tiffany převzal kontrolu a ve firmě kladl důraz na šperky. Společnost Tiffany & Company od té doby otevřela prodejny ve velkých městech po celém světě. Na rozdíl od jiných obchodů v té době, Tiffany jasně označila ceny na svém zboží, aby předešla jakémukoli vyjednávání o cenách. Navíc proti sociální normě v té době, Tiffany přijímal pouze hotovostní platby, a neprodával na úvěr. Tuto praxi pevných cen za hotové peníze poprvé zavedla v roce 1750 firma Palmer’s z London Bridge, která zaměstnávala mladého Roberta Owena, pozdějšího sociálního reformátora.\n\nOd roku 1940 provozuje Tiffany vlajkový obchod na rohu Fifth Avenue a 57. ulice v Manhattanu v New Yorku, USA. Leštěný žulový exteriér je dobře známý pro své okenní výlohy a obchod je místem pro řadu filmů, včetně Snídaně u Tiffanyho, kde hrála Audrey Hepburnová a Sweet Home Alabama, kde hrála Reese Witherspoon. Bývalá budova společnosti na 37. ulici je na Národním registru historických míst v USA.\n\nKdyž se otevřel v roce 1990 obchod Tiffany & Co. na Fairfax Square ve městě Tysons Corner ve Virginii, tak se stal největším obchodem Tiffany mimo New York, s maloobchodními prostory o rozloze 1 350 m2.\n\nVe Francii jsou obchody Tiffany umístěny v Rue de la Paix a Avenue des Champs Elysées (největší evropský obchod) v Paříži, ale také v obchodních domech Galeries Lafayette a Printemps a dva další v terminálu 2 na pařížském letišti Charles de Gaulle.\n\nVe Spojeném království se obchody Tiffany nacházejí v terminálu 5 na londýnském letišti Heathrow (otevřeném koncem března 2008), v nákupním centru Westfield London v Shepherd's Bush, v ulici Old Bond Street naproti vchodu do zahrad Burlingtonu a v Manchesteru v Selfridges Exchange Square. Vlajkový obchod v Irsku byl otevřen v Brown Thomas v Dublin's Grafton Street v říjnu 2008. Také v říjnu 2008 otevřely obchod Tiffany v Madridu ve Španělsku a byl přinesen žlutý diamant Tiffany k otevření.\n\nV Austrálii je vlajkový obchod Tiffany umístěn na Collins Street v Melbourne. Jiné obchody zahrnují nákupní centrum Chadstone v Melbourne; ulice Castlereagh, Westfield Bondi Junction a DFS Galleria na ulici George v Sydney; Queens Plaza v Brisbane a na King Street v Perth.\n\n8. března 2001 Tiffany zahájil svůj první latinskoamerický obchod v Sao Paulu v Brazílii, který se nachází v nákupním centru Iguatemi São Paulo. Druhý obchod ve městě byl otevřen 20. října 2003, poblíž slavné ulice Oscar Freire. Poslední obchod, který byl otevřen byl ve městě Curitiba v září 2013, nyní má Tiffany obchody v São Paulu, Rio de Janeiro, Brasílii a v Curitibě.\n\nV roce 2004 vytvořil Tiffany & Co. \"Iridesse\", řetězec obchodů věnovaných pouze perlovým klenotům. Společnost provozovala 16 obchodů na Floridě, New Jersey, New Yorku, Pensylvánii, Kalifornii, Illinois, Massachusetts a Virginii. Nicméně řetězec již od svého založení byl ve ztrátě, tak společnost oznámila na začátku roku 2009, že i přes neustálou víru v koncept přerušila provoz řetězce z ekonomických důvodů.\n\nSpolečnost oznámila v roce 2006, že její umístění v South Coast Plaza ve městě Costa Mesa v Kalifornii, bylo nejvýnosnějším místem, po vlajkových obchodech v New Yorku, Bostonu a v Honolulu na Havaji.\n\nTiffany & Co. oznámila své druhé otevření obchodu v Pavilonu Kuala Lumpur v Kuala Lumpuru v Malajsii v září 2007, aby se shodovala s otevřením nákupního centra. Obchod se skládá z maloobchodních ploch o rozloze 160 m2 a má stejné dekorační prvky jako vlajková loď v New Yorku. Později v tomto roce byly v USA otevřeny další obchody, jako je Natick Collection v Naticku v Massachusettsu, který byl otevřen v září 2007, a kasino Mohegan Sun v Connecticutu v USA a nákupní centrum Providence Place v Providence v Rhode Island, které se otevřely v listopadu 2007.\n\nV listopadu roku 2012 společnost působila ve 22 zemích a celosvětový čistý zisk v roce 2011 dosáhl 3,6 miliardy USD. Více než 50% prodeje společnosti v roce 2011 se uskutečnilo v USA.\n\nK 31. lednu 2014 společnost provozovala 121 obchodů v Americe, 72 v Asii a Tichomoří, 54 v Japonsku, 37 v Evropě a 5 na \"rozvíjejících se trzích\". Všech 298 obchodů má celkem 1,165,700 čtverečních stop maloobchodní plochy. Vlajkový obchod v New Yorku měl 45 500 čtverečních stop maloobchodní plochy a představoval 8% čistých zisků společnosti ve fiskálním roce končícím 31. lednem 2014.\n\nSpolečnost pokračovala v rozšiřování v roce 2014 otevřením vlajkové lodi v komplexu Centro Andino v Bogotě v Kolumbii.\n\nV České republice se nachází obchod Tiffany & Co. v Pařížské ulici v Praze, který byl otevřen v roce 2012.\n"}
{"id": "1372499", "url": "https://cs.wikipedia.org/wiki?curid=1372499", "title": "Metaná", "text": "Metaná\n\nMetaná ( \"Eisstockschießen\" nebo \"Eisstocksport\") je zimní sport zaměřený na přesnost, provozovaný především v Bavorsku, Tyrolsku a Švýcarsku. Podobá se curlingu, ale místo kamenů se provozuje s kotouči o průměru okolo 30 cm a váze 2,73 až 3,83 kilogramu, zhotovenými ze dřeva nebo plastu, gumy a oceli a opatřenými dlouhým držadlem (\"stock\"). Ty se posílají po ledové dráze dlouhé 21,5 m do čtvercového cílového pole. Hrají proti sobě dva týmy, složené zpravidla ze čtyř hráčů, jejichž cílem je umístit kotouče blíže k cíli než soupeř. Cílem není pevný bod na hrací ploše jako v curlingu, ale gumový kroužek o průměru 12 cm zvaný \"daube\", který může pod vlivem nárazů měnit polohu podobně jako prasátko v pétanque. Na rozdíl od curlingu se v metané nepoužívá zametání ledu košťaty k ovlivnění dráhy kotouče. Zápas se hraje na šest \"endů\". Dalšími disciplínami metané jsou hody na cíl a hody do dálky; světovým rekordmanem v metané do dálky je Němec Manfred Zieglgruber, který v roce 1989 dosáhl na Seeonských jezerech výkonu 566,53 m.\n\nPrvní písemný záznam o metané pochází z roku 1192, kdy tuto hru provozoval na zamrzlém Dunaji vévoda Leopold V. Babenberský. Z roku 1565 pochází obraz Pietera Brueghela staršího znázorňující hráče metané. V roce 1921 byla vydána první oficiální pravidla sportovní metané, v roce 1934 byl v Německu založen první národní svaz. Na Zimních olympijských hrách 1936 a 1964 byla metaná ukázkovým sportem. V roce 1983 proběhlo první mistrovství světa v metané, které se od roku 2012 koná každý sudý rok, nejúspěšnějším týmem je Německo s šesti tituly v soutěži družstev. V Československu se metaná začala hrát v Českých Budějovicích v roce 1964, v únoru 1990 byl založen Český svaz metané, který sdružuje 480 členů ve 22 oddílech. \n\nExistuje také letní varianta metané, hraná nejčastěji na asfaltu nebo betonu.\n\n"}
{"id": "1372501", "url": "https://cs.wikipedia.org/wiki?curid=1372501", "title": "Zlata Solivajsová", "text": "Zlata Solivajsová\n\nZlata Solivajsová, rod. Vincúrová (6. květen 1922 Nitrianska Blatnica – 31. prosinec 2010 Banská Bystrica) byla slovenská básnířka, redaktorka, prozaička a autorka množství knih pro děti.<br>\n\nNarodila se a dětství strávila na vesnici v Nitrianské Blatnici (okr. Topoľčany). Vyrůstala se dvěma bratry, starším a mladším. Jejich otec měl soukromou realitní kancelář a pomáhal řešit majetkoprávní spory, na čas byl obchodním cestujícím s uměleckými předměty a knihami. Rodinné zázemí vytvářela matka kultem moudrého slova knihy a písní. Proto Solivajsová k umění tíhla už od dětství. Aktivně se zapojovalo do různých společenských akcí v okolí - recitovala, připravovala programy slavnostních akademií, hrávala divadlo, spolurežírovala divadelní hry.\nChodila do měšťanské školy v Topoľčanech a měla výborné předpoklady ke studiu – chtěla studovat na učitelském ústavě a být učitelkou. Vlivem celospolečenských událostí 40. let i rodinných okolností jí nebylo umožněno studovat. Procházela životem jako absolvent večerní literární školy a literární samouk, literatura se jí stala více než zálibou.<br>\n\nOd roku 1946 žila v Banské Bystrici, vdala se a věnovala se rodině. Krátce pracovala jako korespondentka a bankovní úřednice. V letech 1954–1960 našla zaměstnání v knižním obchodě \"Slovenská kniha\" a od roku 1960 byla redaktorkou Stredoslovenského vydavateľstva v Banské Bystrici. Původně orientované vydavatelství na literaturu a výtvarnictví se po reorganizaci změnilo v kulturně politickou revue. Solivajsová nebyla členkou žádné politické strany, ale zajímala se o spravedlivé konání ve společenském životě. Zveřejňovala články v tisku i veřejně vystupovala, např. na mezinárodním symposiu o míru v Praze. Současně zastávala funkci tajemnice středoslovenské pobočky Svazu slovenských spisovatelů. Pro svoje otevřené postoje k událostem roku 1968 se stala sledovanou osobou. Po vydání knihy pohádek \"Kľúč od každých dveří\" (1971) s výrazným mírovým posláním začala být pronásledována a vydání její knihy bylo na příkaz “vyšších míst“ zničeno. Byla okamžitě propuštěna z práce a její rodina byla sledována. Zájem StB o její osobu znamenal odposlouchávání, zastrašování, výslechy, hrozící soudní procesy. V říjnu 1971 byla společně s dalšími kolegy vyškrtnuta ze Svazu slovesných spisovatelů a jejich jména vymizela z literárních příruček.\n\nNa dvacet let se musela odmlčet a úplně se stáhla do samoty. Sílu k životu nalezla v osvojení taktiky přežití, zejména v přijmutí nevyhnutelnosti daného stavu, ve víře v pravdu, ve snění o milovaných Nízkých Tatrách a v odvaze druhých. V lednu roku 1990 ji akční výbor Sväzu slovenských spisovateľov rehabilitoval a v témže roce se stala členkou Spolku slovenských spisovateľov.\n\nVe 40. letech začala uveřejňovat své humorné básnické pokusy v časopisech Mladý svět, Mladá tvorba, Kultúrny život a Slovenské pohľady. Se změnou režimu se změnil i její styl psaní, který se stal, jako u většiny spisovatelů, vážnější a hlubší. Debutovala básnickou sbírkou \"Jablká plné hviezd\" (1962), která je výpovědí zralého člověka o problémech doby na konci 50. let. V další sbírce \"Vyhnanie z jara\" (1967) se inspiruje láskou, přírodou a dětstvím.\n\nSolivajsová se také věnovala literatuře pro děti. Psala především autorské pohádky. První kniha \"Svietník s holubičkou\" (1968) je delší andersenovsky laděný příběh nemocné holčičky Verunky. Následující rok dostala za knihu odměnu Liftfondu. Druhá pohádková kniha \"Kľúč od každých dverí\" (1971) obsahovala tradiční i moderní pohádky, v nichž bylo mnoho dvojznačné symboliky, jinotajů, humorných nadsázek a metafor. \n\nPo letech vynuceného mlčení se opět přihlásila třetí sbírkou \"Pierko po pierku\" (1992), která je lyrickým záznamem jejích životních zkušeností. Autorčinou poslední poetickou výpovědí je básnická sbírka \"Ucho ihly\" (2002).\n\n\n"}
{"id": "1372514", "url": "https://cs.wikipedia.org/wiki?curid=1372514", "title": "Těžba surovin z asteroidů", "text": "Těžba surovin z asteroidů\n\nTěžba surovin z asteroidů je metoda získávání surového materiálu a kovů z asteroidů a dalších menších těles (trpasličích planet a planetek) v blízkosti Země. \n\nAsteroidy a prolétající komety jsou v kosmu pro velké vzdálenosti vhodné zdroje minerálů a stavebních prvků pro následnou konstrukci materiálů, nebo mohou být pro následné zpracování přeneseny na orbitu Země. Možný výskyt zahrnuje zlato, iridium, stříbro, osmium, palladium, platinu, rhenium, wolfram, které by podléhaly transportu k Zemi a dále také železo, kobalt, hořčík, molybden, nikl, hliník a titan pro stavební využití materiálů (k 3D tisku) a výrobě nástrojů, slitin v kosmu.\n\nVzhledem k vysoké ceně kosmických letů a transportu ve vesmíru, nedokonalým metodám získávání informací o přítomnosti určitých prvků a systému určování vhodných asteroidů k těžbě na místě nálezu, zůstává přínosné dolování zdrojů minerálů povrchovou a podpovrchovou těžbou na Zemi. Za předpokladu velkého zvýšení finančního krytí, ať již ze soukromého sektoru, nebo veřejného, se situace pravděpodobně v blízké budoucnosti změní. Důvodem by mohl být rostoucí nedostatek zdrojů na planetě Zemi a následné překonání výzev souvisejících s naplněním potenciálu těžby asteroidů, vědeckého výzkumu a poznaní okolního vesmíru. Není zcela zřejmé, jestli se extrakce a těžba asteroidů vyvine a zdokonalí dostatečným tempem a mírou potřebnou k naprosté kompenzaci za zužující se pozemské zásoby materiálních zdrojů.\n\nPři \"in situ\" extrakci se přihlíží i na prstence nacházející se kolem některých planet, především plynných obrů. Ve sluneční soustavě se planetární prstence nachází u planet Jupiter, Saturn, Uran, Neptun. Velmi málo je známo o planetárních prstencích Neptunu, protože jediný důkaz zaslala americká sonda Voyager 2 a to v roce 1989. Dle vzdálenosti od Slunce lze dělit planety vnitřní a vnější, které ve sluneční soustavě rozděluje hlavní pás asteroidů. U planety Jupiter se mají v olbasti, kde planeta obíhá nacházet planetky Trojáni a Řekové a s nejmenší koncentrací těles Hildina skupina. Vzdálenější pás asteroidů a planetek od Země je Kuiperův pás obíhající Slunce v oblasti za Neptunem. Kdy jsou tyto transneptunická tělesa také dělena na Rozptýlený disk. Pod trpasličí planety a planetky postupně objevované v této oblasti spadají Pluto, Eris, Sedna, Makemake, Quaoar a další. Unikátní následující tělesa nalezená za planetou Neptun s velmi specifickými dráhami obíhání jsou souhrnně nazvána oddělený disk. Na okraji sluneční soustavy je hypotetický zdroj kometárních jader považovaný za zbytek původní planetární mlhoviny Oortův oblak. Za touto hranicí v Oortově oblaku již slábne gravitační působení Slunce a začíná větší gravitační vliv okolních hvězd. Dalšími zdroji ve vesmíru by byly hypotetické pásy asteroidů obíhajících u sousedních hvězd, jestli se pásy asteroidů nachází ve vesmíru v hojném množství. Vzhledem k stavu současnému výzkumu lze prohlásit za nepravděpodobné zachytávání mezihvězných objektů podobných planetce Omuamua. \n\nSouvisející výzkumné mise a první využití techniky a vesmírných sond k získávání vzorků.\n\n\n\nPodle databáze Asterank (2016), by pozitiva zpracování měly průběhu času růst. Následující tělesa jsou považována za nejlepší cíle pro zpracování při dosažení maximální efektivnosti v procesu těžby za využití nutných technologií. Nicméně je tento proces, pouze ve vývoji a hodnoty nejsou stále určené naprosto důvěryhodně, počítá se také s využitímm technologií, které se nachází ve stádiu výzkumu. \n\nFirmy, které se snaží o postupné kroky proniknutí do odvětví získávání surovin z těles ve vesmíru.\n"}
{"id": "1372515", "url": "https://cs.wikipedia.org/wiki?curid=1372515", "title": "Lolita Chammah", "text": "Lolita Chammah\n\nLolita Chammah (* 1. října 1983 Paříž) je francouzská herečka. Jejím otcem je producent a režisér Ronald Chammah, matkou herečka Isabelle Huppertová. První role dostala již jako dítě koncem osmdesátých let, poprvé hrála ve filmu \"Ženská záležitost\" (1988), ve kterém hlavní roli ztvárnila její matka. Naplno se herectví ve filmech začala věnovat v novém tisíciletí. Za svou roli ve filmu \"Copacabana\" byla nominována na cenu Prix Lumières coby nejslibnější herečka. Dále hrála například ve filmech \"Process\" (2004), \"Ma première fois\" (2012) a \"L'Indomptée\" (2016), stejně jako v seriálu \"Aurore\" (2017).\n\n"}
{"id": "1372517", "url": "https://cs.wikipedia.org/wiki?curid=1372517", "title": "Vladimír Weiss (1897)", "text": "Vladimír Weiss (1897)\n\nVladimír Weiss (12. června 1897 Praha – 23. července 1989 Řevnice?) byl český architekt, syn operní pěvkyně Hany Cavallarové. Projektoval převážně ve funkcionalistickém stylu.\n\nNarodil se v Praze v rodině chemika Ing. Julia Weisse a operní pěvkyně Národního divadla Hany Cavallarové-Weissové. Po maturitě na vinohradském gymnáziu musel v roce 1915 v 18 letech narukovat a celou 1. světovou válku prožil na ruské frontě. Po návratu se rozhodoval mezi studiem architektury, malířství a hudby: nakonec vystudoval architekturu na pražském ČVUT. Malování a hra na klavír však patřily mezi jeho koníčky po celý život. Nejprve pracoval jako projektant u firmy Nekvasil a u známého architekta Ladislava Machoně. Poté s kolegou a přítelem Karlem Caivaisem založili vlastní projekční kancelář. Jejich největším společným dílem je projekt nákladového nádraží v Praze na Žižkově. Po roce 1946 působil jako vedoucí propagace v n.p. Československé hutě. Jako projektant se podílel na přípravě československé účasti na světové výstavě v Bruselu v roce 1958. Po odchodu do důchodu se usadil natrvalo v Řevnicích, kde strávil své dětství, a zpracovával projekty pro město (úprava náměstí, rekonstrukce Lesního divadla aj.). Je pochován v rodinné hrobce na řevnickém hřbitově. Řevnice a okolí jsou tématem i mnoha jeho obrazů. \n\n\n"}
{"id": "1372518", "url": "https://cs.wikipedia.org/wiki?curid=1372518", "title": "Primární článek", "text": "Primární článek\n\nPrimární článek je v elektrotechnice označení pro skupinu chemických elektrických zdrojů na jedno použití (po vybití je už nelze použít), jsou též označovány jako galvanické články. Patří mezi ně Voltův článek, salmiakový článek (Leclancheův článek), zinko-uhlíkový článek, alkalický článek, lithiový článek. Efektivita primárních článků je velmi nízká, pro jejich výrobu je potřeba zhruba 50× více energie, než z nich lze později ve formě elektrického proudu získat. Kromě toho obsahují jedovaté látky, a proto jsou považovány za neekologické. Jejich výhodou je dlouhá skladovatelnost (odolnost vůči samovybíjení).\n\nV poslední době (rok 2018) stoupá ve výrobě podíl sekundárních článků (akumulátory), které lze po vybití znovu nabít, protože jsou potřeba pro provoz mobilních zařízení, jejichž provoz na primární články by byl neekonomický.\n\nVýhodou primární baterie je nižší rychlost samovolného vybíjení než sekundárního článku (akumulátoru). Elektrická energie proto zůstane v primárním článku k dispozici po delší čas, například lithiový článek může mít skladovatelnost kolem 10 let. Primární články jsou proto používány pro zařízení, které potřebují malý proud po dlouhou dobu, například detektor kouře nebo kapesní svítilna (samovybíjecí proud je menší nebo srovnatelný se zátěžovým proudem). Svítilna používaná pro nouzové situace musí pracovat v případě nouze, což je i v případě, že nebyla dlouho používána. Při použití nabíjecích baterií by bylo nutné je opakovaně dobíjet a i tak by před vyčerpáním své životnosti využily jen malou část svých možných nabíjecích cyklů a vyšší výrobní náklady by se proto nevyplatily.\n\nVyšší náklady na výrobu sekundárních článků (nabíjecí baterie) mohou být rozloženy v mnoha cyklech jeho používání (mezi 100 a 1000 cykly), například v mobilních telefonech nebo ručních elektrických nástrojích. Naopak by bylo neekonomické vyhodit primární článek po několika hodinách provozu.\n\nExistují pokusy o prodloužení životnosti primárních článků, například alkalický akumulátor, avšak mají různé výsledky. Lze dokonce zakoupit zařízení, která prezentují schopnost nabíjet primární články. Vnitřní chemické reakce, které v primárním článku probíhají při vybíjení, však není možné snadno pomocí vnějšího zdroje elektrického proudu vrátit zpět, takže se reaktanty zcela nevrátí ani do původního stavu ani umístění. Takto „nabité“ primární články nebudou mít životnost nebo výkon skutečných akumulátorů (sekundárních článků). Výrobci primárních článků obvykle varují před dobíjením.\n\n"}
{"id": "1372519", "url": "https://cs.wikipedia.org/wiki?curid=1372519", "title": "Gymnázium Blovice", "text": "Gymnázium Blovice\n\nGymnázium Blovice (\"zkráceně\" GB), jediné gymnázium v okrese Plzeň-jih, bylo založeno v roce 1962. Dne 9. června 1995 byla slavnostně otevřena nová školní budova; akce se zúčastnila i například Jarmila Nygrýnová-Strejčková. Partnerskou střední školou bylo gymnázium v německém městě Pößneck.\n\nMezi žáky tohoto gymnázia v minulosti patřili například dlouholetý starosta Spáleného Poříčí Pavel Čížek nebo senátor Petr Smutný.\n\n\n\n\n\n\nV roce 2014 byl založen nadační fond BloG Trust, který má za úkol podporovat nadané žáky blovického gymnázia hlavně na poli uměleckém.\n"}
{"id": "1372521", "url": "https://cs.wikipedia.org/wiki?curid=1372521", "title": "Humbert Balsan", "text": "Humbert Balsan\n\nHumbert Balsan (21. srpna 1954 – 10. února 2005) byl francouzský filmový producent a herec. Pocházel z obce Arcachon a studoval nejprve v Amiens a později v Paříži. Ve filmu začal pracovat v sedmdesátých letech. V roce 1974 dostal roli ve filmu \"Lancelot od jezera\". Později hrál v několika dalších filmech a koncem dekády se začal věnovat také filmové produkci. V dalších letech nadále ve filmech hrál, ale primárně se zabýval právě produkcí. Produkoval například snímky \"Sbohem, Bonaparte\" (1985), \"Vzpomínky na Paříž\" (1996) a \"Boží zásah\" (2002). Mezi filmy, ve kterých hrál, patří mimo jiné \"Samý oheň, samý žár\" (1982), \"Frekvence smrti\" (1988) a \"Rozvod po francouzsku\" (2003). Jedním z posledních filmů, které produkoval, byl \"Process\" (2004) režiséra C. S. Leigha. Roku 2005 Balsan spáchal sebevraždu. Leigh mu následně věnoval svůj další film \"See You at Regis Debray\" (2005). Jeho životem byl zčásti inspirován snímek \"Otec mých dětí\" (2009).\n\n"}
{"id": "1372522", "url": "https://cs.wikipedia.org/wiki?curid=1372522", "title": "Propast (film, 2017)", "text": "Propast (film, 2017)\n\nPropast (\"Rökkur\") je islandský hraný film z roku 2017, který režíroval Erlingur Thoroddsen podle vlastního scénáře. Film zachycuje vztah dvou mužů, bývalých partnerů, kteří se setkají na osamělé letní chatě. Snímek měl světovou premiéru na Mezinárodním filmovém festivalu v Göteborgu 14. února 2017. V ČR byl uveden v roce 2015 na filmovém festivalu Febiofest.\n\nGunnar po rozchodu s Einarem žije se svým novým přítelem v Reykjavíku. Jednou v noci mu zavolá vyděšený Einar, který právě bydlí na chatě svých rodičů ve vesnici Rökkur, že ho v noci někdo sleduje a možná mu hrozí nebezpečí. Znepokojený Gunnar proto za ním přijede a zůstane s ním několik dní. Krátce na to dochází k tajemným událostem, které si Gunnar nedokáže vysvětlit.\n"}
{"id": "1372528", "url": "https://cs.wikipedia.org/wiki?curid=1372528", "title": "Pernilla Augustová", "text": "Pernilla Augustová\n\nPernilla Augustová, rodným jménem Mia Pernilla Hertzman-Ericsonová (* 13. února 1958 Stockholm) je švédská herečka, režisérka a scenáristka. Jejím prvním manželem byl spisovatel Klas Östergren a druhým manželem dánský režisér Bille August. Má tři dcery, prostřední Alba Augustová je herečkou Městského divadla v Malmö.\n\nJe vnučkou spisovatelky Gurli Hertzman-Ericsonové. Debutovala ve filmu v roce 1975, kdy jí režisér Roy Andersson svěřil epizodní roli ve filmu \"Giliap\". Vystudovala stockholmskou hereckou akademii a od roku 1985 byla členkou souboru Královského dramatického divadla. Hrála ve filmech Lasseho Hallströma, Bo Widerberga a Vilgota Sjömana, v roce 1982 vytvořila roli chůvy Maj ve filmu Ingmara Bergmana \"Fanny a Alexandr\". V roce 1992 ztvárnila Bergmanovu matku v životopisném filmu \"S nejlepšími úmysly\", který režíroval Bille August – za tuto roli získala cenu Zlatohlávek a cenu pro nejlepší herečku na festivalu v Cannes. Hlavní roli ztvárnila v televizním filmu \"Soukromé rozhovory\", který natočila Liv Ullmannová podle scénáře Ingmara Bergmana. V roce 1999 obdržela Zlatohlávka za vedlejší úlohu ve filmu \"Där regnbågen slutar\". Hrála Pannu Marii v americkém filmu \"Marie, matka boží\" a Shmi, matku Dartha Vadera, ve filmech George Lucase \"\" a \"\". \n\nV roce 2005 režírovala svůj první krátkometrážní film \"Časovaná bomba\", za film \"Na druhé straně\" získala v roce 2010 Zlatohlávka za nejlepší scénář a režii, cenu kritiků na Benátském filmovém festivalu a nominaci na Oscara za nejlepší cizojazyčný film. Je rovněž jedním z režisérů dánského televizního seriálu \"Dědictví\". \n\nJe nositelkou vyznamenání Litteris et Artibus a divadelní Ceny Eugene O'Neilla. V roce 2007 byla členkou poroty Mezinárodního filmového festivalu v San Sebastiánu. \n\n"}
{"id": "1372531", "url": "https://cs.wikipedia.org/wiki?curid=1372531", "title": "Svržno (hradiště)", "text": "Svržno (hradiště)\n\nSvržno je zaniklé pravěké hradiště u stejnojmenné vesnice severně od Hostouně v okrese Domažlice. Nachází se na pravém břehu Radbuzy na vrcholu Černého vrchu v nadmořské výšce až 592 metrů. Hradiště bylo zničeno těžbou kamene v sousedním kamenolomu.\n\nHradiště na Černém vrchu vzniklo v pozdní době bronzové a znovu bylo osídleno v pozdní době halštatské. Neopevněné sídliště lidu michelsberské kultury však na vrchu existovalo již na počátku eneolitu a zaujímalo větší plochu než mladší pozdně halštatské opevnění. Další neopevněná sídliště na vrchu byla ve střední a mladší době bronzové a během starší až střední doby hradištní. S pozdní dobou bronzovou souvisí depot předmětů, které poukazují na velký hospodářský a obchodní význam hradiště. Depot obsahoval kadlub na odlévání dlát, tři srpy, dvě sekery a dláto s tulejí. Ojedinělý nález železné spony dokládá epizodické návštěvy lokality v době laténské. Hradiště zaniklo mohutným požárem na sklonku pozdní doby halštatské a nebylo obnoveno.\n\nHradiště z pozdní doby bronzové bylo chráněné šíjovým opevněním, před které byl předsunutý šedesát metrů dlouhý příkop. V době halštatské bylo toto starší opevnění obnoveno a doplněno novou hradbou, která vymezila přibližně obdélníkový areál. Halštatská hradba měla dvě stavební fáze. Starší z nich tvořila pouhá palisáda, kterou později nahradila 2,8–3 metry široká hradba. Její těleso se skládalo ze dvou zdí, mezi kterými byl prostor vyplněn dřevěnou konstrukcí a hlinitým štěrkem. Brána se nacházela v severozápadním rohu. Druhý vchod mohl být ve východní části hradiště zničené kamenolomem. Zástavbu halštatské fáze tvořily nadzemní domy a zahloubené sídelní objekty rozmístěné podél hradeb i ve středu hradiště.\n\n\n"}
{"id": "1372532", "url": "https://cs.wikipedia.org/wiki?curid=1372532", "title": "Deceuninck–Quick-Step", "text": "Deceuninck–Quick-Step\n\nDeceuninck–Quick-Step (kód UCI: DQT) je belgický cyklistický tým, účastnící se závodů UCI World Tour v silniční cyklistice. Založen byl v roce 2003 a od té doby nesl různé varianty názvů dle svých sponzorů. Členy stáje jsou také čeští cyklisté Zdeněk Štybar (od 2011) a Petr Vakoč (od 2014). V letech 2016 a 2017 jezdil v týmu Němec Marcel Kittel, který roku 2016 vyhrál závod Dubai Tour. Tým dosáhl v roce 2018 s celkovým součtem výsledků svých jezdců (přes 13 000 bodů) prvenství v týmové klasifikaci dle žebříčku UCI.\n\n"}
{"id": "1372533", "url": "https://cs.wikipedia.org/wiki?curid=1372533", "title": "Evangelický kostel (Horní Blatná)", "text": "Evangelický kostel (Horní Blatná)\n\nEvangelický kostel v Horní Blatné v karlovarském okrese byl postaven na přelomu 19. a 20. století. Nachází se severovýchodně od Náměstí Sv. Vavřince s katolickým kostelem zasvěceným stejnému světci. Kostel je opuštěný a chátrá.\n\nV městečku Horní Blatná původně převažovali evangelíci a evangelický byl proto také jediný kostel, který se zde už od roku 1542 nacházel. Katolická obec zde byla založena teprve v roce 1636. Po třicetileté válce v letech 1653–1654 však kvůli své víře z Blatné odešlo asi 60 evangelických rodin, které jako svůj nový domov založily těsně za zemskou hranicí Johanngeorgenstadt, nesoucí jméno saského kurfiřta Jana Jiřího I.\n\nV roce 1685 byl z rozkazu pražského arcibiskupa Jana Bedřicha z Valdštejna evangelický kostel přesvěcen na katolický a jeho patronem se stal svatý Vavřinec.\n\nNa přelomu 19. a 20. století byl pak vystavěn současný evangelický kostel. Je zchátralý a k bohoslužbám není využíván.\n\nKostel byl původně krytý eternitovou střechou, později dostal střechu plechovou. Hlavnímu průčelí kostela dominuje hranolová věž s jehlancovou střechou. Horní patro věže má ze stran vždy tři úzká okna. Je dřevěné a později bylo oplechováno. K západní straně lodi přiléhá velká sakristie, rovněž krytá plechovou střechou. Zděný kostel stojí na kamenné podezdívce.\n"}
{"id": "1372540", "url": "https://cs.wikipedia.org/wiki?curid=1372540", "title": "Lustratio", "text": "Lustratio\n\nLustratio byl ve starověkém římském náboženství obřad očištění osoby či předmětu. Rituální nečistota která vedla k tomuto úkonu zpravidla spočívala ve styku s krví či mrtvými. Z toho důvodu byla očišťována například novorozeňata nebo vojsko před bitvou. Velmi významná očista provázela konec sčítání římského lidu – \"censu\" a byla nazývána \"lustratio populi Romani\" nebo \"lustrum\". Obřad byl doprovázen trojnou zvířecí obětí \"suevotaurilia\" a byly pronášeny modlitby Jovovi, Ianovi a Martovi. Očista byla prováděna především vodou a ohněm a proto odepření vody a ohně – \"aqua et igni interdicere\" – bylo prostředkem vyobcování.\n"}
{"id": "1372544", "url": "https://cs.wikipedia.org/wiki?curid=1372544", "title": "Kuffnerové", "text": "Kuffnerové\n\nKuffnerové byli podnikatelská rakousko-uherská a později rakouská, slovenská a česká rodina židovského vyznání. Na území dnešního Česka působili Kuffnerové především v Břeclavi, odkud pocházejí. Nejstarším známým předkem byl Juda Löbl, syna Samuelův, zemřelý roku 1731. Nejvýznamnějším členem byl první židovský starosta Břeclavi cukrovarník Hermann Kuffner, roku 1900 povýšený do šlechtického stavu (psal se pak von Kuffner). Jeho jediný syn Ludwig Edler von Kuffner byl bezdětný, a jím roku 1937 moravská větev rodu vymřela.\n"}
{"id": "1372545", "url": "https://cs.wikipedia.org/wiki?curid=1372545", "title": "Pavlína Šulcová", "text": "Pavlína Šulcová\n\nPavlína Šulcová (* 9. května 1986) je bývalá česká cyklistka.\n\nPůvodně jezdila na horských kolech, na kterých vyhrála maraton i půlmaraton na mistrovstvích České republiky. V roce 2011 zkusila jako součást své zimní přípravy také cyklokros, v němž získala na republikovém šampionátu téhož roku bronz. Zkusila závodit i v silniční cyklistice a v roce 2012 na Mistrovství České republiky vyhrála hromadný závod a byla třetí v časovce. Startovala také na Mistrovství světa v silniční cyklistice 2012. V roce 2013 se rozhodla k plnému přestupu na silniční kolo. Sportovní kariéru ukončila v roce 2015.\n\n"}
{"id": "1372548", "url": "https://cs.wikipedia.org/wiki?curid=1372548", "title": "Miami Open 2018 – ženská dvouhra", "text": "Miami Open 2018 – ženská dvouhra\n\nŽenská dvouhra Miami Open 2018 probíhala ve druhé polovině března 2018. Do singlové soutěže miamského tenisového turnaje nastoupilo devadesát šest hráček, z nichž třináct postoupilo z kvalifikace. Jednalo se o poslední ročník konaný v Crandon Parku, na dvorcích floridského ostrovního města Key Biscayne. Obhájkyní titulu byla britská světová čtrnáctka Johanna Kontaová, kterou v osmifinále vyřadila Američanka Venus Williamsová. \n\nAmeričanka Danielle Collinsová se stala první kvalifikantkou v historii Miami Masters, jež postoupila do semifinále. Bodový zisk ji následně posunul na kariérní maximum, když figurovala na 53. místě.\n\nVítězkou se stala třináctá nasazená 25letá Američanka Sloane Stephensová, jež ve finále za 1.33 hodin zdolala lotyšskou světovou pětku Jeļenu Ostapenkovou po dvousetovém průběhu 7–6 a 6–1. V probíhající sezóně si připsala premiérové turnajové vítězství, které představovalo šestý singlový titul na okruhu WTA Tour a první v kategorii Premier Mandatory. Udržela tak finálovou neporazitelnost, když všech šest závěrečných bojů na túře WTA vyhrála. Trofej jí zajistila debutový posun do elitní světové desítky, když jí 2. dubna 2018 patřila 9. příčka žebříčku WTA, z níž odsunula Kvitovou. Po výhře na zářijovém US Open 2017 ztratila Stephensová formu a prohrála šest dalších utkání, rovněž tak v sezóně 2018 si od ledna připsala jen tři vyhrané duely ze čtyř turnajovývh startů. V Miami však cestou pavoukem vyřadila čtyři vítězky grandslamu. \n\nVšechny nasazené hráčky obdržely volný los do druhého kola.\n\n"}
{"id": "1372550", "url": "https://cs.wikipedia.org/wiki?curid=1372550", "title": "William Karlsson", "text": "William Karlsson\n\nLars William Karlsson (* 8. ledna 1993) je švédský profesionální hokejový útočník hrající za tým Vegas Golden Knights v NHL. Byl draftován v druhém kole, jako 53 celkově týmem Anaheim Ducks v roce 2011.\n\nV letech 2011-12 skončil Karlsson na 12. místě v Allsvenskan v kanadském bodování s 45 body ve 46 zápasech a byl druhý ve svém týmu (Broc Little vedl ligu ). V tomto roce také měl svůj debut ve švédské hokejové lize v týmu HV71. Dne 20. května 2013 Karlson podepsal smlouvu s Anaheim Ducks nováčkovskou smlouvu na 3 roky. Na sezónu 2013-14 byl poslán zpět do HV71. Karlsson vstřelil svůj první a druhý gól v NHL dne 13. října 2014, proti Buffalo Sabres . Dne 2. března 2015 byl Karlsson vyměněn do Columbusu Blue Jackets spolu s Rene Bourque a druhým kolem draftu 2015 za Jamesa Wisniewského a za třetí kolo draftu 2015. Dne 21. června 2017 byl Karlsson dán Columbusem na rozšiřovácí draft a vybralo si ho Vegas Golden Knights. 31. prosince 2017 dal Karlsson svůj první hattrick v kariéře proti Torontu Maple Leafs. Byl to také první hattrick v historii Vegas Golden Knights. 18.března 2018 zaznamenal svůj druhý hattrick.\n"}
{"id": "1372551", "url": "https://cs.wikipedia.org/wiki?curid=1372551", "title": "Jan Hynek Kavka", "text": "Jan Hynek Kavka\n\nJan Hynek Kavka, obč. jménem Josef Kavka, (27. dubna 1762 Vráž u Písku – 21. listopadu 1839 Nové Hrady) byl český obrozenský básník a překladatel, občanským povoláním katolický kněz. Působil jako farář na Táborsku v Borotíně a v Jistebnici (1821-1830). Přispěl do 1. svazku almanachu \"Básně v řeči vázané\" (1785) idylickou lyrickou básní věnovanou přírodě a několika překlady z Anakreonta a z Catulla.\n\n"}
{"id": "1372552", "url": "https://cs.wikipedia.org/wiki?curid=1372552", "title": "Nabi Tadžimová", "text": "Nabi Tadžimová\n\nNabi Tadžimová (\"田島 ナ ビ\", \"Tadžima Nabi\"; 4. srpna 1900 – 21. dubna 2018) byla japonská žena, která se stala 16. září 2017 ve věku 117 let 232 dní nejstarším žijícím člověkem světa. Byla posledním člověkem, který se narodil v 19. století. Je také nejstarší potvrzenou japonskou a asijskou osobou vůbec a třetí nejstarší potvrzenou osobou všech dob, za Jeanne Calmentovou a Sarah Knaussovou.\n\nNarodila se v oblasti Araki ve vesnici Wan, v nejzápadnější části ostrova Kikaidžima (喜界島, v souostroví Amami). Od února 2002 žila v pečovatelském domě s názvem \"Kikaien\" (喜界園) v městečku Kikai-čó (喜界町) v prefektuře Kagošimě.\n\nJejí manžel, Tominiši Tadžima (田島 富二子) podle některých zdrojů zemřel v roce 1991 ve věku 95 let, ale podle jiných zdrojů snad v roce 1992 či v roce 1993. Měla devět dětí (sedm synů a dvě dcery). K září 2011 měla Nabi 28 vnuků, 56 pravnoučat a 35 prapravnuků. V září 2015 měla více než 140 potomků, k září 2017 asi 160.\n\nNejstarší žijící osobou v Japonsku se stala 27. září 2015 po smrti 115leté anonymní ženy, která žila v Tokiu. Dne 15. září 2017, po smrti 117leté Jamajčanky Violet Brownové, se stala nejstarší žijící osobou na světě a posledním přeživším, který se narodil v 19. století. Dne 22. března 2018 se stala čtvrtou nejstarší potvrzenou osobou na světě,9. dubna 2018 třetí nejstarší potvrzenou osobou na světě.\n\nKe své dlouhověkosti uvedla, že je to způsobeno zdravým spánkem a jezením dobrého jídla.\n"}
{"id": "1372554", "url": "https://cs.wikipedia.org/wiki?curid=1372554", "title": "Arnaud Beltrame", "text": "Arnaud Beltrame\n\nArnaud Jean-Georges Beltrame (18. dubna 1973, Étampes – 24. března 2018, Carcassonne) byl francouzský četník, který zahynul při teroristickém útoku v Trèbes 23. března 2018.\n\nV roce 1999 absolvoval vojenskou akademii v Saint Cyr a v roce 2003 byl jako jeden z mála uchazečů vybraný do elitní četnické jednotky GIGN. V roce 2005 byl nasazený v Iráku a za svoji peacekeepingovou práci obdržel vyznamenání \"Croix de la Valeur Militaire\" . Po svém návratu do Francie působil v republikánské gardě a měl na starosti ostrahu prezidentského paláce. V roce 2017 se stal zástupcem velitele četnictva v regionu Aude.\nBěhem státního pohřbu byl posmrtně povýšen do hodnosti plukovníka.\n\nArnaud Beltrame nabídl pachateli teroristického útoku, Redouane Lakdimovi, že se vymění za ženu, kterou Lakdim držel jako rukojmí. Lakdim souhlasil. Beltrame nechal zapnutý svůj mobil, díky čemuž byly protiteroristické jednotky GIGN lépe informovány. Zhruba po třech hodinách se Beltrame pokusil teroristu odzbrojit a zároveň křikem vyzval intervenční jednotky, aby zaútočily. GIGN vnikly do obchodu a Lakdima zastřelily. Beltrame byl postřelen na předloktí, na ruce a na noze, ale příčinou smrti, k níž došlo o několik hodin později v nemocnici, byla hluboká řezná rána na krku.\n\nFrancouzský prezident Emmanuel Macron ho téhož dne veřejně označil za hrdinu, který předvedl mimořádnou statečnost a obětavost. Bratr Beltrameho Beltrama Cedric uvedl pro francouzský rozhlas RTL, že Arnaud si „byl dobře vědom toho, že nemá téměř žádnou šanci, bylo mu jasné, co dělá“. Jeho čin byl „nad rámec služebních povinností“. „Kdybychom ho neoznačili za hrdinu, už nevím, co by člověk musel udělat, aby se hrdinou stal. Myslím, že jde o slovo, které je v souvislosti s ním vhodné použít za těchto tragických okolností.“\n\nArnaud Beltrame byl svobodný zednář a praktikující katolík, který měl svoji konverzi zažít kolem roku 2008. Byl ženatý, nicméně se svojí manželkou Marielle byl ale oddaný pouze civilně a na červen plánoval uzavřít také církevní sňatek. Byl bezdětný.\n\n"}
{"id": "1372557", "url": "https://cs.wikipedia.org/wiki?curid=1372557", "title": "Proti zákonu", "text": "Proti zákonu\n\nProti zákonu (\"Against the Law\") je britský hraný film z roku 2017, který režíroval Fergus O'Brien podle stejnojmenného autobiografického románu Petera Wildeblooda. Film popisuje osudy novináře, který byl v 50. letech odsouzen nepodmíněně za homosexualitu. Děj filmu je prokládán vzpomínkami reálných pamětníků na situaci ve Velké Británii v 50. letech. Snímek, který byl natočen u příležitosti padesáti let dekriminalizace homosexuality v Anglii a Walesu, měl světovou premiéru na BFI Flare London LGBT Film Festival 16. března 2017. V ČR byl uveden v roce 2018 na filmovém festivalu Febiofest.\n\nLondýn, polovina 50. let. Peter Wildeblood je novinář, který se náhodně seznámí s důstojníkem RAF Eddiem a tím započne jejich vztah. Policie vyšetřuje Peterova přítele, barona Edwarda Montagu of Beaulieu a tím se dostane i k Peterovi. Peter je zatčen a v soudním procesu odsouzen k 18 měsícům vězení za sodomii. Po svém propuštění se rozhodne napsat o svém osudu knihu a aktivně bojuje proti zákonu kriminalizujícím homosexualitu.\n"}
{"id": "1372558", "url": "https://cs.wikipedia.org/wiki?curid=1372558", "title": "Běhej lesy", "text": "Běhej lesy\n\nBěhej lesy je seriál 8 závodů v přírodě. Nabízí závodníkům trasy vedoucí po měkkých lesních cestách namísto běhání po asfaltu. Účastníci se s Běhej lesy podívají do unikátních lokalit na těch nejkrásnějších místech České republiky. V roce 2017 seriál rozběhal víc než 11 000 závodníků. \n\nZávody nabízí vždy kratší trasu kolem 10 km a delší zhruba půlmaratonskou trasu. Jizerská 50 RUN nabízí také ultramaratonsku trasu na 50 km, která kopíruje trasu legendárního běžkařského závodu. \n\nVítězové celého seriálu získávají titul Lesů pán a Lesů paní.\n\nSeriál vznikl v roce 2015 a tvořily jej 4 závody – Karlštejn, Lednice, Bílá a Jizerská 50 RUN. V roce 2016 přibyl závod v nově zpřístupněném vojenském újezdu Brdy a v roce 2017 se seriál rozšířil o závody na Vysočině a v šumavských Boleticích. V roce 2018 rozšířil sérii nový závod ve Slavkovském lese.\n\nKaždý závodník, který závod dokončí, získává za odvedený výkon i body do celkového hodnocení seriálu. Vítězové jednotlivých závodů získají 2 000 bodů. S jedním bodem odejde ten, kdo protne cíl jako poslední. Ostatním jsou přiděleny body dle dosažených časů a budou klesat úměrně, tzn. závodník, který se umístí v polovině výsledkové listiny, získá vždy 1 000 bodů.\n\nDvacet nejrychlejších na jednotlivých trasách získává ještě extra bonifikační body. Vítězové získají 200 bodů navíc a body budou znovu úměrně klesat tak, že 20. závodník získá 20 bodů navíc. Tyto body se připočítávají do celkového hodnocení.\n\nDo celkového pořadí Lesů pán a Lesů paní se započítává nanejvýše 6 nejlepších výsledků z 8 závodů. Pokud se závodníci zúčastní více než 6 závodů, počítá se právě šest nejlepších výsledků. Lesů pán a Lesů paní jsou vyhlašováni na krátké i dlouhé trati, do žebříčku se započítavají body zvlášť a nelze sčítat body z krátké a dlouhé trasy dohromady. Vyhlášení celkového pořadí Lesů Pán/Lesů Paní proběhne v rámci posledního závodu Běhej lesy Boletice. \n\nDo hodnocení seriálu se nepočítá závod Jizerská 50 RUN - 50 km, ale pouze výsledky z tras na 23 a 12 km.\n\n\n"}
{"id": "1372559", "url": "https://cs.wikipedia.org/wiki?curid=1372559", "title": "Jungmannova (Praha)", "text": "Jungmannova (Praha)\n\nJungmannova ulice na Novém Městě v Praze spojuje Vodičkovu ulici s křižovatkou ulic 28. října, Národní a Perlová. Nazvána je podle českého filologa, spisovatele a překladatele Josefa Jungmanna (1773-1847), podle kterého je nazváno i sousední Jungmannovo náměstí. Na ulici má sídlo Magistrát hlavního města Prahy v budově Škodova paláce (číslo 29). V paláci Adria na čísle 31 má sídlo Laterna magika, Filmový klub, Divadlo za branou, Prague Startup Centre atd.\n\nNa čísle 24 je Evropský dům, sídlo zastoupení Evropské komise a Evropského parlamentu v České republice.\n\nOd založení Nového Města v 14. století patřila ulice k důležitým cestám ze Starého Města na trhy Karlova náměstí. Názvy ulice se měnily:\n\n"}
{"id": "1372560", "url": "https://cs.wikipedia.org/wiki?curid=1372560", "title": "Mělnická (Praha)", "text": "Mělnická (Praha)\n\nMělnická ulice na Malé Straně v Praze spojuje ulice Zborovská a Újezd. Nazvána je podle středočeského města Mělník. Je dlouhá asi 150 metrů a nachází se mezi ulicemi Petřínská a Plaská, se kterými je rovnoběžná. V severovýchodní části ulice je budova gymnázia Christiana Dopplera, které je zaměřeno na matematiku a fyziku.\n\n"}
{"id": "1372561", "url": "https://cs.wikipedia.org/wiki?curid=1372561", "title": "Plaská (Praha)", "text": "Plaská (Praha)\n\nPlaská ulice na Malé Straně v Praze spojuje ulice Zborovská a Újezd. Nazvána je podle města Plasy v okrese Plzeň-sever. Nachází se mezi ulicemi Mělnická a Vítězná, se kterými je rovnoběžná. Ze severu do ní vstupuje Šeříková ulice. Na čísle 5 je originální sardinská restaurace se specialitami italské kuchyně.\n\n"}
{"id": "1372562", "url": "https://cs.wikipedia.org/wiki?curid=1372562", "title": "Šeříková (Praha)", "text": "Šeříková (Praha)\n\nŠeříková ulice na Malé Straně v Praze spojuje ulice Plaská a Říční, středem ní prochází Vítězná ulice. Nazvána byla podle nápadného šeříku v zahradě domu na čísle 8. První větší stavby v prostoru ulice vznikali v polovině 19. století, kdy se místo nazývalo \"U řetězového mostu\" podle nedalekého mostu císaře Františka I. postaveného v letech 1839-1841. Od roku 1870 má ulice současný název, protože byla plánována výstavba kamenného mostu, který byl zprovozněn v roce 1901.\n\n"}
{"id": "1372563", "url": "https://cs.wikipedia.org/wiki?curid=1372563", "title": "Křižovnická (Praha)", "text": "Křižovnická (Praha)\n\nKřižovnická ulice na Starém Městě v Praze vede od Křižovnického náměstí na křižovatce ulice Karlova, Smetanova nábřeží a Karlova mostu k náměstí Jana Palacha. Nazvána je podle kláštera křižovníků na čísle 1 založeného v roce 1252, výstavba byla dokončena za krále Václava II. (1271-1305). Východní stranu jižní části ulice tvoří budova Klementina, původně jezuitské koleje založené v roce 1556, od roku 1990 sídlo Národní knihovny České republiky. Ulicí vede tramvajová trať a autobusová doprava.\n\nPůvodně stál příčně k této komunikaci Juditin most, zbudovaný v letech 1158-1172 a rytířský řád křižovníků s červenou hvězdou ho do roku 1342 spravoval a vybíral mýtné. Severní část ulice se původně nazývala \"Granátová\" nebo \"Malá Křižovnická\", od roku 1870 se celá ulice nazývá \"Křižovnická\".\n\n\n"}
{"id": "1372564", "url": "https://cs.wikipedia.org/wiki?curid=1372564", "title": "Rošických", "text": "Rošických\n\nUlice Rošických na Malé Straně v Praze je jednosměrná ulice směrující v dolní části Újezdu severně po zbytek městských hradeb, které pokračují ke Hladové zdi. Nazvána je na počest českých vlastenců Jaroslava Rošického a Evžena Rošického, po kterém byl nazván i Memoriál Evžena Rošického a stadion Evžena Rošického. Na čísle 8 má pobočku Vyšší odborná škola grafická a Střední průmyslová škola grafická.\n\n"}
{"id": "1372565", "url": "https://cs.wikipedia.org/wiki?curid=1372565", "title": "U Železné lávky", "text": "U Železné lávky\n\nUlice U Železné lávky na Malé Straně v Praze spojuje Kosárkovo nábřeží a nábřeží Edvarda Beneše. Nazvána je podle řetězové lávky zvané Rudolfova lávka podle korunního prince Rudolfa, která od roku 1870 měla odlehčit dopravu na Karlově mostě, v roce 1914 ji nahradil Mánesův most. Lávku u břehu Vltavy připomíná hrázděný mýtní domek, dnes tu sídlí občanské sdružení pro práci s dětmi a mládeží. Jihozápadní část ulice tvoří park Klárova, druhou část tzv. Schönovy domy, nazvané podle inženýra Františka Schöna, který navrhl lávku a první dům na čísle 127/4, dnes je tu restaurace.\n\nV středověku tu byl přívoz v osadě Písek (Rybáře), první písemná zmínka je z roku 1293. Pozdější \"Dolejší staroměstský přívoz\" mezi Klárovem a Starým Městem je poprvé zmíněn v roce 1769, byl zrušen po výstavbě lávky. Původní název ulice byl \"Dolní přívozní\", od roku 1870 je oficiální název \"U Železné lávky\".\n\n"}
{"id": "1372566", "url": "https://cs.wikipedia.org/wiki?curid=1372566", "title": "Všehrdova (Praha)", "text": "Všehrdova (Praha)\n\nVšehrdova ulice na Malé Straně v Praze vede od Vítězné ulice přes Říční do ulice Újezd. Nazvána je podle spisovatele, právníka a děkana Univerzity Karlovy Viktorina Kornela ze Všehrd (1460-1520), který tu vlastnil domy na čísle 448/12 a 449/14.\n\nNejstarší stavba na ulici je kostel svatého Jana Křtitele založený v roce 1142. V prostoru a okolí ulice byly zahrady, mlýny a cihelna. Názvy ulice se měnily:\n\n"}
{"id": "1372567", "url": "https://cs.wikipedia.org/wiki?curid=1372567", "title": "Říční (Praha)", "text": "Říční (Praha)\n\nŘíční ulice na Malé Straně v Praze spojuje Malostranské nábřeží a ulici Újezd. Nazvána je podle blízké řeky Vltava. Nejstarší stavbou ulice je románský a pozdně gotický Kostel svatého Jana Křtitele Na prádle založený v roce 1142 a chráněný jako kulturní památka. V čísle 11 už od roku 1935 nepřetržitě působí tradiční litografická dílna, nejstarší v Česku.\n\nVe středověku vedla ulicí stará výpadová cesta směrem k jihu. Od poloviny 18. století se jmenovala Horní přívozní, současný název Říční má od roku 1870.\n\n"}
{"id": "1372568", "url": "https://cs.wikipedia.org/wiki?curid=1372568", "title": "U Sovových mlýnů", "text": "U Sovových mlýnů\n\nUlice U Sovových mlýnů na Malé Straně v Praze vede od Malostranského nábřeží a Říční ulice k náměstí Na Kampě. Nazvána je podle Sovových mlýnů, kde má teď sídlo Museum Kampa, galerie moderního středoevropského umění. Na severním konci ulice je Lichtenštejnský palác postavený v letech 1697-98, kde bývají ubytovány významné státní návštěvy. Na západní straně ulice je park Kampa o rozloze 2,65 hektaru.\n\nPrvní zmínka o ostrově Kampa je z roku 1169 a první tu byl mlýn sv. Jiří ve 13. století. V 16. století zde Václav Sova z Liboslavě provozoval mlýny, které v roce 1850 získal František Odkolek. V roce 1867 proběhla rekonstrukce mlýnů podle návrhu architekta Josefa Schulze. V 18. a 19. století se ulice nazývala \"Sovomlýnská\", současný název \"U Sovových mlýnů\" je oficiální od roku 1870.\n\n"}
{"id": "1372570", "url": "https://cs.wikipedia.org/wiki?curid=1372570", "title": "Marvin (film)", "text": "Marvin (film)\n\nMarvin (\"Marvin ou la Belle Éducation\") je francouzský hraný film z roku 2017, který režírovala Anne Fontaine podle vlastního scénáře. Film zachycuje život studenta herectví, který se pomocí divadla vyrovnává se svými negativními zážitky z dětství. Snímek měl světovou premiéru na Mezinárodním filmovém festivalu v Benátkách 2. září 2017. V ČR byl uveden v roce 2018 na filmovém festivalu Febiofest.\n\nMarvin Bijoux studuje v Paříži herectví, píše si deník, ve kterém zachytává vzpomínky na své dětství na venkově. Ze svých zápisků hodlá napsat divadelní hru. Marvin vyrůstal v malé vesnici, kde byl jako dítě šikanován spolužáky a ani v rodině nenacházel zastání. Díky ředitelce školy objevil divadelní kroužek, ve kterém se může realizovat. Marvin se během studií seznamuje se starším Rolandem, díky kterému se spřátelí s herečkou Isabelle Huppertovou, se kterou sehrají představení podle jeho divadelní hry. Hra má velký úspěch. Marvin si také změní jméno na Martin Clément, aby se definitivně odstřihl od své rodiny.\n\n"}
{"id": "1372571", "url": "https://cs.wikipedia.org/wiki?curid=1372571", "title": "Jack Cutmore-Scott", "text": "Jack Cutmore-Scott\n\nJack Cutmore-Scott (* 16. dubna 1987, Londýn, Anglie, Spojené království) je anglický herec. Proslavil se rolí ve filmu \".\" Od roku 2018 hraje hlavní roli v seriálu stanice ABC \"Deception\".\n\nCutmore-Scott se narodil v Londýně a vystudoval Harvardovu univerzitu.V roce 2014 se objevil v roli Rufuse Savilla ve filmu \"\". Zahrál si také v televizních filmech \"Cabot College\" a \"The Go-Between\". V roce 2016 si zahrál hlavní roli Coopera Barreta v seriálu stanice Fox \"Cooper Barrett's Guide to Surviving Life.\" Seriál byl po první řadě, která obsahovala 13 dílů zrušen. V roce 2017 získal hlavní roli iluzionisty/kouzelníka Camerona Blacka, který začne spolupracovat s FBI poté, co je jeho bratr, dvojče Jonathan obviněn z vraždy. Premiérový díl seriálu \"Deception\" byl odvysílaný na stanici ABC dne 11. března 2018.\n\n"}
{"id": "1372573", "url": "https://cs.wikipedia.org/wiki?curid=1372573", "title": "Miami Open 2018 – mužská dvouhra", "text": "Miami Open 2018 – mužská dvouhra\n\nMužská dvouhra Miami Open 2018 probíhala ve druhé polovině března 2018. Do singlové soutěže miamského tenisového turnaje nastoupilo devadesát šest hráčů, z nichž se třináct probojovalo z kvalifikace. Jednalo se o poslední ročník v Crandon Parku na dvorcích floridského ostrovního města Key Biscayne. Obhájcem titulu byl švýcarský první tenista světa Roger Federer, který po volném losu utržil druhou porážku v sezóně od 21letého australského kvalifikanta a 175. muže žebříčku Thanasi Kokkinakise po nezvládnutém tiebreaku rozhodující sady. Federer tak po skončení turnaje opustil post světové jedničky, který si mohl udržet postupem do čtvrtfinále. Na čele klasifikace jej vysřídal absentující Španěl Rafael Nadal. \n\nPoprvé po více než 13 letech žádný člen Velké čtyřky, do níž patří Roger Federer, Rafael Nadal, Novak Djoković a Andy Murray, nevyhrál ani jeden zápas na mastersu, Turnaji mistrů či Grand Slamu. Naposledy předtím se tak stalo během halového Paris Masters 2004. Hráči Velké čtyřky si rozdělili 51 titulů z předchozích 59 grandslamů a 105 trofejí z předtím odehraných 126 událostí série Masters. Naposledy v sezóně 2010 nezískali členové Velké čtyřky žádnou z trofejí na tzv. „slunečním doublu“ – Indian Wells Masters a Miami Masters, když je tehdy ovládli Ivan Ljubičić a Andy Roddick.\n\nVítězem se stal čtrnáctý nasazený Američan John Isner, jenž ve finále zdolal německou turnajovou čtyřku Alexandra Zvereva po třísetovém průběhu 6–7, 6–4 a 6–4. V probíhající sezóně si tak připsal premiérové turnajové vítězství, které představovalo třináctý singlový titul na okruhu ATP Tour, z toho jedenáctý na americké půdě, s poměrem finále 13–12. Proti 20letému Zverevovi snížil pasivní bilanci vzájemných duelů na 1–3. Do sezóny přitom vstoupil bez formy, když od ledna 2018 vyhrál jen dva z osmi odehraných zápasů. Tři týdny před 33. narozeninami se Isner stal nejstarším vítězem první kariérní trofeje z dvouhry série Masters. Tři předchozí finále v této kategorii prohrál. Bodový zisk jej po turnaji posunul na 9. místo, čímž vyrovnal své dosavadní kariérní maximum.\n\nVšichni nasazení hráči obdrželi volný los do druhého kola.\n\n"}
{"id": "1372575", "url": "https://cs.wikipedia.org/wiki?curid=1372575", "title": "Ilfenesh Hadera", "text": "Ilfenesh Hadera\n\nIlfenesh Hadera (* 1. prosince 1985, New York, New York, Spojené státy americké) je americká herečka, která se proslavila rolí ve filmu \"Pobřežní hlídka\". Od roku 2018 hraje hlavní roli v seriálu stanice ABC \"Deception\".\n\nHadera pochází z New Yorku. Má však evropské a etiopské kořeny. Její otec Asfaha Hadera je etiopský uprchlík a zakladatel African Services Committee, služby, která se snaží pomoci africkým přistěhovalcům. Její matka Kim Nichols pracovala jako akupunkturistka. Odmaturovala na střední škole Fiorello H. LaGuardia High School. Herectví studovala na Harlem School of Arts, pracovala pro službu svého otce African Services Committee a deset let pracovala jako servírka. Do svých třiceti let žila se svými rodiči.\n\nV roce 2010 si poprvé zahrála ve filmu \"1/20\". V roce 2016 získala vedlejší roli v seriálu \"Miliardy\". V roce 2017 si zahrála ve filmu \"Pobřežní hlídka\" roli Stephanie Holden. Ve stejném roce získala hlavní roli FBI agentky Kay Daniels v seriálu stanice ABC \"Decepiton\". Premiérový díl byl odvysílaný dne 11. března 2018.\n"}
{"id": "1372577", "url": "https://cs.wikipedia.org/wiki?curid=1372577", "title": "Stefan Nedelčev Canev", "text": "Stefan Nedelčev Canev\n\nStefan Nedelčev Canev (* 7. srpna 1936) je bulharský spisovatel a dramatik.\n\nStefan Nedelčev Canev se narodil 7. srpna 1936 ve městě Červena Voda v Rusenské oblasti. Absolvoval žurnalistiku v Sofii a filmovou dramaturgii v Moskvě. Byl dramaturgem Divadla satiry v Sofii, Divadla 199 a v Divadle Sofija. Jeho záměrně nelíbivá poezie usiluje o tehdejší antilyrickou analýzu současného světa, zamýšlí se nad tehdejší transformací lidských hodnot i nad velkými proměnami tehdejšího bulhraského života. \nProgramově odmítl idylickou malbu krajiny a citů, křehkost, zpěvnost, klasické básnické formy. Efektní volný verš dovádí až k hranicím prózy. Od počátku směřuje k rozsáhlejším skladbám, k poémě, scénickým útvarům. \n\nDuchem jeho básní jsou nesena i experimentální veršovaná dramata – Proces proti bogomiliům (1969), Sedm Sněhurek a trpaslík (r. 1975). Píše i filmové scénáře. Hojně překládán, také do časopisů. Hlavní sbírky básní – Hodiny (1960), Kompozicii (1963), Kroniky (1965), Perigea neboli největší přiblížení zemi (1967), Já se ptám! (1975).\n\n"}
{"id": "1372578", "url": "https://cs.wikipedia.org/wiki?curid=1372578", "title": "Dumitru Tepeneag", "text": "Dumitru Tepeneag\n\nDumitru Tepeneag (* 14. února 1937, Bukurešť) je rumunský prozaik. \n\nOd roku 1955 studoval v Bukurešti práva, roku 1956 se účastnil studentských manifestací na podporu protisovětského povstání v Maďarsku. Roku 1962 absolvoval pedagogický institut. Pracoval jako korektor, později jako lektor v nakladatelství. Roku 1966 byl spolu s L. Dimovem iniciátorem tzv. oneirického směru proklamujícího nezbytnost snu a snění jako inspiračního zdroje pro literaturu. V letech 1970–1971 získal stipendium na studijní pobyt ve Francii udělené filozofem G. Marcelem, znovu se vrátil do Paříže v roce 1972. Roku 1975 byl vyloučen ze Svazu rumunských spisovatelů a zbaven rumunského občanství, což ho dovedlo k definitivní emigraci. Žije v Paříži, dlouhodobě se zabýval šachem a vydal knihu z šachové teorie \"La defense Alekhine\" (rok 1983, Aljechinova obrana), v letech 1975–1980 řídil publikaci Cahiers de l´Est. Od roku 1990 přispívá do časopisů România literarâ, Apostrof, Contrapunct aj. \n\nPřed odchodem z Rumunska uveřejnil překlad dvou románů A. Robbe – Grilleta s několik svazků oneiristické prózy – Exerciţii (r. 1966, Cvičení), Frig (r. 1967, Zima), Aşteptare (r. 1972, Čekání). Další díla vyšla ve Francii ve francouzských verzích, některá pod pseudonymem Ed Pastenague – Exercices d´attente (r. 1972. Cvičení v čekání), Les noces nécessaires (r. 1977, Nezbytné svatby), Le mot sablier (r. 1984, Slovo přesýpací hodiny), Roman de gare (r. 1985, Román ve vlaku), Pigeon vole (r. 1988, Leť holube) aj.; po prosincovém převratu v roce 1989 vycházejí i v Rumunsku, např. Zadarnicâ e arta fugii (r. 1991, Marné je umění prchnout), Nunţile necesare (r. 1992, Nezbytné svatby), Roman de citit în tren (r. 1993, Román do vlaku), Cuvîntul nisiparniţă (r. 1994, Slovo přesýpací hodiny), Porumbelul zboară (r. 1997, Leť holube), Călătorie neizbutită (r. 1998, Nepodařená cesta), Pont des Arts (r. 1999). \n\nÚspěch ve Francii a v Německu zaznamenal román \"Hôtel Europa\" (r. 1996, rumunsky Hotel Europa, r. 1996), v němž T. poprvé uplatnil realistické vyprávění, ne však s tradiční strukturou, nýbrž ve formě tří navzájem se prolínajících románů: tragikomického pikarestního příběhu mladých Rumunů – účastníků prosincové revoluce v roce 1989, nepravého „tvůrčího deníku“ o průběhu psaní díla a konečně vlastního deníku zachycujícího autorovy snové představy a společensko-politické názory. Volným pokračováním díla je román \"Pont des Arts\" (r. 1998, Most Umění). \n\nRumunskou poválečnou poezii ve Francii představuje jeho antologie \"Quinze poètes roumains\" (r. 1990, Patnáct rumunských básníků). \n\n\n"}
{"id": "1372579", "url": "https://cs.wikipedia.org/wiki?curid=1372579", "title": "Gyula Illyés", "text": "Gyula Illyés\n\nGyula Illyés (2. listopadu 1902 – 15. dubna 1983) byl maďarský básník, prozaik, dramatik, překladatel a redaktor. Představitel sociografického žánru v tzv. lidové próze. V poezii dominuje pocit úpadku, stáří, osamělosti. Významná je jeho monografie o Sándoru Petőfim. \n\nV mládí se sblížil nejen s maďarským venkovem, ale i s levicovými hnutími studentů a mladých dělníků, po pádu republiky emigroval v roce 1921 do Paříže, kde se živil jako knihař a zároveň studoval na Sorbonně. Připojil se k meziválečné francouzské avantgardě. V roce 1926 se mohl vrátit zpět do vlasti. V legendárním literárním časopise Nyugat publikoval od roku 1927, od roku 1933 se stal jedním z vůdčích duchů hnutí tzv. „lidových“ spisovatelů. Když německá armáda obsadila Maďarsko, skrýval se na venkově i v Budapešti. Od jara roku 1945 se podílel na činnosti Národní rolnické strany. V padesátých letech se uchýlil do ústraní. Nejpůsobivější literární událostí října 1956 bylo zveřejnění jeho Jedné věty o tyranii. Na počátku Kádárovy éry na něj komunistické vedení hledělo jako na nepřítele, ale v šedesátých letech se pomalu vrátil do kulturního života. Jeho práce vycházely pravidelně od roku 1961 a v roce 1969 byla zahájena edice životního díla Gyuly Illyése, ve které vyšlo od roku 1986 dvaadvacet svazků. \n\n\n"}
{"id": "1372580", "url": "https://cs.wikipedia.org/wiki?curid=1372580", "title": "Sous (rozcestník)", "text": "Sous (rozcestník)\n\nSous může znamenat:\n"}
{"id": "1372583", "url": "https://cs.wikipedia.org/wiki?curid=1372583", "title": "Staříč (přítok Bělé)", "text": "Staříč (přítok Bělé)\n\nStaříč je vodní tok v jesenické oblasti a je levostranným přítokem řeky Bělé. Potok protéká obcí Lipová-lázně a městem Jeseník.\n\nPotok pramení v Rychlebských horách na svazích Smrku (1127 m) ve výšce 1075 m n. m., zdrojnice po soutok s Ramzovským potokem se nazývá Jesenským potokem. Potok ústí zleva do řeky Bělé v Jeseníku v nadmořské výšce 420 m n. m. Významné pravostranné přítoky tvoří Ramzovský potok a Vápenný potok. Vodní tok po soutok s Ramzovským potokem je ve správě Lesů České republiky s.p., od soutoku po vtok do řeky Bělé (8,5 km) je ve správě státního podniku Povodí Odry a je celý regulován. Vodní tok kopíruje hranici CHKO Jeseníky v dolní části toku v délce 8,5 km. V km 7,1 je část vody odváděna k pohonu malé vodní elektrárny.\n\nV potoku žije chráněný živočich vranka pruhoploutvá.\n\n"}
{"id": "1372585", "url": "https://cs.wikipedia.org/wiki?curid=1372585", "title": "Helena Šáchová", "text": "Helena Šáchová\n\nHelena Šáchová, rozená Němečková (15. září 1907 Tupesy, Okres Uherské Hradiště - 19. listopadu 1988 Ostrava) bylo sportovní lukostřelkyně.\n\n"}
{"id": "1372586", "url": "https://cs.wikipedia.org/wiki?curid=1372586", "title": "Tamara Kobová", "text": "Tamara Kobová\n\nTamara Koboová (* 24. února 1957) je bývalá sovětská atletka, běžkyně, původem z Ukrajiny, která se věnovala středním tratím.\nPři svém mezinárodním debutu v roce 1980 se stala halovou mistryní Evropy v běhu na 1500 metrů. V pozdějších letech se věnovala (už jako reprezentantka Ukrajiny) zejména přespolnímu běhu a silničním závodům.\n\n"}
{"id": "1372587", "url": "https://cs.wikipedia.org/wiki?curid=1372587", "title": "Muzeum Sokolov", "text": "Muzeum Sokolov\n\nMuzeum Sokolov se nachází ve stejnojmenném okresním městě a je příspěvkovou organizací Karlovarského kraje. Zaměřuje se především na hornictví a na něj navazující výrobu (hutnictví, sklářství, výroba porcelánu) a dějiny a přírodu regionu. Muzeum je členem Asociace muzeí a galerií České republiky. Spravuje tři pobočky Důl Jeroným, Hornické muzeum Krásno a Štolu č. 1 Jáchymov.\n\nPrvní muzeum v Sokolově vzniklo roku 1934, kdy vznikl místní muzejní spolek, který muzeum spravoval. \n\nSbírky shromážděné spolkem byly dočasně uloženy v sokolovském kapucínském klášteře. Během druhé světové války byly vystaveny v budově bratrské hornické pojišťovny. V létě 1945 se exponáty přesunuly do zkonfiskovaného nosticovského zámku a v roce 1946 byly krátce vystaveny v budově bývalých četnických kasáren, dnešní Základní umělecké školy na Starém náměstí v sousedství kostela sv. Jakuba Většího. Po opuštění sokolovského zámku armádou se muzeum přesunulo do zámku, kde se nachází dodnes. Tehdy ovšem byla značná část sbírek rozkradena, část odvezena na hrad Loket. U příležitosti dne horníků byla 10. září 1960 slavnostně otevřena nová expozice „Muzeum hornického Sokolovska“. Nejednalo se však o plnohodnotné muzeum, ale o výstavní sály se stálou expozicí. V roce 1982 se stalo sokolovské muzeum muzeem městským a roku 1984 okresním. V roce 1986 byla otevřena nová expozice v patře zámku a muzeum již mělo i svá odborná pracoviště. Roku 1994 byla otevřena pobočka Hornické muzeum Krásno, kterou završilo 16. října 2004 slavnostní otevření areálu dolu Vilém v Krásně. V roce 2001 se ve spolupráci s městem Horní Slavkov byla otevřela pobočka Muzeum Horní Slavkov, která byla 1. června 2012 předána pod správu Městského kulturního střediska Horní Slavkov.\nV období let 1997–2000 bylo muzeum sloučeno s městskou knihovnou a společně vytvořily jednu organizaci „Okresní muzeum a knihovna Sokolov“, která zajišťovala jak muzejní, tak knihovnické služby. Po zániku okresních úřadů k 31. prosinci 2002 se stal novým zřizovatelem muzea Karlovarský kraj. Roku 2003 získalo sokolovské muzeum status krajského muzea. V letech 2007–2009 bylo muzeum sloučeno dohromady s muzei v Chebu a Karlových Varech, ale již roku 2010 byla muzea opět osamostatněna. Roku 2009 byla zpřístupněna Štola č. 1 v Jáchymově, dne 1. října 2013 byl veřejnosti zpřístupněn Důl Jeroným a v roce 2015 dokončen vstupní objekt tohoto dolu.\n\nDo roku 2012 bylo pobočkou sokolovského muzea i muzeum v Horním Slavkově.\n\n"}
{"id": "1372589", "url": "https://cs.wikipedia.org/wiki?curid=1372589", "title": "Karolinská epopeja", "text": "Karolinská epopeja\n\nKarolinská epopeja (knižně 1896) je cyklus epických básní českého novoromantického básníka a prozaika Julia Zeyera. Jde o parafráze starofrancouzských hrdinských eposů, tzv. \"chansons de geste\", napsaných jako romantická konfrontace básníkova snu o velikosti s měšťáckou malostí doby.\n\nCyklus obsahuje čtyři rozsáhlé epické skladby \"Pohádka o Karlu Velikém\", \"Román o čtyřech synech Ajmonových\", \"Píseň o Rolandu\" a \"Píseň o korunování krále Lovise\". Jednotlivé skladby obsahují celou řadu odboček (například ve formě vzpomínek atp.), takže cyklus zpracovává devatenáct \"chansons de geste\". Ústřední postavou cyklu je císař Karel Veliký, zosobněná idea vítězícího křesťanství.\n\nCyklus, ke kterému Zeyer načerpal materiál za svého pobytu ve Francii a ve Španělsku, vznikl postupně v letech 1887-1893. Jednotlivé skladby vyšly nejprve v časopise \"Květy\", první knižní souborné vydání je z roku 1896.\n\nSkladby vznikly v následujícím pořadí:\n\nCelá \"Karolinská epopeja\" je napsána plynulým, až poněkud monotónním blankversem. Tato monotónost rytmu je oživována nesouhlasem veršového a větného členění (přesahy větných celků z verše do verše, časté ukončování vět uvnitř verše atp.)\n\nPři svém básnickém parafrázování se Zeyer přidržoval nejen základní dějové osnovy originálu, ale snaži1 se zachovat i kompoziční postupy \"chansons de geste\". V textech proto panuje parataktický (souřadný) řád: jedna epizoda následuje za druhou, jedna dějová linie vstupuje do jiné (jde například o rozsáhlé odbočky od hlavního děje), přičemž různé linie nejsou nikterak jazykově odlišeny. \n\nHrdinové příběhů udržují předem daný rytířský mravní kodex. Dramatičnost jejich života plyne ze situací, v nichž se jednotlivé zásady jejich kodexu dostávají do konfliktu s prožívanou skutečností (například mezi věrností králi na jedné straně a osobní hrdostí nebo intimními vztahy na straně druhé). Jejich činy mohou být dobré nebo zlé, ale nikdy nejsou malé nebo ubohé. Velikost jejich činů a vášní je přetváří v jednorozměrné nadčasové typy.\n\nV epojeji hrají na rozdíl od původních \"chansons de geste\" významnou roli ženské postavy, které mají na muže \"očistný\" vliv a často se neváhají obětovat pro jejich záchranu. \n\nPostavení Karla Velikého je v epopeji nadlidsky neotřesitelné. Je nejen vládcem a hlavou veškerého západního křesťanství, ale je zároveň prostředníkem mezi lidmi a Bohem. Nepodrobuje si svět pro sebe, ale pro větší slávu samotného Boha. Odlesk této jeho slávy se projevuje i v činech a snahách jeho paladinů.\n\nPrvní část epopeje, \"Pohádka o Karlu Velikém\", je svodem tří vzájemně se prostupujících eposů \"Berta s velkýma nohama\", \"Mainet\" a \"Basin\", jejichž tématem nejsou Karlovy výboje a vladaření, ale jeho rodiče (král Pipin a jeho manželka Berta), jeho narození, dětství a první milostné příhody. Příběh o Basinovi tvoří rámec skladby, do něhož jsou pak retrospektivně vkládána další vyprávění. Celistvosti kompozice dosahuje Zeyer především propracovanými spojovacími články mezi jednotlivými tématy, ve kterých se nejvíce uplatňuje jeho fantazie a obraznost. Ve skladbě se proto objevuje mnoho kouzelných předmětů a bytostí i fantastických příběhů, které v původních eposech nejsou.\n\"Román o čtyřech synech Ajmonových\" vypráví o vzpouře Ajmonových synů Renalda, Gišára, Ryšára a Žirára proti Karlovi Velikému. Rámcový děj, převzatý z eposu \"Renaud de Montauban\", obsahuje mnoho do sebe zakomponovaných příběhů, které se více či méně týkají příběhu o čtyřech synech Ajmonových. Prapříčina konfliktu je převzata z písně \"Beuves d'Aigremont\", ve které Karlův rytíř Ganelon zavraždí Ajmonova bratra Bóva. Dojde sice ke smíření, ale Renald s ním nesouhlasí. Později zabije Renald ve vzteku Karlova synovce Bertoleta, který jej při hře v šachy těžce urazil. Otevřou se staré křivdy a vypukne mnohaletý krvavý konflikt, který po mnoha střetnutích nakonec skončí smírem. Karel pak Renaldovi uloží vykonání svaté pouti. Po návratu Renald zjistí, že jeho žena již nežije. Odejde z domova, věnuje se stavbě chrámu a po jeho dokončení umírá.\n\nRenald je ve skladbě zobrazen jako ztělesnění rytířských ctností. Je zdůrazněna jeho sebevědomá a nezlomná statečnost v boji za svá práva i jeho schopnost najít po těžkém osobním zklamání nový smysl života ve stavbě chrámu jako symbolu trvalých a neustále obnovovaných duchovních hodnot.\n\n\"Román o čtyřech synech Ajmonových\" je nejrozsáhlejší skladbou epopeje. Je to dáno jednak tím, že \"Renaud de Montauban\" je nejdelším starofrancouzským eposem, jednak tím, že Zeyer do svého vyprávění vložil parafráze dalších šest eposů. Čtyři z nich jsou věnovány rytíři Rolandovi a do skladby jsou vloženy jako Karlovy vzpomínky. Rolandovo narození je popsáno podle písně \"Berta a Milon\" a jeho mládí podle písně \"Orlandino\". První Rolandovy hrdinské činy boji proti Saracénům jsou převzaty z písně \"Aspremont\", vylíčení vzniku jeho přátelství s Olivierem a zasnoubení s jeho sestrou Aldou z písně \"Girart de Vienne\". Samostatně stojí ve skladbě vyprávění podle písně \"Rytířské skutky Ogiera Dánského\" (je proneseno žakéřem na Karlově dvoře) a vyprávění kouzelníka Malgise o \"Putování Karla Velikého do Jeruzaléma a Konstantinopole\", ze kterého byly vypuštěny všechny komické prvky.\nStarofrancouzský epos \"Píseň o Rolandovi\" je nejznámější a nejstarší \"chanson de geste\" vůbec. Jejím obsahem je především vylíčení bitvy v pyrenejském průsmyku Roncevaux, kde saracénské vojsko krále Marsila díky zradě nevlastního Rolandova otce Ganelona zničí zadní voj Karlovy armády vedené Rolandem, který v bitvě padne. Zeyer ve svém zpracování zachoval jeho rozdělení do tří částí, které však rozdělil ještě na několik kapitol. Podtrhuje božské poslání Karla Velikého, a dvanáct paladinů, kteří jsou Karlovi nejblíže, přirovnává ke dvanácti apoštolům. Jmenuje z nich ale pouze tři, Rolanda, Oliviera a arcibiskupa Turpina, pro jehož charakteristiku využívá píseň \"Aspremont\" (zde se vypráví jak se Turpinovi božím zásahem proměnilo dřevo kříže v oslňující slunce, před nímž pohané prchali). Ve skladbě je rovněž zmíněna píseň \"Otinel\", která popisuje Marsilovi výboje v Lombardii. Zrádce Ganelon není v písni vyobrazen tak jednoznačně záporně jako v originále. Zeyer věnuje velkou pozornost jeho vnitřnímu boji při rozhodování, a tím se Ganelon stává více lidským. Na konci skladby dokonce pociťuje vinu a trápí jej svědomí.\nPoslední část epopeje, skladba \"Píseň o korunování Lovise\" je tvůrčím postupem velmi podobná \"Pohádce o Karlu Velikém\", protože tu je opět použita retrospektivní metoda ve formě Karlových vzpomínek. Rámcové vyprávění je založeno na písni \"Korunovace krále Ludvíka\" a postupně se v něm objevuje dalších pět \"chansons de geste\". \n\nSkladba se týká Karlova stáří. Příběh začíná těsně před koncem a je vyprávěn zpětně. Hlavním hrdinou skladby je Vilém Oranžský, který se zde jmenuje Giljom Fierabras. Karel chce v Cáchách předat vládu svému synovi Lovisovi, ale bojí se jeho slabosti. Na Karlův dvůr přijíždí Giljom a to vyvolá Karlovy vzpomínky na jeho otce Emeriho (píseň \"Aymeri de Narbonne\"), na které navazuje zpracování eposů týkajících se hrdinských skutků Giljoma (\"Vilémovo mládí\" a \"Dobytí Orange\"). Giljom Karlovi ostře kontrastuje se slabým Lovisem, který mu pripomíná jeho matku a nespravedlnost, které se na ní dopustil (\"Macaire ou La reine Sebile\"). Další vzpomínka je na rytíře Rolanda, který se kdysi urazil a odjel do Svaté země a do Persie (\"Vpád do Španěl\").\n\nTeprve po těchto reminiscencích pokračuje hlavní děj. Když Karel vidí Lovisovu slabost a nerozhodnost, chce vložit korunu na hlavu vévody Ernhalta. Giljom však Ernhalta jakožto zrádce zabije a dopomůže Lovisovi ke korunovaci. Po záchraně koruny pro Lovise Karel hned umírá, zatímco v předloze žije ještě pět let.\n"}
{"id": "1372598", "url": "https://cs.wikipedia.org/wiki?curid=1372598", "title": "Sandra Gasserová", "text": "Sandra Gasserová\n\nSandra Gasserová (* 27. července 1962) je bývalá švýcarská atletka, běžkyně, která se věnovala středním tratím.\nNejvíce úspěchů získala na evropských halových šampionátech v běhu na 1500 metrů – v roce 1984 skončila třetí, v roce 1987 zvítězila a v roce 1990 zkompletovala medailovou sbírku druhým místem.\n\nNa mistrovství světa v roce 1987 doběhla v závodě na 1500 metrů třetí, po následném pozitivním dopingovém testu však byla diskvalifikována. Po dvouletém zákazu startů se vrátila do světové špičky. Na evropském šampionátu v roce 1990 i halovém mistrovství světa v roce 1993 získala bronzovou medaili v běhu na 1500 metrů.\n"}
{"id": "1372600", "url": "https://cs.wikipedia.org/wiki?curid=1372600", "title": "Ceny Thálie 2017", "text": "Ceny Thálie 2017\n\nCeny Thálie 2017 je 25. ročník udílení Cen Thálie, které udílí Herecká asociace za mimořádné výkony či celoživotní mistrovství v oblasti jevištního umění. Předsedové oborových porot v činohře, opeře, baletu a v muzikálu a operetě vyhlásili 24 nominovaných osobností 31. ledna 2018. Vyhlašovací ceremoniál v sobotu 24. března 2018 v pražském Národním divadle moderoval Václav Moravec. V přímém přenosu jej vysílala Česká televize na stanici ČT1 a Český rozhlas na stanici Dvojka. Ceny vyrobila sklárna Ajeto ze severočeské obce Lindava. Byla udělena i nová cena, a to \"Cena Thálie za šíření divadelního umění v televizi\".\n\nPři oficiálním večeru bylo vyhlášeno 15 laureátů:\n\n\nŠirší nominace: Anna Bazgerová, Pavla Beretová, Tereza Groszmannová, Ivana Hloužková, Jindra Janoušková, Kateřina Liďáková, Jana Preissová\n\n\nŠirší nominace: Ondřej Brousek, Pavel Hromádka, Josef Kaluža, Ondřej Kavan, Šimon Krupa, Ondřej Pavelka, David Viktora\n\n\nCenu předali: Ilja Šmíd (ministr kultury) a Ondřej Kepka (předseda Herecké asociace)\n\nBalet, pantomima nebo jiný tanečně dramatický žánr:\n\nŠirší nominace: Jarmila Hruškociová, Veronika Šlapanská, Claire Teisseyre, Eriko Wakizono, Aya Watanabe\n\nBalet, pantomima nebo jiný tanečně dramatický žánr:\n\nŠirší nominace: Stéphane Aubry, Karel Audy, Vojtěch Fülep, Paul Oliver, Francesco Scarpato\n\n\nCenu předali: Petr Dvořák (Česká televize) a Ctibor Turba\n\nMuzikál, opereta nebo jiný hudebnědramatický žánr:\n\nŠirší nominace: Michaela Horká, Dita Hořínková, Ivana Korolová, Zuzana Kajnarová, Viktória Matušovová\n\nMuzikál, opereta nebo jiný hudebnědramatický žánr:\n\nŠirší nominace: Tomáš Novotný, Přemysl Pálek, Radek Antonín Shejbal, Martin Šrejma, Pavel Vítek\n\n\nCenu předali: Jana Moravová (Mountfield) a Vlastimil Harapes\n\n\nŠirší nominace: Jitka Klečanská, Marta Reichelová, Dora Rubart Pavlíková, Daniela Straková Šedrlová, Alžběta Vomáčková\n\n\nŠirší nominace: Miloš Horák, Tomáš Kořínek, Josef Moravec, Jakub Rousek, Josef Škarka\n\n\nCenu předal: Jan Simon (Intergram)\n\nZvláštní cena Kolegia pro udělování cen Thálie za mimořádný umělecký přínos českému divadelnímu umění:\n\nCenu předali: Dagmar Hrnčířová (Nadace Život umělce) a Zdeněk Barták (předseda Kolegia)\n\n\nCenu předali: Barbora Munzarová a Jan Burian (ředitel Národního divadla)\n\n\nCenu předali: Martin Klásek a Josef Havel (Český rozhlas) \n\n\nCenu předal: Lumír Olšovský\n\n"}
{"id": "1372602", "url": "https://cs.wikipedia.org/wiki?curid=1372602", "title": "Phil Mahre", "text": "Phil Mahre\n\nPhillip Ferdinand Mahre (* 10. května 1957 Yakima) je bývalý americký reprezentant v alpském lyžování, specialista na točivé disciplíny.\n\nPochází z devíti dětí, jeho o čtyři minuty mladší bratr-dvojče Steve Mahre byl také špičkovým sjezdařem. Otec byl manažerem střediska zimních sportů a Phil lyžoval od dětství, po dokončení střední školy Naches Valley High School se věnoval vrcholovému sportu, v roce 1975 debutoval ve Světovém poháru a o rok později obsadil na olympiádě v Innsbrucku páté místo v obřím slalomu a osmnácté ve slalomu speciál. Ve své kariéře vyhrál 27 závodů Světového poháru, v letech 1981 až 1983 získal třikrát v řadě velký Křišťálový glóbus (stal se prvním americkým vítězem celkové klasifikace SP), v roce 1982 získal malý Křišťálový glóbus za slalom, 1982 a 1983 za obří slalom a 1980–1983 za kombinaci. Na Zimních olympijských hrách 1980 byl druhý ve slalomu a vyhrál kombinaci, která se započítávala pouze do mistrovství světa v alpském lyžování, na Zimních olympijských hrách 1984 získal ve slalomu zlatou medaili, když ve druhém kole odsunul na druhé místo svého bratra.\n\nV roce 1984 ukončil kariéru, otevřeli se Stevem lyžařské tréninkové centrum v Deer Valley a společně také vydali knihu \"No Hill Too Fast\". Věnoval se kromě toho i závodům automobilů, v roce 1991 vyhrál Road Atlanta na voze Oldsmobile. V roce 2007 se ještě pokusil ve věku téměř padesáti let kvalifikovat na lyžařské mistrovství v USA, ale neuspěl. Podílí se na osvětovém programu Olympijského výboru Spojených států amerických World Fit.\n"}
{"id": "1372606", "url": "https://cs.wikipedia.org/wiki?curid=1372606", "title": "Znak města Čeljabinsk", "text": "Znak města Čeljabinsk\n\nZnak Čeljabinského městského okruhu je oficiálním symbolem městského okruhu města Čeljabinsk v Čeljabinské oblasti Ruské federace. Znak byl přijat 12. září 2000.\n\nSoučasný znak Čeljabinsku má hluboké historické kořeny. Zobrazení velblouda pochází z období založení města. V roce 1737 státník a historik V. N. Tatiščev předložil Senátu dva návrhy znaku. Návrhy se lišily v tom, že na jednom z nich byl zobrazen pes připoutaný ke zdi pevnosti a na straně druhé velbloud uvázaný ke kůlu. V horní části Tatiščových návrhů byla umístěna tatarská koruna a nad ním se vítězně tyčil krk i hlava velblouda. Spolu s vojenskými prvky znaku zvíře bezpochyby symbolizovalo hlavní účel budování nových pevností na jihovýchodě, a to zajištění spolehlivé ochrany ekonomických zájmů Ruska v asijském regionu, rozvoj obchodu a hospodářský rozvoj v nových teritoriích.\n\nPrvní (historický) znak Čeljabinsku byl schválen už 8. června 1782 a byl zpracován stávajícím státním radou A. O. Volkovem. V té době Čeljabinsk patřil k Ufské viceriditě, a proto byla ve vrchní části znaku umístěna běžící kuna (hlavní prvek ufského znaku) a v dolní části velbloud naložený zbožím, což symbolizovalo obchodní charakter města.\n\nV sovětských dobách byl historický znak nahrazen budovatelským motivem. V tomto období měl čeljabinský znak následovnou podobu: na červeném štítu byl ocelový stroj, otevřená kniha, ozubené kolo, velbloud a sobol. Vedle této podoby znaku byla platná i podoba, kde byl na štítu zobrazen pásový traktor.\n\nDalší verze čeljabinského znaku byla schválena městskou správou 13. září 1994 a zobrazovala stylizovanou verzi historického znaku. Na stříbrném štítu (symbol čistoty myšlení, ochrany a obezřetnosti) byla znázorněna část stěny pevnosti jako vyobrazení toho, že Čeljabinsk byl založen jako ruská pevnost. U opevněné zdi byl dívající se doprava naložený velbloud, který poukazoval na skutečnost, že město je bohaté na zboží a jeho vývoj závisí na obchodním úspěchu. Na to ukazovalo zelené pole – symbol naděje a hojnosti. Štít znaku měl tvar obdélníku se zaoblenými spodními rohy se špičatým koncem uprostřed. Znak byl doplněn zlatou městskou korunou o pěti špičkách, potvrzující status města jako administrativní centrum oblasti. Za znakem byly zkřížené dvě heraldická zlatá kladiva – symboly vysoce rozvinutého průmyslu, která byla ovázána řádovou Alexandrovskou stuhou.\n\nV roce 2000 byla kompozice a prvky znaku města Čeljabinsk, vytvořená v roce 1994, změněna autorskou skupinou pod vedením K. F. Močenova (Svaz heraldistů Ruska). Současný znak města Čeljabinsk byl schválen rozhodnutím Čeljabinské městské dumy № 59/3 ze dne 12. září 2000.\n\nHeraldický popis znaku města Čeljabinsk zní: «В мурованном, с теневой стеннозубчатой главой серебряном поле на зеленой земле навьюченный золотой верблюд». Na stříbrném štítu, symbolu čistoty myšlení, ochrany a obezřetnosti je zobrazena:\n\n– část zdi pevnosti poukazující na skutečnost, že město Čeljabinsk bylo založeno jako ruská pevnost 13. (2) září 1736;\n\n– u zdi pevnosti je žlutý (zlatý) naložený zbožím velbloud na znamení toho, že město je bohaté na zboží a jeho vývoj závisí na obchodním úspěchu. Na to ukazuje také zelené pole, které je symbolem naděje a hojnosti. Zlato je symbolem síly, velikosti, bohatství, inteligence, štědrosti.\n\nV souladu s rozhodnutím Heraldické rady а potvrzením prezidenta Ruské federace ze dne 2. července 2001 byl zapsán znak města Čeljabinsk do Státního heraldického rejstříku Ruské federace pod číslem 688.\n\n"}
{"id": "1372608", "url": "https://cs.wikipedia.org/wiki?curid=1372608", "title": "Římskokatolická farnost Smilovy Hory", "text": "Římskokatolická farnost Smilovy Hory\n\nŘímskokatolická farnost Smilovy Hory je územním společenstvím římských katolíků v rámci táborského vikariátu Českobudějovické diecéze.\n\nV roce 1384 je ve Smilových Horách doložena plebánie. Ta později zanikla a její území bylo přifařeno k Mladé Vožici. V roce 1677 byla farní příslušnost přenesena k Velké Chyšce. Roku 1785 došlo ke zřízení lokálie. Ta byla později přetvořena na samostatnou farnost. Ve 20. století přestal být do Smilových Hor ustanovován sídelní duchovní správce. Farní kostel má poměrně málo časté zasvěcení – \"Rozeslání svatých apoštolů\", které připomíná konkrétní biblickou událost, Ježíšův misijní příkaz:\n\nFarnost nemá sídelního duchovního správce a je administrována ex currendo z Mladé Vožice.\n\n"}
{"id": "1372609", "url": "https://cs.wikipedia.org/wiki?curid=1372609", "title": "Peter Stamm", "text": "Peter Stamm\n\nPeter Stamm (* 18. ledna 1963 Münsterlingen, Thurgau) je švýcarský spisovatel.\n\nPeter Stamm se narodil do rodiny účetního a vyrůstal společně s trojicí sourozenců ve Weinfelden v kantonu Thurgau.\n\nJeho prvotina \"Agnes\" z roku 1998 se v tuzemsku dočkala divadelního zpracování. Novelu nastudovalo roku 2011 Divadlo Komedie, ústřední dvojici ztvárnili Martin Pechlát a Ivana Uhlířová (režie: Alexander Riemenschneider, dramaturgie: Viktorie Knotková).\n\n\n\nRecenze\n"}
{"id": "1372610", "url": "https://cs.wikipedia.org/wiki?curid=1372610", "title": "Římskokatolická farnost Hlasivo", "text": "Římskokatolická farnost Hlasivo\n\nŘímskokatolická farnost Hlasivo je územním společenstvím římských katolíků v rámci táborského vikariátu Českobudějovické diecéze.\n\nPlebánie v Hlasivu je písemně doložena v roce 1359. Plebánie později zanikla a Hlasivo bylo přifařeno do Chýnova. V roce 1824 byla zřízena lokálie, a z té byla vytvořena v roce 1858 samostatná farnost. V latinském názvu farnosti je uchován starší název farnosti – \"Magno-Hlasivum\", čili \"Velké Hlasivo\", což bylo myšleno jako protiklad k přifařené vesnici Hlasívku.\n\nFarnost je administrována ex currendo z Mladé Vožice.\n\n"}
{"id": "1372611", "url": "https://cs.wikipedia.org/wiki?curid=1372611", "title": "František Cypris", "text": "František Cypris\n\nFrantišek Cypris (13. února 1932 Ratíškovice – ) byl český fotbalový brankář a trenér.\n\nV československé lize chytal za Vodotechnu/Ingstav Teplice ve 33 zápasech, ve čtyřech z nich uhájil čisté konto. Debutoval v neděli 8. dubna 1951 v Praze na Letné proti domácímu Spartaku ČKD Sokolovo (dobový název Sparty), který nad Teplicemi vyhrál 1:0. Naposled nastoupil v neděli 31. srpna 1952 v Teplicích proti OKD Ostrava (dobový název Baníku) a hosté zde zvítězili 1:0. V nižších soutěžích působil také v Baníku Děčín.\n\nPo skončení hráčské kariéry se stal trenérem. Vedl mj. druholigovou Vagónku Česká Lípa na jaře 1984.\n\n"}
{"id": "1372613", "url": "https://cs.wikipedia.org/wiki?curid=1372613", "title": "Rudolf Cypris", "text": "Rudolf Cypris\n\nRudolf Cypris (20. března 1928 – ) byl český fotbalový útočník a trenér.\n\nV československé lize hrál za ATK Praha (dobový název Dukly), Armaturku Ústí nad Labem a Křídla vlasti Olomouc, vstřelil sedm prvoligových branek. Ve II. lize nastupoval za Tatran Teplice v ročníku 1956.\n\nPo skončení hráčské kariéry se stal trenérem. Mužstvo Uničovských strojíren přivedl k historickému vítězství v divizi a postupu do třetí nejvyšší soutěže na jaře 1971.\n\n\n"}
{"id": "1372617", "url": "https://cs.wikipedia.org/wiki?curid=1372617", "title": "Jan Krejčí (fotbalista)", "text": "Jan Krejčí (fotbalista)\n\nJan Krejčí (* 8. května 1939) je bývalý český fotbalista, který nastupoval jako záložník nebo útočník.\nV československé lize nastoupil ve 3 utkáních za Slovan Teplice, aniž by skóroval. Za Teplice hrál také ve druhé lize.\n\n"}
{"id": "1372618", "url": "https://cs.wikipedia.org/wiki?curid=1372618", "title": "Slapový ohřev", "text": "Slapový ohřev\n\nSlapový ohřev je ohřívání tělesa (planety či měsíce) způsobené jeho deformací, která je důsledkem gravitační interakce mezi tělesy.\nJedná se o jeden z projevů slapových sil.\nPro objekt obíhající po eliptické dráze jsou slapové síly nejintenzivnější v blízkosti periapsidy.\nTepelná energie je dodána tělesu na úkor jeho gravitační potenciální energie; postupně to vede ke zmenšení excentricity dráhy nebo zkrácení velké poloosy dráhy.\n"}
{"id": "1372619", "url": "https://cs.wikipedia.org/wiki?curid=1372619", "title": "Tikal (příjmení)", "text": "Tikal (příjmení)\n\nPříjmení Tikal, přechýleně Tikalová, nosí více osobností:\n\n\n"}
{"id": "1372620", "url": "https://cs.wikipedia.org/wiki?curid=1372620", "title": "Otakar Šídlo", "text": "Otakar Šídlo\n\nOtakar Šídlo (* 25. května 1942 Košťany), uváděný také jako Otto Šídlo, je bývalý český fotbalový obránce.\n\nV československé lize hrál za Slovan Teplice, aniž by skóroval. Tamtéž nastupoval i ve II. lize.\n\n\n"}
{"id": "1372621", "url": "https://cs.wikipedia.org/wiki?curid=1372621", "title": "Jenínský klen", "text": "Jenínský klen\n\nJenínský klen je památný strom, který roste v zaniklé osadě Babí u Jenína. Je to nejmohutnější javor klen jižních Čech a podle databáze AOPK pátý nejmohutnější v ČR. \n\n\nRoste osamoceně u polní cesty. Je rozložitý – průměr koruny má 28 m, kmen se ve dvou metrech dělí v pět hlavních kosterních větví. Strom je v dobrém\nzdravotním stavu. \n\nKlen je společně s nedalekou lípou připomínkou na zaniklou osadu Babí, která zanikla před více než 50 lety. Osada byla prvně uváděna v roce 1262, místní obyvatelé prováděli robotu ve formě strážné služby (zajišťovalo ji sedm místních mužů). Na přelomu 17./18. století (z té doby pochází klen) bylo v osadě šest statků a v roce 1930 bylo ve vesnici 91 obyvatel ve 14 domech. Po válce a odsunu Němců v roce 1946 nebylo Babí pro \"vzdálenost od civilizace\" znovu osídlené, statky byly počínaje rokem 1952 postupně zbourány. \n"}
{"id": "1372622", "url": "https://cs.wikipedia.org/wiki?curid=1372622", "title": "China UnionPay", "text": "China UnionPay\n"}
{"id": "1372623", "url": "https://cs.wikipedia.org/wiki?curid=1372623", "title": "Antonio Maria Roveggio", "text": "Antonio Maria Roveggio\n\nAntonio Maria Roveggio, MCCI (23. listopadu 1858 Cologna Veneta – 2. května 1902) byl italský katolický biskup a misionář.\n\nAntonio Maria Roveggio pocházel z hluboce věřící rodiny, která jej podporovala v povolání ke kněžství. S touhou stát se misionářem vstoupil do biskupského semináře ve Vicenze. Vysvěcen na kněze byl 29. března 1884. Po krátkém působení v diecézi byl přijat do Institutu pro africké misie ve Veroně, jehož členové se nazývali synové Nejsvětějšího Srdce Ježíšova (později komboniáni). Dne 28. října 1887 složil řeholní sliby a 7. prosince téhož roku odcestoval do Egypta. V letech 1887 - 1895 se v Káhiře věnoval křesťanské formaci afrických věřících. 8. února 1895 byl ve věku 37 let jmenován apoštolským vikářem střední Afriky. Biskupské svěcení obdržel 21. dubna 1895 ve veronské katedrále. V červenci se opět vrátil do Egypta a začal pracovat na dalším misijním programu, který se týkal Súdánu. Vydával se na vyčerpávající expedice, aby seznámil s evangeliem i nejvzdálenější kmeny své diecéze. V únoru 1901 založil misijní stanici Lul v jižním Súdánu. K založení další stanice nedostal vládní povolení, vrátil se do Chartúmu a čekal na lepší příležitost. O několik měsíců později onemocněl a 2. května 1902 zemřel ve vlaku. \n"}
{"id": "1372627", "url": "https://cs.wikipedia.org/wiki?curid=1372627", "title": "Eddie Schroeder", "text": "Eddie Schroeder\n\nEdward Julius „Eddie“ Schroeder (20. ledna 1911 Chicago, Illinois – 1. prosince 2005 Tucson, Arizona) byl americký rychlobruslař.\n\nV reprezentaci se poprvé představil v roce 1932, kdy startoval na Zimních olympijských hrách (10 000 m – 8. místo) a na Mistrovství světa (6. místo). V následujícím roce se na světovém šampionátu umístil na čtvrté příčce. Roku 1936 startoval na Mistrovství Evropy (7. místo) a následně vybojoval bronzovou medaili na Mistrovství světa. Zúčastnil se také ZOH 1936 (1500 m – 12. místo, 5000 m – 15. místo, 10 000 m – 8. místo). Po této sezóně ukončil aktivní sportovní kariéru.\n\n"}
{"id": "1372630", "url": "https://cs.wikipedia.org/wiki?curid=1372630", "title": "Jiří Grund", "text": "Jiří Grund\n\nJiří Grund (* 12. června 1936) je bývalý český fotbalista, který nastupoval jako záložník nebo útočník.\n\nV československé lize hrál za Duklu Pardubice a Slovan/Sklo Union Teplice, vstřelil jedenáct prvoligových branek. Nastupoval také ve II. lize za Kovostroj Děčín.\n\n\n"}
{"id": "1372631", "url": "https://cs.wikipedia.org/wiki?curid=1372631", "title": "Hans Engnestangen", "text": "Hans Engnestangen\n\nHans Engnestangen (28. března 1908 Brandbu – 9. května 2003 Brandbu) byl norský rychlobruslař.\n\nNorského šampionátu se poprvé zúčastnil v roce 1927, o rok později závodil na Mistrovství Evropy pracujících. Na evropském šampionátu debutoval v roce 1931. Zvítězil na Mistrovství světa 1933 a o dva roky později vybojoval světový bronz. Zúčastnil se Zimních olympijských her 1936 (500 m – nenastoupil ke startu, 1500 m – 8. místo). Z Mistrovství Evropy 1937 si přivezl stříbrnou medaili. Poslední závody absolvoval v roce 1942.\n\n"}
{"id": "1372632", "url": "https://cs.wikipedia.org/wiki?curid=1372632", "title": "Dolph van der Scheer", "text": "Dolph van der Scheer\n\nAdolph Frederik „Dolph“ van der Scheer (18. dubna 1909 Zutphen – 31. srpna 1966 Rotterdam) byl nizozemský rychlobruslař.\n\nNa velkých mezinárodních závodech se poprvé objevil v roce 1928, kdy startoval na Mistrovství Evropy, o rok později byl na evropském šampionátu čtvrtý, stejně jako v roce 1930. Na Mistrovství světa 1930 vybojoval bronzovou medaili, což se mu podařilo i na kontinentálním šampionátu 1931. V letech 1934 a 1935 nestartoval. Zúčastnil se Zimních olympijských her 1936 (500 m – 14. místo, 1500 m – 9. místo, 5000 m – 10. místo, 10 000 m – 16. místo). Po sezóně 1935/1936 přestal závodit, k rychlobruslení se vrátil roku 1940. Sportovní kariéru ukončil v roce 1941, ještě v roce 1948 se ale zúčastnil jednoho závodu.\n"}
{"id": "1372636", "url": "https://cs.wikipedia.org/wiki?curid=1372636", "title": "On/a", "text": "On/a\n\nOn/a (\"They\") je americký hraný film z roku 2017, který režírovala Anahita Ghazvinizadeh podle vlastního scénáře. Snímek měl světovou premiéru na Filmovém festivalu v Cannes 19. května 2017. V ČR byl uveden v roce 2018 na filmovém festivalu Febiofest.\n\nJ má 14 let a doposud není jasné, jestli chce být chlapcem nebo dívkou. Bere proto hormonální blokátory, ale již se blíží okamžik, kdy se musí definitivně rozhodnout. Na víkend přijíždí starší sestra se svým íránským přítelem a berou J na víkend na návštěvu k jeho příbuzným. V pondělí jde J do nemocnice k lékaři a spolu s rodiči se definitivně rozhodne.\n"}
{"id": "1372638", "url": "https://cs.wikipedia.org/wiki?curid=1372638", "title": "Bat Out of Hell II: Back into Hell", "text": "Bat Out of Hell II: Back into Hell\n\n\n\n\n\n\n"}
{"id": "1372641", "url": "https://cs.wikipedia.org/wiki?curid=1372641", "title": "Vladimír Hirscher", "text": "Vladimír Hirscher\n\nVladimír Hirscher (* 19. března 1985, Praha), občanským jménem Vladimír Hirsch, užívající též signatury Kaer8th, Kaer MTR, Caer8th či pouze Kaer je český malíř, grafik a designér, patřící k předním představitelům českých výtvarníků street-artu, graffiti a light artu (malování světlem). Vladimír Hirscher je starším ze synů hudebního skladatele Vladimíra Hirsche.\n\nVladimír Hirscher se malbě se věnuje od útlého dětství. Je samoukem a sám jako svou alma mater uvádí “tunely metra”. Ve svých 14 letech se začal též intenzivně zabývat malbou graffiti a řadu let působil jako zcela nezávislý, amatérský a často na hraně zákona se pohybující mladý umělec, nicméně tento zájem přetrval dodnes, kdy ho ovšem již uplatňuje jako profesionál, oslovovaný institucemi k dekoraci volných ploch.\n<br><br>\nProfesionálně se malbě věnuje od roku 2007 v komplexní práci na designu interiérů, exteriérů, tradiční malbě a grafice se specializací na 3D malbu, Light Art, air brush, bodypainting, tzv.iluze, atd.. Jeho první sólovou výstavou byla v roce 2013 ,8th Spectral Porn Dimension\" v Praze, kde jeho instalace maleb byla cílena ke komplexnímu vizuálnímu zážitku, vycházejícímu z přítomnosti kompletního spektra barev, které je lidské oko schopno zachytit.. <br><br>\nRealizoval a realizuje též množství komerčních zakázek pro instituce (např.Magistrát hl.m.Prahy), včetně televizních stanic, např. pro TV Nova či Óčko. Přispěl též do úspěšné výstavy ,Sexplicit\" a spolupracoval na projektu ,Spielberg office centrum Brno\".\n\nJak v oblasti venkovních instalací, tak v obrazové tvorbě je Vladimír Hirscher velmi plodným umělcem. Jeho portfolio obsahuje celkově na 300 pláten a kolem 4.000 nástěnných či venkovních maleb a graffiti. Jeho rukopis je k vidění na mnoha legálních plochách a \"graffity-jamech\" především v Praze, ale i po celém Česku. Jeho osobitý styl lze řadit k tzv.“post-graffiti“. K oblíbeným patří především věda a sci-fi tématika, často s filosofujícím přesahem a častá jsou nejrůznější společenská témata, především ekologie. Umělecký výraz Vladimíra Hirschera je expresivní, upřednostňující dle jeho vlastních slov intuitivní práci v dané chvíli na daném místě.<br><br><br><br><br><br><br>\n\nPřevážná většina autorových pláten je v soukromých sbírkách, dva z jeho obrazů jsou součástí stálé expozice českého výtvarného umění v Galerii Tančící dům v Praze. V této oblasti jeho produkce převažuje kosmologická tématika moderního „sci-fi artu“. Jeho první sólová výstava proběhla v roce 2013 v Praze.<br>\n<br><br><br>\n\nKlasickými technikami tohoto typu malby Vladimíra Hirschera jsou spray, štětec, airbrush a polepy. K jeho pracím patří velké množství tzv. murálů (velkoformátová nástěnná malba), z nichž mezi nerozsáhlejšími a pravděpodobně nejznámějšími jsou nástěnné malby Pražského hradu a orloje na stanici metra Budějovická v Praze z roku 2012. Do této kategorie patří rovněž četný design interiérů, exteriérů a automobilů. Exteriérové malby provádí též v zahraničí.\n<br><br><br><br><br><br><br><br><br><br><br><br><br>\n\nVladimír Hirscher též pravidelně vystupuje jako \"light-artist\" (světlomalíř) . K jeho nejúspěšnějším se řadí živá vystoupení v divadle Ta Fantastika v představení \"Pražská mystéria\" (Prague´s mysteries). Vystupuje též na mezinárodních přehlídkách tohoto typu umění (Německo, Polsko, Spojené arabské emiráty, Maďarsko, Slovensko, atd.). K významným z nich patří především vystoupení v katalánském národním muzeu umění v Barceloně či festival \"Animayo\" ve Španělsku v roce 2015, kde byl součástí prezentace týmu Alexe Dowise, jehož je členem.<br><br>\n\n"}
{"id": "1372643", "url": "https://cs.wikipedia.org/wiki?curid=1372643", "title": "McLaren MCL33", "text": "McLaren MCL33\n\nMcLaren MCL33 je vůz formule 1 týmu McLaren Renault Formula 1 Team který odpovídá novým technickým regulím pro rok 2018. Nejviditelnější změnou je doplnění ochranného systému \"Halo\", známého také jako \"svatozář\", který chrání hlavu jezdce. Vozidlo v této sezóně pilotuje mistr světa z let 2005 a 2006 Španěl Fernando Alonso spolu s Belgičanem Stoffelem Vandoornem, kteří jsou doplněni rezervním jezdcem Britem Lando Norrisem.\nVůz je, v historii McLarenu poprvé, poháněn motorem Renault. Tato změna byla vyvolána nespokojeností týmu McLaren s pohonnými jednotkami Honda. Kvůli omezeným kapacitám Renaultu a snaze udržet Hondu ve Formuli 1 došlo k výměně pohonných jednotek mezi McLarenem a Toro Rosso.\n\nOproti očekáváním bylo předsezonní testování týmu omezeno mnoha problémy. První nastal již po ujetí 5. kol během prvního dne, kdy Alonsovi upadlo pravé zadní kolo z důvodu špatné matice. Problémy pokračovaly i další den, kdy se uvolnil výfuk vozu a vyfoukl horký vzduch na kabeláž. Tým se proto rozhodl pro preventivní kontrolu, kvůli které se Vandoorne tento den již na trati neukázal. Třetí den testů ujel McLaren nejvíce kol (11), což bylo ovšem dáno nepříznivým počasím, pro které mnoho týmu kompletně zrušilo svůj testovací program. Poslední den prvních testů byl pro McLaren o poznání lepší, tým dokonce jako první překročil hranici 100 ujetých kol v daném dnu. Vandoorne zajel druhý nejrychlejší čas a později předal řízení Alonsovi. Dohromady najeli oba jezdci celkem 161 kol.\n\nDo druhé části předsezonního testování vstupoval McLaren s cílem ujet 500 km (více než 107 kol) každý den. Hned první den druhých testů byl provázen několika problémy, kvůli kterým musel Vandoorne zastavit na trati. Nakonec ujel pouze 38 kol. Tento den se na voze také objevily dodatečné chladicí otvory v karoserii. Ty vedly ke spekulacím, zdali McLaren zvládnul zapracování motoru Renault. Závodní ředitel Éric Boullier bránil tým s vysvětlením, že se jedná o běžné problémy při vývoji nového vozu, které budou vyřešeny. Šestý den přinesl opět problémy s hydraulikou, kvůli které přišel McLaren o 6,5 hodiny testování. Předposlední den testování byl pro tým bezproblémový a Vandoorne ujel celkem 151 kol. Poslední den testů byl opět omezen únikem kapaliny, kvůli kterému musel Alonso zastavit na trati. Později se ukázalo, že tým mění kvůli poruše turba celou pohonnou jednotku. I přes tuto vynucenou pauzu nakonec zvládnul 93 kol a zapsal si druhý nejrychlejší čas dne.\n\nBěhem testů si jezdci McLarenu připsali třetí (Alonso) a dvanáctý (Vandoorne) nejrychlejší čas. Tým také dosáhl největšího zlepšení oproti loňskému roku ve srovnání s ostatními týmy. I přes všechny problémy také ujel o více než 800 km větší vzdálenost. Toro Rosso, které tento rok jezdí s pohonými jednotkami Honda ovšem také ujelo mnohem větší vzdálenost oproti loňsku. V rámci letošních testů ujelo Toro Rosso bez větších problémů o více než 1000 kilometrů více než McLaren. Tato spolehlivost rozvířila mezi fanoušky debaty, zdali nízká spolehlivost Hondy v minulých letech nebyla zapříčiněna nevhodným přístupem McLarenu k jejímu umístění ve voze. McLaren návrh vozu MCL33 bránil jako ambiciozní přístup nutný pro dosažení konkurenceschopnosti. Problémy, které se vyskytly během testů (vadná matice kola, vadný úchyt výfuku, problémy s chlazením, selhání baterie a turba) označil Boullier za drobné problémy způsobené nedostatečnou přípravou vozu. Přiznal ovšem, že kvůli neujetí plánované vzdálenosti při testech a množství problémů nebude 100% jistota, že Mclaren vyřeší tyto problémy včas před prvním závodem v Austrálii.\n\nPrvní trénink sezóny v Austrálii provázely McLaren další problémy s výfukem . Do závodu startoval Alonso z 10. a Vandoorne z 11. místa díky penalizacím ostatních jezdců. Nepodařené zastávky v boxech týmu Haas, jehož oba vozy byly před McLareny, následkem kterých vyjel i Safety car značně pomohly McLarenu. Alonso získal 5. místo, které byl schopen uhájit před poškozeným Red Bullem Verstappena. Vandoorne dokončil závod na 9. místě. Tento výsledek vyrovnal nejlepší výsledky získané za poslední tři roky s Hondou. Získaných 12. bodů navíc představuje více než třetinu celkového bodového zisku v loňské sezóně. Fernando Alonso prohlásil po závodě, že McLaren se již může soustředit na boj s Red Bullem . Do závodu v Bahrajnu přivezl tým další zlepšení .I přesto byl McLaren překvapen nedostatkem výkonnosti a opět se nebyl schopen dostat z druhé části kvalifikace . Alonso a Vandoorne nakonec v závodě obsadili 7. a 8. místo. Ačkoliv závodní rychlost týmu byla lepší než v kvalifikaci, velkou zásluhu na tomto výsledku mělo odstoupení obou Red Bullů a také Kimiho Räikkönena . Nulový bodový zisk Red Bullu a Räikkönena také přispěl k tomu, že Alonso se posunul na 4. místo v poháru jezdců a McLaren se posunul na 3. místo v poháru konstruktérů. Ve kvalifikaci na Grand Prix Číny se Alonso kvalifikoval na 13. pozici před Vandoornem a to i přes pokusy týmu s jízdou v závěsu pro snížení aerodynamického odporu. Po kvalifikaci Alonso prohlásil, že se jedná o nejlepší dosažitelný výsledek . Závodní ředitel Éric Boullier uvedl, že vůz MCL33 splnil stanovené výkonnostní cíle, ale že tyto cíle nebyly správné. Zároveň odmítl spekulace, že předchozí roky s Hondou maskovaly fundamentální aerodynamické problémy. Přiznal ovšem, že McLaren zaostává za ostatními týmy s pohonnou jednotkou Renault . Analýzy naznačují, že McLaren se snaží okopírovat vývojovou cestu Red Bullu ze sezóny 2017 . Podobně jako v předchozích závodech, i v Šanghaji tým těžil z problémů ostatních a výjezdu Safety Caru. Alonso získal 7. místo a za první tři závody získal více bodů (22) než za celou sezónu 2017 (17). Vandoorne obsadil 13. příčku .\n\nDen před začátkem závodního víkendu v Ázerbájdžánu opustil Tim Goss svou pozici vedoucího vývoje šasi. Tato změna naznačuje, že McLaren začal řešit problémy, které byly v minulých letech zakrývány pohonnou jednotkou Honda a že aerodynamika vozů nejspíše nebyla na očekávané úrovni. Mluvčí týmu pouze potvrdil, že probíhá přezkoumání technických operací . Kvalifikace v Baku byla pro tým opět obtížná, Alonso startoval po penalizaci Hülkenberga 12. a Vandoorne 16 . Hned v úvodu závodu kolidoval Alonso se Sirotkinem, propíchnul obě pravé pneumatiky, cestou do boxů poškodil podlahu vozu a propadl se na poslední místo. Přesto pokračoval dále a v rámci chaotického závodu opět profitoval z výjezdu Safety Caru a odpadnutí několika předních vozů aby znovu obsadil 7. místo. Těsně před obnovením závodu McLaren povolal Vandoorna na další výměnu pneumatik z předposledního místa. Po restartu závodu se Vandoorne probojoval přes ostatní auta, která měla problémy s teplotou pneumatik, a obsadil 9. místo .\n\nV první části sezóny McLaren získal celkem 36 bodů i přes nízkou závodní a především kvalifikační rychlost monopostu MCL33. Tým také dokázal vyřešit problémy se spolehlivostí, které narušily jeho předsezónní testování a v rámci prvních čtyř závodů nezaznamenal ani jedno odstoupení a zároveň dokázal bodovat v 7 z 8 příležitostí. Pro srovnání v sezóně 2017 vůz MCL32 z prvních čtyř závodů čtyřikrát nedokončil závod, dvakrát vůbec neodstartoval a ani jednou nebodoval. Jedná se o nejlepší start sezóny od roku 2014, kdy McLaren naposledy využíval motory Mercedes.\n\nMcLaren uvedl, že do Španělska doveze \"B\" verzi svého monopostu, která již bude odpovídat stavu původně plánovaném pro úvodní závod v Austrálii. Současný monopost přitom Boullier označil za vývojovou verzi vozu MCL32 . Později však Boullier snižoval očekávání a poukázal, že i ostatní týmy přivezou zlepšení a nelze tedy očekávat skokový posun vpřed. Po pátečních trénincích označil Alonso tato zlepšení za jasný krok vpřed . V kvalifikaci dosáhl tým nejlepšího výsledku dosavadní sezóny. Alonso poprvé postoupil do Q3 a obsadil nakonec 8. příčku zatímco Vandoorne se kvalifikoval na 11. místě . Po špatném startu obou vozů a úvodní nehodě nakonec Alonso dokončil závod na 8. příčce, zatímco Vandoorne odstoupil kvůli poruše. McLaren po tomto závodě klesnul na 5. příčku v šampionátu. V Monaku Alonso nedokončil závod po startu ze 7. místa zatímco Vandoorne dokončil na 14. místě po startu z 12. pozice . I přes vylepšenou pohonnou jednotku Renault dosáhli Alonso a Vandoorne v kvalifikaci na Velkou Cenu Kanady jen na 14. a 15. místo, přičemž pouze Williams nebyl schopen aspoň jedním autem překonat McLaren. . Ačkoliv Alonso dokázal získat několik pozic, byl nakonec nucen odstoupit kvůli závadě na výfuku z 11. místa. Vandoorne se na začátku závodu propadl kvůli neplánované zastávce v boxech a závod nakonec dokončil na předposledním 16. místě . Po další nepovedené kvalifikaci na Velkou cenu Francie, kdy jezdci dosáhli jen na 16. (Alonso) a 17. (Vandoorne) místo přiznal McLaren, že nedokáže najít příčinu svých problémů ve větrném tunelu. Z tohoto důvodu musí tým experimentovat s novými aerodynamickými součástmi během závodních víkendů, přičemž místo vývoje se soustředí na hledání tohoto problému . I přes problémy předních vozů dokončil Vandoorne závod na 12. místě. Alonso na konci závodu zajel do boxů z posledního místa a byl klasifikován jako šestnáctý . V druhé čtveřici závodů tedy tým získal pouhé čtyři body. V Rakousku Alonso konečně opět bodoval, přičemž po startu z boxové uličky dosáhl na 8. místo. Vandoorne se po kolizi s Gaslym v prvním kole propadl na konec závodního pole a nakonec závod nedokončil. I přes bodový zisk zásluhou odpadnutí mnoha rychlejších vozů se tým propadl na 6. místo v poháru konstruktérů .\n\nPár dnů po tomto poklesu oznámil McLaren rezignaci svého závodního ředitele Érica Boulliera. Výkonný ředitel týmu Zak Brown označil příčiny nedostatečné výkonnosti jako \"systematické a strukturální\". V rámci změny struktury vedení jeho pozici nepřebírá jeden člověk, ale je rozdělena mezi vícero osob . Brown také přiznal, že letošní monopost má méně přítlaku než loňský a doplnil, že loňské šasi rozhodně nebylo nejlepší. Dále prohlásil, že cesta k nápravě bude dlouhá a návrat do čela může trvat i roky . Tyto změny opět obnovily spekulace, že nízká výkonnost týmu v posledních letech byla vinou samotného McLarenu a nikoliv Hondy .\n\nV Silverstone startovali Alonso a Vandoorne z 13. a 17. pozice a po závodě ovlivněném dvěma výjezdy Safety Caru dojeli na 8. a 11. místě . I přes tento bodový zisk se tým propadl na 7. místo v poháru konstruktérů. Velkou část pátečních tréninků na Grand Prix Německa tým věnoval testování nových dílů a nastavení pro nadcházející Grand Prix Maďarska, který by měl monopostu MCL33 vyhovovat . I přes nadějnou kvalifikaci Alonsa na 11. místě tým nedokázal bodovat, především z důvodu nevhodně zvolené strategie v době, kdy na Hockenheimringu začalo pršet . Před závodem v Maďarsku uvedl Alonso, že 70% vývoje je již zaměřeno na vůz pro rok 2019. Zároveň doplnil, že i přes velké množství zkoušených dílů a výzkumů v rámci tréninků zůstávají vylepšení dovezená do Španělska jediná významná, které letos tým dovezl na trať a fungují . Tým se také rozhodl vyměnit Vandoornovo šasi za starší z počátku sezóny, jelikož tým nedokázal určit příčinu aerodynamických problémů na jeho vozu . V deštěm silně ovlivněné kvalifikaci na Hungaroringu kvalifikoval Alonso na 11. a Vandoorne na 16. místě . Díky vhodné strategii, při které oba vozy měly velmi dlouhý první stint, a dobré rychlosti na čerstvém vzduchu poté co ostatní jezdci zajeli do boxů se podařilo oběma vozům získat několik pozic a v 50. kole závodu kroužily v těsném závěsu na 8. a 9. místě. Zatímco Alonso osmou pozici udržel až do konce závodu, Vandoorne musel odstoupit pro poruchu převodovky .\n\nBěhem letní pauzy změnil tým Force India majitele, přičemž formálně původní tým zaniknul a do F1 vstoupil jako nová entita. Z tohoto důvodu přišel o všechny body a McLaren se posunul na 6. příčku v poháru konstruktérů . Po další nevydařené kvalifikaci v Belgii startoval Alonso z 14. pozice díky velkému množství penalizací, Vandoorne startoval kvůli nejpomalejšímu času v kvalifikaci a následné výměně pohonné jednotky poslední . Zvolená strategie nebyla úspěšná a Vandoorne dokončil závod jako poslední na 15. místě. Alonso závod nedokončil po nehodě v prvním kole . Problémy s aerodynamickým tunelem i nadále brání týmu vyvíjet svůj monopost . V Itálii startovaly jezdci z 13. (Alonso) a ze 17. (Vandoorne) místa díky penalizacím ostatních . Alonso opět odstoupil, zatímco Vandoorne dokončil závod na 12. místě (po diskvalifikaci Grosjeana) . Po slibném začátku sezóny se výkonnost monopostu MCL33 značně propadla, především kvůli pokračujícím problémům s větrným tunelem, ale také kvůli nižší spolehlivosti .\n\nCharakteristiky okruhu v Singapuru umožnily návrat na bodované pozice, kdy Alonso po startu z 11. místa dokončil na 7. místě. Vandoorne taktéž získal v závodě několik pozic, ovšem po startu z 18. místa dojel pouze dvanáctý . Alonso tento výsledek označil za \"malé vítězství\" a zdůraznil, že závod dokončily všechny vozy \"nejlepší trojky\" Mercedes, Ferrari a Red Bull . Sportovní ředitel Gil de Ferran před závodem v Rusku potvrdil, že McLaren se chystá nasadit zlepšení pro snížení aerodynamického odporu a nastavení z Monzy . Ani tyto změny ovšem nepomohly a oba jezdci dokončili závod mimo bodované pozice . Před závodem v Japonsku se objevily spekulace, že McLaren včas neinformoval Pirelli o své volbě pneumatik pro závody v Belgii a Japonsku a proto dostal pneumatiky dle základního rozdělení Pirelli. Gil de Ferran tyto spekulace vyvrátil a uvedl, že příčinou tohoto nevhodného výběru je špatné pochopení chování vozu. Tým původně myslel, že monopost MCL33 funguje lépe s tvrdší směsí pneumatik. Tento výběr proběhl ještě před odchodem Erica Boulliera . Výkonnost týmu se v Japonsku nezlepšila a oba vozy opět dojely mimo bodované pozice, přičemž Alonso dostal penalizaci 5 sekund po zkrácení tratě v úvodu závodu . Před závodem v USA přiznal De Ferran, že tým zaostal ve vývoji letošního vozu a nyní se již soustředí na vývoj monopostu pro další sezónu. V rozhovoru také vyzdvihnul novou strukturu týmu, která vznikla po personálních změnách během sezóny po odhalení nedostatků vozu MCL33 . V Americe tým opět nebodoval i přes diskvalifikaci Estebana Ocona a Kevina Magnussena. Alonso závod nedokončil po kolizi v prvním kole. Vandoorne závod dokončil na třináctém místě a po uvedených diskvalifikacích se posunul na 11. příčku . V Mexiku tým získal další 4 body zásluhou Vandoorna, který bodoval poprvé od Velké Ceny Ázerbájdžánu. Alonso v prvním kole zachytil trosky z vozu Estebana Ocona což vedlo k poškození chlazení a následnému odstoupení ve 4. kole . V Brazílii tým opět nebodoval . Před posledním závodem sezóny a tedy i posledním závodem Fernanda Alonsa ve Formuli 1 představil McLaren unikátní jednorázové zbarvení pro jeho vůz, které vychází z barev Alonsova rodného regionu Asturie . V posledním závodě McLaren nepřekonal očekávání a oba jezdci opět skončili mimo bodované pozice. Ve snaze dotáhnout Magnussena jedoucího na 10. pozici dostal Alonso v závěru závodu tři penalizace za zkracování trati. Poté se Alonso přidal k Hamiltonovi a Vettelovi v rámci oslav a rozhovorů na cílové rovince .\n\nPo ukončení sezóny byl zůstal tým na okruhu v Abú Zabí a v rámci dvou testovacích dnů si vůz MCL33 vyzkoušel Lando Norris a Carlos Sainz Jr., kteří budou za McLaren závodit v příští sezóně. Oba jezdci zajeli během těchto dvou dnů dohromady 286 kol .\n\nPo nejhorší sezóně ve své historii dosáhl McLaren značného zlepšení a ziskem 62. bodů obsadil v poháru konstruktérů 6. příčku. Nebýt vyloučení \"původního\" týmu Force India během sezóny, byl by McLaren sedmý. Toro Rosso, které od McLarenu převzalo motory Honda kleslo ze 7. na 9. příčku. Předseda skupiny McLaren uvedl, že změna dodavatele motorů vyšla tým na přibližně 100 milionů dolarů. Zároveň prohlásil, že i přes respekt k Hondě spolupráce nefungovala a změna musela přijít. McLaren dle něj odhalil příčinu svých aerodynamických problémů až během letní přestávky, kdy už nebylo možné problém vyřešit. Personální změny v týmu a také brzký start vývoje vozu pro další sezónu tak dává naději na další posun vpřed.\n\nI přes výše uvedené zlepšení vůz MCL33 nesplnil očekávání. Většinu bodů získal tým v úvodu sezóny, kdy dokázal využít strategické chyby svých soupeřů. Nicméně i přes dobré výsledky již tehdy bylo patrné, že vůz nemá dostatečnou závodní a především kvalifikační rychlost. Problémy s aerodynamickým tunelem znamenaly, že tým začal zaostávat ve vývoji a také, že čas v trénincích musel věnovat ověřování nových dílů a hledání problémů. Vývoj vozu pro další rok zahájil McLaren velmi brzy. Tyto faktory vedly k postupnému poklesu relativní výkonnosti vozu MCL33. Nejlepší výsledek z tříletého novodobého partnerství McLaren-Honda získal vůz MP4-31, se kterým McLaren získal taktéž na 6. pozici v poháru konstruktérů avšak s větším ziskem 76. bodů.\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "1372646", "url": "https://cs.wikipedia.org/wiki?curid=1372646", "title": "Čchö Če-u", "text": "Čchö Če-u\n\nČchö Če-u (, 18. prosince 1824 Kjongdžu – 15. dubna 1864 Tegu) byl korejský náboženský vůdce. V rámci kritiky zahraničních kulturních vlivů a kritiky nedostatků ve vládě dynastie Čoson založil v roce 1860 náboženské hnutí Tonghak. Protože hnutí hlásalo demokracii a vedlo k rolnickým povstáním, byl koncem roku 1863 uvězněn, následně souzen a v dubnu 1864 v Tegu popraven stětím.\n\nJím založené náboženské hnutí ale přežilo, vedlo k dalším povstáním a až začátkem 20. století z něj vznikl čeondoismus, který zdůraznil náboženské aspekty a upozadil politické.\n"}
{"id": "1372650", "url": "https://cs.wikipedia.org/wiki?curid=1372650", "title": "Termodynamika černých děr", "text": "Termodynamika černých děr\n\nVe fyzice je termodynamika černých děr oblastí výzkumu, která hledá sjednocení termodynamických zákonů s existencí horizontu událostí černé díry. Podobně jako studium mechaniky vyzařování černého tělesa vedlo k teorii kvantové mechaniky, tak úsilí pochopit mechaniku černých děr má velký dopad na pochopení kvantové gravitace, vedoucí k formulaci holografického principu.\nJediný způsob jak dodržet 2. termodynamický zákon je připustit, že černé díry mají entropii. Pokud by černá díra neměla žádnou entropii, tak by bylo možné porušit 2. termodynamický zákon jednoduše vhozením hmoty do černé díry. Nárůst entropie černé díry by více než vykompenzoval pokles entropie nesené pohlceným objektem.\n\nVycházejícím z teorií ověřených Stephenem Hawkingem se Ja'akov Bekenstein domníval, že entropie černé díry je přímo úměrná ploše jejího horizontu událostí děleného Planckovou plochou. Beckenstein pokládal (½ ln 2) / 4π za konstantu proporcionality, zároveň tvrdil, že pokud konstanta není přesně tato, musí tomu být velmi blízká. Následující rok Hawking prokázal, že černé díry vyzařují tepelnou Hawkingovu radiaci odpovídající určité teplotě (Hawkingovo teplotě). Použitím termodynamického vztahu mezi energií, teplotou a entropií, byl Hawking schopen potvrdit Bekensteinovu domněnku a opravit konstantu proporcionality na 1/4:\n\nKde k je Boltzmannova konstanta a formula_2 Je Planckova délka. Spodní index BH znamená buď black hole = černá díra nebo Bekenstein-Hawking. Entropie černé díry je přímo úměrná ploše jejího horizontu událostí a fakt, že entropie černé díry je zároveň maximální entropie, která může být obsažena v Bekensteinově hranici, byl hlavním důvodem, který vedl k holografickému principu.\n\nAčkoliv Hawkingovy výpočty poskytly další termodynamické důkazy pro entropii černé díry, do roku 1995 nebyl nikdo schopen udělat kontrolovaný výpočet entropie černé díry na základě statistické mechaniky, která spojuje entropii s velkým počtem mikrostavů. Ve skutečnosti, tzv. teorie bez vlasů zdánlivě předpokládala, že černé díry mají jen jeden mikrostav. Situace se změnila v roce 1995, kdy Andrew Strominger a Cumrun Vafa vypočítali správnou BH entropii supersymetrické černé díry v teorii strun použitím metod založených na D-membránách. Jejich výpočet následovalo několik podobných výpočtů entropie velkých, extrémních a téměř extrémních černých děr a výsledek se vždy shodoval Bekenstein-Hawkingovo rovnicí.\nCyklická kvantová gravitace, jako hlavní oponent teorie strun, také nabízela výpočet entropie černé díry. Tento výpočet potvrzuje, že entropie je přímo úměrná povrchu oblasti, s konstantou úměrnosti závislou od jediného volného parametru v CKG, Immirziho parametru.\n\nČtyři zákony mechaniky černé díry jsou fyzikálními vlastnostmi černé díry, které by měly splňovat. Zákony, analogicky k zákonům termodynamiky, byly objeveny Brandonem Carterem, Stephen Hawking a Jamesem Bardeen.\n\nZákony mechaniky černé díry jsou vyjádřeny v geometrizovaných jednotkách.\n\nHorizont statické černé díry má konstantní povrchovou gravitaci.\n\nMáme\nKde M je hmotnost, A je plocha horizontu, Ω je úhlová rychlost, J je úhlový moment, Φ je elektrostatický potenciál, k je povrchová gravitace a Q je elektrický náboj.\n\nPlocha horizontu je neklesající funkcí času.\nTento zákon byl nahrazen Hawkingovým objevem záření černých děr, které způsobuje úbytek hmoty i zmenšení plochy horizontu v čase.\n\nNelze vytvořit černou díru s nulovou povrchovou gravitací. K = 0 nelze dosáhnout.\n\nNultý zákon je analogický k nultému zákonu termodynamiky, který říká, že teplota tělesa v tepelném equlibriu je konstantní v každém bodě tělesa. Tvrdí, že povrchová gravitace je analogická k teplotě. T konstanta tepelného Equilibria v normálním systému je analogií k K konstantě pro horizont statické černé díry.\n\nLevá strana, dM, je změna hmotnosti / energie. I když první člen nemá momentálně zřejmou fyzikální interpretaci, tak druhý a třetí člen na pravé straně reprezentuje změny v energii, následkem rotace a elektromagnetismu. Analogicky, první termodynamický zákon představuje zachování energie, které na pravé straně obsahuje TDS.\n\nDruhý zákon představuje teorii Hawkingovy plochy. Analogicky, druhý termodynamický zákon tvrdí, že změna entropie v izolovaném systému bude větší nebo rovna 0 pro spontánní proces, předpokládá spojení mezi entropií a plochou horizontu událostí černé díry.\n\nExtrémní černá díra má nulovou povrchovou gravitaci. Tvrzením, že K se nesmí rovnat 0 je analogické k třetímu termodynamické zákonu, který tvrdí, že entropie systému v absolutní nule je konstanta. Protože systém v absolutní nule existuje v základním stavu.\n\nNásledně dS dosáhne 0 při 0K, ale S samotná také dosáhne 0, přinejmenším v pro dokonale krystalické látky. Nejsou známy žádné experimentální potvrzeno porušení zákonů termodynamiky.\n\nČtyři zákony mechaniky černé díry tvrdí, že je možné vypočítat povrchovou gravitaci černé díry z teploty a plochy horizontu událostí s entropií. Pokud uvažujeme o černé díře klasicky, pak má nulovou teplotu a podle teorie černé díry nemají vlasy i nulovou entropii a zákony mechaniky černé díry zůstávají analogické. Přesto, když zvážíme i kvantově mechanické efekty, přijdeme nato, že černá díra vyzařuje tepelné záření o teplotě\n\nformula_5.\n\nZ prvního zákona mechaniky černé díry, to ovlivní multiplikativní konstantu BH entropie která je\n\nHawking a Page poukázali na to, že termodynamika černé díry je více obecná jako černé díry, a že kosmologický horizont událostí má také entropii a teplotu.\n\n\n\n"}
{"id": "1372653", "url": "https://cs.wikipedia.org/wiki?curid=1372653", "title": "Cihelná (Praha)", "text": "Cihelná (Praha)\n\nCihelná ulice na Malé Straně v Praze tvoří oblouk, který začíná a končí na ulici U lužického semináře. Pro kvalitní hlínu tu koncem 18. století vznikla Hergetova cihelna, dnes zde sídlí muzeum Franze Kafky a Pražský kabinet šperků. Oproti cihelně na čísle 3 je restaurace Malostranská pivnice, která v roce 2009 získala 1. místo v anketě Pub Guide.\n\nV prostoru ulice se od středověku těžila hlína na výrobu cihel a střešních tašek. V roce 1781 tu založil cihelnu český inženýr, matematik a podnikatel Franz Anton Leonard Herget (1741–1800). Názvy ulice se měnily:\n\n"}
{"id": "1372654", "url": "https://cs.wikipedia.org/wiki?curid=1372654", "title": "Divadelní (Praha)", "text": "Divadelní (Praha)\n\nDivadelní ulice na Praze 1 vede od Masarykova nábřeží kolem Národního divadla k Betlémské ulici. Středem ní prochází Národní ulice, která ji dělí na jižní část v Novém Městě a severní část ve Starém Městě. V jižní části téměř celou západní stranu tvoří budova Národního divadla, které má vchod z Národní ulice. V severní části nahoře tvoří západní stranu Park Národního probuzení s novogotickou památkou Krannerova kašna. V roce 2013 došlo v ulici pro porušení stavebních norem v roce 1980 k explozi plynu, při které se zranilo 43 osob a hlášené škody byly asi 275 milionů korun.\n\nVe středověku bylo v okolí ulice neregulované vltavské nábřeží a vedla tady cesta z Podolí a od Vyšehradu. Názvy ulice se měnily:\n\n"}
{"id": "1372655", "url": "https://cs.wikipedia.org/wiki?curid=1372655", "title": "Hroznová (Praha)", "text": "Hroznová (Praha)\n\nHroznová ulice na Malé Straně v Praze spojuje ulici U Sovových mlýnů a náměstí Na Kampě. Název ulice je odvozen od domu U Zlatého hroznu na čísle 2. Na západní straně vede můstek přes kanál Čertovka na Velkopřevorské náměstí, kde je slavná Lennonova zeď. Je to nejstarší můstek přes kanál zvaný můstek u Velkopřevorského mlýna. Novší název je \"Můstek zamilovaných\", protože tu zamilované páry nechávají zámek a klíč hází do vody podle tradice z italského Milvijského mostu. V barokní stavbě Hummelův dům na čísle 1 bydlel významný český výtvarník, spisovatel a režisér animovaných filmů Jiří Trnka.\n\nOd středověku byl prostor ulice u řeky využíván na stavbu mlýnů. V první polovině 12. století za vlády českého knížete Vladislava I. tu maltézští johanité vybudovali Velkopřevorský mlýn. Původní název ulice byl \"Na Kampě\", současný název se používá od roku 1870 podle původně renesančního domu U Zlatého hroznu, barokní přestavba přidala severní a jižní křídlo a v roce 1853 byl rekonstruován ve stylu klasicizmu.\n\n"}
{"id": "1372656", "url": "https://cs.wikipedia.org/wiki?curid=1372656", "title": "Karmelitská", "text": "Karmelitská\n\nKarmelitská ulice na Malé Straně v Praze spojuje křižovatku ulic Újezd a Harantova s Malostranským náměstím. Na začátku ulice je Rohanský palác, který původně ze tří budov postavil architekt Bonifác Wolmut v roce 1571. Palác byl víckrát přestavěn a dnes tu sídlí ministerstvo školství, mládeže a tělovýchovy České republiky. Na čísle 9 je kostel Panny Marie Vítězné a svatého Antonína Paduánského zvaný \"kostel pražského jezulátka\" založený v polovině 16. století. Po ulice vede tramvajová trať, součást tratě Malostranská – Bílá Hora.\n\nUlice vznikla ve středověku a byla za hradbami Malé Strany. Ve 14. století král Karel IV. rozšířil hradby až ke Smíchovu a ulice se stala součást pražského města Malá Strana. Po bitvě na Bílé hoře získal pozemky v prostorech ulice řád bosých karmelitánů, který zde založil klášter bosých karmelitánů a kostel Panny Marie Vítězné a svatého Antonína Paduánského. Od konce 17. století se původní název ulice \"K Újezdu\" změnil na \"Karmelitská\".\n\n"}
{"id": "1372657", "url": "https://cs.wikipedia.org/wiki?curid=1372657", "title": "Míšeňská (Praha)", "text": "Míšeňská (Praha)\n\nMíšeňská ulice na Malé Straně v Praze spojuje ulici U lužického semináře a Dražického náměstí. Nazvána je podle historické oblasti Míšeňsko, z které v 18. století pocházeli němečtí studenti bydlící v domě U lužického semináře. Obchodníci s realitami ji považují za nejzachovalejší barokní ulici v Praze..\nNa čísle 2 je Thunovský dům, kulturní památka České republiky od roku 1958.\n\nVýznam prostoru ulice byl dán blízkostí biskupského dvora a kamenného Karlova mostu. Roku 1707 její současný průběh vytyčil architekt Tomáš Haffenecker. V 18. století byla součást staré cesty k Dolnímu přívozu u Vysokého. Názvy ulice se měnily:\n\n\n\n"}
{"id": "1372658", "url": "https://cs.wikipedia.org/wiki?curid=1372658", "title": "Petřínská (Praha)", "text": "Petřínská (Praha)\n\nPetřínská ulice v Praze 5 tvořící hranici mezi Malou Stranou a Smíchovem vede od Janáčkova nábřeží k náměstí Kinských a ulici Újezd. Za Újezdem pokračuje ulice Rošických, která vede do Petřínských sadů, od kterých je odvozen název ulice. Z jihu na sever ulicí prochází Zborovská ulice. V letech 1954–1960 tu vedla trolejbusová trať.\n\n"}
{"id": "1372659", "url": "https://cs.wikipedia.org/wiki?curid=1372659", "title": "Revoluční (Praha)", "text": "Revoluční (Praha)\n\nRevoluční ulice v Praze 1 spojuje Náměstí Republiky a Štefánikův most. Tvoří hranici mezi dvěma městskými částmi, liché adresy na západní straně patří do Starého Města a sudé adresy na východní straně jsou součást Nového Města. Magistrát připravuje rekonstrukci ulice, plánuje rozšířit chodníky a vysadit stromy. Ulice je obousměrná, pouze v úseku vjezd/výjezd z garáží-náměstí Republiky jednosměrná pro automobily ve směru nám. Republiky. Ulicí vede tramvajová trať v obou směrech. Ulice měří asi 295 m.\n\nUlice vznikla ve středověku, začátkem 17. století to byla \"blátivá strouha od Prašné brány až k Vltavě, všude jsou haldy odpadků, nános a bláto\" Názvy ulice se měnily:\n\n"}
{"id": "1372660", "url": "https://cs.wikipedia.org/wiki?curid=1372660", "title": "Řásnovka", "text": "Řásnovka\n\nUlice Řásnovka na Starém Městě v Praze vede od Haštalského náměstí ke křižovatce ulic Lannova, Revoluční a Štefánikův most. Nazvána je podle hejtmana strahovského kláštera Jana Řásného z Řásnova, který bydlel v sousední ulici Za Haštalem na čísle 3. Na čísle 8 je funkcionalistický kancelářský dům, dnes tu má sídlo Technická správa komunikací hl. m. Prahy. Na ulici roste jediný památný dub ve Starém Městě, jeho věk je přibližně 165 let.\n\nUlice původně měla tvar oblouku, který spojoval Haštalské náměstí s Hradební ulicí, po pražské asanaci je její tvar nepravidelný. Názvy ulice se měnily:\n\n"}
{"id": "1372661", "url": "https://cs.wikipedia.org/wiki?curid=1372661", "title": "U lužického semináře", "text": "U lužického semináře\n\nUlice U lužického semináře na Malé Straně v Praze vede od Karlova mostu obloukem za Čertovkou k Letenské ulici a Mánesovu mostu. Většina domů zde je památkově chráněna od roku 1964. Název nese podle Lužického semináře, který v těchto místech založili v 1. polovině 18. století bratři Šimonové z Horní Lužice. V ulici se nachází vchod do Vojanových sadů, které obklopuje vysoká zeď právě z ulice U lužického semináře.\n\nNázev ulice je odvozen od Lužického semináře, který zde stojí od roku 1728. Ne vždy se však ulice jmenovala U lužického semináře. Dříve nesla název \"Dolejší Mostecký plácek\". Jak dokládají císařské otisky map stabilního katastru Čech z roku 1852, jednotlivé části ulice nesly rozličná pojmenování. Okolí v bezprostřední blízkosti Karlova mostu se nazývalo \"Pod mostem (Unter der Brücke)\", a to až k domům čp. 111 a 114 (pokud vycházíme z číslování domů uvedeném na císařském otisku). Z tohoto místa k domu čp. 139 nesla název \"Nová ulice (Neue Gasse)\" a od tohoto bodu směrem k dnešnímu Klárovu \"Lodní (Schiffs Gasse)\", někdy se taktéž uvádí Na břehu. Okolí domu čp. 111/44 se říkávalo \"Plac\" \"u staré zbrojnice\", jelikož zde sídlila zbrojnice. Později ji vystřídala káznice a nakonec dokonce jatka. Jméno \"Lužická\" nesla celá ulice až od roku 1870, \"U lužického semináře\" (taktéž U lužického semináře) pak od roku 1947, tedy v takové podobě, jakou má dodnes.\n\nPozdně renesanční dům z konce 16. století s fragmenty renesanční nástěnné malby Daniela Alexia z Květné. Kromě renesančních maleb a sklepů je pro budovu charakteristická i barokní soška Jana Nepomuckého, pravděpodobně z 18. století. Údajně až do těchto míst dříve sahala zahrada arcibiskupského dvora.\n\nDům U Tří pštrosů bývá nazýván taktéž Fuchsovský, podle majitele Jana Fuchse, obchodníka s pštrosími pery, který dům vlastnil v 16. století. Ten nechal dům přestavět, rozšířit, ale i vyzdobit renesančními malbami. Během švédského obléhání Prahy v roce 1648 byl dům poničen. Roku 1657 jej opravil další z majitelů, Jan Jiří Stublinger z Liebenwerdu, který dům zakoupil již v roce 1630. Kromě opravy byla budova rozšířena nejen o 3. patro, ale i o významné štíty. V 70. letech 20. století proběhla kompletní rekonstrukce domu na hotel, který je v provozu dodnes.\n\nÚdajně zde v 1. polovině 18. století otevřel první pražskou kavárnu Armén Georgius Deodatus. Později se přesunul do domu U Zlatého hada na Starém Městě. \n\nDům U Zlatého kloboučku, též U Modrého lva či dům Kotlářovský, je renesanční dvoukřídlý měšťanský dům z poslední čtvrtiny 16. století. Unikátní je zejména tím, že v gotických sklepech budovy je zastavěn jeden z oblouků Juditina mostu. Gotické jádro domu je dodnes zachováno v obvodovém zdivu severního sklepa.\n\nRenesančně přestavěn a rozšířen byl v 16. století. V této době byl také zastavěn oblouk Juditina mostu. Postupně byly odprodávány části domu, které dnes tvoří samostatné jednotky, konkrétně čp. 78 a 76/3. Jižní křídlo budovy bylo přistavěno v dobách baroka na prvním pilíři Juditina mostu.V klasicistním stylu bylo v 18. století přistavěno 3. patro, upravena vnitřní dispozice pater a fasáda jižního křídla, která představuje nynější podobu. V 60. letech 20. století byl dům zrekonstruován pro ministerstvo dopravy.\n\nBarokní, klasicistně přestavěný měšťanský dům byl původně součástí domu U Zlatého kloboučku (čp. 77/3). Ve sklepě se nachází první oblouk Juditina mostu. Barokní přízemní dům byl vystavěn v 18. století, přidání 1. patra a úprava klasicistní fasády proběhly v 19. století. Do dnešní podoby byl dům upraven v roce 1873, kdy došlo k rozšíření o 2. patro a také k vnitřním úpravám.\n\nPůvodně složený ze dvou samostatných renesančních domů, západní části domu U Zlatého kloboučku ze 16. století a východní části, domu U Zlaté hvězdy. Ten byl však patrně vystavěn až v 17. století. Roku 1836 došlo podle plánu stavitele Vincence Kulhánka ke zbourání přední části domu U Zlatého kloboučku a propojení s domem U Zlaté hvězdy. V této podobě známe dům dodnes, až na nástavbu dvorního křídla, kterou provedl dle vlastního projektu roku 1855 Václav Duda. V domě U Zlaté hvězdy bydlel František Antonín Zeman, spisovatel, učitel a ředitel měšťanské školy.\nDům U Tří měsíců, dříve nazýván Bublův dům, je renesanční novostavba z roku 1583, která byla v 19. století klasicistně upravena podle plánu stavitele A. Landy. Díky zakřivené fasádě vytváří nároží uličního bloku v předpolí Karlova mostu. Právě od tohoto místa byla část ulice pojmenována jako \"Neue Gasse\" (Nová ulice).\n\nPůvodní dům U Tří měsíců stál naproti tomu dnešnímu (čp. 83/9). Jednalo se o barokní dům, který byl zbourán v roce 1905 ve prospěch rozšíření ulice směrem na Kampu.\n\nDům U Tichonovských, někdy označován také jako dům U Hnědého koníčka nebo U Svatošů. Stejně jako ostatní domy podél Čertovky vznikl v 16. století, a to v místech, kde se dříve rozléhala zahrada arcibiskupského paláce. Ve 30. letech 18. století byl přestavěn na dvoupatrový barokní dům, ke konci století rozšířen o 3. patro a na přelomu 18. a 19. století upraven do klasicistní podoby. Dnes je zde v provozu hotel.\n\nDům U Tří růží či U Tří havranů je barokní objekt postavený v letech 1705-1706. Roku 1704 parcelu zakoupili bratři Šimonové z Horní Lužice a založili zde kolej pro lužické studenty teologie. Tomuto účelu dům sloužil až do roku 1728, kdy došlo k dokončení sousední stavby Lužického semináře a tedy i přesunutí do těchto prostorů. Po roce 1728 došlo také ke klasicistním stavebním úpravám v podobě dvorního křídla, ale i k prodeji rodině Demartini. V 19. století byl dům součástí mydlářské manufaktury.\n\nBarokní dům z 1. poloviny 18. století, roku 1800 rozšířen dle návrhu Ignáce Jana Nepomuka Palliardiho o 3. patro v klasicistním stylu. Na průčelí domu se nachází ve štukovém oblamovém rámu malovaná postava sv. Jana Nepomuckého.\n\nBarokní stavba z konce 18. století. Záznamy o dřívějších či pozdějších úpravách nejsou dochovány. Informace máme až o změnách v roce 1906, kdy došlo k zastropení dvorku pro potřeby dílny a zasklení pavlače ve dvoře.\n\nKlasicistně novorenesanční třípatrový dům, který vznikl jako novostavba v letech 1879-1880 podle plánu Františka Václavíka. Původně stál na jeho místě renesanční dvoupatrový a dvoutraktový dům. Dříve údajně dům sloužil jako mýtnice.\n\nBarokní budova sloužila v minulosti jako kolej pro studenty z Horní Lužice, kteří odtud docházeli na Malostranské gymnázium či do Klementina na jezuitskou univerzitu. Lužický seminář byl otevřen roku 1728, ačkoli její výstavba začala již v roce 1726. O její vznik se zasadili bratři Šimonové, kněží z Horní Lužice, kteří zde zakoupili v roce 1716 parcelu, na které později vybudovali konvikt. Ačkoli neexistují dokumenty o přestavbě, mluví se o významné úpravě průčelních fasád v 60.-70. letech 18. století, která bývá připisována Kiliánu Ignáci Dientzenhoferovi na základě srovnání s jinými architektonickými počiny na Malé Straně (které jsou však mnohdy také jen domněnkami).\n\nJedná se o dvoukřídlou budovu se hlavním průčelím obracejícím se do ulice U lužického semináře, boční a zadní fasádou do ulice Míšeňské a zbývající fasádou do nepravidelného dvorku. Na nároží je umístěna socha sv. Petra lužickosrbského sochaře Matouše Václava Jäckla, symbolizující paralelu s kapitulou v Budyšíně. Dveře jsou původní, a to včetně nadsvětlíku. Ve třech osách risalitu jsou zvlněné nadokenní římsy v podobě trženého lichoběžníků, který kryje kartuš s chronogramem.\n\nV Lužickém semináři byl roku 1846 založen první slovanský studentský spolek Serbowka v Praze významný pro rozvoj lužických Srbů, jak dokládá dvojjazyčná pamětní deska umístěná na fasádě domu. Na ní se můžeme dočíst taktéž o samotném vzniku semináře. Jako lužický odkaz zde také dodnes sídlí Hórnikova knihovna, která se specializuje na sorabika. Stavba disponuje ještě jednou deskou, a tou je směrovka (dnes bohužel v nečitelném stavu) na rohu Míšeňské ulice obsahující nápis \"СМИХОВ\", tedy v azbuce \"Smíchov\". Jedná se o připomínku květnových dní roku 1945.\n\nV současnosti v budově sídlí Společnost přátel Lužice, kancelář svobodného státu Sasko v Praze a Národní akreditační úřad pro vysoké školství.\n\nKlasicistní novostavba z roku 1843 vídeňského architekta Martina Hausknechta.\n\nThunovský dům, také Vysoký či Panský dům, je pozdně renesanční stavba z počátku 17. století na nároží ulic U lužického semináře a Míšeňské, která byla později barokně rozšířena a klasicistně upravena do dnešní podoby. V 90. letech 20. století proběhla rekonstrukce, během níž byly strženy pavlače.\n\nPodle dostupných informací byl dříve v Thunovském domě hostinec:\n\n\"\"Vedle jest Lužický semináře při Míšeňské ul., za níž č. 92-15 jest hospoda v panském či vysokém domě. Býval tu dům roku 1660 Víta de Verni, pak hrab. Thuna, a zahrada jeho se táhla k záp. do nynější ulice Míšeňské. Za Schallera tu bydlil znamenitý kamenorytec Jan Kaulfuss. Za ním jest vysoká zeď zahrady Angl. panen a na ní jediná oasa na dlouhé, nepěkné stěně proti č. 110-42 nad zavřenými vraty socha sv. Josefa. Domy na východní straně všecky sahají vzadu k Čertovce a jsou s té strany velmi malebné.\"\" \n\nRenesanční dům již ze 2. poloviny 16. století, upravený na počátku 17. století do pozdně renesanční podoby, která byla ponechána. Jedná se o jednu z nejstarších budov ulice.\n\nVrcholně barokní stavba z 1. poloviny 18. století vzniklá na základech obvodového zdiva a klenby sklepa ze 2. poloviny 16. století. V pozdním klasicismu bylo upraveno průčelí domu.\n\nStavba ze 2. poloviny 16. století. Původně vznikl jako součást domu čp. 97/III, k rozdělení došlo v 17. století. Roku 1934 prošel dům kompletní rekonstrukcí, při které bylo ponecháno pouze původní průčelí domu.\n\nDům U Tří zelených křížků nebyl jen bydlištěm Anny Holinové, první lásky Jana Nerudy, ale také významným místem diskuzí předních českých literátů (viz kapitola Literární život v ulici U lužického semináře).\n\nVelký Jelenovský dům byl zbourán roku 1888 a na jeho místě postaven park, který je zde i dnes. Jednalo se o čtyřkřídlou barokní budovu. V 17. století ji údajně vlastnil Viktorin z Valdštejna.\n\nDům U Krucifixu, někdy nazýván též U barvířů či U Burianů je renesanční budova, v době baroka rozšířena o další patro. Jedná se pravděpodobně o nejstarší stavbu ulice. Zároveň se jako jediný z objektů ulice zachoval na snížené úrovni.\n\nV domě U Krucifixu žil a roku 1980 zemřel básník Vladimír Holan, jak dokládá pamětní deska umístěna na fasádě domu. Žil zde se svojí ženou Věrou a dcerou Kateřinou od konce 60. let.\n\nDům U Hellerů, někdy též U Hallerů či U Hájků, je vrcholně barokní stavba z 1. poloviny 18. století na základech renesančního domu, v 19. století upravena klasicistně.\n\nPozdně klasicistní dvoupatrový řadový dům, který vznikl v letech 1808-1823 podle návrhu Ignáce Palliardiho přestavbou původně renesančního domu ze 2. poloviny 16. století.\n\nNa místě stál již před rokem 1620 pozdně renesanční dům, který byl na konci 17. století od základu přestavěn v období raného baroka. Na konci 19. století bylo přistavěno dvorní křídlo a upraveno hlavní průčelí. Architektonicky hodnotná novobarokní fasáda zůstala stavbě dodnes.\n\nPo levé straně domu vede soutka, která je známá jako tzv. nejužší pražská ulička.\n\nJedná se o bývalou barokní cihelnu tvořící komplex více jednotlivých budov, kterou zde uvedl do provozu roku 1781 její majitel Leonard Herbert. Roku 1796 došlo k radikální přestavbě hlavní uliční budovy, kterou vedl architekt Josef Zobel. Ve stylu pozdního klasicismu byla upravena v polovině 19. století podle plánu Kašpara Předáka, na konci téhož století byla doplněna o novorenesanční detaily. V městském prostoru vytváří cihelna zajímavý prvek, jednotlivé budovy mají vlastní architektonickou hodnotu.\n\nPůvodně renesanční, barokně rozšířený dům na nepravidelném půdorysu. V 50. letech 20. století prošel radikální rekonstrukcí, která výrazně pozměnila předchozí charakter stavby, zůstal jen základní obrys masivní zdi.\nPozdně klasicistní novostavba ze 30. let 19. století s fragmenty starších (patrně barokních) konstrukcí v přízemí. Roku 1992 byla upravena na hotel, který je zde stále v provozu.\n\nPrvotně renesanční, barokně rozšířený domek, který byl v roce 1853 zbourán a na jeho místě vystavěn nový, pozdně klasicistní. Na počátku 20. století došlo k úpravám ve stylu secese a na konci téhož století k rekonstrukci pro ubytovací zařízení a restauraci.\n\nTřípatrový dům na renesančních základech s barokním rozšířením. Dnešní podoba je výsledkem kompletní rekonstrukce v polovině 19. století v novogotickém stylu.\n\nVrcholně barokní novostavba z 20. let 17. století podle plánu významného pražského architekta Filipa Spannbruckera. Dům má renesanční původ s barokními přestavbami, který však v roce 1720 vyhořel a na jeho fragmentech vznikl objekt nový.\n\nV jádru renesanční dům, přestavěn v baroku a do dnešní podoby upraven v klasicismu. V 90. letech 20. století došlo k rekonstrukci ve prospěch restauračního zařízení. Údajně v tomto domě bydlel pražský stavitel Filip Spannburker, autor vedlejšího domu (čp. 108).\n\nDům na renesančním základu stojí na severním nároží bloku. Byl přestavěn v raném baroku a do dnešní podoby upraven klasicistně. Oproti jiným domům v ulici je výrazně nižší.\n\nČtyřkřídlá raně barokní novostavba vybudovaná v 50. letech 17. století na renesančním objektu. Dnešní klasicistní podobu nese zejména na základě přestavby z 80. let 18. století. V počátcích fungoval objekt jako zbrojnice. Když došlo k přesunutí zbrojnice na Újezd do Michnova paláce, sloužila budova v letech 1780-1789 jako donucovací pracovna. Roku 1833 prodala obec budovu cechu řezníků. Ti zde zřídili jatka, která byla v provozu do roku 1896.\n\nBarokní dům z počátku 18. století, na konci téhož století upraven do dnešní podoby.\n\nDům U Mariánského obrazu či U Růžence je spojen ze dvou klasicistních domů z 18. století. Na místě dnešních objektů stály staré zástavby poblíž kostela sv. Petra a Pavla v Rybářích, které jsou zmiňovány již v roce 1653. Roku 1829 byl pravděpodobně postaven dům po levé straně (čp. 114) a ve 40. letech přistavěn druhý (čp. 113). K drobným úpravám došlo v 80. letech 19. století a několikrát v 1. polovině století dvacátého. V roce 1946 došlo ke sloučení obou objektů, přičemž zaniklo čp. 113.\n\nRenesanční dům z 1. třetiny 17. století byl upraven v baroku. Stával v bezprostřední blízkosti kostelíku sv. Petra a Pavla v Rybářích. V 70. letech 20. století byl radikálně přestavěn podle plánu Ing. Matašovského pro herečku Slávku Budínovou, která v tomto domě až do své smrti v roce 2002 bydlela. Od roku 2018 probíhá rekonstrukce ve prospěch soukromé společnosti, která zde chce otevřít své sídlo a muzeum výroby ovocných destilátů.\n\nRenesanční dům z 1. poloviny 17. století. Přestavbami prošel ve 20. letech 20. století, kdy byl upraven západní trakt, změněna fasáda domu a zbořena klenba v přízemí, a v 90. letech 20. století. Tehdy došlo k zastřešení dvorních pavlačí, výstavbě výtahu, vytvoření ocelové konstrukce pavlačí a schodiště ve dvoře, ke snížení výšek v 1. patře a výstavbě 2. patra v asymetricky řešené nové střeše směrem do dvora. Symbolem budovy jsou nepochybně barokní malované stropy s barevnou ornamentikou, ale i emblém zlaté lodi na fasádě domu, který byl však v roce 1994 odcizen a později nahrazen kopií.\n\nSe vznikem Lužického semináře v Praze přišla do Čech řada intelektuálů z Horní Lužice, kteří v Praze studovali a mnohdy navázali přátelské styky s českými spisovateli i vědci, mezi které patřili Jan Neruda, Václav Hanka, Josef Dobrovský, Karel Jaromír Erben nebo Jan Evangelista Purkyně.\n\nZ Lužických Srbů působících v Praze je zřejmě dodnes nejznámější teolog, spisovatel, lužickosrbský buditel a vydavatel časopisu \"Łužičan\" Michał Hórnik, podle kterého nese jméno Hórnikova lužickosrbská knihovna sídlící v budově Lužického semináře, shromažďující zejména sorabika, tedy literaturu spojenou s Horní Lužicí. Navázání lužickosrbských a českých styků dokládá např. Hórnikova báseň \"Pomněnka na hrob Václava Hanky\", ve které vzpomíná na Václava Hanku.\n\nDále z Lužických Srbů v Praze vynikl Jakub Bart-Ćišinski, který v Praze vystudoval gymnázium a teologii. Proslul jako lužickosrbský básník a dramatik.\n\nV Praze působil taktéž . V Praze vystudoval medicínu, na poli literatury proslul jako básník vlasteneckých veršů i epickými skladbami (\"Král Srbů\"; \"Král Přibyslav\"). Největší přínos však patrně zaznamenal v oblasti překladatelství, jelikož do lužické srbštiny přeložil Klicperovu veselohru \"Rohovín\" \"Čtverrohý\", která byla sehrána v roce 1862 jako první divadelní hra Lužických Srbů v historii.\n\nV Domě U Tří zelených křížků (U lužického semináře 16) bydlel František Holina, zručný kaligraf. Jeho dcera Anna Holinová byla první láskou Jana Nerudy, který do tohoto domu velice často docházel. U Holinů se scházela vybraná literární společnost, kromě Jana Nerudy kupříkladu Václav Hanka, Karel Jaromír Erben, ale i Božena Němcová, která byla údajně pro Annu velkým vzorem.\n\n\"\"Na čísle 65-18 jsou posud tři zelené křížky. Mimo stavitele, kominíky a j., jinak jinde pověděno, k nám z Vlach přicházeli též barvíři; zde posud Fr. Ferramonti. Zde bydlil výborný kaligraf, komorník generála křižovnického Fr. Holina (otec Anny, lásky Nerudovy) a u něho r. 1853 se scházeli vlastenci a spisovatelé Hanka, Erben, Krolmus, Patera, Neruda, Němcová, Heyduk, Barák a j. (viz Čermák, Květy 1895 str. 29.)\"\" \n\nV domě čp. 12 fungovala v letech 1874-1878 redakce časopisu \"Budoucnost\", jednoho z prvních dělnických periodik. Mezi zakladatele patřili Ladislav Zápotocký, který v ulici U lužického semináře také bydlel v čp. 95 a Josef Boleslav Pecka Strahovský.\n\nOd roku 1968 do své smrti roku 1980 zde žil básník Vladimír Holan, a to v domě U Krucifixu (U lužického semináře 18).\n\n\n"}
{"id": "1372662", "url": "https://cs.wikipedia.org/wiki?curid=1372662", "title": "Malá Klášterní", "text": "Malá Klášterní\n\nMalá Klášterní je asi 30 metrů dlouhá ulice na Starém Městě v Praze, která vede z Klášterské ulice do východní části areálu Anežského kláštera. Současný název dostala v roce 1930, do té doby byla součást Klášterské ulice. Na parcele číslo 838/3 je měšťanský dům U Kuchyňků, který v ústředním seznam kulturních památek má jako sídlo ulici \"Malá Klášterská\".\n\n"}
{"id": "1372665", "url": "https://cs.wikipedia.org/wiki?curid=1372665", "title": "Ohniváček černokřídlý", "text": "Ohniváček černokřídlý\n\nOhniváček černokřídlý (\"Lycaena phlaeas\") je druh malého denního motýla z čeledi modráskovitých. Plachý motýl, bystrý letec. Patří též k občasným migrantům, kteří posilují místní populace z jihu.\n\nOhniváček černokřídlý je převážně hnědožlutě zbarvený. Na předních křídlech zlatočerveně zbarvených, má černé skvrny čtyřúhelníkovitého tvaru. Okraj zadního křídla vykrojený ve tvaru širokého \"V\" nebo \"U\". Při okraji svrchní strany zadního křídla široký červený pruh. Rozpětí křídel 25–30 mm. Obě pohlaví jsou zbarvená podobně, samička je často větší velikosti.\n\nVyskytuje se v prostředí s řidší vegetací, pro tento život je dobře přizpůsoben – pískovny, polní cesty, pastviny, podél řek, rekultivované plochy. Upřednostňuje slunná teplá stanoviště s dostatkem květů. Rád se sluní na otevřených místech a dává přednost dobrému výhledu. Rychle osidluje nové biotopy – typický pionýrský druh.\n\nHolarktický. Severní Afrika, celá Evropa přes temperátní Asii až po Čukotku a Japonsko; severovýchod Severní Ameriky. V ČR hojný.\n\nDruh má podle stanoviště 2–3 generace duben až srpen. Od května do června a od konce července do konce srpna. Za slunečných dnů ho lze pozorovat ještě na podzim v polích. V teplých oblastech má i tři generace. Sameček je teritoriární. Samička klade světle zelená vajíčka jednotlivě a hustě většinou v přízemní části, ke spodním okrajům živné rostliny listů šťovíku. Upřednostňuje zejména šťovík menší (\"Rumex acetosella\"), šťovík kyselý (\"Rumex acetosa\").\n\nOd září a po přezimování do dubna a také v červnu a červenci 2–4 vzájemně se překrývající generace. Živí se na šťovíku, rdesnu a dobromysli. Široce sploštělá, malá, silná, zelená, s fialově červenými linkami na zádech a řídkým, krátkým ochlupením. Délka méně než 1,5 cm. Mladé housenky přezimují na spodní straně listů. Přezimují larvy poslední generace, většinou ve 3. svleku. Přezimovat může také dospělý motýl nebo vajíčka.\n\nŠťovík menší, šťovík kyselý, dobromysl.\n\nNepatří prozatím k ohroženým druhům.\n\n\n"}
{"id": "1372666", "url": "https://cs.wikipedia.org/wiki?curid=1372666", "title": "Lars Eidinger", "text": "Lars Eidinger\n\nLars Eidinger (* 21. ledna 1976 Berlín) je německý herec. V letech 1995 až 1999 studoval na Herecké akademii Ernsta Busche v Berlíně a později se věnoval nejprve herectví v divadle, později též ve filmu. Jedním z jeho prvních filmů byl \"See You at Regis Debray\" (2005) režiséra C. S. Leigha, v němž hrál jeho jedinou postavu. Později hrál například ve snímcích \"Všichni ostatní\" (2009), \"Modré světlo\" (2011), \"Navždy pannou\" (2015) a \"Personal Shopper\" (2016). Rovněž hrál v různých televizních seriálech, jako je například \"Babylon Berlin\" (2017).\n\n\n"}
{"id": "1372668", "url": "https://cs.wikipedia.org/wiki?curid=1372668", "title": "Seznam děl Bohuslava Martinů", "text": "Seznam děl Bohuslava Martinů\n\nSeznam děl Bohuslava Martinů je založen na databázi Institutu Bohuslava Martinů. Umožňuje třídit díla podle kategorie, podkategorie tohoto katalogu a dále podle roku vzniku a roku premiéry díla.\n\n\n"}
{"id": "1372669", "url": "https://cs.wikipedia.org/wiki?curid=1372669", "title": "IEEE P1363", "text": "IEEE P1363\n\nIEEE P1363 je standardizační projekt Institutu pro elektrotechnické a elektronické inženýrství (IEEE) pro oblast asymetrické kryptografie. Zahrnuje standardy\n\n"}
{"id": "1372671", "url": "https://cs.wikipedia.org/wiki?curid=1372671", "title": "Kancelář prezidenta Slovenské republiky", "text": "Kancelář prezidenta Slovenské republiky\n\nKancelář prezidenta Slovenské republiky plně zabezpečuje prezidentovi Slovenské republiky podmínky pro výkon ústavních pravomocí a dalších povinností spojených s prováděním funkce hlavy státu.\n\nKancelář prezidenta Slovenské republiky vznikla 1. ledna 1993 v návaznosti na vznik samostatné Slovenské republiky a zvolení prvního prezidenta Slovenské republiky Michala Kováče. Zajišťuje věci spojené s výkonem funkce a pravomocí prezidenta dané Ústavou Slovenské republiky, ústavními zákony a jinými obecně závaznými právními předpisy. Podílí se na přípravě vnitřek a zahraničněpolitických aktivit prezidenta, zajišťuje jejich protokolárně, zpracovává odborné podklady, pečuje o sídlo prezidenta Slovenské republiky a objekty, které má ve své zprávě – Prezidentský (Grasalkovičův) palác, část Karáčoniho paláce, rezidence prezidenta, zámeček Hohenlohe v Tatranské Javorině ve Vysokých Tatrách. V současnosti Kancelář prezidenta Slovenské republiky sídlí v prezidentském paláci na Hodžově náměstí v Bratislavě a v části blízkého Karáčoniho palác na Štefánikově ulici. Součástí kanceláře jsou dvě regionální pracoviště v Košicích a Banské Bystrici. V čele kanceláře prezidenta stojí vedoucí Kanceláře prezidenta Slovenské republiky, kterého jmenuje prezident.\n\n\nPrezident Slovenské republiky vykonává i funkci hlavního velitele ozbrojených sil Slovenské republiky, která mu vyplývá z Ústavy Slovenské republiky. Pro zajištění jejích úkolů slouží Vojenská kancelář prezidenta Slovenské republiky, která není součástí Kanceláře prezidenta České republiky, ale přímou složkou ozbrojených sil. Do její působnosti patří i Čestná stráž prezidenta Slovenské republiky. V čele vojenské kanceláře stojí náčelník jmenován prezidentem Slovenské republiky.\n\n\nKontakt na kancelář prezidenta v platné v roce 2016 – tak jak je uvedeno na web.archive.org\n"}
{"id": "1372673", "url": "https://cs.wikipedia.org/wiki?curid=1372673", "title": "Všeobecná krize kapitalismu", "text": "Všeobecná krize kapitalismu\n\nVšeobecná krize kapitalismu je podle marxismu proces rozkladu světové kapitalistické soustavy, týkající se ekonomiky, politiky a ideologie. Teorii všeobecné krize kapitalismu vypracoval Lenin v souvislosti se svým učením o imperialismu jako posledním stádiu kapitalismu.\n\n"}
{"id": "1372676", "url": "https://cs.wikipedia.org/wiki?curid=1372676", "title": "Jumanji (franšíza)", "text": "Jumanji (franšíza)\n\nJumanji je americká fantastická mediální franšíza filmů, televizního seriálu a dalších produktů, která je založena na dětské knize \"Jumanji\" z roku 1981 od amerického spisovatele Chrise Van Allsburga. Vlastníkem je americká filmová společnost Columbia Pictures.\n\nFranšíza sleduje dobrodružství různých lidí, kteří se ocitnou v nebezpečí při hraní deskové hry \"Jumani\". Ta buď hráče vtáhne do světa džungle, nebo ji rozpoutá v reálném světě. Jediným způsobem, jak tomu skončit, je hru dohrát. Ale nebezpečí se každým tahem stále zvyšuje.\n\nDvě děti, Peter a Judy, najdou deskovou hru, jež začnou hrát. Každým tahem ve hře se do reálného světa přenese kousek džungle a tvorů, kteří v ní žijí. Aby bylo možné vrátit vše zpět, musí děti hru dokončit. Poté se hry zbaví a nakonec ji najdou sousedé, dva mladí bratři.\n\nBratři Danny a Walter, kteří jsou sousedy Petera a Judy z předchozí knihy, najdou deskovou hru \"Jumanji\", ale rozhodnou se ji nehrát. Místo toho začnou hrát podobnou hru \"Zathura\", která se odehrává ve vesmíru. Stejně jako \"Jumanji\", tak i \"Zathura\" přidává různé prvky (v tomto případě z vesmíru) do reality. Aby se však vrátilo vše zpátky do normálního stavu, musí bratři hru dohrát.\n\nDvě děti najdou kouzelnou deskovou hru a začnou jí hrát. Tím však osvobodí člověka, který v ní byl uvězněn, a další, mnohem větší nebezpečí.\n\nDva mladí bratři jsou kvůli kouzelné deskové hře, kterou začali hrát, vtaženi s jejich domem do mezigalaktického dobrodružství. Nicméně jediným způsobem, jak se vrátit domů, je dokončení hry.\n\nAčkoli nejsou ve filmu žádné reference na ostatní filmy série a příběh se odehrává zcela samostatně, studio ho uvádělo na trh jako součást franšízy \"Jumanji\".\n\n21 let pod událostech původního filmu se desková hra vyvine do videohry. Tu objeví čtyři teenageři, kteří jsou následně vtažení videohrou do džungle. Každý teenager se v džungli objeví jako jeden ze čtyř různých charakterů, kterého si předtím vybral. Najdou také pátou oběť videohry, jež v ní byla uvězněna několik let. Jedinou cestou je dokončení hry, při níž každý objeví své nejlepší já a hrdinství k překonání různých překážek.\n\nJedná se o sequel k původnímu filmu z roku 1995.\n\nSkupina kamarádu se vrací zpět do světa Jumanji, aby zachránili jednoho z nich. Brzy však zjistí, že nic není tak, jak očekávali. Hráči se musí dostat přes neznámé oblasti, jako jsou vyprahlé pouště a zasněžené hory, a uniknout z nejnebezpečnější hry na světě.\n\nHerci Dwayne Johnson, Jack Black a Nick Jonas párkrát promluvili v interview o možném pokračování. Karen Gillan také řekla, že by alternativní konec \"Jumanji: Vítejte v džungli!\" nechal volný prostor pro další film, ale ve finálním střihu byla scéna odstraněna. V únoru 2018 bylo oznámeno, že do režisérského křesla třetího \"Jumanji\" opět usedne Jake Kasdan a na posty scénáristů se vrátí Scott Rosenberg a Jeff Pinkner. Herci Johnson, Hart, Black, Gillian a Jonas z \"Jumanji: Vítejte v džungli!\" by si měli znovu zahrát předešlé role. V únoru 2019 bylo ohlášeno, že se do filmu navrátí i hráči videoher z \"Jumanji: Vítejte v džungli!\" Alex Wolff, Ser'Darius Blain, Madison Iseman a Morgan Turner. Téhož měsíce Jack Black uvedl, že se kvůli druhému filmu \"Zathura: Vesmírné dobrodružství\" bude jednat o čtvrtý film \"Jumanji\" a film \"Jumanji: Vítejte v džungli!\" je tak třetí v pořadí. \n\n\"Jumanji: Další level\" byl do amerických kin uveden dne 13. prosince 2019. \n\nAnimovaný televizní seriál byl premiérově vysílán od 8. září 1996 do 11. března 1999. Vzniklo celkem 40 dílů ve třech řadách. První dvě řady vysílalo UPN Kids, přičemž třetí poslední řadu vysílalo BKN.\n\nHlavní postavy dabovali Bill Fagerbakke (Alan Robert John Jason Parrish III), Debi Derryberry (Judy Shepherd), Ashley Johnson (mladý Peter Shepherd) a Cam Clarke (dospělý Peter Shepherd).\n"}
{"id": "1372682", "url": "https://cs.wikipedia.org/wiki?curid=1372682", "title": "Bedřich Placák", "text": "Bedřich Placák\n\nBedřich Placák (16. února 1914 Vídeň – 1. března 1993 Praha) byl český lékař. Pocházel z rodiny vídeňských Čechů, vyrůstal v Litoměřicích, studoval medicínu na Univerzitě Karlově, školu nedokončil kvůli uzavření českých vysokých škol 17. listopadu 1939 (promoval až po válce) a nastoupil jako sekundář do vinohradské nemocnice. V roce 1944 odešel do Bílých Karpat a zapojil se do Slovenského národního povstání jako lékař partyzánské jednotky Miloše Uhra. Po válce vstoupil do Komunistické strany Československa a byl funkcionářem Svazu partyzánů. V únoru 1948 působil v akčním výboru vinohradské nemocnice, pak odjel jako dobrovolník do Jugoslávie a pracoval v mostarské nemocnici, kterou musel opustit po roztržce mezi Titem a Stalinem. Od roku 1951 byl zaměstnán na chirurgickém oddělení Ústřední vojenské nemocnice, v letech 1953–54 vedl vojenskou nemocnici v Koreji. Roku 1956 se stal primářem, stál u zrodu československé kardiochirurgie, byl členem České lékařské společnosti Jana Evangelisty Purkyně a v roce 1968 získal profesuru na Univerzitě Karlově. Za veřejnou kritiku invaze vojsk Varšavské smlouvy do Československa byl vyloučen z KSČ a pracoval na podřadných místech např. ve Výzkumném ústavu tuberkulózy Nemocnice Na Bulovce. Poté, co podepsal Chartu 77, mu byla znemožněna práce ve zdravotnictví a živil se jako náborář pražského dopravního podniku, lesní dělník a noční hlídač v Loretě. V roce 1981 se stal jedním z mluvčích Charty 77, režim ho za to zbavil všech vyznamenání a degradoval z plukovníka na vojína. V roce 1990 byl rehabilitován a povýšen na generála. Vydal knihy \"Partyzáni bez legend\" (Klub nezávislého samizdatu 1992) a posmrtně \"Paměti lékaře\" (Torst 1997), přeložil také publikace Ericha Fromma, Étienne Gilsona a Golo Manna, přispíval do Literárních novin. Jeho synem je spisovatel a publicista Petr Placák.\n\n"}
{"id": "1372684", "url": "https://cs.wikipedia.org/wiki?curid=1372684", "title": "Validita laboratorního testu", "text": "Validita laboratorního testu\n\nValidita laboratorního testu udává, jak přesné a spolehlivé jsou výsledky zaslané laboratoří. Má dvě hodnoty, senzitivita laboratorního testu a specificita laboratorního testu.\nHodnoty se zjišťují pomocí epidemiologické studie, kdy se vybere skupina prokazatelně zdravých a skupina prokazatelně nemocných, u obou se provede konkrétní laboratorní test.\nVýsledky se zapíší do epidemiologické tabulky, které se také říká \"tabulka 2×2\"\nSenzitivita Sn: Udává, jaké procento z nemocných laboratorní test zachytí. Sn=a/a+c<br>\n\nSpecificita Sp: Udává jaké procento z testem označených za pozitivní je ve skutečnosti zdravých: Sp=d/b+d<br>\n\nPozitivní prognostická hodnota PPV (positive predictive value) nám udává, jakou máme jistotu, že skutečně zdravý jedinec nebude označen za falešně pozitivní: <br>PPV=a/a+b<br>Negativní prognostická hodnota NPV (negative predictive value) nám udává, jakou máme jistotu, že skutečně nemocný jedinec nebude označeno za falešně negativní:<br>NPV=d/c+d<br>\n\nS validitou laboratorního testu souvisí výpočet prevalence (procenta nemocných v populaci).<br>Skutečná prevalence (true prevalence): P=a+c/a+b+c+d<br>Naměřená (zdánlivá) prevalence (apparent prevalence) AP=a+b/a+b+c+d<br>Pokud jsou do laboratoře poslány vzorky, pak výpočtem procenta pozitivních získáme zdánlivou prevalenci. Nic jiného laborant zjistit nedokáže. Epidemiolog musí naměřené hodnoty přepočítat na základě senzitivity a specificity laboratorního testu na skutečné hodnoty (skutečná prevalence). Rozdíly mezi naměřenou a skutečnou prevalencí mohou být značné. Skutečná prevalence je vždy vyšší než naměřená, a to často i několikanásobně.\n\n\"Příklad:\"\n100 vzorků krve skotu nad 2 roky stáří je vyšetřeno testem ELISA IDEXX. Vyjde 5 pozitivních, 95 negativních.<br>Naměřená prevalence je 5%<br>Skutečná prevalence se počítá dle vzorce P=[AP+(Sp-1)]/[Sn+ (Sp-1)]. Metodika národního kontrolního programu na paratuberkulózu skotu v USA udává pro tento test sn=25%,sp=97%.<br>Skutečná prevalence je 29%.<br>Tak značný může být rozdíl mezi naměřenou a skutečnou hodnotou. Podkladem pro výpočet kontrolních, ozdravných i certifikačních programů je skutečná prevalence. <br>Provádět propočet výsledků testů dle jejich validity (Sn a Sp) je naprostá nutnost.\n\nVěrohodnostní poměr - Likelihood racio (LR) (viz.LR nomogram) udává šanci onemocnění. Vychází ze skupiny, která má známé výsledky testu.<br>Pokud vyjde test jedinci ve skupině pozitivně, pak LR+ stanoví, s jakou pravděpodobností je skutečně nemocný.<br>Pokud vyjde test negativně, pak LR- stanoví, s jakou pravděpodobností je přece jen nemocen.<br>LR+ = Sn/ (1-Sp) <br>LR- = (1-Sn)/Sp <br>Věrohodnostní poměr se používá při výpočtech pravděpodobnosti před testem a po testu pomocí bayesianovy epidemiologie (viz LR nomogram)\n\nValidita laboratorního testu se týká pouze \"study population\", tedy skupiny, kterou lze efektivně daným testem vyšetřovat (viz.Vzorkování populace (epidemiologie)). Nepatří sem jedinci v inkubační době a ti, u kterých se musí použít k průkazu jiný test.\nDobré testy mají Sp nad 99 % (matematicky vyjádřeno 0,9 a víc), ale někdy je požadavek mít Sp=1 (tedy 100 %)Citlivost testu neboli senzitivita je mnohem větší problém, většinou se Sn pohybuje pod 50% (matematicky 0,5 a méně). Odhalit všechny nemocné je u drtivé většiny nemocí nemožné pomocí jediného testu.\n\n\n"}
{"id": "1372687", "url": "https://cs.wikipedia.org/wiki?curid=1372687", "title": "Maxime Vachier-Lagrave", "text": "Maxime Vachier-Lagrave\n\nMaxime Vachier-Lagrave [\"vašijé lagráv\"] (* 21. října 1990 Nogent-sur-Marne) je francouzský šachista. Jeho nejvyšší hodnocení Elo je 2819 bodů (šestý nejlepší hráč všech dob).\n\nTitul mezinárodního velmistra získal v necelých patnácti letech. V roce 2009 vyhrál mistrovství světa juniorů v šachu, v roce 2011 získal zlato na SportAccord World Mind Games, je trojnásobným mistrem Francie (2007, 2011, 2012), pětkrát vyhrál Šachový festival v Bielu (2009, 2013, 2014, 2015, 2016) a v roce 2016 se stal vítězem Dortmundských šachových dnů. Byl semifinalistou Světového poháru 2013 a 2017, reprezentoval Francii na šesti šachových olympiádách a má stříbrnou medaili z mistrovství Evropy v šachu družstev 2013. V roce 2016 byl na druhém místě světového žebříčku.\n\nMá bakalářský titul ze Švýcarského federálního technologického institutu v Lausanne. Hrál drobnou roli v hraném filmu z šachového prostředí \"Le Tournoi\".\n\n"}
{"id": "1372688", "url": "https://cs.wikipedia.org/wiki?curid=1372688", "title": "Švýcarská knižní cena", "text": "Švýcarská knižní cena\n\nŠvýcarská knižní cena ( Schweizer Buchpreis) je švýcarské výroční literární ocenění udělované od roku 2008 Svazem švýcarských knihkupců. Cena je určena pouze pro německy píšící autorky a autory švýcarské státní příslušnosti či autorky a autory žijící ve Švýcarsku.\n\nCena je inspirována mj. obdobnou Německou knižní cenou, kterou však může být oceněn/a německy píšící spisovatel/ka napříč německy hovořícími zeměmi.\n\nVítěz:\nNominovaní:\n\nVítězka:\nNominovaní\n\nVítězka:\nNominovaní\n\nVítěz:\nNominovaní:\n\nVítěz:\nNominovaní:\n\nVítěz:\nNominovaní:\n\nVítěz:\nNominovaní:\n\nVítězka:\nNominovaní:\n\nVítěz:\n\nNominovaní:\n\nVítěz:\nNominovaní\n\n"}
{"id": "1372691", "url": "https://cs.wikipedia.org/wiki?curid=1372691", "title": "Crkovice", "text": "Crkovice\n\nCrkovice jsou zaniklý dvůr (statek) ve Středočeském kraji nedaleko vesnice Bedřichovice, spadající pod obec Jankov, v katastrálním území Čestín u Jankova. \n\nCrkovice jsou situovány v údolí mezi lesem Dubinou na západní straně a lesem Lipiňákem na východní straně. Pod místem, kde se dříve nacházel statek se rozkládá soustava několika nevelkých rybníků. \n\nCrkovice bývaly samostatným statkem, který vlastnili vladykové Crkovští ze Zahrádky. Přesné datum zbudování dvora z dostupných pramenů není známé. První písemné zmínky se týkají Ctibora Crkovského ze Zahrádky (1534), dále je znám Zdeněk Crkovský ze Zahrádky (1556) a poté Jan a Václav Crkovští ze Zahrádky (1589). Syn jmenovaného Václava Crkovského ze Zahrádky, Václav mladší Crkovský ze Zahrádky se roku 1594 účastnil výpravy proti Turkům v Uhrách jako důstojník v pluku Oldřicha Malovce. V 17. století poté rod zchudl, pravděpodobně z důvodů účasti na mnohých válečných taženích a přestal používat šlechtický titul.\n\nV erbu měli Crkovští ze Zahrádky zlatého vola. \n\nDalším známým datem, které se váže k crkovskému dvoru, je 2. říjen 1702, kdy Crkovice koupil od Rudolfa z Talmberka Jan Antotnín Kořenský z Terešova. Dále dne 23. března 1928 koupil dvůr Antonín Hotovec, který byl potomkem zaniklého šlechtického rodu Hotovců ze Zhoře u Krásné hory. Od 26. června 1934 pak Crkovice patřily manželům Václavu a Marii Klímovým a od 15. března 1935 poté docentu MUDr. Václavu Strimplovi, váženému a dlouholetému primáři nemocnice v Košicích, který byl dne 2. července 1942 popraven na Kobyliské střelnici. \n\nK dvoru patrně patřilo několik hospodářských budov, ty ale postupně zpustly. V první polovině 20. století tak již byla používána pouze hlavní obytná budova.\n\nV místech zaniklého statku jsou patrné pouze rozvaliny pravděpodobně bývalé hlavní obytné budovy. \n"}
{"id": "1372694", "url": "https://cs.wikipedia.org/wiki?curid=1372694", "title": "Armand Carlsen", "text": "Armand Carlsen\n\nArmand Henning Carlsen (20. října 1905 Kristiania – 8. května 1969 Oslo) byl norský rychlobruslař a cyklista.\n\nVelkých mezinárodních závodů se účastnil od roku 1925, kdy se poprvé představil na Mistrovství světa. Roku 1927 debutoval taktéž na kontinentálním šampionátu. Největšího úspěchu dosáhl na MS 1927, na kterém vybojoval bronzovou medaili. Zúčastnil se Zimních olympijských her 1928 (5000 m – 5. místo, 10 000 m – závod předčasně ukončen). V letech 1930 a 1931 dosáhl na mistrovstvích světa čtvrtého místa. Poslední závody absolvoval v roce 1937.\n\nVěnoval se také dráhové cyklistice, v roce 1928 byl na norském šampionátu druhý v závodu na 10 km. Za své úspěchy v obou sportech získal v roce 1929 cenu Egebergs Ærespris.\n\n"}
{"id": "1372696", "url": "https://cs.wikipedia.org/wiki?curid=1372696", "title": "Uuno Pietilä", "text": "Uuno Pietilä\n\nUuno Pietilä (1. srpna 1905 – 10. prosince 1984) byl finský rychlobruslař.\n\nNa finských šampionátech startoval od roku 1923, na mezinárodní scéně debutoval v roce 1924, kdy zároveň získal stříbrnou medaili na Mistrovství světa. O rok později se mu na světovém šampionátu podařilo cenný kov obhájit. Z Mistrovství Evropy 1926 si přivezl bronzovou medaili. V letech 1928–1930 nezávodil, sportovní kariéru definitivně ukončil roku 1932.\n"}
{"id": "1372702", "url": "https://cs.wikipedia.org/wiki?curid=1372702", "title": "Východní Slezsko", "text": "Východní Slezsko\n\nVýchodní Slezsko bylo území Rakouského Slezska, které po první světové válce obsadilo Československo. Mělo rozlohu 5 146 km² a 680 422 obyvatel v roce 1900. Hlavním městem bylo Opava. Plány na plebiscit ztroskotaly a oblast byla rozdělena mezi Československo a Polsko.\n\nÚzemí bylo obsazeno Československem po neúspěšných vyjednáváních s Polskem 23. ledna 1919.\n\nKonečná dohoda o hranici byla uzavřena 28. července 1920.\n\nVýchodní Slezsko si připomínají filatelisté, jelikož přípravy na plebiscit zahrnovaly zvláštní poštovní známky. Byly to známky Československa a Polska, přetištěné různými kombinacemi \"SO\", \"S. O.\" (fr. \"Silesie Orientale\") nebo \"1920\". Používaly se od února do září 1920. Přetisk se vyráběl ve značných množstvích; s několika výjimkami, známky jsou dnes běžně k dispozici za minimální cenu.\n\nPoštovní historie území je poměrně komplikovaná, a to jak přetištěnými, tak přetisknutými razítky bojujících zemí (včetně Rakouska), které se v různých časech používaly na různých poštách.\n\n"}
{"id": "1372703", "url": "https://cs.wikipedia.org/wiki?curid=1372703", "title": "Stodola (Dolní Lutyně)", "text": "Stodola (Dolní Lutyně)\n\nSrubová polygonální stodola z počátku 19. století (také známá jako \"Rakusova stodola\") se nachází u domu čp. 83 v obci Dolní Lutyně na lokalitě \"Nerad\" v okrese Karviná v Moravskoslezském kraji. Stodola je zapsaná v Ústředním seznamu kulturních památek České republiky.\n\nJedna z posledních dochovaných stodol slezského typu v České republice, která byla postavena v roce 1803 či 1805 u domu čp. 83 v Neradu.\n\nSrubová stavba z neotesaných kmenů postavená na polygonálním půdorysu s mohutnými zhlavími na nárožích. Jedna strana stodoly je zakončena polygonálně, druhá strana ukončena trojúhelníkovým štítem prodloužený o deštěný přístavek s deštěným štítem. Na straně do dvora se přimykají dva deštěné přístavky. Střecha stodoly je sedlová, na štítové straně má obháňku. Střecha byla v minulosti krytá slaměnými došky, po roce 2014 byla krytina změněna na dřevěné šindely. Stodola je částečně podsklepená. Na delších stranách jsou dřevěná deštěná dvoudílná vrata.\n\n"}
{"id": "1372704", "url": "https://cs.wikipedia.org/wiki?curid=1372704", "title": "Miroslava Hajek", "text": "Miroslava Hajek\n\nMiroslava Hajek (* 26. března 1947, Brno) je historička umění se zaměřením na moderní a současné umění, kurátorka výstav. Od roku 1969 žije v Novaře v Itálii.\nAbsolvovala Uměleckoprůmyslovou školu v Brně a v letech 1965-1969 studovala dějiny umění na Filozofické fakultě Masarykovy univerzity (tehdy UJEP) v Brně (prof. V. Richter, A. Kutal, J. Patočka, O. Sus). Byla součástí skupiny brněnské bohémy, ke které patřili např. Arnošt Goldflam nebo Pavel Řezníček. Skupina organizovala improvizované recitály a divadelní představení na veřejnosti a spolupracovala i se skupinou Aktual Milana Knížáka.\n\nDo života Miroslavy Hajek zasáhla okupace Československa v srpnu 1968. Ještě před sebeupálením Jana Palacha v lednu 1969 spolu s Arnoštem Goldflamem a ostatními přáteli, částečně pod vlivem beznadějné životní situace, založili fiktivní sdružení \"Moribondi\" (společnost smrtelně nemocných) a nechali si vytisknout číslované karty s instrukcí: \"Prosím, občané nevracejte majitele této karty k životu\". Shodou okolností v červnu 1969 spáchal sebevraždu její kolega z Univerzity Vladimír Válek a policie našla zmíněnou kartu u jiného člena sdružení. Roku 1969, kdy byla na stipendijním pobytu v Itálii, byla v nepřítomnosti odsouzena jako zakladatelka organizace pro páchání protestních sebevražd. Domů se mohla vrátit až po roce 1989, kdy byla rehabilitována.\nBěhem studia se zúčastnila setkání mezinárodní umělecké avantgardy (L'incontro delle avanguardie), poprvé v roce 1968 ve Fiumalbo (Modena) pod názvem Parole sui muri (Slova na zdi), podruhé v roce 1969 v Peju (Trento) - 11 Giorni d'Arte Collettiva. Z tohoto druhého pobytu se již do okupovaného Československa nevrátila.\nV italské Novaře založila a v letech 1970-2000 řídila kulturní centrum UXA - Studio d´arte contemporanea. Systematicky se zajímala o tvorbu umělců používajících nové technologie a nová média (Bruno Munari, Franco Vaccari, Gianni Colombo, Jean Tinguely, François Morellet, Walter Giers, Joseph Beuys), sledovala uměleckou dráhu mnoha žen (Carol Rama, Běla Kolářová, Uta Peyrer, Méret Oppenheim, Dadamaino, Grazia Varisco), zajímala se o problematiku barvy v abstraktním a konkrétním umění (Romolo Romani, Antonio Calderara, Jorrit Tornquist, Mario Ballocco), o novou figuraci (Andrea Granchi), vizuální poezii (Sarenco, Eugenio Miccini, Arrigo Lora Totino, Franco Ravedone), sochařství (Karl Prantl, Jiří Seifert, Nanni Valentini, Marco Bagnoli, Vladimír Škoda).\n\nNa samostatných a společných výstavách v Itálii představila řadu českých a slovenských umělců (Jiří Kolář, Milan Knížák, Václav Boštík, Rudolf Fila, Miloslav Moucha, Jan Mladovský, Pavol Binder, Dalibor Chatrný, Jiří Hynek Kocman, Adriena Šimotová, Běla Kolářová). Pořádala přehlídky uměleckých filmů (Marco Bagnoli, Remo Salvadori, Renato Ranaldi, Andrea Granchi, Franco Vaccari), zvlášť ji zaujala abstraktní filmová tvorba (Bruno Munari). Realizovala projekty představující umění jako prostředí, multimediální instalace a koncerty.\n\nRoku 1992 byla autorkou výstavy moderního československého umění ve Florencii. V Čechách spolupracovala koncem 90. let s Galerií Klatovy - Klenová a po roce 2000 byla kurátorem výstav Českého muzea výtvarných umění (Středočeské galerie v Husově ulici v Praze). Byla autorkou výstav sochaře Vladimíra Škody v Monbéliard (2002), Milanu (2005, 2007), Thiers (2006) Národní galerii v Praze (2007) a v Museu Kampa (2018).\n\nRealizovala projekty představující umění jako prostředí, multimediální instalace a koncerty. Hledá souvislosti v evropském umění 20. stoleti, příbuznosti a vztahy mezi východní a západní Evropou, zejména ve futurismu, kinetickém umění a v tvorbě používající nové technologie. Sestavila sbírku nejdůležitějších děl Bruno Munariho, přibližující jeho uměleckou aktivitu a estetickou filosofii. Munariho kolekce je základem souboru uměleckých děl dokumentujících souvislosti evropského umění a myšlení.\n\n"}
{"id": "1372705", "url": "https://cs.wikipedia.org/wiki?curid=1372705", "title": "Velvyslanectví Spojených států amerických v Bratislavě", "text": "Velvyslanectví Spojených států amerických v Bratislavě\n\nVelvyslanectví Spojených států v Bratislavě v Slovenské republice () je zastupitelský úřad Spojených států se sídlem na Hviezdoslavově náměstí 5 v Bratislavě. Současným mimořádným a zplnomocněným velvyslancem Spojených států na Slovensku je Theodore Sedgwick (od 4. července 2010).\n\nPrvním zastupitelským úřadem Spojených států v Bratislavě byl generální konzulát otevřen 1. března 1948, krátce po Vítězném únoru, kdy získaly vůdčí postavení v Československu Komunistická strana Československa a Komunistická strana Slovenska. Pro tuto transformaci politického uspořádání setrval vicekonzul Claiborne Pell v Bratislavě jen šest měsíců a následně byl generální konzulát uzavřen 27. května 1950.\n\nKonzulát v Bratislavě byl znovuotevřený 27. května 1991. Už po vzniku samostatné Slovenské republiky došlo kolem 4. ledna 1993 k přeměně konzulátu na velvyslanectví. Prvním americkým velvyslancem na Slovensku se stal Theodore E. Russell, jmenován 22. listopadu 1993, který předal své pověřovací listiny 16. prosince 1993.\n\n"}
{"id": "1372706", "url": "https://cs.wikipedia.org/wiki?curid=1372706", "title": "Marta Čepičková", "text": "Marta Čepičková\n\nMarta Čepičková, rozená Gottwaldová (5. srpna 1920, Kopřivnice u Nového Jičína – 18. února 1998, Praha) byla dcera Klementa Gottwalda a Marty Gottwaldové a manželka Alexeje Čepičky.\n\nStudovala gymnázium v Praze a maturovala 1940 v Moskvě. V Moskvě také vystudovala historii na Moskevské státní univerzitě (PhDr. 1945). Koncem druhé světové války působila jako redaktorka československého vysílání moskevského rozhlasu. Od září 1945 pracovala jako redaktorka v Bělehradu, kam odešla za prvním manželem). K 15. lednu 1946 byla oficiálně vedena jako tisková atašé československého velvyslanectví v Jugoslávii. Po komunistickém převratu byla k 17. květnu 1948 povolána jako „ministerská komisařka“ do ústředí. Žila nějaký čas s Bedřichem Geminderem, později popraveným v procesu se Slánským a spol. K 1. říjnu 1948 pak byla jmenována odborovou radovou a brzy ustavena přednostkou odboru tzv. evropských lidových demokracií. V čele tohoto útvaru (od roku 1952 ozn. ELD) formálně zůstala jako vrchní odborová „rádkyně“ až do roku 1956. Její neobyčejnou kariéru (za níž vděčila nejen otci, ale také sňatku s Alexejem Čepičkou, tehdy ministrem obchodu a od roku 1950 ministrem obrany) přerušily dvě krátké mateřské dovolené v letech 1949/50 a 1952. V prosinci 1956, po politickém pádu svého muže, byla z MZV přesunuta do nakladatelství Orbis, kde se stala redaktorkou pro cizinu vydávaného časopisu \"Československo v obrazech\". Dožila na penzi v Praze, kde se dočkala pádu režimu.. \nAlexej Čepička trávil poslední roky života v sanatoriu v Dobříši, protože onemocněl Alzheimerovou chorobou a v tomto sanatoriu také zemřel. Marta Čepičková ho často navštěvovala. Po smrti svého muže prožila Čepičková ještě jeden několikaletý partnerský vztah, který vydržel až do její smrti. Zemřela tragicky na následky střetu s autem 18. února 1998 v Praze.\n\nMěla tři dcery. Z prvního svazku s jugoslávským komunistou Djurdjevem (Ďurděvem) měla dcerku Martu, jíž přezdívali Batula (1944) podle knihy Hýta a Batul. S manželem Alexejem Čepičkou měla dvě dcerky, Alenu (1949) a Klementu (1952).\n\n"}
{"id": "1372713", "url": "https://cs.wikipedia.org/wiki?curid=1372713", "title": "Dolní Slezsko (provincie)", "text": "Dolní Slezsko (provincie)\n\nProvincie Dolní Slezsko (německy: \"Provinz Niederschlesien\", slezskoněmecky: \"Provinz Niederschläsing\", polsky: \"Prowincja Dolny Śląsk\", slezsky: \"Prowincyjŏ Dolny Ślůnsk\") byla pruská provincie, která vznikla z usnesení pruského zemského sněmu 14. října 1919 na území Slezska s hlavním městem ve Vrastislavi. Vedle Slezska se jednalo ještě o území Lužice a Kladska. Provincie měla rozlohu 26 615 km² a v roce 1925 tu žilo asi 3 126 000 lidí. Region byl rozdělen na dva vládní obvody (\"Regierungsbezirke\") a to Vratislavský a Lehnický. 21. března 1938 byla provincie spojena s provincií Horní Slezsko na znovuvzniklou provincii Pruské Slezsko. Ta se v roce 1941 znovu rozdělila na Dolní a Horní Slezsko. Nakonec zanikla na konci druhé světové války v roce 1945, kdy území východně od řeky Lužická Nisa připadlo Polsku a zbývající část německým státům (Sasku a Braniborsku).\n\nZa zmínku stojí československo-polský spor o Kladsko v květnu 1945, kdy československá vláda obdržela žádost dvanácti kladských obcí s českým obyvatelstvem o obsazení území československou armádou. Kladsko obsazeno nebylo a česká menšina byla stejně jako německá odsunuta.\n"}
{"id": "1372714", "url": "https://cs.wikipedia.org/wiki?curid=1372714", "title": "Naanol Tesfaye", "text": "Naanol Tesfaye\n\nNaanol Daniel Tesfaye Chimdessa známý jako Naanol Tesfaye (amharsky ናኖል ተስፋዬ; *14. října 2003, Skellefteå, Švédsko) je etiopský fotbalový útočník, který byl povolán do národního týmu v Etiopii.\n\nTesfaye byl spojován s přestupem do Manchester City a Leeds United v roce 2018.\n\nŠvédská zpravodajská média oznámila, že prezident Etiopské fotbalové federace, Juneidi Basha, řekl:\n\n\"„Domníváme se, že on (Naanol Tesfaye) je hvězdou budoucnosti, a samozřejmě doufáme, že se v budoucnu rozhodne také reprezentovat Etiopii.“\".\n\nSrpen 2018 Tesfaye udělal debut proti Ugandě v kvalifikačních zápasech Světového poháru s Etiopií U17.\n\n\n\n"}
{"id": "1372715", "url": "https://cs.wikipedia.org/wiki?curid=1372715", "title": "Seznam kulturních památek v Dobrné", "text": "Seznam kulturních památek v Dobrné\n\n"}
{"id": "1372716", "url": "https://cs.wikipedia.org/wiki?curid=1372716", "title": "Václav Strimpl", "text": "Václav Strimpl\n\nVáclav Strimpl (20. července 1894, Praha – 2. července 1942, tamtéž) byl český lékař, odborník v oboru bakteriologie, imunologie a epidemiologie. Dlouhodobě působil na Slovensku, kde od roku 1938 vedl Ústav patologie Městské nemocnice v Košicích a zároveň vedl Pasteurův ústav, který byl zřízen jako pobočka Státního zdravotního ústavu v Praze s působností pro Slovensko a Podkarpatskou Rus.\n\nVáclav Strimpl byl zatčen při své práci v terénu při zkoumání tyfové infekce a byl zastřelen na Kobyliské střelnici 2. čeervence 1942.\n"}
{"id": "1372719", "url": "https://cs.wikipedia.org/wiki?curid=1372719", "title": "Židovský hřbitov ve Volarech", "text": "Židovský hřbitov ve Volarech\n\nŽidovský hřbitov se nachází ve Volarech v okrese Prachatice v Jihočeském kraji od roku 1945, kdy byl založen. V roce 1963 byl hřbitov vyhlášen kulturní památkou.\n\nAreál hřbitova se nachází v těsném sousedství hřbitova městského v ulici Zlatá stoka v severovýchodní části města. Je obklopen kamennou ohradní zdí a je volně přístupný. Náhrobky, jež jsou rozmístěny v pravidelných řadách, jsou z bílé žuly. V minulosti byly opatřeny plechovými jmenovkami, nápisy však později byly do náhrobních kamenů vytesány. V letech 1989-90 byl areál rekonstruován.\n\nNa hřbitově bylo pohřbeno 95 polských a maďarských žen židovského původu, které zemřely nebo byly zavražděny po 29 dnů a 700 kilometrů dlouhém pochodu smrti z Polska přes tábor v Helmbrechtsu. Z těchto devíti desítek žen, které 11. května 1945 nalezli američtí vojáci v masovém hrobě, zemřelo 22 židovských dívek na podvýživu, ostatní byly nacisty zastřeleny. Nemci pak byli donuceni těla exhumovat, aby mohly být řádně pohřbeny, a pohřbu se museli zúčastnit němečtí civilisté. Padesát dvě ženy, kterým se útrapy na podařilo přežít, měly průměrnou váhu pouhých 82 liber, tedy 37 kilogramů. \n\nDne 9. května 1956 byl odhalen památník s nápisem „Věčné památce obětem nacizmu – účastníkům pochodu smrti 1945“. Roku 1962 byl hřbitov terasovitě upraven a kolem bylo postaveno oplocení. Roku 1974 byla na vyvýšeném místě před hřbitovem odhalena plastika \"Torzo ženy\" od akademického sochaře Vojtěcha Paříka a památník z roku 1956 byl odstraněn. Pamětní desky a jejich text byly v průběhu času několikrát upravovány, nynější jednotné náhrobky jsou z let 1989–1990 kdy byl areál hřbitova nově architektonicky upraven podle návrhu architekta Vojtěcha Štorma z Českých Budějovic. Roku 1995 byla umístěna nová pamětní deska uvádějící počet žen, na předcházejích pamětních deskách nebyl vůbec zmíněn jejich židovský původ, ale bylo pouze vyjmenováno pět národností. \n\nNa pomníku u vchodu je ve čtyřech jazycích (česky, polsky, německy a maďarsky) vyveden nápis: „ZDE JE POHŘBENO 95 ŽEN ŽIDOVSKÉHO PŮVODU, KTERÉ BYLY NA POCHODU SMRTI V KVĚTNU 1945 V OKOLÍ MĚSTA UMUČENY NACISTY“.\n\nNa pomníku uvnitř hřbitova je nápis: „JE VÁM TO LHOSTEJNÉ, VY VŠICHNI, KTEŘÍ JDETE KOLEM? POHLEĎTE A VIZTE, MÁ-LI NĚKDO TAKOVOU BOLEST, JAKÁ BYLA ZPŮSOBENA MNĚ. (Nář.1,12)“\n\nNa náhrobcích jsou tato jména: Neznámá, Maja Brat, Márta Surányi, Margit Davidovics, Rózsa Ungvár, Sára Letkovics, Éva Pauhner, Golda Nucher, Zuzana Baumgartner, Emma Schönberger, Olga Grünstein, Ivana Kirkowitz, Maria Friedmann, Ilona Weiss, Ibolya Weiss, Sonnenschein, Ilse Kornhauser, Neznámá, Zita Kleinmann, Liesel Steppe, Else Gelb, Sonja Sonnenschein, Neznámá, Rózsa Vidor, Sonia Federmann, Györgyi Kótai, Lenke Schwarz, Maria Weintraub, Mala Waldner, Neznámá, Hanna Borenstein, Neznámá, Gisela Aronowitsch, Nadia Rippstein, Hanna Volnermann, Zofia Dafner, Marta Weinberger, René Ábrahám, Dora Ebbe, Neznámá, Paula Feiner, Sára Kleinmann, Regina Feifpopf, Federmann, Lili Pauhner, Rózsa Ábrahám, Paula Hasburg, Mathilde Wassermann, Zsuzsanna Ringler, Eteka Steuer, Anikó Frankfurter, Ilona Markovits, Rózsa Altmann, Magda Virág, Margot Deutsch, Sára Prentsa, Eva Auslander, Liba Stein, Kotan Hermann, Berta Kremer, Lilly Gelb, Emma Pahner, Kapetz, Ilona Pásztor, Gita Ehrenfried, Ivana Weinstock, Rózsa Frank, Amalia Langer, Halena Spiegelman, ObrazekNeznámá, Etelka Jakobowitz, Lili Rosenberg, Fella Schepp - Chvíle svobody bude pro mně hořkým odletem, Vera Gerhard Feb. 11. 1929 - May. 8. 1945, Tilly Tiberger, Sára Dávidovics, Manja Pariser, Neznámá, Zsuzsanna Weiss, Neznámá, Erzsébet Partos, Ilsa Tiras, Maina Waldner, Neznámá, Edith Kleinmann, Zsuzsanna Eckstein, Ilze Kleinzähler, Suse Kunz, Rózsa Rosenblatt, Rozsa Smilovics, Malvin Ádler, Éva Goldstein, Tiras Tuska, Frida Lebovics, Hanna Tsivia, Grigorij Onopščenko + 1944 (v azbuce). Na zídce za vrátky je jméno patřící jednomu z deseti náhrobků s nápisem Neznámá – Mirl Waksman 1915 - 1945.\n\nGrigorij Onopščenko byl ruský dělník, který sloužil u sedláka v Českých Žlebech a při útěku do ruského zajateckého tábora byl v roce 1944 poblíž obce Dobrá postřelen. \n\n\n"}
{"id": "1372720", "url": "https://cs.wikipedia.org/wiki?curid=1372720", "title": "Útok v Carcassonne a Trèbes", "text": "Útok v Carcassonne a Trèbes\n\nDne 23. března 2018 se v jižní Francii ve městech Carcassonne a Trèbes odehrál teroristický útok. V Carcassonnu pětadvacetiletý Redouane Lakdim francouzsko-marockého původu střelil dva cestující v automobilu, čímž zabil spolucestujícího a vážně zranil řidiče. Automobil následně unesl. Následně zahájil palbu na čtyři běhající policisty, jednoho přitom zranil. Lakdim jel do nedalekého Trèbesu, kde zaútočil na supermarket Système U, kde zabil dva civilisty, další zranil a unesl minimálně jednoho rukojmího. Přísahal věrnost Islámskému státu a požadoval propuštění Salaha Abdeslama, islamistu obviněného z účasti na teroristických útoků v Paříži z listopadu 2015. Četník Arnaud Beltrame se nabídl, že se vymění za ženu, kterou Lakdim držel jako rukojmí. Lakdim souhlasil. Po třech hodinách ale Lakdim střelnou zbraní Beltrameho zranil a následně na následky zranění zemřel. Beltrameho prohlásil prezident Francie Emmanuel Macron za hrdinu. Policejní taktická jednotka následně na budovu, kde byl Lakdim, zaútočila a Lakdima zabila. \n\nFrancouzský prezident Emmanuel Macron útok nazval aktem islámského terorismu. \n\nKrátce před desátou hodinou v pátek 23. března 2018 Redouane Lakdim, ozbrojený jednoruční pistolí, zastavil auto na předměstí města. Oba dva cestující postřelil, spolucestující okamžitě zemřel, řidič byl vážně zraněn. Zdálo se, že poblíž vojenských kasáren vyčká na vojáky, ale zamířil k policejním kasárnám, kde zaútočil na čtyři policisty běžící zpět ke kasárnám střelnou zbraní. Jeden z policistů byl zraněn, kulka o malý kousek minula srdce. Lakdim poté z místa zmizel a odjel do pět kilometrů vzdáleného Trèbesu.\n\nOkolo 11 hodin Lakdim vstoupil do supermarketu Système U ozbrojen jednoruční pistolí a nožem. Uvnitř bylo okolo 50 lidí. Křičel \"Allahu akbar\" a prohlásil se vojákem Islámského státu. Zastřelil dva civilisty, další unesl jako rukojmí a všem ostatním nařídil lehnout si na zem. Téměř všem se podařilo ze supermarketu utéci, někteří se ukryli v lednici. Na místo téměř okamžitě přijely stovky příslušníků policie a četnictva, oblast uzavřeli a pomohli s evakuací zbytku lidí. Nalezli Lakdima držícího několik rukojmí a ženu, kterou použil jako lidský štít. Okolo 12:20 hodin se jednotka GIGN shromáždila poblíž supermarketu, na místo dorazil také ministr vnitra Gérard Collomb. Lakdim požadoval propuštění Salaha Abdeslama, islamistu obviněného z účasti na teroristických útoků v Paříži z listopadu 2015. Policie dovnitř předvedla Lakdimovu matku a dvě sestry kvůli vyjednávání, které neskončilo úspěšně. \n\nPříslušník četnictva Arnaud Beltrame se nabídl, že se za zadrženou ženu vymění. Beltrame si nechal zapnutý telefon, aby policie venku mohla slyšet, co se děje vevnitř. Po následujících třech hodinách Lakdim vystřelil, o čemž se policie dozvěděla právě díky zapnutému telefonu. Jako reakci na výstřel GIGN okamžitě (14:40) na supermarket zaútočila a o dvě minuty později Lakdima zabila. Dva z příslušníků GIGN byli zraněni. Krátce poté do budovy vešli policejní psi a dorazila záchranná služba. Beltrame byl veleben za jeho hrdinský čin, ale později na následky zranění zemřel. Pitva odhalila, že Beltrame zemřel na následky smrtelných bodných ran do jeho hrdla.\n\nÚtočník byl identifikován jako Redouane Lakdim, muž dlouhodobě žijící ve francouzském městě Carcassonne původem z Maroka spolu s jeho rodiči a sestrami. Už dvakrát byl uznán vinným z menších trestných činů a v roce 2016 si jeden měsíc ve vězení odseděl. Byl velmi aktivní na profilech na sociálních sítích novodobého islámského směru Salafíja a od roku 2014 byl na seznamu možných islámských extremistů. Pro svůj radikalismus a blízkost k hnutí Salafíja byl pod policejním dohledem, ale nebyly nalezeny známky, že by mohl udělat obdobný útok. Po jeho smrti v Trèbesu policie navštívila jeho dům a vyslechla jeho příbuzné a přátele. Jeden z nich ho popsal jako příjemného mladého muže. Ministr vnitra Gérard Collomb si myslí, že jednal sám.\n"}
{"id": "1372721", "url": "https://cs.wikipedia.org/wiki?curid=1372721", "title": "Držkovce", "text": "Držkovce\n\nDržkovce jsou obec na Slovensku v okrese Revúca.\nObec leží v západní části Slovenského krasu, na nivě a terasové plošině v údolí řeky Turiec.\nPrvní písemná zmínka o obci (Durusk) je z roku 1243. Obyvatelé se zabývali zemědělstvím, prací v lese a hrnčířstvím. V letech 1938–1945 byla obec připojena k Maďarsku.\n\nVe vyvýšené poloze na okraji vesnice se nachází středověká stavba kostela sv. Michala. Vznikl v druhé polovině 13. století. Kostel je jednolodní gotická stavba s kvadraticky ukončeným presbytářem. Sakristie je orientovaná severně a na západní straně se nachází věž. Objekt byl doplněn o freskovou výmalbu, jako autor se uvádí umělec z okruhu Mistra ochtinského presbytáře. Z tohoto období pochází i gotický portál spojující svatyni se sakristií. Kostel prošel barokní úpravou v roce 1645. V roce 1749 byla prodloužena loď západním směrem a došlo ke stavbě věže.\n\n"}
{"id": "1372723", "url": "https://cs.wikipedia.org/wiki?curid=1372723", "title": "Veľká Ves", "text": "Veľká Ves\n\nVelká Ves je obec na Slovensku v okrese Poltár.\n\nObec má naleziště z doby bronzové a ze starší doby železné, halštatské, což svědčí o nepřetržitém osídlení této lokality. První písemná zmínka o obci \"Magna Villa\" je z roku 1335, když patřila divinskému panství. V roce 1424 měla název \"Nag Falw\". Od roku 1540 patřila obec rodině Mocsáryových. První soupis obyvatel provedli Turci v roce 1554. Obyvatelstvo se zabývalo zemědělstvím, hrnčířstvím a kolářskou výrobou.\n\n"}
{"id": "1372724", "url": "https://cs.wikipedia.org/wiki?curid=1372724", "title": "Kalamata", "text": "Kalamata\n\nKalamata (Καλαμάτα) je přístavní město v regionu Messénie na jihu Peloponésu v Řecku. Má okolo 60 000 obyvatel.\n\nV období mykénské civilizace zde existovalo město Farai, o němž se zmiňuje i Homér. Leželo na pahorku, kde byl ve středověku postaven hrad. Bylo pod vlivem Sparty a od 2. století př. n. l. patřilo Římanům. Pausaniás se zmiňuje o chrámech zasvěcených Tyché a Apollónovi. Poslední zmínka o městě pochází z roku 535, kdy většinu obyvatel tvořili křesťané. V následujícím století se zde usadili Řekové z vnitrozemí Peloponésu obsazeného Slovany. Vznikl zde klášter Panaja tin Kalomata, podle něhož se pojmenovalo i město.\n\nOd 13. století město patřilo křižákům, v 15. století ho dobyla Osmanská říše. V roce 1821 Kalamatu obsadili bojovníci za nezávislost Řecka, které vedl Theodoros Kolokotronis.\n\nKalamata je po Patrách druhým největším městem na Peloponésu. Symbolem města je chrám Svatých Apoštolů s nástěnnými malbami ze 14. století. Z Kalamaty pochází starobylý lidový tanec kalamatianos.\n\nMěstem procházejí evropské silnice E55 a E65.\n\n"}
{"id": "1372728", "url": "https://cs.wikipedia.org/wiki?curid=1372728", "title": "Slezské operace", "text": "Slezské operace\n\nSlezské operace byly dvě ofenzívy vedené sovětskou Rudou armádou proti nacistickému Wehrmachtu na východní frontě druhé světové války.\n\nDolnoslezská operace probíhala 8.-24. února a Hornoslezská operace 15.-31. března 1945. Navržené operace k sovětskému postupu na Berlín vytlačily Wehrmacht ze Slezska. Podle sovětských zpráv Němci během Hornoslezské ofenzívy ztratili 40 000 vojáků a 14 000 jich zajali. \n\n1. ukrajinský front pod vedením Ivana Koněva, který dokončil Viselsko-oderskou operaci, měl postupovat směrem k Slezsku s primárním cílem ochránit levé křídlo 1. běloruského frontu, který se tlačil směrem k Berlínu. Stejně tak byla vytvořena Východopomořanská ofenzíva 2. běloruského frontu s cílem ochránit pravé křídlo 1. běloruského frontu.\n\nK zajištění křídel se odložil konečný sovětský útok na Berlín, který byl původně naplánován na únor. V polovině dubna se zdařila Východopomořanská ofenzíva 2. a z části i 1. běloruského frontu a dosáhla důležitého německého přístavního města Štětín (\"Stettin\").\n\nRozhodnutí Josifa Stalina o odkladu útoku na Berlín bylo mezi sovětskými generály kontroverzní. Jedna strana tvrdila, že Berlín mohl být obsazen v únoru rychleji a s menšími ztrátami, přičemž druhá upozorňovala na velké formace Němců v českých zemích, které by mohly vyústit v jejich úspěšnou ofenzívu a válku tak prodloužit. Stalinův záměr zdržení byl pravděpodobně politický, protože mu umožnil obsadit podstatnou část Rakouska prostřednictvím Vídeňské operace.\n\n"}
{"id": "1372730", "url": "https://cs.wikipedia.org/wiki?curid=1372730", "title": "Kokava nad Rimavicou", "text": "Kokava nad Rimavicou\n\nKokava nad Rimavicou (v minulosti \"Kokava, Rimavská Kokava\", , ) je obec na středním Slovensku v okrese Poltár.\n\nKokava nad Rimavicou leží ve Slovenském Rudohoří v Stolických vrších, pod Klenovským Veporem (1338,2 m n. m.), na soutoku Rimavice s Kokavkou. Je přirozeným centrem rozsáhlé horské oblasti severního Novohradu. Katastr obce se nachází v okrese Poltár, do kterého obec administrativně patří. Historický katastr obce byl podstatně větší a rozprostíral se na rozhraní tří regionů: stolice Gemersko – Malohontské (část současného okresu Rimavská Sobota), stolice Novohradské (okres Lučenec) a stolice Zvolenské.\n\nKokava nad Rimavicou je křižovatkou tří dopravních tras: Východo-západní (silnice II. třídy č. 526), severo-jižní (cesta II. třídy č. 595 a železniční trati č. 162. Z toho vyplývá i relativně snadná dostupnost všech významnějších center společenského a obchodního života. Na východ je to obec Klenovec a město Hnúšťa, z nichž je spojení dále severně na Tisovec, Muráň, Slovenský ráj či Poprad, nebo jižně na Rimavská Sobota. Na západ jsou to Hriňová, Detva, Zvolen a Banská Bystrica. Severně jsou to obce Utekáč, Čierny Balog a město Brezno, odkud je spojení západně na Banskou Bystrici, východně na Slovenský ráj a severně do Nízkých Tater, horským průsmykem Čertovica do oblasti Vysokých Tater. Jižním silničním i železničním tahem je spojení na Zlatno, Poltár, Lučenec, odkud je možnost přechodu do Maďarska.\n\n\nNa území obce se nacházejí čtyři lokality chráněné zpřísněným režimem kategorie C. Je zde zaznamenáno 10 chráněných druhů savců, 65 druhů ptáků, 3 druhy plazů, 3 druhy obojživelníků a 38 botanických druhů. Širší region, do kterého Kokava patří, plní funkci přirozené zásobárny pitné vody pro tři okresy a z toho důvodu se na ni vztahují přísná opatření na ochranu přírody.\n\n\n\nKokava nad Rimavicou má dlouhou a bohatou historii. První písemné záznamy o zemi, kterou tehdy nazývali „koků“ (Koch) pocházejí z roku 1279, kdy si bratři Etruch a Mikuláš dělily rodové majetky ozdínskeho panství, ke kterým „terra Koch“ patřila. Od zmíněné události prošlo mnoho let a lidé, kteří obývali osadu rozloženou na soutoku říčky Rimavica a Kokavka, vystřídali mnoho zeměpánů a mnohdy se obměňoval i název osady. Původní obyvatelé Kokavy byli pastýři, horníci, rolníci, lesní dělníci a řemeslníci. Později k nim přibyli skláři. Dnes je již sociální rozvrstvení obyvatelstva odlišné, ale stále živými a dominantními tradicemi jsou tradice dřeva, skla, hornictví a kolešní. A spojujícím motivem všech je folklór a láska k přírodě.\n\nDřevo se v Kokavě těžilo a zpracovávalo od samotného vzniku osady. Bylo důležitým stavebním materiálem, vyráběly se z něj šindele, dřevěné nádoby a jiné užitkové předměty denní potřeby. Lesy bohaté na dřevo byly rozhodujícím faktorem pro vznik sklářských hutí, papíren a pil. V 17. a 18. století pracovaly na území obce čtyři papírny, největší byla na Chorepe. Dal ji postavit hrabě Anton Forgáč a vyráběla velmi kvalitní papíry. V té době to byla druhá největší papírnu na Slovensku.\n\nDnes existuje v obci několik dřevozpracujících výrob. Jde nejen o prvotní zpracování kulatiny na stavební a konstrukční účely, ale také o stavební truhlářství, výrobu nábytku, doplňků a lidového nábytku. Pokud můžeme k dřevovýrobě přidat i výrobu píšťalek, fujar a dalších tradičních lidových předmětů, je obraz o tom, co pro Kokavu znamená dřevo, téměř dokonalý. A chybí už jen vůně jehličí a čerstvě nařezaného dřeva. Význam dřeva v životě místních obyvatel se odrazil i v obecním znaku: obec má dva a v obou je motiv dřeva dominantní.\n\nSklárny na území obce a v jejím blízkém i vzdáleném okolí začaly vznikat až na přelomu 18. – 19. století. Většina z nich zanikla, ale výroba skla v tomto regionu zaznamenala trvalý přínos do kulturního i hospodářského života jejích obyvatel. Na plošně malém území se zde nacházejí a dodnes vyrábějí nejstarší sklářské hutě na Slovensku. Dnes si lze prohlédnout ještě zachovanou původní technologii ruční výroby skla. Mimořádně cenné jsou některé unikátní výrobky historického dobového skla, uchované většinou v soukromých depozitářích sběratele. Množství překrásných výtvorů neznámých mistrů zdobí nejedno evropské muzeum, galerii, či soukromou sbírku. V současnosti se takové sklo již nevyrábí. V nedaleké sklárně v Zlatne se však stále vyrábí známá kalíškovina – Zlatá Zuzana. Od roku 1956 se podle původních postupů nepřetržitě vyrábí a prodává do celého světa.\n\nNa území Kokavy se netížilo pouze dřevo. Zrod osady je spjat také s prvními těžbami kovů. Těžilo se železo a měď, ale největším lákadlem bylo zlato. Na dlouhou dobu byla těžba zlata zastavena a obnovena byla až v roce 1594, ale ne nadlouho. Obec v roce 1599 přepadly hordy Krymských Tatarů a to bylo pro Kokavu jedno z nejhorších období během celé její historie. Obnovení těžby nastalo koncem 18. století. Povrchová i podpovrchová naleziště se nacházela v hojném počtu na úbočí vrchu Sinec (916 m n. m.). Rýžovalo se v říčce Rimavica i v jejím přítoku, který má pramen pod vrchem Since. Těžba byla definitivně ukončena v roce 1810 pro neustále se zvyšující náklady.\n\nVýraz \"kolešňa\" je místní lidový název, který Kokavčané používali pro označení svých hospodářství vzdálených od obce po horách, kde mimo sezónních prací býval obvykle jen jeden člen rodiny, který se staral o dobytek. Takové zvláštní hospodaření na \"Lazech\" bylo v minulosti rozšířeno ve dvou velkých katastrech, Kokava nad Rimavicou a Klenovec. Nikde na Slovensku se takové osídlení nenachází. Vedle \"kolešní\" byly po horách i lázová hospodářství, lišící se od \"kolešní\" tím, že na nich trvale bydlely celé rodiny. Takové osídlení je už typické pro mnohé další regiony Slovenska. Rolnický a pastýřský způsob života vytvořil osobitou kulturu nevelké komunity lidí, která byla charakteristická zvláštními návyky, výrazovými prostředky, oblékáním, zpěvem, tancem a lidovým uměním.\n\nPůsobí zde fotbalový klub FK Start Kokava nad Rimavicou.\n\n\n\n"}
{"id": "1372736", "url": "https://cs.wikipedia.org/wiki?curid=1372736", "title": "Josef Průša (vývojář)", "text": "Josef Průša (vývojář)\n\nJosef Průša (* 23. února 1990 Havlíčkův Brod) je český vývojář 3D tiskáren. Je majitelem firmy Prusa Research. \n\nJosef Průša studoval aplikovanou informatiku na VŠE, kterou však nedokončil. V 19 letech začal navrhovat 3D tiskárny, v roce 2012 založil firmu Prusa Research. Základem pro jeho podnikání se stal projekt RepRap – projekt 3D tiskárny, která se umí částečně sama replikovat a je dostupná jako open-source hardware.\n\nPřednáší o 3D tisku a open-source hardware. Na Filozofické fakultě Univerzity Karlovy vyučuje předmět Arduino, učil na Vysoké škole uměleckoprůmyslové v Praze.\n\n\n\n"}
{"id": "1372739", "url": "https://cs.wikipedia.org/wiki?curid=1372739", "title": "Arnold Bentley", "text": "Arnold Bentley\n\nArnold Bentley (11. ledna 1913 v Padihamu, Anglie – 18. září 2001) byl významný anglický hudební pedagog a psycholog.\n\nArnold Bentley byl jedním z průkopníků výzkumu hudební výchovy. Pohyboval se na Universitě v Readingu po většinu svého pracovního života a byl pozván, aby zde vytvořil první postgraduální kurz britských učitelů hudby na střední škole. Jeho kniha, \"Hudební schopnost u dětí a její měření\" (1966), se stala široce citovaným a překládaným textem, který se stal jeho mezinárodním vlivem v této oblasti. To bylo posíleno jeho rolí při zřizování výzkumné komise Mezinárodní společnosti pro hudební výchovu, která se setkala již dvakrát více než 30 let.\n\nNarodil se v Padihamu na severovýchodním Lancashire. Bentley odešel na Universitě v Readingu v roce 1935. Učil v čtenářské střední škole až do vypuknutí druhé světové války, když nastoupil do RAF. Krátce na to byl jmenován jako hudební lektor v Weymouthu v roce 1948 a na Trent Park Training College v severním Londýně počátkem roku 1949.\n\nDo poloviny padesátých let se Bentleyova zvědavá mysl začala ptát na otázky týkajících se individuálních rozdílů dětí v muzikantství, zejména zpěvu. Z této práce vznikla první skupina testů hudebních schopností vhodná pro děti mladší než sedmi let. V tomto výzkumu Bentley tvrdil, že hudební schopnosti u dětí mohou být označeny jako čtyři schopnosti: melodická paměť, rytmická paměť, rozlišování výšky a harmonické vnímání.\n\nTato průkopnická práce mu přinesla doktorát v roce 1963 a vytvořila základy hudební schopnosti dětí a jejich měření. Také publikoval v roce 1966 jeho \"Aural Foundations of Music Reading (Zvukové základy hudební četby)\", který obhajoval přijetí metody Johna Curwena Sol-fa jako prostředku učení výtvarného zpěvu ve školách.\n\nJeho kniha \"Srovnání s normálními zpěváky\" (1968) se zabývaly otázkami spojenými s výskytem obtížnosti výšky při zpěvu dětí různého věku a jejich vztahu k hudebním schopnostem. Bentleyovo jméno se stává neoddělitelně spojeno nejen s hledáním hlubšího pochopení vzdělávací psychologie hudby, ale také s obavami, že tyto teorie by měly být srozumitelné a relevantní pro praktiky ve školách.\n\nV roce 1966 začal organizovat výzkumné konference pro učitele hudby na Univerzitě v Readingu s účastí učitelů, lektorů a vědců. Poté byla roku 1971 založena dnes již mezinárodně známá \"Společnost pro výzkum v psychologii hudby a hudební výchovy\". Jeho prestižní žurnál \"Psychologie hudby\" (\"Psychology of Music\") začal publikovat v roce 1973. Bentley byl zvolen jako jeho první předseda a v roce 1974 jako prezident. V roce 1968 uspořádal první mezinárodní seminář o výzkumu hudební výchovy a během tohoto semináře byl založen výzkumný výbor \"Mezinárodní společnosti pro hudební výchovu\".\n\nBěhem svého působení na Univerzitě v Readingu byl dobře známý svou pečlivou a nadšenou výukou studentů postgraduálních certifikátů, studentů MED, jakož také jako pečlivého a podpůrného školitele výzkumných studentů, z nichž mnozí se stali jeho blízkými přáteli. Přednášel v několika evropských zemích, v USA, v Austrálii a na Novém Zélandu.\n\nNavzdory akutní hluchotě jeho pozdějších let hrál na varhany až do posledních týdnů svého života.\n\n"}
{"id": "1372742", "url": "https://cs.wikipedia.org/wiki?curid=1372742", "title": "Pokrok a chudoba", "text": "Pokrok a chudoba\n\nPokrok a chudoba (Progress and Poverty) je kniha z roku 1879, napsaná sociálním teoretikem a ekonomem Henrym Georgem. Jedná se o pojednání o otázkách, proč chudoba doprovází ekonomický a technologický pokrok a proč ekonomiky vykazují tendenci k cyklické expanzi a kontrakci. George používá historii a deduktivní logiku k argumentaci pro radikální řešení zaměřené na zachycení ekonomického nájemného z přírodních zdrojů a pozemkových titulů. \n\nKniha prodala několik milionů výtisků, překračující všechny ostatní knihy kromě Bible během devadesátých let 20. století. To pomohlo vyvolat progresivní éru a celosvětové hnutí sociální reformy kolem ideologie, která se nyní nazývá \"georgismus\".\n"}
{"id": "1372745", "url": "https://cs.wikipedia.org/wiki?curid=1372745", "title": "Spasimo di Sicilia", "text": "Spasimo di Sicilia\n\nLo Spasimo di Sicilia či jen \"Lo Spasimo\", také , je obraz od italského malíře vrcholné renesance Raffaela Santiho z let 1515–1516, který se stal v 19. století součástí sbírek v madridském Museo del Prado.\n\nNámětem obrazu se stal pašijový motiv nesení kříže Ježíšem Kristem na své ukřižování ve chvíli, kdy pod jeho tíhou vysílený padl k zemi. Ruce k němu vztahuje smutkem zkroušená matka, Panna Marie omdlévající, v italštině zvaná „Lo Spasimo“. Toto vyobrazení bylo u renesančních autorů populární, ovšem v bibli pro takovou událost neexistuje žádný podklad. Výjev omdlévající Panny Marie přinesli až kazatelé v pozdním středověku a mystičtí autoři, když zkoumali její utrpení a podle nich měla omdlít třikrát. Poprvé právě během cesty na Kalvárii. Na Raphaelově obrazu je však míra utrpení Panny Marie zachycena pouze v nižší intenzitě pokleku, nikoli ve stavu často znázorňovaného omdlení.\n\nVšechny emotivní výjevy a hlavní figury jsou soustředěny do dvou diagonál v popředí střetávající se v postavě Krista. Naopak zadní scenérie je minimalizována na nevýrazné skupiny osob a vztyčené kříže.\n\nMuž nalevo vpředu připomína postavu z Raphaelovy malby \"Šalamounův soud\", nacházející se v Raffaelových sálech vatikánského Apoštolského paláce, až na zrcadlové otočení. Šimon z Kyrény přispěchal pozvednout Kristův kříž a přísně hledí na stráže. V pravém dolním kvadrantu jsou vyobrazeny čtyři Marie a na každé straně kompozice dominují strážci sedící na koních.\n\nUmělec dílo signoval na plochu spodního kamene obrazu jako \"\".\n\nMalba byla u Raphaela zadána sicilským klášterem Santa Maria dello Spasimo, sídlícím v Palermu. Od jeho zkráceného pojmenování „Lo Spasimo“, respektive téhož názvu pro Pannu Marii omdlévající, je také odvozen jeden z názvů obrazu. Dílo vzniklo v Římě kolem roku 1517. Renesanční umělec a životopisec Giorgio Vasari popsal osud nové malby, která byla převážena do kláštera po moři. Loď podle Vasariho ztroskotala v bouři a celá posádka i s nákladem zmizely, vyjma Raphaelova obrazu, který jako zásahem Božím moře vyplavilo nepoškozené u janovských břehů. Palermští mniši po dílu pátrali a až díky intervenci papeže Lva X. jej měli získat převozem po souši. Již v roce 1517 malbu reprodukoval Agostino Veneziano.\n\nV roce 1661 malbu odkoupil místokrál Ferrando de Fonseca, jménem španělského krále Filipa IV., který byl vášnivým sběratelem Raphaelova díla. Panovník obraz použil jako hlavní oltářní obraz v kapli pevnosti Real Alcázar de Madrid. Odtud byl zachráněn před ničivým požárem roku 1734, jenž pohltil pevnost. Mezi lety 1813–1822 se dílo ocitlo v Paříži, když se stalo součástí válečné kořisti Napoleonova španělského tažení. Ve francouzské metropoli došlo k jeho převedení ze dřeva na plátno, v té době často používané metodě. Následně byl obraz vrácen do Španělska, začleněn do královských sbírek a stále v 19. století přemístěn do madridského muzea Prado. Jeho restaurace proběhla v roce 2012.\n\n\n"}
{"id": "1372748", "url": "https://cs.wikipedia.org/wiki?curid=1372748", "title": "Pieśni śląskie", "text": "Pieśni śląskie\n\nPieśni śląskie je rukopisná sbírka slezských písní, sesbíraná učitelem a folkloristou Józefem Lompou.\n\nV roce 1844 byla sbírka připravena k tisku. Rukopis byl doručen Gustavu Adolfu Sennewaldovi, vydavateli a knihkupci ve Varšavě. V těch dnech to byla známá a respektovaná postava. Lompa dlužil akvizici Sennewaldu Edmundu Bojanowskému - folkloristovi a učenci Gostyńského kasina. Z nevysvětlitelných důvodů se tisk neuskutečnil. Autor slezských písní neobdržel návrat rukopisu a považoval sbírku za nenávratně ztracenou. Až po 139 letech po shromáždění materiálů objevil hlavní část díla prof. dr. B. Zakrzewski z univerzity ve Vratislavi. Dílo bylo uchováno v Dębici.\n\nHlavní část rukopisu J. Lompy obsahuje asi 875 textů horno a dolno slezských písní. Ostatní Lompa získal díky pomoci Roberta Fiedlera. Většinu písní doprovází melodie, kterou sám sběrač napsal.\n\nSbírka, kterou našel Zakrzewski, se skládá z následujících písní (podle tematického oddělení):\n\nLompa nezacházel s písněmi selektivně, zahrnul do svého rukopisu všechny texty, které slyšel, dokonce i několikrát v různých verzích.\n\n"}
{"id": "1372749", "url": "https://cs.wikipedia.org/wiki?curid=1372749", "title": "Azmet Jah", "text": "Azmet Jah\n\nNawab Walashan Mir Azmet Ali Khan Siddiqi Bayafandi Bahadur, známý jako princ Azmet Jah (* 1962), je anglický profesionální fotograf a potomek z dynastie Asifa Jahiho a Osmanské dynastie.\n\nAzmet Jah se narodil v Londýně v Anglii. Je synem prince Mukarrama Jaha a princezny Esry. Má titul z kinematografie. \n\nAzmet pracoval na filmech společně se Stevenem Spielbergem a Richardem Attenboroughem. Pracoval také jako kameraman u několika Hollywoodských filmů; například Indiana Jones. \n\nV roce 2011 uvedl, že pracuje na dvou filmech, z nichž jeden z nich měl být o jeho dědovi, Miru Osmanovi Ali Chánovi, sedmém a posledním nizámovi z Hyderabadu. \n\nV květnu 1994 se oženil s princeznou \"Begum Sabihou Zainab Naz Jah\". Momentálně žije v Anglii. \n"}
{"id": "1372750", "url": "https://cs.wikipedia.org/wiki?curid=1372750", "title": "Epping Forest", "text": "Epping Forest\n\nEpping Forest je historický les, který se nachází na severovýchodním okraji Londýna, v blízkosti města Epping. Je protáhlého tvaru, táhne se severo-jižním směrem. Jeho rozloha činí 2400 ha. \n\nEpping Forest je původní královský les a spravuje jej společnost City of London Corporation. Je evidován jako místo zvláštního vědeckého zájmu (Site of Special Scientific Interest). Les je dlouhý ve směru sever-jih 19 km, široký však ve svém nejširším místě maximálně 4 kilometry, většinou však méně. Táhne se po vyvýšené ploše mezi říčkami Lea a Roding. Po staletí se zachoval především proto, že půda, na které roste, nebyla nikdy vhodná k obdělávání. V lese se nachází lovecké sídlo královny Alžběty II., které je historického původu.\n\nV 19. století byl předmětem sporů, zdali má být obehnán zdí jako obora či nikoliv. Vzhledem k špatným zkušenostem místních obyvatel s budováním honiteb byl nakonec přijat zákon (Epping Forest Act), který les otevřel veřejnosti. Slavnostně se tak uskutečnilo v roce 1882 při návštěvě královny Viktorie.\n\nLes zmiňuje také v jedné ze svých písní skupina Genesis; v jejich albu s názvem Selling England by the Pound má jedna z písní název \"The Battle of Epping Forest\", která pojednává o bojích místních gangů.\n"}
{"id": "1372751", "url": "https://cs.wikipedia.org/wiki?curid=1372751", "title": "Zdeněk Příhoda", "text": "Zdeněk Příhoda\n\nZdeněk Příhoda (27. listopadu 1941 Praha – 21. srpna 1968 tamtéž) je jednou z obětí invaze vojsk pěti států Varšavské smlouvy do Československa v srpnu 1968.\n\nNarodil se jako jako prostřední z dětí prokuristy kožešnické továrny a ženy v domácnosti. Jeho otec zemřel v roce 1952. Po manželově smrti musela matka Zdeňka Příhody nastoupit do zaměstnání, ale před odchodem do penze už nestačila odpracovat požadovaný počet let. Pobírala proto minimální důchod a její děti ji musely hmotně podporovat. Zdeněk Příhoda už od dětství projevoval umělecké sklony. Na základní škole se učil kreslit u profesora Josefa Štefana Malečka, který byl mimo jiné známý svými olejomalbami s pražskou tematikou. Po vychození základní školy Zdeněk Příhoda vystudoval uměleckou průmyslovku na Žižkově. Po jejím absolvování byl povolán na vojnu. Po návratu z armády se živil restaurátorstvím, dělal sochy a vyřezával. Příjmy z této činnosti mu však nestačily k obživě, proto nastoupil k podniku Armabeton jako stavební dělník. \n\nTaké 21. srpna 1968 vyrazil Zdeněk Příhoda na své motorce do zaměstnání. Vzhledem k mimořádným okolnostem se na stavbě nepracovalo, proto již dopoledne vyrazil zpátky domů na Vinohrady. Na Černokostelecké ulici směrem do centra ho předjížděla kolona sovětských vojenských pásových vozidel. Sesedl z motorky před domem č. p. 117 a odvedl ji ke straně vozovky k chodníku, aby ho sovětská obrněná vozidla mohla bezpečně minout. Několik vozidel kolem něj projelo, ale jedno z nich nečekaně vybočilo z řady a najelo do Zdeňka Příhody. Pak se zařadilo zpátky do kolony a bez zastavení ujelo směrem do centra Prahy. Někteří svědci vypověděli, že manévr řidiče obrněného vozidla na ně působil dojmem úmyslného jednání. \n\nZdeněk Příhoda byl převezen do Vinohradské nemocnice, kde ještě dopoledne zemřel na krvácení do hrudní dutiny, roztržení plic a mnohačetné zlomeniny žeber. Kromě toho utrpěl ještě zlomeninu pravé stehenní kosti a vymknutí levého klíčku. Rodině smutnou zprávu předala tehdejší přítelkyně jeho staršího bratra, která pracovala ve Vinohradské nemocnici jako lékařka. Viník dopravní nehody zůstal neodhalen.\n\nDne 21. srpna 2018 byla v Černokostelecké ulici na domě číslo 117/17 odhalena pamětní deska věnovaná Zdeňku Příhodovi, kterou instaloval spolek Pomníky obětem bezpráví v rámci své iniciativy s názvem Černé šeříky. Autorem desky je sochař Jakub Grec.\n\n\n"}
{"id": "1372753", "url": "https://cs.wikipedia.org/wiki?curid=1372753", "title": "Hradební (Praha)", "text": "Hradební (Praha)\n\nHradební ulice na Starém Městě v Praze spojuje ulice Dlouhá a Řásnovka. Nazvána je podle staroměstských hradeb, které dal postavit v letech 1232–34 český král Václav I. (1205–1253). Na začátku ulice je dům U Tří jetelových lístků, který v roce 1579 koupili úředníci kostela svatého Mikuláše, od 3. 5. 1958 kulturní památka České republiky. Na konci ulice je funkcionalistická budova paláce Merkur (vchod je z Revoluční ulice), kterou podle návrhu architekta Jaroslava Fragnera postavili v letech 1934–36.\n\nOd středověku vedla po ulici stará cesta od Vltavy vedle hradeb k Prašné bráně. V 16. století vznikl první název ulice \"Baštová\", který se v 18. století změnil do tvaru \"Na baštách\". Současný název \"Hradební\" se používá od poloviny 19. století.\n\n"}
{"id": "1372754", "url": "https://cs.wikipedia.org/wiki?curid=1372754", "title": "Vladislavova (Praha)", "text": "Vladislavova (Praha)\n\nVladislavova ulice se nachází na Novém Městě pražském. Je spojnicí ulic Lazarská a Charvátova, ze západu do ní ústí Purkyňova ulice. Nazvána je podle českého, uherského a chorvatského krále Vladislava II. Jagellonského (1456-1516), z jehož podnětu v roce 1478 vznikla. V severozápadní části ulice se od roku 2014 nachází kancelářský, bytový a obchodní komplex Quadrio, naproti němuž má sídlo Komorní činohra (Vladislavova č.p. 22). Z budovy tzv. Měšťanské besedy (Vladislavova č.p. 1477/20) začala v roce 1953 vysílat Československá televize, roku 1994 z téže budovy zahájila vysílání televize Nova. V posledních letech života žil v ulici český básník a novinář Jan Neruda (Vladislavova č.p. 1382/14).\n\nVladislavova ulice je situována na Novém Městě pražském. Prostor současné ulice byl od roku 1178 majetkem Vyšehradské kapituly, v roce 1254 daroval český král Přemysl Otakar II., toto dosud nezastavěné území, \"\"Židům v Praze i vší obci Židů v království.\"\"\"\" Židé na tomto území vybudovali rozsáhlý ústřední hřbitov, nazývaný též Židovská zahrada. Toto označení území vydrželo až do 19. století. Židovský hřbitov byl postupně přemístěn ke Staronové synagoze. Podle Starých letopisů českých přemýšlel král Vladislav, jak by mohl tento hřbitov \"zkazit\" a území plnohodnotně připojit k Novému Městu. To se \"povedlo\" roku 1478, kdy byla Židovská zahrada, právě z podnětu krále Vladislava II. Jagellonského podélně \"přeťata\" ulicí a okolí bylo rozděleno na jednotlivé stavební parcely\n\nV letech 1850 až 1869 nesla pojmenování Sluneční. Od roku 1869 nese současný název Vladislavova. \n\nVladislavova ulice je umístěna mezi ulicemi Spálená a Jungmannova. Je spojnicí mezi ulicemi Lazarskou a Charvátovou. Ze západu z ní vychází ulice Purkyňova. Na východ z Vladislavovy vybíhá bezejmenné prostranství, ve kterém je umístěn památník \"Židovská zahrada.\" Na toto prostranství navazuje pasáž paláce Rosetta, která ústí do Jungmannovy ulice. U ústí do Lazarské ulice vede přes bývalý dům Báňské a hutní společnosti pasáž Vlasty Buriana, vedoucí taktéž do Jungmannovy ulice.\n\nUlice je v celé své délce jednosměrná. \n\n\nBudova Projekční kanceláře bývalé Báňské a hutní společnosti byl vystavěn v letech 1938-1939 na návrh nejspíše Josefa Karla Říhy a Emila Kovaříka.Autorství projektu není pevně doloženo. Pod plány domu byl podepsán pouze přednosta projekční kanceláře František Fiala, jehož autorství je velmi nepravděpodobné. Dům údajně navrhoval prof. ČVUT Emil Kovařík, pod dohledem J. K. Říhy. Toto svědectví poskytl v roce 1985, historiku architektury Zdeňku Lukešovi, sám Kovařík. Stavba byla svěřena firmě Karla Duška. Zajímavostí je, že v roce 1939 upozornil magistrát hlavního města Prahy stavebníka, že o patro překročil povolenou výšku budovy, a stavba tak neodpovídá stavebnímu povolení. Zda stavbaři dostali od magistrátu nějaké sankce, nevíme. Budova prošla několika rekonstrukcemi. Nejvýznamnější z nich v roce 1972, kdy se dle návrhu architekta Brůhy, přistavělo 6. nadzemní podlaží.\n\nJedná se funkcionalistický kancelářský dům. Má železobetonovou skeletovou konstrukci. Budova je čtyřpatrová, s ustupujícím pátým nadzemní podlažím a nově přistavěným šestým nadzemním podlažím (1972, Brůha), se dvěma suterény. V přízemí objektu jsou umístěny nýtované kovové výlohy a několik vstupů do budovy. Parter budovy je od ostatních pater oddělen římsou. V prvním nadzemní podlaží jsou umístěna velká šestidílná okna. V ostatních nadzemních podlažích jsou obdélná jednoduchá okna, situována po dvojicích.\n\nBudova se vyznačuje ojedinělým pokusem vymanit se z estetických schémat raného funkcionalismu. Patří tedy do stejné skupiny jako československý pavilon v Paříži, či nádražní pošta v Brně.\n\nV současné době (2019) budovu užívá Úřad vlády České republiky.\n\nBudova Měšťanské besedy byla vystavěna nejspíše v rozmezí let 1867-1870 v místě zbořených zadních budov Jungmannovy ulice (č.p. 28) a z části na místě původní zahrady. Autorství projektu nemáme doloženo. Dům byl vystavěn pro potřeby Pražské měšťanské besedy. V roce 1881 byla dle návrhu architekta Stibrala, postavena zahradní veranda a zastřešeno orchestřiště. Další významné úpravy proběhly koncem 50. a začátkem 60. let 20. století, kdy byla budova upravena pro tehdejší Československou televize, která odtud začala v roce 1953 vysílat. Budova dostala nové dispoziční řešení a proběhla nevhodná úprava hlavního sálu (přestřešení) a zastřešení dvorku. Poslední velké úpravy proběhly v letech 1993-1994 pro televizi Nova, která odtud začala 4. února 1994 vysílat (prvním pořadem vysílaným z budovy besedy byly Televizní noviny).\n\nJedná se o čtyřpodlažní podsklepenou budovu s novorenesančním uličním průčelím. Křídlo do ulice je trojtraktové s devíti osou fasádou se dvěma bočními rizality.Přízemí objektu je bosované se šesti výlohami a hlavním vstupem. Ve druhém nadzemním podlaží, na úrovní tří středních okenních os, se nachází balkon s kuželovou balustrádou. Okna třetího nadzemního podlaží jsou zdobena trojúhelnými frontony. Mezi okny čtvrtého nadzemního podlaží jsou pilastry, římsa je korunková. V postranních rizalitech jsou umístěny dvojice sdružených oken.\n\nPrůjezd domu je valeně zaklenutý a navazuje na něj schodiště. V budově se nachází, dnes přestropený, velký sál, který je bohatě zdoben. Má kazetový strop s vymalovanými znaky jednotlivých pražských měst.\n\nV současné době (2019) se v budově nachází hotel.\n\nKancelářský a obytný dům, určený pro Českou vzájemnou životní pojišťovnu, byl vystavěn v letech 1937-1938, dle návrhu Leo Lauermanna a Františka Troníčka. Budova stojí na parcele po původním barokním domě, zvaném Bílý lev, který byl stržen v roce 1937. Před stavbou barokního domu se na místě nacházel židovský hřbitov. Objekt byl od počátku koncipován jako součást komplexu spořitelny (druhý dům komplexu byla budova ve Spálené č.p. 76). Objekt byl upravován v letech 1958 a 1995.\n\nJedná se o šestipodlažní dům v přední části a pětipodlažní dům v zadní části, nacházející se na protáhlé středověké parcele. Obě budovy disponují dvěma suterény. Spojeny jsou na úrovní přízemí a skladištní halou v prvním suterénu. V přízemí budovy se nacházejí tři výkladce a dva vchody do budovy, vše v původních kovových rámech. Fasáda v přízemí je krytá keramickými glazovanými kachličkami. Fasáda ve vyšších patrech je kryta nehlazenými kamennými deskami. Od prvního nadzemního podlaží se nachází visutý risalit, který je ve čtvrtém nadzemním podlaží zakončen balkónem. Rizalit prvního patra je zdoben dvěma keramickými reliéfy s postavami Obchodu (vpravo) a Píle (vlevo). Nad okny rizalitu prvního patra je vyobrazen heraldický znak českého lva, doplněný nápisem \"\"Česká vzájemná životní pojišťovna,\"\" který pokračuje pod okny \"\"Sdružení s první vzájemnou pojišťovnou zal. r. 1827.\"\" Páté nadzemní podlaží ustupuje z uliční úrovně a je kryto sedlovou střechou. Šesté půdní podlaží je zakončeno do dvora rovnou střechou.\n\nPřední dům je třítraktový s vloženým schodištěm, probíhá v levé části vstupní chodba, obložená původními mramorovými obklady a kovovým stropním svítidlem. Schodiště se zábradlím je ovlivněno stylem art deco.\n\nV přízemí objektu se v současné době (2019) nachází prodejna s cigaretami. \n\nNovostavba školní budovy pochází z roku 1882, funkcionalisticky přestavěná ve 30. letech 20. století, na základě projektu Václava Kolotára.\n\nPrůčelí do Vladislavovy ulice je novorenesanční dvacetidvouosé, se dvěma rizality. Přízemí je bosované, původně zde byly umístěny dva vchody, rámované polosloupy (dnes je jeden vstup zazděn). Okna v prvním nadzemním podlaží je jsou zdobena frontonen a ovocnou girlandou. Třetí nadzemní podlaží je nástavbou s jednoduchými třídílnými okny. Fasáda je členěna kordonovými římsami.\n\nV současné době (2019) budovu využívá Pedagogická fakulta Univerzity Karlovy.\n\n\nVladislavova ulice se objevila v seriálu z produkce České televize Černí andělé, v epizodě \"Azyl.\"\n\nV domě č.p. 51 Vladislavova 13 žila rodina MUDr. Jana Hammera a Vlasty Průchové, vyrůstal zde jejich syn, hudebník Jan Hammer.\n\nVe Vladislavově ulici se nachází mnoho podniků, například:\n\n\n"}
{"id": "1372755", "url": "https://cs.wikipedia.org/wiki?curid=1372755", "title": "Římskokatolická farnost Miličín", "text": "Římskokatolická farnost Miličín\n\nŘímskokatoická farnost Miličín je územním společenstvím římských katolíků v rámci táborského vikariátu Českobudějovické diecéze.\n\nPlebánie v Miličíně existovala již ve 14. století. V roce 1417 je jako místní duchovní správce uváděn Heřman, světící biskup pražský, který byl v uvedeném roce donucen vzdát se výkonu biskupské služby. působil pak v Miličíně jako duchovní správce (používal titul děkana). V roce 1420 se před expandujícími husity z Tábora uchýlil na hrad Příběnice. Husité nicméně ještě téhož roku Příběnice dobyli a biskupa Heřmana posléze zabili (zřejmě jej utopili). Miličínská farnost nicméně prošla dějinnými zvraty a nikdy nezanikla. Městečko se slibně rozvíjelo až do druhé půle 19. století, kdy se mu vyhnula železnice a místní obyvatelé se přeorientovali více na zemědělství. Městečko tak získalo více venkovský ráz. Připomínkou dob rozvoje nicméně zůstal farní kostel Narození Panny Marie, který si navenek uchoval gotickou podobu, v interiéru však byl během 18. století velkoryse upraven.\n\nDalší významnou památkou náboženského života je vrch Kalvárie nad Miličínem s barokní poutní kaplí Utrpení Kristova a křížovou cestou.\n\n\n\nFarnost nemá sídelního duchovního správce a je administrována ex currendo z Chotovin.\n\n"}
{"id": "1372756", "url": "https://cs.wikipedia.org/wiki?curid=1372756", "title": "Antonín Řezníček", "text": "Antonín Řezníček\n\nAntonín Řezníček (* 19. května 1940) je bývalý český fotbalový obránce a rozhodčí.\n\nJako hlavní rozhodčí řídil 116 zápasů československé fotbalové ligy (1977/78 – 1987/88) a 2 utkání v evropských pohárech (PVP 1981/82: 1, UEFA 1984/85: 1). Vykonával také funkci pomezního rozhodčího (asistenta).\n\nV československé lize hrál za Baník Ostrava ve 25 utkáních, aniž by skóroval.\n\n"}
{"id": "1372757", "url": "https://cs.wikipedia.org/wiki?curid=1372757", "title": "Slezská básnická škola", "text": "Slezská básnická škola\n\nSlezská básnická škola (něm. \"Schlesische Dichterschule\") je literárně-historický termín pro slezské básníky baroka. Termín vznikl v 19. století jako pojem literární historiografie. Neodpovídá sebeoznačení ani organizovanému seskupení slezských autorů. Jedná se výhradně o německy píšící autory. \n\nDělí se na první a druhou školu. Do „první slezské školy“ (něm. \"Erste Schlesische Schule\") jsou zahrnuti autoři, kteří jsou stylistickými nástupci Martina Opitze.\n\nDo „druhé slezské školy“ (něm. \"Zweite Schlesische Schule\") patří Daniel Casper von Lohenstein, Christian Hoffmann von Hoffmannswaldau, ale i Hans Aßmann Freiherr von Abschatz, Gottfried Benjamin Hancke a Benjamin Neukirch.\n\nAndreas Gryphius a Friedrich von Logau do této skupiny nepatří.\n"}
{"id": "1372758", "url": "https://cs.wikipedia.org/wiki?curid=1372758", "title": "Edwin Gordon", "text": "Edwin Gordon\n\nEdwin Elias Gordon (14. září 1927 Stamford, Connecticut – 4. prosince 2015 Mason City, Iowa) byl americký badatel, učitel, spisovatel, redaktor a přednášející v oblasti hudební výchovy.\n\nEdwin E. Gordon byl badatel, učitel, spisovatel, redaktor a přednášející. Předtím, než se začal věnovat výzkumu v psychologii hudby, získal bakalářské a magisterské stupně v kontrabasu na Eastman School of Music. Hrál také na strunné nástroje a vystupoval s řadou orchestrů a souborů, včetně renomované skupiny Gene Krupa. Pokoušel se získat Ph.D. na Univerzitě v Iowě v roce 1958.\n\nJako profesor hudby působil na katedře pro výzkum hudební výchovy Carl E. Seashore na Temple University ve Filadelfii. Gordon vyučoval na univerzitě v Iowě a na státní univerzitě v New Yorku v Buffalu. Na univerzitě v Iowě se stal generálním redaktorem \"Studies in the Psychology of Music.\" Dr. Gordon byl naposledy zařazen do síně slávy MENC a současně byl profesorem hudby na Michiganské státní univerzitě. Od roku 1997 byl uznávaným profesorem v rezidenci na univerzitě v Jižní Karolíně.\n\nProstřednictvím rozsáhlého výzkumu se profesor Gordon významně podílel na studiu hudebních schopností, audiografie, teorie hudebního učení, tónových a rytmických vzorců a rozvoje hudby u kojenců a velmi malých dětí. V posledních letech zkoumal vývoj hudby u dětí od jednoho měsíce do osmnácti měsíců a vylepšoval tyto dovednosti u dětí od osmnácti měsíců do tří let. Tento výzkum se zaměřil na zkoumání úrovní teorie hudebního učení, stupňů a typů sluchových, vývojových a stabilizovaných hudebních schopností a rytmu v hudbě.\n\nNárodní asociace pro hudební výchovu (NAfME) oznámila, že Gordon byl vybrán jako Lowell Mason Fellow. Je to jedno z nejdůležitějších ocenění hudební výchovy a je určeno k rozpoznání úspěchů hudebních pedagogů, advokátů hudebního vzdělávání, politických vůdců, odborníků z průmyslu a dalších, kteří svým jedinečným způsobem přispěli k hudební výchově.\n\nGordonovo dílo bylo vylíčeno na národní a mezinárodní scéně na NBC Today Show v \"The New York Times\", \"USA Today\" a v řadě evropských a asijských publikací. Prezentoval na seminářích a přednáškách po celém světě, naposledy v Německu, Belgii, Koreji, Polsku, Maďarsku, Portugalsku, Španělsku, Itálii, Slovensku, Anglii, Kanadě a Havaji. Publikoval také v mezinárodních výzkumných a odborných časopisech.\n\nJe autorem šesti uznávaných testů hudebních schopností, stejně jako řady knih, článků a výzkumných monografií.\nNapsal také mnoho monografií a je spoluautorem obecné hudební série \"Jump Right In: The Music Curriculum a Jump Right In: Instrumental Series.\" \n\nMezi sedmi standardizovanými testy, které vyvinul, patří \"Musical Aptitude Profile; the Primary, Intermediate, and Advanced Measure of Music Audiation the Iowa Tests of Music Literacy, the Instrument Timbre Preference Test; a the Harmonic and Rhythm Improvisation Readiness Records.\" \n\n\"\"Hudba je jedinečná pro lidi. Stejně jako ostatní umění je hudba stejně zásadní jako jazyk lidského vývoje a existence. Prostřednictvím hudby dítě získává vhled do sebe, do ostatních a do života samotného. Možná je nejdůležitější, že je schopnější rozvíjet a udržovat si představivost. Bez hudby by byl život ponurý. Vzhledem k tomu, že den neprojde bez dětského naslouchání nebo součástí nějaké hudby, je pro dítě výhodou, jak rozumět hudbě co nejdokonaleji. V důsledku toho, jak stárne, se naučí ocenit, poslouchat a podílet se na hudbě, které on sám věří, že je dobrá. Kvůli takovému kulturnímu uvědomění bude mít jeho život pro něj smysl.\"\"\n"}
{"id": "1372761", "url": "https://cs.wikipedia.org/wiki?curid=1372761", "title": "Fearless (album, Gus G.)", "text": "Fearless (album, Gus G.)\n\nAlbum otevírá dynamická píseň „Letting Go“. Text k následující skladbě „Mr. Manson“ pojednává o Charlesi Mansonovi a Warda k němu inspiroval „sabbatovský“ riff a píseň „Mr. Crowley“ od Ozzyho Osbourna. Titulní skladbu „Fearless“ Gus G. původně zamýšlel pro svou domovskou kapelu Firewind, ale nakonec se bez hlasového doprovodu objevila na albu \"Fearless\". Na albu se rovněž objevila coververze písně „Money for Nothing“ skupiny Dire Straits.\n\n\n"}
{"id": "1372763", "url": "https://cs.wikipedia.org/wiki?curid=1372763", "title": "Chopiona", "text": "Chopiona\n\nChopiona (zdrobněle: chopionka) znamená ve slezštině žena, která chodí ve slezském kroji „po rolnicku“. Název označuje stavové oblečení.\n\nZpočátku patřil pouze k rolnické vrstvě, později v době industrializace se odvolal na manželky dělníků a horníků, kteří většinou kultivovali tradice ze slezské krajiny. Na rozdíl od jiných průmyslových regionů se v Horním Slezsku nevyvinula žádná typická kultura dělníků. Homogenní obyvatelstvo ve venkovských oblastech se dostalo do rozvíjejících se průmyslových osad, přenášejících celou řadu venkovských tradic, které byly zároveň etnicko-kulturním determinantem oproti německé měšťanské kultuře.\n\nPříměstské průmyslové osady rostly vedle stávajících vesnic a častěji se jednalo o rychle urbanizované vesnice. Místní lidová kultura se rozvíjela na základě nejbližšího venkovského prostředí. Pouze sváteční oblečení muže se lišilo v závislosti na profesi. Zemědělci v církevních a státních obřadech vystupovali v sedlářském a horníci a železáři v slavnostním oblečení. Mezi ženami nebyla žádná rozmanitost. Manželky farmářů a dělníků měly stejné rolnické oblečení.\n"}
{"id": "1372764", "url": "https://cs.wikipedia.org/wiki?curid=1372764", "title": "Pavol Senáši", "text": "Pavol Senáši\n\nPavol Senáši (* 10. září 1941) je bývalý slovenský fotbalový útočník.\n\nV československé lize odehrál za Slovan Teplice jedno celé utkání, aniž by skóroval. Ve II. lize hrál za TJ Nové Zámky a Teplice. Z Nových Zámků přestoupil po skončení podzimu 1962.\n\n"}
{"id": "1372765", "url": "https://cs.wikipedia.org/wiki?curid=1372765", "title": "Kwiatkowski", "text": "Kwiatkowski\n\nKwiatkowski je příjmení polského původu s těmito nositeli:\n\n"}
{"id": "1372766", "url": "https://cs.wikipedia.org/wiki?curid=1372766", "title": "Theresia Kieslová", "text": "Theresia Kieslová\n\nTheresia Kieslová (* 26. října 1963) je bývalá rakouská atletka, běžkyně, která se věnovala středním tratím.\nPři svém mezinárodním debutu v roce 1992 doběhla šestá v běhu na 1500 metrů na halovém mistrovství Evropy. Na olympiádě v Atlantě v roce 1996 vybojovala v této disciplíně bronzovou medaili. V roce 1998 se stala halovou mistryní Evropy v běhu na 1500 metrů. Závěr její kariéry pošramotil dopingový trest v roce 2006.\n"}
{"id": "1372767", "url": "https://cs.wikipedia.org/wiki?curid=1372767", "title": "Josef Němeček (fotbalista Teplic)", "text": "Josef Němeček (fotbalista Teplic)\n\nJosef Němeček (* 10. března 1924) je bývalý český fotbalista, který nastupoval jako obránce, záložník nebo útočník.\n\nV československé lize hrál za Technomat Teplice v pěti utkáních, aniž by skóroval.\n\n"}
{"id": "1372768", "url": "https://cs.wikipedia.org/wiki?curid=1372768", "title": "Klub Ludzi Piszących w Prudniku", "text": "Klub Ludzi Piszących w Prudniku\n\nKlub Ludzi Piszących w Prudniku je literární skupina, která byla založena v roce 1977.\n\nKLP sdružuje místní básníky, kteří mohli publikovat své díla v prudníkovém \"Głos Włókniarzy\". Napsali zde své básně Józef Adamczyk, Halina Kamińska, Łucja Kuźnik, Elżbieta Nowacka, Ryszard Nowak, Genowefa Pietrzak, Ignacy Staszczuk, Barbara Szwanke a Berta Warzecka. Texty prudníckých spisovatelů lze nalézt také v jiných časopisech, například v \"Trybunnia Opolska\". Na konci osmdesátých let se k klubu připojili: Edmund Działoszyński, Józef Balon a Albert Strzewiczek. V březnu 1995 se aktivně podílela na aktivitách KLP skupina mladých básníků: Dorota Michałowska, Katarzyna Kulig, Agata Fornalik a Marek Domagała. V roce 1996 společně se spisovateli z Biały vydal svazek \"Smak soli\".\n\nKLP působí v Prudníku a jeho členové kromě společných děl zveřejňují i vlastní svazky.\n\nJednotlivé svyzky některých členů KLP:\n\nTu, gdzie mieszkam = Tady, kole bydlim. Podręcznik do nauczania edukacji regionalnej pogranicza polsko-czeskiego, pod red. F. Dendewicza, A. Derenia, Prudník 2005.\n\n"}
{"id": "1372771", "url": "https://cs.wikipedia.org/wiki?curid=1372771", "title": "Alois Hlinka", "text": "Alois Hlinka\n\nAlois Hlinka (1925 – ) byl český fotbalový útočník.\n\nV československé lize hrál za Sokol/Technomat Teplice v 16 utkáních a vstřelil pět branek. Do Teplic přišel z Kopist, do roku 1947 hrál v Louce.\n\n"}
{"id": "1372772", "url": "https://cs.wikipedia.org/wiki?curid=1372772", "title": "Optimální nástřelná vzdálenost", "text": "Optimální nástřelná vzdálenost\n\nOptimální nástřelná vzdálenost (zkratka ONV) je údaj charakteristický pro konkrétní náboj vyjadřující vzdálenost na kterou je vhodné nastřelit zbraň aby byly efektivně využity balistické vlastnosti náboje. Jedná se o pojem významný pro lovecké střelectví.\nJe definována jako vzdálenost ve které balistická křivka podruhé protíná záměrnou a zároveň dráha letu střely se dostane nad záměrnou maximálně o 4 cm.\n\na - náměrná, b - cíl, c - vzdálenost ONV, d - maximální převýšení (pro ONV zvoleno 4 cm)\n\nNastřelením zbraně na ONV je využíta ta část dráhy střely kdy se střela vystoupá nad záměrnou maximálně 4 cm. Tato odchylka je na základě dohody považována na akceptovatelnou pro lov zvěře. Pokud bychom započetli i pásmo 4 cm pod záměrnou, je akceptovatelná i vzdálenost za ONV. Tato vzdálenost se nazývá Bod letu ONV.\nS nastřelením zbraně na ONV lze střílet na větší vzdálenosti bez nutnosti korekce výšky. \n\nRozdíly při nastřelení náboje RWS 308 W se střelou 9,7 g.\n\nParametr ONV může být udáván výrobcem střeliva a je charakteristikou konkrétního náboje. Vzhledem k tomu, že úsťová rychlost stejného náboje se může lišit podle zbraně, může se ONV pro konkrétní zbraně mírně lišit. Proto je vhodné znát metodiku použitou pro stanovení ONV konkrétním výrobcem. \n"}
{"id": "1372773", "url": "https://cs.wikipedia.org/wiki?curid=1372773", "title": "Brennan", "text": "Brennan\n\nBrennan, původně Ó Braonáin, je irské jméno, odvozené od slova „braon“ (slza) nebo „bran“ (havran). Pochází z oblasti Kilkenny a patří mezi třicet nejrozšířenějších irských příjmení. Známými nositeli jsou:\n\n"}
{"id": "1372775", "url": "https://cs.wikipedia.org/wiki?curid=1372775", "title": "Třída Jaejama", "text": "Třída Jaejama\n\nTřída Jaejama byla třída minolovek Japonských námořních sil sebeobrany (JMSDF). Celkem byly postaveny tři jednotky této třídy.\n\nPrvní postavila Japonská loděnice Hitachi Zosen v Kanagawě, později dvě jednotky které všechny postavila loděnice Nippon Kōkan Tsurumi Shipyard také v Kanagawě.\n\nJednotky třídy \"Jaejama\":\nPlavidla byla vybavena sonarem SQQ-32. K obraně sloužil jeden 20mm kanón JM61-M Vulcan. Pohonný systém tvořily dva diesely Mitsubishi 6NMU-TK o celkovém výkonu 2400 bhp. Lodní šrouby jsou dva. Nejvyšší rychlost dosahuje 14 uzlů.\n"}
{"id": "1372776", "url": "https://cs.wikipedia.org/wiki?curid=1372776", "title": "Třída Powhatan", "text": "Třída Powhatan\n\nTřída Powhatan je třída oceánských remorkérů provozovaných pomocnou složkou amerického námořnictva Military Sealift Command. Celkem bylo postaveno sedm jednotek této třídy. Jejím jediným zahraničním uživatelem je Turecko.\n\nOd roku 2018 je loděnicí Gulf Island Shipyards vyvíjena nová třída T-ATS(X), která spojí vlastnosti remorkéru, záchranné lodě a lodě pro záchranu ponorek. Třída nahradí jak remorkéry třídy \"Powhatan\", tak záchranné lodě třídy \"Safeguard\".\n\nAmerická loděnice Marinette Marine Corp. v Marinette ve státě Wisconsin v letech 1979-1981 dokončila celkem sedm jednotek této třídy.\n\nJednotky třídy \"Powhatan\":\nPohonný systém tvoří dva diesely General Motors EMD 20-645X7 o celkovém výkonu 4500 shp, pohánějící dva lodní šrouby se stavitelnými lopatkami. Nejvyšší rychlost dosahuje 15 uzlů. Dosah je 10 000 námořních mil při rychlosti 13 uzlů.\n"}
{"id": "1372777", "url": "https://cs.wikipedia.org/wiki?curid=1372777", "title": "Třída Safeguard", "text": "Třída Safeguard\n\nTřída Safeguard je třída záchranných lodí provozovaných pomocnou složkou amerického námořnictva Military Sealift Command (MSC). Celkem byly postaveny čtyři jednotky této třídy. Původně je provozovalo americké námořnictvo, v letech 2006-2007 ale byly všechny vyřazeny a převedeny do MSC. Mezi jejich úkoly patří uvolnění uvízlých plavidel (např. na mělčině), vlečení, hašení požárů, vyzvedávání předmětů z vody, nebo nasazení potápěčů.\n\nOd roku 2018 je loděnicí Gulf Island Shipyards vyvíjena nová třída T-ATS(X), která spojí vlastnosti remorkéru, záchranné lodě a lodě pro záchranu ponorek. Třída nahradí jak záchranné lodě třídy \"Safeguard\", tak oceánské remorkéry třídy \"Powhatan\".\n\nAmerická loděnice Peterson Builders ve Sturgeon Bay ve státě Wisconsin v letech 1985-1986 dokončila celkem čtyři jednotky této třídy.\n\nJednotky třídy \"Safeguard\":\nVýzbroj tvoří dva 25mm kanóny Mk.38 a dva 12,7mm kulomety. Na přídi je jeřáb o nosnosti 7,5 tuny a na zádi jeřáb o nosnosti 40 tun. Pohonný systém tvoří čryři dieselové šestnáctiválce Caterpillar D399 o celkovém výkonu 4400 shp, pohánějící dva lodní šrouby. Nejvyšší rychlost dosahuje 13,5 uzlu. Dosah je 8000 námořních mil při rychlosti 8 uzlů.\n"}
{"id": "1372787", "url": "https://cs.wikipedia.org/wiki?curid=1372787", "title": "Čertůf punk", "text": "Čertůf punk\n\nČertůf punk je česká punková hudební skupina ze Svitav, kde vznikla v roce 1988.\n\nSkupina Čertůf se zformovala roku 1988 ve Svitavách. Prvním albem skupiny bylo album \"Bordel v bordelu\", následovalo \"Stejnej bordel\", potom \"No future\" a nakonec ještě vyšlo album \"Fucking world\". Skupinu založili \"Fifi\" (zpěv), \"Čabas\" (basa) a \"Blondýn\" (kytara), kterého po roce vystřídal \"Ludwig\". Kapela využívala bubeníky jiných skupin, nakonec se ale jejím členem na pozici bubeníka stal \"Samba\".\n\n"}
{"id": "1372789", "url": "https://cs.wikipedia.org/wiki?curid=1372789", "title": "Kybabu", "text": "Kybabu\n\nKybabu je česká hudební skupina, kterou zformoval Olin Nejezchleba.\n\nV současnosti kapela vystupuje v obsazení \n"}
{"id": "1372791", "url": "https://cs.wikipedia.org/wiki?curid=1372791", "title": "Kellogg School of Management", "text": "Kellogg School of Management\n\nKellogg School of Management (také: \"Kellogg School\" nebo \"Kellogg\") je obchodní škola Northwestern University v Evanstonu, Illinois, s dalšími kampusy v centru Chicaga a Miami. Kellogg School nabízí prezenční a distanční magisterské programy a doktorské studium. Má uzavřené partnerství s univerzitami v Číně, Francii/Singapuru, Indii, Hong Kongu, Izraeli, Německu, Kanadě a Thajsku.\n\nStudenti zde mohou získat tituly v Master of Business Administration (MBA), Ph.D., stejně jako MMM (MBA a Master of Design Innovation) a JD-MBA (kombinace MBA a právního doktorátu).\n\nKellogg School byl založen v roce 1908, původně jako \"Škola Obchodu,\" na Northwestern University jako jeden z 16 zakládajících členů Sdružení pro Advance Collegiate Schools of Business, organizace, která ve Spojených státech nastavila akreditační standardy pro obchodní školy. Kellogg hrál proto později i zásadní roli v zavedení Graduate Management Admission Test, standardizovaného vstupního testu pro MBA programy. Členové fakulty významně příspívají do oblastí jako je marketing a teorie rozhodování. Walter Dill Scott, jeden z průkopníků aplikované psychologie, pomohl v prvním desetiletí 20. století zavést jeden z prvních kurzů v oblasti marketingu.\n\nV roce 1919 byl děkanem jmenován Ralph E. Heilman, absolvent Northwestern University, který obdržel jeho doktorát na Harvardu. Následujícího roku, zavedl Kellogg postgraduální program, který později změnil v Master of Business Administration. V prvních dvou letech do něj nastoupilo téměř 400 studentů.\n\nV roce 1951 začal Kellogg začal nabízet vzdělávací kurzy pro manažery. Úspěch programu nakonec vedl k jeho přemístění do Evropy, kde od roku 1965 nabízel podobný program v Bürgenstocku ve Švýcarsku. V roce 1976 škola rozšířila své manažerské vzdělávání v Evanstonu, když zavedla Executive Management Program (EMP, dnes známý jako Executive MBA program). Rozhodujícím mezníkem bylo otevření James L. Allen Center, budovy v níž probíhají manažerské vzdělávací programy. Vize děkana Donald P. Jacobse (ve funkci od roku 1975 až do roku 2001; na fakultě ve finančním oddělení, od roku 1957) byla finačně podpořena významnými manažery z oblasti Chicaga, zejména, Jamese L. Allena, absolventa Kelloggu a spoluzakladatele poradenské firmy Booz Allen Hamilton. Po položení základního kamene v roce 1978 se Allen Center otevřel 31. října 1979.\n\nV roce 1956 se instituce přejmenovala na School of Business, v roce 1969 na Graduate School of Management. Změny odrážely také rostoucí poptávku po manažerech, kteří disponovali jako analytickými, tak i behaviorální dovednostmi. Vzdělávání se na škole přeorientovalo spíše na rozvoj obecných manažerských dovedností než na specifické funkční dovednosti. Tato změna ve směru vzdělávání také způsobila, že titul MBA v roce 1969 škola nahradila za MM (Master of Management). Teprve o tři dekády později se Kellogg vrátil k titulu MBA.\n\nV roce 1979 se škola po daru $10 milionů daru od Johna L. Kellogga přejmenovala na \"J. L. Kellogg Graduate School of Management\". Další finanční prostředky umožnily škole významně rozšířit výzkum a výukové aktivity. Přibyla tři stálá profesorská místa, dvě hlavní centra pro interdisciplinární výzkum, čtyři výzkumné profesorské pozice a studentské centrum. V roce 2001 byl název školy zkrácen na \"Kellogg School of Management\". \n\nV červnu 2009, Kellogg oznámil, že Dipak C. Jain, po osmi letech v úřadu jako děkan vrací do funkce profesora. . V září 2009 převzal dočasně jeho pozici Sunil Chopra, bývalý Senior Associate Dean v oblasti kurikula a výuky, zatíco fakulta začala s hledáním trvalého nástupce. Později ve stejném roce byla oznámena stavba nová budovy Kellogg School. Nová budova Kellogg Global Hub se nachází na Jezeře Michigan. Dokončení stavby proběhlo na konci roku 2016.\n\nKellogg patří mezi přední světové obchodní školy a dosahuje vysokých hodnocení v žebříčcích BusinessWeek, US News & World Report, The Economist Intelligence Unit a dalších médií.\n\nThe Economist ohodnotil v roce 2017 Kellogg School jako jako 1. obchodní školu celosvětově pro prezenční MBA studium. Distanční MBA program byl v BusinessWeek hodnocen jako 1. místě ve Spojených státech. Absolventi z Kellogg School of Management zaujímají vedoucí pozice v mezinárodních společnostech, neziskových organizacích, vládách a akademických institucích po celém světě.\n"}
{"id": "1372795", "url": "https://cs.wikipedia.org/wiki?curid=1372795", "title": "Breakthrough Starshot", "text": "Breakthrough Starshot\n\nBreakthrough Starshot („průkopnický výstřel ke hvězdám“) je výzkumný projekt, který je součástí programu Breakthrough Initiatives. Cílem projektu je vyvinout flotilu slunečních plachetnic (pojmenovaných StarChip), které budou schopné doletět ke hvězdě Alfa Centauri vzdálené od Země 4,37 světelných roků. Během mise by sonda měly proletět také v blízkosti exoplanety Proxima Centauri b, planety o velikosti blízké Zemi, nacházející se v obyvatelné zóně mateřské hvězdy Proxima Centauri. Sluneční plachetnice by měla dosáhnout rychlosti mezi 15 % a 20 % rychlosti světla. Cesta by měla sluneční plachetnici zabrat mezi 20 a 30 lety, další 4 roky by měl trvat přenos zprávy ze sluneční plachetnice zpět na Zemi.\n\nKoncept projektu byl popsán v článku \"A Roadmap to Interstellar Flight\", jehož autorem je Philip Lubin z Kalifornské univerzity v Santa Barbaře. Vyslání plachetnice by vyžadovalo vybudovat soustavu zařízení schopných vyzařovat synchronizované laserové impulsy s celkovým výkonem až 100 GW.\n"}
{"id": "1372800", "url": "https://cs.wikipedia.org/wiki?curid=1372800", "title": "Seznam žebříčků obchodních škol ve Spojených státech amerických", "text": "Seznam žebříčků obchodních škol ve Spojených státech amerických\n\nSeznam žebříčků obchodních škol ve Spojených státech amerických je tabulkový seznam obhcodních škol and přidružených univerzit ve Spojených státech, které jsou zahrnuty v jednom nebo více hodnocení programů prezenčního studia Master of Business Administration (MBA). Hodnocení jsou běžně publikována v tištěných nebo online periodicích. Tento seznam obchodních škol není vyčerpávající a některé obchodní školy v něm mohou chybět. Většina škol v žebříčcích je akreditovaná asociací Association to Advance Collegiate Schools of Business.\n\nŽebříčky vycházejí z porovnávání mnoha faktorů jako výsledků standardizovaných testů studentů, platů čerstvých absolventů, výsledků dotazníků pro náboráře a absolventy, počet a kvalita firem, které na kampusech nabírají studenty, a množství jiných atributů. Pořadí se líší podle metody použité k meření úspěšnosti každé školy. Například výsledky \"Forbes\" a \"Financial Times\" se zakladají na dlouhodobých kariérních vyhlídkách absolventů, \"Bloomberg Businessweek\" a \"Economist\" hodnotí zkušenosti samotných absolventů, \"U.S. News & World Report\" bere v potaz názory náborářů, a další žebříčky jako Aspen Institute měří například integraci kurzů o udržitelnosti do programů.\n\nŽebříčky obchodních škol se staly předmětem častých diskuzí online. Kritikové tvrdí, že by se k nim mělo přistupovat s rezervou z následujících důvodů:\n\nHistorická hodnocení elitních MBA programů ukazují pouze malé výchylky i v dlouhodobém horizontu. In 1977, \"MBA Magazine\" udělal průzkum mezi děkany a přišel se seznamem, ve kterým byly The Wharton School, Harvard Business School, Stanford Graduate School of Business, Booth School of Business, a MIT Sloan School of Management na prvních pěti příčkách. Tyto školy plus Kellogg School of Management zatím vždy obsazovaly prvních 5 míst v každém žebříčku U.S. News & World Report. Spolu s Columbia Business School si pak těchto sedm škol obvykle dělí ta nejvyšší místa všech ostatních žebříčků (a jsou také top 7 celosvětově podle hodnocení Business Insider) a hovoří se o nich jako o sedmi nejmocnějších školách ve Spojených státech (\"America's seven most powerful schools\").\n\nNíže jsou zobrazeny všechny hodnocené školy v abecednícm pořadí a prezentované s jejich pořadím v příslušných žebříčcích. V hlavičkách sloupců jsou použity následující zkratky: USN – \"U.S. News & World Report\", BW – \"Bloomberg Businessweek\", Ec – \"The Economist\", FT – \"Financial Times\", AE – \"América Economía\", CNN – \"CNN Expansion\", BI – \"Business Insider\", QS – \"Quacquarelli Symonds\" and ARWU – \"Academic Ranking of World Universities\".\n"}
{"id": "1372801", "url": "https://cs.wikipedia.org/wiki?curid=1372801", "title": "Uzda (město)", "text": "Uzda (město)\n\nUzda (bělorusky i ) je město v Minské oblasti v Bělorusku, správní středisko Uzdeckého rajónu. K roku 2017 v ní žilo přes deset tisíc obyvatel.\n\nUzda leží na řece Uzdzjance, přítoku Vusy v povodí Němenu. Od Minsku, hlavního města republiky, je vzdálena přibližně 75 kilometrů jihozápadně.\n\nOd 9. do 13. století byla oblast města pohraničním regionem mezi Turovským knížectvím a Polockým knížectvím. První zmínka o samotné Uzdě je z roku 1450, ale za datum oficiálního založení města se pokládá až 8. květen 1494.\n\nOd roku 1938 byla Uzda sídlem městského typu a od roku 1999 je městem.\n\n"}
{"id": "1372802", "url": "https://cs.wikipedia.org/wiki?curid=1372802", "title": "Velká Baba (Bobravská vrchovina)", "text": "Velká Baba (Bobravská vrchovina)\n\nVelká Baba (446 m n. m.) je lesnatý kopec v Bobravské vrchovině. Nachází se v přírodním parku Baba mezi Brnem a Kuřimí. \n\nNa samotný vrchol nevede turistické značení. Nejblíže vrcholu jsou zelená turistická značka přístupná z Jinačovic nebo Řečkovic a žlutá, která vede z Medlánek do Kuřimi.\n\nV oblasti lze nalézt významnější druhy rostlin jako je lilie zlatohlavá, lýkovec jedovatý, náprstník velkokvětý, plamének přímý nebo medovník meduňkolistý.\n\n"}
{"id": "1372803", "url": "https://cs.wikipedia.org/wiki?curid=1372803", "title": "Ivan Ruller", "text": "Ivan Ruller\n\nIvan Ruller (17. listopadu 1926 Brno – 25. března 2018 tamtéž) byl český architekt a po sametové revoluci děkan Fakulty architektury VUT v Brně.\n\nNarodil se v rodině významného brněnského stavitele Čeňka Rullera. Vystudoval architekturu na Vysoké škole technické Dr. Edvarda Beneše (dnešní VUT), krátce byl asistentem Bedřicha Rozehnala a Bohuslava Fuchse a poté pracoval v různých architektonických kancelářích. Silně jej ovlivnil funkcionalismus a moderna. Do architektury často začleňoval výtvarná díla a úzce spolupracoval s celou řadou umělců, jako byli mimo jiné Bohumír Matal, Olbram Zoubek, Stanislav Libenský, Bohdan Lacina, Sylva Lacinová, Zdeněk Makovský či Valér Kováč.\n\nPo roce 1968 čelil perzekuci, nesměl publikovat a byl také vyloučen ze Svazu architektů. Působil tedy v méně oficiálních sdruženích, jako například Blok architektů a výtvarníků nebo sdružení „Q“.\n\nV letech 1990–1994 byl děkanem Fakulty architektury VUT, v roce 1994 získal profesuru. Přestože byla jeho pedagogická činnost úzce svázána právě s VUT, působil i na jiných univerzitách - například na STU v Bratislavě, na Fakultě architektury ČVUT a stál také u zrodu Fakulty architektury Technické univerzity v Liberci. Od roku 1990 měl vlastní architektonickou kancelář. Jeho ateliér před koncem pracoval např. na projektu přestavby brněnského nábřeží Svratky či na přestavbě Rullerovy vlastní židenické obřadní síně. Aktivně se také vyjadřoval k otázce přestavby, resp. odsunu brněnského hlavního nádraží.\n\nZa svou tvorbu získal řadu ocenění - v roce 1994 se stal laureátem Zlaté medaile VUT v Brně, o rok později obdržel Cenu města Brna za celoživotní architektonické dílo a od roku 1997 byl členem saské Akademie věd. V roce 2003 mu byla prezidentem republiky Václavem Klausem udělena medaile za zásluhy 2. stupně v oblasti umění, následovala Grand prix Obce architektů za celoživotní dílo v roce 2004 a cena Vladimíra Karfíka 2013/15 za zásadní přínos v urbanismu a architektuře z roku 2016.\n\nIvan Ruller nebyl jen architekt a pedagog, aktivně se věnoval také sportu. Hrál rugby a od roku 1940 působil jako náčelník a matrikář odboru ragby v SK Moravská Slavia v Brně.\n\nZemřel koncem března 2018 ve věku 91 let.\n\nVýběr:\n\n\n\n"}
{"id": "1372804", "url": "https://cs.wikipedia.org/wiki?curid=1372804", "title": "Anton Gottstein", "text": "Anton Gottstein\n\nAnton Gottstein (7. prosince 1893, Hořejší Vrchlabí – 22. srpna 1982, Vrchlabí) byl československý lyžař.\n\nNa I. ZOH v Chamonix 1924 skončil v běhu na lyžích na 50 km na 14. místě a na 18 km na 18. místě. Závodil za ČKSS Jilemnice.\n\n"}
{"id": "1372819", "url": "https://cs.wikipedia.org/wiki?curid=1372819", "title": "Stretti", "text": "Stretti\n\nPříjmení Stretti pochází z Itálie a nosí jej více různých osobností,\nv České republice zejména rodina grafiků a malířů, jejíž předkové sem přišli v roce 1789:\n\n\n"}
{"id": "1372824", "url": "https://cs.wikipedia.org/wiki?curid=1372824", "title": "Jaroslav Mlezák", "text": "Jaroslav Mlezák\n\nJaroslav Mlezák (1924 – léto 2015) byl severočeský horolezec, bývalý reprezentant Československa a mistr sportu.\n\nZačal lézt pod hlavičkou Klubu čs. Alpistů Hradec Králové, v roce 1950 vstoupil do horolezeckého oddílu v Ústí nad Labem.\n\n\n\n\n"}
{"id": "1372826", "url": "https://cs.wikipedia.org/wiki?curid=1372826", "title": "Mirai (hudební skupina)", "text": "Mirai (hudební skupina)\n\nMirai (v japonštině \"budoucnost\") je česká popová hudební skupina. Vznikla v roce 2014, pochází z Frýdku-Místku. Frontmanem, zpěvákem a kytaristou je Mirai Navrátil. V kapele dále hrají bubeník Šimon Bílý, baskytarista Michal Stulík a kytarista Tomáš Javůrek. Ve sbírce má ocenění z ankety Český slavík i Cenu Anděl. \n\nHlavní tváří formace je zpěvák a kytarista Mirai Navrátil, který má japonské kořeny a žije ve Frýdku-Místku. Hudbě se věnuje už od puberty, prošel mnoha místními garážovými kapelami, většinou s anglickými texty. Jednou z nich byli Dolls In The Factory, založení v roce 2011, kde se setkal s bubeníkem Šimonem Bílým, s nímž později založil kapelu Mirai. \n\nV roce 2014 frontman, zpěvák, kytarista Mirai Navrátil a bubeník Šimon Bílý přivedli k životu novou skupinu Mirai. Jejím třetím členem se tentýž rok stal baskytarista Michal Stulík. Trojice podepsala nahrávací smlouvu s vydavatelstvím Universal Music. Jako jazyk svých písní si zvolili češtinu.\n\nHned zkraje roku 2015 vydala skupina svůj první singl Dítě robotí, jehož zvuk byl popový s využitím elektroniky. Brzy se probojoval mezi tři nejhranější domácí skladby v českých rádiích. Druhým singlem se v témže roce stala píseň Souznění. Až třetí song byl ale pro kapelu průlomový. Skladba Cesta z města překvapila odlehčeným folk-popem. Stejnojmenné EP vyšlo v říjnu 2015. Trio ho živě představilo na halovém turné skupiny Kryštof k albu Srdcebeat, které navštívilo přes devadesát tisíc fanoušků. V lednu 2016 se Cesta z města stala druhou nejhranější domácí písní v českých rádiích. Do první pětice žebříčku se v tom samém roce dostala také další skladba Mirai s názvem Divadlo.\n\nPředzvěstí prvního alba byla v únoru 2017 píseň Když nemůžeš, tak přidej, ke které vznikl zábavně pojatý videoklip. V duchu hesla Emila Zátopka v něm členové plní zdánlivě nesplnitelné úkoly. Singl se devětkrát umístil na první příčce žebříčku nejhranějších domácích skladeb v rádiích, v první desítce se pohyboval ještě na jaře 2018. Do července 2019 nasbíral videoklip na serveru YouTube přes šestnáct milionů zhlédnutí. \n\nJeště před vydáním alba Konnichiwa v říjnu 2017 se sestava rozšířila o jednoho člena, když post druhého kytaristy obsadil Tomáš Javůrek. Deska vznikala ve spolupráci se čtyřmi různými producenty a hudebníci na ní vsadili na stylovou rozmanitost. Její vydání poznamenala tragická událost v rodině bubeníka Šimona Bílého, jehož manželka zemřela při dopravní nehodě. Z tohoto důvodu bylo společné turné se skupinou Poetika přeloženo z podzimu 2017 na jaro 2018. \n\nNa koncertě v pražském Lucerna Music Baru v dubnu 2018 obdrželi Mirai za desku Konnichiwa od svého vydavatelství Universal Music Platinové album. Kromě hitu Když nemůžeš, tak přidej se v rádiích těšily popularitě také další singly Pojď, zapomenem (druhé místo v žebříčku TOP 50 CZ/SK) a Anděl (dvakrát první místo v žebříčku Top CZ/SK). Kapela zároveň díky rozšíření sestavy ukázala pestřejší a dynamičtější koncertní pojetí. Její vystoupení se stala ozdobou programů většiny velkých letních festivalů.\n\nV anketě Český slavík 2017 získala formace hned tři ocenění. V hlasování fanoušků byla zvolena za Objev roku, hit Když nemůžeš, tak přidej si vysloužil tituly Nejoblíbenější a Nejstreamovanější píseň roku. Objevem roku se Mirai stali také na udílení Cen Anděl za rok 2017. Celkem byli v tomto ročníku nominováni na tři ceny – v kategoriích Album (Konnichiwa) a Skladba roku (Když nemůžeš, tak přidej) na vítězství nedosáhli.\n\nDalší velké milníky si kapela vytyčila pro rok 2019. V lednu představila singl ØTCHI, první ochutnávku z druhého studiového alba, jehož vydání oznámila na září 2019. Také s touto písní si podmanila český rádiové éter. V březnu a dubnu 2019 zvítězila v hitparádě TOP 50 CZ/SK šestkrát po sobě. Jako druhý singl byla vybrána skladba Hometown. \n\nSkupina zároveň ohlásila, že s druhým albem se poprvé vypraví na samostatné koncerty do hal a velkých sálů. Sérii čtyř vystoupení na přelomu listopadu a prosince 2019 se rozhodla završit v pražském Foru Karlín. \n\n\n"}
{"id": "1372828", "url": "https://cs.wikipedia.org/wiki?curid=1372828", "title": "Římskokatolická farnost Střezimíř", "text": "Římskokatolická farnost Střezimíř\n\nŘímskokatoická farnost Střezimíř je územním společenstvím římských katolíků v rámci táborského vikariátu Českobudějovické diecéze.\n\nV roce 1352 existovala v Střezimíři plebánie. Ta později zanikla a Střezimíř byla přifařena k Sedlci. K obnově samostatné farnosti došlo až v roce 1843. Farnost pak až do roku 1993 patřila k pražské arcidiecézi. V uvedeném roce došlo k rozsáhlým úpravám hranic diecézí české církevní provincie, což souviselo se vznikem a následným vymezováním hranic plzeňské diecéze v západních Čechách. Tehdy byla střezimířská farnost převedena z pražské arcidiecéze do českobudějovické diecéze.\nFarnost je administrována ex currendo z Chotovin.\n\n"}
{"id": "1372836", "url": "https://cs.wikipedia.org/wiki?curid=1372836", "title": "Lehké obrněné vozidlo", "text": "Lehké obrněné vozidlo\n\nLehké obrněné vozidlo (LOV) či lehké bojové vozidlo je víceúčelový pancéřovaný terénní automobil přepravující menší výsadek pěchoty. Anglickojazyčná terminologie označuje tato vozidla jako \"Infantry Mobility Vehicle\" (IMV). Do této kategorie vojenské techniky jsou řazeny čtyřkolové obrněné transportéry a lehká obrněná průzkumná či hlídková vozidla. Lehká obrněná vozidla slouží k různým úkolům přímo na bojišti, ale mají slabší výzbroj a nosnost než větší obrněné transportéry nebo kolová bojová vozidla pěchoty s podvozkem v konfiguraci 6x6 nebo 8x8. Mezi jejich společné znaky patří pohon 4 × 4, odolnost proti ručním zbraním a minám, víceúčelová či modulární koncepce a lafetace ručně nebo dálkově ovládané výzbroje, především kulometů.\n\nRozvoj sektoru lehkých obrněnců souvisí s nárůstem významu zahraničních bezpečnostních operací. Další vývojem původních průzkumných vozidel či automobilů vojenské policie a vnitřních bezpečnostních složek vznikla nová generace lehkých obrněných vozidel pro účely expedičních jednotek v humanitárních a mírových misích. Neobrněná terénní a nákladní auta utrpěla v misích v Iráku a Afghánistánu těžké ztráty. Do výzbroje řady armád proto začala být zaváděna lehká obrněná vozidla kategorie MRAP (\"Mine-Resistant Ambush Protected\") odolná vůči minám a improvizovaným výbušným zařízením (IED).\n\nMezi nejrozšířenější lehká obrněná vozidla patří německé ATF Dingo 2, italské Iveco LMV, ruský GAZ-2330 Tigr nebo jihoafrický RG-31 Nyala. Armáda České republiky zavedla do výzbroje cca 20 vozidel Dingo 2 a 120 Iveco LMV (včetně 72 kusů bojové verze LOV 50 B).\n\n"}
{"id": "1372837", "url": "https://cs.wikipedia.org/wiki?curid=1372837", "title": "Paratuberkulóza", "text": "Paratuberkulóza\n\nParatuberkulóza u skotu se nazývaná v anglicky mluvících zemích Johne's disease, poprvé byla popsána na přelomu devatenáctého a dvacátého století. Je způsobena bakterií MAP (Mycobacterium avium subspecies paratuberculosis). U skotu získala název podle člena Společnosti veterinárních patologů v Drážďanech. Dr. H. A. Johneho, který se společně s Dr. L. Frothinghamem z Bostnu z Massachusetts účastnil prvního popsání této nemoci u skotu.<br>\nV novodobé historii se stává paratuberkulóza existenční nemocí pro chov skotu. Neumíme ji vyléčit. Je široce rozšířená, přenosná na lidi (Antropozoonóza).\n\nOIE (World Organisation for Animal Health) řadí pro rok 2020 paratuberkulózu mezi 24 nejvíce nebezpečných nákaz mezidruhově přenosných \n\nČR po rozšíření paratuberkulózy v našich chovech vyjmula tuto nemoc z nebezpečných nákaz. Eviduje také 24 nákaz mezidruhově přenosných (Příloha č. 2 k zákonu č. 166/1999 Sb.zákonu o veterinární péči ), ale paratuberkulóza se v něm vůbec nevyskytuje. \n\nParatuberkulóza je přenosná na lidi i všechny savce. Má charakter endemie, tedy vyskytuje se na zamořeném území celé generace, má inkubační dobu 3 roky, probíhá velice pomalu, má fatální následky. V první fázi, která trvá dva i více let, nelze nemoc nijak detekovat, nemá žádné klinické příznaky. V druhé fázi se MAP vylučuje občas trusem, ale klinické příznaky se neprojevují. Nemoc jde detekovat sérologickým vyšetřením krve, odběry trusu vyjdou často negativně (vylučování MAP je nepravidelné). V následující fázi dochází ke snížení užitkovosti, nemoc se dá detekovat všemi testy, až poté se projeví klinické příznaky.\nHlavním klinickým příznakem je trvalý průjem a hubnutí. Zvířata se nechovají apaticky, jsou aktivní, pohyblivá, MAP vylučují trusem trvale a to v obrovském množství (milion baterií v jediném gramu). Poslední fáze je charakteristická extrémní chorobnou vyhublostí (kachexie), vodnatým průjmem a otokem v mezisaničí nazývaným \"bottle jaw\".\n\nV prostředí zůstává MAP 2 roky, mráz ji konzervuje. Šíří se hlavně vodou (vodní toky), rezervoárem jsou napajedla zvěře, bahnitá místa, tůně, kaluže.\n\nNelze ji vyléčit, neexistují kvalitní vakcíny, musí se z prostředí eliminovat.\nEliminace z prostředí je považována za největší výzvu, kterou kdy epidemiologové řešili. Zatím se to podařilo jen v několika málo státech na světě. Prostředky, které do boje proti paratuberkulóze vkládají státy jako USA, Austrálie, Japonsko či Švédsko, jsou značné. Existují státy jako je ČR, které problém paratuberkulózy úspěšně ignoruje. Nevytváří národní certifikační programy ani kontrolní programy, neozdravují infikovaná stáda ani území, rozsah endemie před veřejností tají.\n\nČerstvé maso a mléko od infikovaných jedinců obsahuje vysoké množství MAP a to v té nejinfekčnější možné formě (intracelulární patogen). <br>\nHodnocení PTB je v různých státech odlišné. Někde ji považují za nebezpečnou nákazu přenosnou na lidi (Japonsko) jinde za ekonomickou nemoc, která nemá na nezávadnost potravin vůbec žádný vliv (ČR). Maso a mléko od nemocných jedinců je proto v Japonsku likvidováno jako nepoživatelné, v ČR je hodnoceno jako nezávadné, jíme ho denně.<br>\nPokud je u nás prokázán výskyt PTB v chovu, jsou vyhlášena MVO (mimořádná veterinární opatření), pozitivní zvířata jdou na jatky, kde je maso hodnoceno jako nezávadné, končí v supermarketech. Stejně tak mléko ze všech chovů včetně těch vysoce nakažených či ozdravovaných je sváženo do mlékáren, mícháno s ostatním mlékem, končí v supermarketech. <br>\nZnačnou hrozbou jsou ekologické chovy, kde se mléko nepasteruje, běžně se prodává syrové nebo jsou z něj vyráběny sýry (obsahují MAP).<br>\n\nParadoxně je u lovné zvěře v ČR maso vyšetřováno a pokud je na MAP pozitivní (nebo pochází z aktivního ohniska zamoření), je likvidováno. Tento nesoulad v předpisech je daný historicky, kdy se maso zvěřiny vyváželo již v dobách socialismu do západní Evropy, kde je MAP považována za patogen přenosný na lidi, je hodnoceno jako nepoživatelné.<br>\nVýskyt MAP u drůbežího či vepřového je prakticky vyloučen (jsou chováni ve stájích, žijí kratší dobu než je inkubační doba PTB).\n\nU lidí existuje Crohnova nemoc (CD), kterou mnozí lékaři považují za paratuberkulózu lidí. Jednu dobu za ni byla oficiálně považována, ale protože se v padesátých letech minulého století nedařilo MAP od nemocných lidí izolovat, byla překvalifikována. Dnes patří mezi zánětlivé střevní onemocnění (IBD = Inflammatory Bowel Diseases) společně s ulcerativní kolitidou. Zda se jedná o paratuberkulózu lidí, nedokáží vědci dodnes ani potvrdit, ani vyvrátit.\nMAP se u lidí prokazatelně vyskytuje jako komplikace při nemocech s imunosupresí (rakoviny, transplantace). Nakažení u vnímavých jedinců vyžaduje dlouhé léčení koktejly antibiotik, chirurgické zákroky na postižených částech zažívacího aparátu, často mívá smrtelné následky.<br>\nExistuje početná skupina lékařů, kteří se zabývají výskytem MAP u lidí. Považují ji za vážnou komplikaci nejen CD, ale i Diabetes mellitus typu 1, roztroušená skleróza aj. (viz https://humanpara.org/)\n\nU lidí se rozlišuje dvojí typ MAP: <br>\n1.zapouzdřená, která se vyskytuje ve volné přírodě a není pro lidi příliš nebezpečná<br>\n2.intracelulární forma, která se vyskytuje v mase, mléce a nedostatečně tepelně opracovaných výrobcích, která je vysoce nebezpečná zvláště pro děti.\nZa možné zdroje infekce se tak považují výrobky z nepasterovaného mléka, čerstvého masa (paradoxně jsou to drahé sýry a masné speciality).\n\nMAP je spojována i s dalšími nemocemi. Konkrétně s cukrovkou 1. typu (Diabetes mellitus), s roztroušenou sklerózou (Roztroušená skleróza), zánětem štítné žlázy (Hashimotova tyroiditida), s juvenilní sarkoidózou Blau syndrome, revmatoidní artritidou (Revmatoidní artritida), poruchami autistického spektra (Autismus), se syndromem dráždivého tračníku (Irritable bowel syndrome). Inaktivované bakterie MAP jsou v těchto případech zdravotním rizikem. Důvody, proč může i mrtvá MAP působit problémy, je Protein teplotního šoku<br>\n\nHlavním zdrojem se pro lidi stávají potraviny obsahující hovězí maso a mléko. V ČR je infikováno kolem 80% velkých stád skotu. V ČSSR to bylo méně než 1% stád. Nárůst byl způsoben nákupy plemenného dobytka bez testování, změnou plemene a způsobu chovu. Dodnes není V ČR státní kontrolní program na PTB. S nárůstem PTB koresponduje i nárůst CD. Za posledních 25 let se zvýšil více než 5x.<br>\nPastevní skot dokáže zamořit rozsáhlá území, kontaminovat povrchovou i studniční vodu. Zvěřina je dalším zdrojem MAP. \nFarmáři považují paratuberkulózu za ekonomickou nemoc, snižuje jim zisky. Pro humánní populaci má výskyt MAP v potravinovém řetězci katastrofální důsledky. Se zárodky MAP může přijít do styku každý. Živá i inaktivovaná MAP se stává důležitým rizikem u civilizačních nemocí. <br>\n\nBoj proti PTB započal již počátkem minulého století, kdy byly snahy označit u WHO nemoci jako je PTB, tuberkulóza a brucelóza za nebezpečné pro lidi, celý svět se jich měl u domácích zvířat zbavit. Zatímco u tuberkulózy a brucelózy se to povedlo nejen v ČR, ale i v mnoha státech světa, PTB měla problém s diagnostikou nemoci. Byl způsoben omylem prestižní laboratoře, která stanovila roku 1939 celosvětový standard MAP úplně špatně. Zmařila práci tisíců odborníků po celém světě na třicet let. Chovy s PTB vycházely při laboratorních testech falešně negativně, testy nefungovaly, vývoj vakcín se zastavil. Až v roce 1968 bylo dokázáno, že standard nazývaný K 18 není vůbec MAP, ale kontaminace Mycobacterium avium serovar 2.\n\nV posledních letech zaznamenala diagnostika MAP raketový pokrok. Byly zavedeny testy DNA, které jsou rychlé, levné a dokáží prokázat patogen prakticky kdykoli a z čehokoli. Od té chvíle se začala testovat nejen hospodářská zvířat, ale i pejsci a kočičky, lidé. Některé výsledky ukazují, že lidé s Crohnovou chorobou jsou až z 90% pozitivní na MAP, že naši domácí mazlíčci s chronickými průjmy jsou nositelé MAP.\n\"Ozdravit stáda domácích zvířat od MAP je možné pomocí dvojí taktiky:<br>\n1. Minimalizace epidemiologických rizik<br>\n\n2. Test a porážka (test and cull)\n\nNejčastěji se nakazí nově narozená zvířat, jsou k MAP mnohonásobně vnímavější než dospělí jedinci. Stačí potřísnění pupečního provazce zárodky MAP nebo olíznutí struku ušpiněného trusem s MAP a mládě se nakazí. Nemoc se projeví až za mnoho let, nejčastěji až po pohlavní dospělosti, po porodu, případně až ve stáří. Zvířata v inkubační době mohou sporadicky vylučovat MAP do prostředí.\nMinimalizace rizik je přesně vypracovaný soubor preventivních opatření, které snižují riziko infekce při porodu, při mléčné výživě, u mladých zvířat na pastvě, u dospělých zvířat a hlavně při nákupu nových zvířat do chovu.\nTest a porážka je metoda, kdy se celá stáda testují na MAP, pokud se prokáže, je zvíře ihned odesláno na porážku. Tím se snižuje množství MAP v prostředí.\n\nPokud chovatel používá obojí taktiku současně, zbaví se problémů s PTB nejdříve. Přesto to trvá mnoho let, často i generací, než lze chov považovat za prostý MAP (získá certifikaci chovu prostého MAP).\nMezi jednotlivými státy existují obrovské rozdíly v tom, které stádo lze považovat za bezpečné. Například v ČR k tomu stačí 1 rok od posledního výskytu PTB v chovu (dva testy), v USA 6 let negativního testování, v Austrálii dvě generace a víc.\n\nVývoj kvalitních vakcín je další nadějí. Ty současné dokáží snížit prevalenci PTB ve stádě až na několik málo procent, ale někteří vakcinovaní jedinci se stávají bacilonosiči, MAP šíří dál. Zbavit se MAP z prostředí pomocí vakcinace zatím neumíme. <br>\nVakcinace v ČR je zakázána. Z ostatních zemí EU se plošně vakcinuje v Holandsku či Velké Británii. V USA je vakcinována drtivá část populace skotu. Vakcinace snižuje hodnotu Prevalence ve stádě, množství MAP v prostředí.\n\nMinimalizace epidemiologických rizik u mléčného stáda skotu s volným ustájením.<br>\nRF (rizikový faktor) nám udává, kolikrát častěji se nakazí jedinec s rizikem než bez něj. U PTB jsou mladí mnohem vnímavější k nákaze než dospělí.<br>\n\nU masného skotu jsou rizika menší, ale v podstatě stejná. Mladí se nakazí od starých nejčastěji trusem, ale také mlezivem, mlékem, plodovými obaly a plodovými vodami, semenem při přirozené plemenitbě i inseminaci.<br>\nČím je stádo větší, tím hůř se ozdravuje.<br>\nČím je stádo zamořenější (má větší prevalenci PTB), tím hůře se ozdravuje.<br>\nELISA <br>\n- sérologické vyšetření krve je první test, který dokáže odhalit PTB u jedince.<br>\n- sérologické vyšetření bazénového vzorku mléka dokáže jediným testem odhalit, zda je nakaženo stádo s mléčnou užitkovostí<br>\nVedle jednoduchých testů ELISA se provádí i dvojité testy, kdy je test A potvrzen testem B. Takovéto testování je vysoce specifické.<br>\nKultivace trusu - individuální odběry trusu jedinců a jejich kultivace se považuje za \"zlatý standard\". Dá se jí prokázat nemoc až ve fázi vylučování MAP, zato má 100% specificitu. Pokud je třeba provádět čtení genomu a vytvářet genetické mapy, pak je to jediná metoda, která dá dostatečné množství DNA na opakované provádění PCR (Polymerázová řetězová reakce).<br>\n\nMAPDT je zkratka (MAP Detection Test) a spadají sem všechny testy PCR. Nikdy se neprokazuje celá DNA, ale jen její malá část. Díky tomu mají tyto testy specificitu srovnatelnou s ELISA metodou, často ještě menší (98-99%).<br>\n- přímá detekce MAP z individuálních vzorků trusu<br>\n- přímá detekce MAP ze skupinových vzorků trusu (5 zvířat v jediném vzorku)<br>\n-přímá detekce MAP ze vzorků prostředí (odběr trusu z proháněcích uliček respektive dojíren)<br>\n-přímá detekce MAP z bazénových vzorků mléka<br>\n\nPitva - pitva uhynulého (poraženého) zvířete byla vždy a dodnes i je metodou průkazu PTB se specificitou 100%. Patologicko anatomický nález je doplněn histologickým vyšetřením, dnes i sérologí z krve, kultivací z tkání i PCR metodou, je tedy nezpochybnitelný a maximálně přesný.\n\nPřepočítat správně hodnoty získané z laboratoří je základ (validita laboratorního testu). V roce 1992 byl proveden v USA tento vzorový příklad hodnocení výsledků testů.\nNJWG (National Johne’s Working Group) doporučila používat tuto validitu testů: ELISA IDEXX Sp= 97% , Sn=25%. Výrobce udával ELISA IDEXX: Sp=98% a Sn=60%. Rozdíl je dán metodikou určování. Výrobce provádí sérologické testy u zvířat, kde je kultivačně prokázán výskyt PTB. NJWG obě hodnoty přepočítává na skutečný výskyt infekce ve stádě, dle 40% senzitivity kultivace trusu (sp=100%, sn=40%).<br>\nValidita laboratorního testu umožňuje vypočítat vztah tří základní ukazatelů: Skutečná prevalence nemoci ve stádě P, pozitivní prognostická hodnota (positive predictive value -PPV) a negativní prognostická hodnota (negative predictive value- NPV)<br>\n\nTabulka: \"New York State Cattle Health Assurance Program Johne’s Disease in Cattle, 2000, Article 4,p.6 Content was edited and reviewed by the National Johne’s Working Group and endorsed by the USAHA (United States Animal Health Association).\"\n\nZávěr:<br>\nPokud je specificita testu nízká, netestujeme jím stáda téměř zdravá – většina pozitivních výsledků bude falešných.<br>\nNaopak u stád vysoce promořených je test s nízkou validitou použitelný- odhalí většinu nemocných.<br>\nTato zákonitost platí i obráceně (dle bayesianovy epidemiologie převrácení omylu neboli opačná pravděpodobnostní otázka) – pokud nám vyjdou u zdravého stáda všechny testy negativně, testovali jsme chybně (musí nám vyjít odpovídající procento falešně pozitivních, jinak výsledky nelze uznat).\nV rámci dokazování nulového výskytu nemoci v populaci (certifikační program) se provádí verifikace výsledků, což znamená, že pozitivní test je potvrzen dalším zcela nezávislým testem. \nSprávně provést Vzorkování populace (epidemiologie) je klíčem k úspěšnému ozdravování.\nTabulka vydaná NJWG USA (kontrolováno USAHA)\n\nVýběr testovaných jedinců musí být vždy jednoduchý náhodný. Rozhodně není možno vybírat jen z části stáda, z určité lokality, zvířata s určitými čísly, datem narození, váhou, zdravotním stavem, temperamentem atd. \nZa statisticky významný počet zvířat můžeme kdykoli považovat celé stádo respektive jeho testovanou část.\nPro výpočet skutečné momentální prevalence PTB ve stádě na počátku ozdravování jsou tyto počty dostačující. V průběhu ozdravování se doporučuje testovat všechna zvířata, ke konci ozdravování musí být testována všechna zvířata nad 2 roky stáří. \n\nExistuje trojí přístup k ozdravování PTB: individuální, stádový, teritoriální.<br>\n\"Individuální princip\" hodnotí, zda je konkrétní jedinec nemocný (používají např. v Japonsku). Je to nejstarší přístup, kdy se pomocí vyhlášek a restrikce ozdravují chovy radikální metodou. Nemocní jsou poraženi, často i podezřelí z nakažení. Pokud chovatel tají nemocné, je trestně stíhán.<br>\n\"Stádový princip\" hodnotí, zda je nakaženo stádo (používají např. v USA) – jediný nemocný ve stádě znamená, že celé stádo se považuje za infikované. Tento moderní přístup byl poprvé použit v devadesátých letech minulého století v USA. Vyžaduje kontrolní program, návod na tvorbu manažerského plánu, certifikační program. Bývá na bázi dobrovolnosti, ekonomické výhodnosti bez jakýchkoli restrikcí.<br>\n\"Teritoriární princip\" hodnotí, zda je celé území zamořeno (používají v Austrálii) – jediné nakažené stádo na rozsáhlém teritoriu znamená, že je území zamořeno. Je to nejmodernější přístup, který vyžaduje počítačové programy na výpočty pravděpodobnosti, vytváří se mapy kontinentu dle pravděpodobnosti nulového výskytu nemoci. Netýká se jediného živočišného druhu, ale všech hospodářských zvířat. Vydávají se obchodní garance (nikoli certifikace).<br>\n\nUkázkovým příkladem, jak funguje kontrolní program založený na individuálním hodnocení infikovaných, je Japonsko. \n\nObecně se individuální přístup hodí pro státy, kde je individuální ustájení dobytka, kde nejsou velká stáda, kde je možné testovat veškerý dobytek, nikoli jen statisticky významné vzorky, ale hlavně je tam PTB utlumena.\nV takovýchto státech nelez spoléhat na dobrovolnost kontroly, musí být chráněni ti, co nemoc nemají (což jsou všichni), musí být zajištěna jejich bezpečnost.\n\nJaponsko bylo historicky prosté MAP. Poprvé byl výskyt PTB zaznamenán v roce 1930 u dovezené krávy z Velké Británie. Podrobně popsaný případ byl však až u dovezeného Holštýnského skotu z USA (Wisconsin).\nV šedesátých letech dvacátého století bylo dovezeno množství infikovaného holštýnského skotu z USA na ostrov Hokaido.\nBylo detailně zdokumentováno, že 3 kusy infikovaného skotu z USA roznesly PTB do 35 farem na ostrově Hokaido.\nV roce 2004 bylo v Japonsku 1,69 milionů mléčných krav, všechny byly alespoň jednou otestovány na PTB s negativním výsledkem. Masných krav bylo 262 tisíc, všechny jsou testovány v intervalu maximálně 5 let, ale 60% prefektur testuje co 3roky. \n\nNařízení o kontrole infekčních nemocí u domácích zvířat (Act on Domestic Animal Infectious Diseases Control) přikazuje každé zvíře pozitivní na PTB porazit (test and cull). Testy jsou nastaveny tak, aby během 5 let byly otestovány všechny mléčné krávy v zemi (500tis ks/rok). Každý rok je poraženo kolem 1000 krav kvůli PTB, drtivá většina z nich nemá žádné klinické příznaky (k porážce dojde dřív, než se začne vylučovat patogen). V tomto případě dostane chovatel od vlády přímo 80% ceny za poražený kus.\nZa správnou inkubační dobu považují 3-6let, proto zavedli dobrovolný program na porážku všech vnímavých zvířat, která přišla do styku s pozitivními. Chovateli je za utracený dobytek vyplacena náhrada v plné výši a to od nadačních organizací.\nV Japonsku jsou stáda malá, respektive mnoho chovatelů má stájové vazné ustájení s několika málo jedinci, počítat stádovou prevalenci(Prevalence) ztrácí smysl. V tomto případě je vhodnější mluvit o kumulativní roční incidenci Incidence, ta je v porovnání s Evropou či Amerikou mnohonásobně nižší.\nV roce 1.12.2006 vydala komise pro ranou diagnostiku PTB při ministerstvu zemědělství, lesnictví a rybolovu směrnici, podle které se stáda kategorizují. Mléčná stáda byla rozdělena do dvou kategorií:<br>\nI. Bez výskytu PTB<br>\nII. Farmy pod kontrolou<br>\n\nU kategorie I. je veškerý dobytek testován metodou ELISA a kultivací, má trvale negativní výsledky u všech zvířat.<br>\nU kategorie II. vyšel při pravidelné kontrole jednou za 5 let prokazatelně pozitivní výsledek, respektive se objevil klinicky nemocný jedinec (PTB potvrzena histologicky a PCR). U takových je veškerý chovný dobytek nad 6 měsíců stáří co 3 měsíce testován metodou ELISA a PCR. \nPokud vyjdou dva sérologické testy a jeden kultivační negativně, je chov reklasifikován jako kategorie I. Nadále je však pod dohledem hygienické služby prefektury (livestock hygiene service centers), která dohlíží na preventivní opatření proti šíření PTB. Ta má své veterináře, kteří kontrolují sedm základních hodnot:<br>\n\n1. Čistotu farmy a ustájení pro dobytek (sucho, čisto, bez trusu).<br>\n2. Desinfekce obuvi a vstupní desinfekce (zabránit kontaminaci zvenčí).<br>\n3. Pečlivé sledování dobytka a odbornou komunikaci s veterináři (zda tuší, co je PTB).<br>\n4. Čistota v porodně a hygienické návyky (před každým telením umýt a nově nastlat).<br>\n5. Co se děje s mlékem vyloučeným z dodávky (zda není krmeno telatům).<br>\n6. Separace nově narozených telat od matek co nejdříve po porodu (aby matka nemohla nakazit tele).<br>\n7. Starost o hnojiště (zda se jím nehnojí pastva pro dobytek).<br>\nPřed prodeji či přesuny dobytka se vyžadují zdravotní zkoušky každého zvířete, které zahrnují test na PTB.\n\nV devadesátých letech minulého století zavedli v USA první kontrolní programa stojící na stádovém principu. \nPilotní program se jmenoval: \"Voluntary Johne's Disease Herd Status Program for Cattle (VJDHSP)\" byl vydán v roce 1998. Jeho principy jsou dodržovány dodnes.<br>\n\nKontrolní i ozdravovací postupy v USA mají tři základní pravidla:<br>\n1. dobrovolnost<br>\n2. nulová restrikce<br>\n3. finanční výhodnost pro chovatele.<br>\nNikdo v USA ozdravovat nemusí. Pokud se u chovatele prokáže MAP, nesmí vůči němu stát aplikovat žádná omezení, karantény či restrikce.\nKontrolní program chrání chovatele před nákupem zvířat v riziku. Na základě monitoringu se předpokládá, že nikdy netestované stádo má 70% pravděpodobnost, že se u něj JD nevyskytuje. Je na chovatelích, aby nakupovali dobytek z bezpečných stád.\n\nPokud chce chovatel vstoupit do kontrolního programu, musí se rozhodnout, která ze dvou cest pro něj bude výhodnější. \nExistují dvě cesty, jak dosáhnout čtvrté úrovně kontrolního programu:<br>\nI. Standardní cesta<br>\nII. Rychlá cesta<br>\nStandardní cesta je zaměřena na minimální investice do testování, aby v případě pozitivního nálezu nebyly náklady vložené do kontroly příliš veliké, výsledky testů se daly se využít i při ozdravování.\nRychlá cesta je zaměřena na chovatele, u kterých se nikdy v historii Johneho choroba (paratuberkulóza) nevyskytla, chtějí svůj status chovu bez MAP doložit co nejdříve.\n\nUdržet se na konkrétní úrovni vyžaduje provést test 30 zvířat starších 2 let na MAP a to každoročně. Odběry musí provádět akreditovaný veterinář. Pokud není každoroční test v rozmezí 10-14 měsíců proveden, spadá chovatel na počáteční úroveň A, třebaže byl v předešlém roce na stupni D.\n\nA: V první úrovni má 85% pravděpodobnost, že se MAP v chovu nevyskytuje.<br>\nB: Ve druhé úrovni má 95% pravděpodobnost, že se MAP v chovu nevyskytuje.<br>\nC: Ve třetí úrovni má 98% pravděpodobnost, že se MAP v chovu nevyskytuje<br>\nD: Na čtvrté úrovni má 99% pravděpodobnost, že se MAP v chovu nevyskytuje.<br>\n\nI.Standardní cesta<br>\nA: Na první úroveň se dostane ten chovatel, který se do kontrolního programu přihlásí a provede test s negativním výsledkem na 30ks skotu starších 2let metodou ELISA. \n30 vzorků se považuje ze statistického hlediska za minimum pro průkazné testování. Větší počet testovat metodou ELISA je nevhodné, stoupnul by počet stád falešně označených za pozitivní. Pokud vyjde test ELISA u některého jedince pozitivní, může chovatel vyřazení z kontrolního programu zvrátit tím, že vznese protest. Následně musí do 45 dnů od zjištění výsledku ELISA testu odebrat trus od pozitivních jedinců a zaslat ho na vyšetření. Pokud vyjde kultivace negativně, považuje se celý test stáda za negativní. Toto pravidlo platí pro všechny úrovně testování.\n\nB: Na druhou úroveň se dostane ten chovatel, který byl v minulém roce na první úrovni a provede sérologické vyšetření testem ELISA na statisticky významném počtu zvířat starším 2 let s negativním výsledkem. U stád do 300 kusů se testuje vše, u stád nad 1000ks se odebírá jen 580 vzorků (viz tabulka).\nPokud chce na této úrovni v následujících letech zůstat, stačí test 30ks Elisou.\n\nC: Na třetí úroveň se dostane ten, kdo byl loni na druhé a provede kultivační vyšetření trusu na statisticky významném počtu zvířat nad 2roky stáří. U stád do 300 ks odebere všem vzorky, u stád nad 1000ks se odebere jen 360 vzorků (viz tabulka).\nPokud chce na této úrovni v následujících letech zůstat, stačí test 30ks Elisou.\n\nD: Na čtvrtou úroveň se dostane ten, kdo byl loni na třetí a provede sérologické vyšetření statistického počtu zvířat ELISOU.\nPokud chce na této úrovni v následujících letech zůstat, stačí test 30ks Elisou.\nII Rychlá cesta<br>\nChovatel vyplní formulář, ve kterém stvrdí podpisem, že v uplynulých 5 letech u něj nebyl zaznamenám žádný pozitivní nález na MAP (ani klinicky nemocný jedinec).\nPoté může provést test statisticky významného počtu zvířat metodou ELISA a postupuje rovnou na úroveň B.<br>\nC: Na třetí úroveň se dostane, pokud by loni na druhé a provede kultivační vyšetření 30kusů s negativním výsledkem (výrazně menší počet vzorků ke kultivaci než u standardní cesty).<br>\nD: Na čtvrtou úroveň se dostane, pokud byl loni na třetí a provede sérologické vyšetření statistického počtu zvířat ELISOU (stejný postup jako u standardní cesty).<br>\n\nDo budoucna se počítá s rozvojem certifikačního programu, který by zajišťoval s jistotou přes 99,9%, že chovy s certifikátem jsou JD prosté. Program by přímo navazoval na poslední stupeň kontrolního programu. K zařazení do certifikace by musel chovatel dosáhnout posledního stupně kontrolního programu a otestovat stádo na statisticky průkazném vzorku. K získání certifikátu bude muset několik let stádo dále testovat.<br>\n\nKontrolní programy v USA byly prodlouženy na 6 let. Až po šestiletém negativním testování lze stádo považovat za bezpečné. \n\nAustrálie je jediný kontinent, kde se přistoupilo k eliminaci MAP z prostředí. Jsou si vědomi toho, že nedokáží kontrolovat veškerý dobytek, proto se jejich programy jmenují obchodní (Johne’s Disease Market Assurance Program). Celé území je rozděleno do čtyř zón podle rizika zamoření. Existují oddělené programy na skot, na kozy, na alpaky.\n\n1. Free Zone – území paratuberkulózy historicky prosté a to u všech druhů zvířat. Od června 1999 je západní Austrálie vyhlášena územím bez jediného výskytu paratuberkulózy. \nŽádné jiné stádo na světě nemá tak vysoký statut (pravděpodobnost, že se zde nemoc nevyskytuje, je limitou 100%.)\n\n2. Protected Zone – chráněné území proti paratuberkulóze. Nemoc se v této zóně trvale nevyskytuje, ale existují zde stáda, která jsou stále ještě ozdravována (pozitivní zvíře je ihned poraženo). V roce 2000 zde bylo registrováno 0,9% stádové prevalence u masného skotu (zdroj: NJDCP Coordinators Quarterly Report, Jan-Mar 2000).\nJedná se o největší území. Stáda jsou testována, negativní výsledek zvyšuje jistotu, že se JD ve stádě nevyskytuje. Tato jistota se označuje MN (Monitored Negativ). První test stáda na statisticky významném počtu zvířat dává stádu statut MN1, druhý se smí provést nejdříve za dva roky a dává statut MN2, třetí opět za dva roky a dá statut MN3. K udržení hladiny jistoty MN3 postačí stáda co dva roky testovat (na 50 kusech skotu starších 4let). \nPokud chce chovatel přesunout zvíře do Free Zone, musí mít statut MN3 Protected Zone.\n\n3. Beef protected area – kontrolovaná území na paratuberkulózu u skotu.V této zóně se vyskytují stáda a druhy zvířat, které ještě mají MAP. Všechna stáda hovězího dobytka jsou pod kontrolou.<br>\nOzdravování probíhá mnoho let a je ukončeno poté, co byl poslední pozitivní kus (a jeho potomci) odsunut, a byl proveden dvojí test na statisticky významném vzorku validní metodou v intervalu 2 let (tedy nejdříve 4 roky po odsunu posledního nemocného).\nPoté lze stádo zapojit do kontrolního programu, provést MN1. Aby stádo získalo statut stejný jako v Protected Zone (mohlo být do ní přesunuto), musí získat statut MN3 (3 krát testováno validním testem v intervalu 2 let). \n\n4. Management area – zbytková zóna výskytu paratuberkulózy. Zde ještě nejsou všechna stáda pod kontrolou, je na managementu, aby svá stáda ozdravil. Přesuny do jiných zón je zakázaný, stejně tak prodej mimo Austrálii. \n\nPro obchod s dobytkem je nutné dodržovat toto základní pravidlo: \nPřesun je možný jen po spádu rizika infekce (z míst s nižším rizikem do míst s vyšším). Přesun proti spádu rizika je státem zakázán, přísně trestán. \n\nPoslední roky se MAP šíří Austrálií dál. Mapy teritoriálního zamoření byly překresleny, jiné jsou pro skot, jiné pro ovce. Divoká zvěř se stala nositeli MAP, stáda hospodářských zvířat se před MAP nedaří ochránit.\n\n- kauzalita (epidemiologie)<br>\n- bias (epidemiologie)<br>\n- Respirační syndrom skotu<br>\n- LR nomogram<br>\n- validita laboratorního testu<br>\n- prevalence<br>\n- incidence<br>\n- interval spolehlivosti (epidemiologie)<br>\n- Vzorkování populace (epidemiologie)<br>\n- John Snow<br>\n- Kontrolní program<br>\n- Prognostická hodnota<br>\n- mycobacterium avium subspecies paratuberculosis\n\n- Informační centrum o paratuberkulóze skotu https://johnes.org/<br>\n- Vývoj vakcíny pro lidi http://www.crohnsmapvaccine.com/the-association-of-mycobacterium-avium-subsp-paratuberculosis-with-inflammatory-bowel-disease/<br>\n- Kontrolní program v USA https://www.ncbi.nlm.nih.gov/books/NBK207647/<br>\n- Kontrolní program v Austrálii https://www.animalhealthaustralia.com.au/what-we-do/endemic-disease/johnes-disease/<br>\n- Předpis o nebezpečných nákazách v Japonsku platný od roku 1951 http://www.maff.go.jp/e/japan_food/ap_health/pdf/act.pdf<br>\n- Kontrolní program v USA - standardy v roce 2010<br>\n- WHO o MAP ve vodě<br>\n- https://humanpara.org/\n"}
{"id": "1372838", "url": "https://cs.wikipedia.org/wiki?curid=1372838", "title": "Bažant černý", "text": "Bažant černý\n\nBažant černý (\"Lophura inornata\"), nazývaný také jako bažant Salvadorův či jako bažant Salvadoriho, je bažantovitý pták. \n\nMá podobný vzhled jako bažant Edwardsův. Liší se však zejména jinou barvou temene. Zatímco bažant Edwardsův má nohy červené, bažant Salvadorův je má světle šedé. Peří samců je lesklé a má modročernou barvu, zatímco u samic je stejně jako u jiných druhů bažantů nenápadné hnědavé. \n\nDruh dosahuje délky kolem 50 cm včetně ocasu.\n\nTento druh bažanta je v současnosti v Česku chován jen ve dvou zoologických zahradách, a to v Zoo Plzeň a v Zoo Praha. V minulosti patřily k chovatelům tohoto vzácného opeřence také zoo v Děčíně, Chlebech u Nymburka a rovněž v Zoo Zlín. Na Slovensku tento druh chován není. V celé Evropě jej lze nalézt pravděpodobně jen v devíti zoologických zahradách, což reflektuje jeho vzácnost. Kromě těch českých se jedná o zařízení v Německu, Belgii, Francii a Spojeném království. \n\nV pražské zoo je chován od roku 2013. Od listopadu toto roku byl pár bažantů umístěný v takzvané Bažantnici (ve spodní části zoo). Voliéru sdílel se sojkovci dvoubarvými, neboť ti také pocházejí ze Sumatry. V roce 2015 samice uhynula, a tak je v současnosti v chovu jen samec.\n\n\n"}
{"id": "1372844", "url": "https://cs.wikipedia.org/wiki?curid=1372844", "title": "Seznam ředitelů Pražské konzervatoře", "text": "Seznam ředitelů Pražské konzervatoře\n\nToto je seznam ředitelů Pražské hudební konzervatoře, založené roku 1808, respektive 1811.\n\n\n"}
{"id": "1372847", "url": "https://cs.wikipedia.org/wiki?curid=1372847", "title": "Hoko přílbový", "text": "Hoko přílbový\n\nHoko přílbový (\"Pauxi pauxi\") patří mezi hrabavé ptáky. Je mohutným příbuzným bažantů, pávů či křepelek. Vyskytuje se v jihoamerických pralesích.\n\nSvé jméno dostal od zvláštní modravě šedé přilby před očima. Ta je v oblasti výskytu loveckou trofejí. Obě pohlaví mají obvykle černé tělo, ale vzácně lze narazit i na samičky rezavé s černým pruhováním. Samice hoka přílbového snáší obvykle dvě vejce a jejich inkubace trvá 30–34 dní.\n\nNejvětší aktivitu vyvíjí za rozbřesku nebo soumraku, kdy v párech či rodinných skupinách hledá potravu. Živí se plody, semeny, pupeny a mladými listy. Na rozdíl od ostatních hrabavých si mláďata neshání potravu samostatně, ale oba rodiče či alespoň matka jim ji nosí. Žije skrytě v podrostu. Při ohrožení se stahuje na strom. Také na noc se uchyluje hřadovat do větví stromů. Vábení samic při toku probíhá formou nabízení potravy v zobáku samce. O mláďata se starají oba rodiče. Partneři si bývají věrní po celý život. Právě tento způsob života se ukázal jako problematický při snahách chovat hoka na maso. Svůj podíl na tom měly i další typické charakteristiky: nevelká snůška a rovněž choulostivost ptáků. Je zajímavé, že snaha chovat tyto ptáky pro lidské potřeby na maso se objevila krátce po jejich objevení Evropany.\n\nHoko přílbový se ve volné přírodě vyskytuje převážně v hustých mlžných lesech na území Jižní Ameriky, zejména pak na severovýchodě Kolumbie a severozápadě Venezuely. \n\nSvé jméno dostal od zvláštní modravě šedé přilby před očima. Ta je v oblasti výskytu loveckou trofejí, z níž se vyrábějí šperky. Početní stavy hoků však neklesají jen kvůli tomu. Loven je také pro chutné maso a ohrožuje ho i nelegální obchod s drogami – horské lesy, kde žije, jsou totiž káceny, aby na jejich místě mohly vzniknout plantáže koky. Dochází tak ke ztrátě jejich přirozeného prostředí.\n\nHoko přílbový je proto na Červeného seznamu IUCN zařazen do kategorie ohrožených druhů.\n\nHoko přílbový nejenže patří mezi ohrožené druhy, ale taky mezi druhy v lidské péči relativně málo chované a zejména odchovávané. V Česku je v současnosti chován jen ve dvou zoologických zahradách, a to v Zoo Hluboká a v Zoo Praha. Na Slovensku pak od roku 2016 v Zoo Bojnice. V minulosti patřily k chovatelům tohoto opeřence krátkodobě také zoo ve Dvoře Králové nad Labem a v Plzni. V celé Evropě jej lze nalézt zhruba v pěti desítkách zoologických zařízení, zejména v Německu a Anglii.\n\nChov v Zoo Praha započal v roce 2012, kdy přišel jeden samec a dvě samice. Jednalo se o zvířata původem z německého Erfurtu, kde se oba rodiče vylíhli v roce 2010. Získáni však byli roku 2012 ze Zoo Plzeň. První úspěšný odchov, který se stal dokonce vůbec prvním odchovem na území Česka, (a potažmo celého někdejšího Československa) se datuje teprve do roku 2016. Dvě mláďata se vylíhla 9. října toho roku. Při předchozích snůškách samice vejce ignorovala, případně je i rozbila. I v roce 2016 bylo z celkových 13 vajec pět rozbito. O dvě živě narozená mláďata se však jejich matka začala vzorně starat, a tak se podařilo odchovat jednoho samce a jednu samici, a výrazně tak obohatit evropský chov. V březnu 2018 byl chován pár.\n\nHoko přílbový je k vidění ve spodní části zoo, v komplexu voliér u pavilonu tučňáků.\n\n\n"}
{"id": "1372848", "url": "https://cs.wikipedia.org/wiki?curid=1372848", "title": "Ondřej Kovařčík", "text": "Ondřej Kovařčík\n\nOndřej Kovařčík (* 10. červen 1995, Nový Jičín) je český hokejista. Hraje na postu útočníka.\n\nStatistiky Ondřej Kovařčík\n\n\n\n"}
{"id": "1372854", "url": "https://cs.wikipedia.org/wiki?curid=1372854", "title": "Michal Kovařčík", "text": "Michal Kovařčík\n\nMichal Kovařčík (* 19. listopad 1996, Nový Jičín) je český hokejista. Hraje na postu útočníka.\n\n\n\n"}
{"id": "1372855", "url": "https://cs.wikipedia.org/wiki?curid=1372855", "title": "Petr Kučera (motocyklový závodník)", "text": "Petr Kučera (motocyklový závodník)\n\nPetr Kučera (* 12. května 1953) je bývalý československý motocyklový závodník, reprezentant v ploché dráze. \n\nV Mistrovství světa jednotlivců na travnaté ploché dráze skončil v roce 1985 na 6. místě. V Mistrovství Československa jednotlivců skončil nejlépe v roce 1975 na 2. místě. V letech 1973, 1975, 1976 a 1982 reprezentoval Československo v kvalifikaci mistrovství světa družstev. Byl vícenásobným účastníkem kvalifikačních závodů mistroství světa jednotlivců, dvakrát startoval v kontinentálním finále – v roce 1973 v Leningradu byl 16. a v roce 1981 v Praze skončil na 12. místě. Závodil za Zlatou přilbu Pardubice.\n\n"}
{"id": "1372856", "url": "https://cs.wikipedia.org/wiki?curid=1372856", "title": "NGC 3521", "text": "NGC 3521\n\nNGC 3521 je vločková spirální galaxie v souhvězdí Lva. Objevil ji William Herschel 22. února 1784.\nOd Země je vzdálena přibližně 35 milionů světelných let a je tak jasná, že je viditelná i menšími dalekohledy.\n\nGalaxii je možné vyhledat v jižním výběžku souhvězdí 7° jihozápadně od hvězdy 4. magnitudy Sigma Leonis a 0,5° východně od hvězdy 6. magnitudy 62 Leonis. Při pozorování souhvězdí Lva bývá často opomíjena kvůli dalším blízkým galaxiím. Již v malém amatérském dalekohledu je viditelná jako drobná mlhavá skvrnka a ve středně velkém dalekohledu je možné rozeznat její jasné jádro a okolní slabé halo. 5° severovýchodně od ní leží o trochu slabší galaxie NGC 3640.\n\nNGC 3521 leží těsně u nebeského rovníku, takže je možné ji pozorovat ze všech míst na Zemi kromě oblastí kolem pólů.\n\nGalaxie je tak jasná, že ji svým dalekohledem mohl spatřit i Charles Messier, ale přesto tuto galaxii objevil až William Herschel 22. února 1784.\nJejí vzdálenost od Země se uvádí v širokém rozmezí 26\naž 43\nmilionů světelných let. Její galaktická příčka je obtížně rozeznatelná, protože je málo zploštělá a sama galaxie je při pohledu ze Země je výrazně odkloněná\no 72,7°. Poměrně jasná galaktická výduť má 3/4 rozměru příčky, takže výduť může být velmi hmotná. Její aktivní galaktické jádro se řadí mezi jádra typu LINER (low-ionization nuclear emission-line region),\nprotože obsahuje HII oblast a také oblast slabě ionizovaného plynu.\n\n"}
{"id": "1372859", "url": "https://cs.wikipedia.org/wiki?curid=1372859", "title": "Michal Kvasnica", "text": "Michal Kvasnica\n\nMichal Kvasnica (* 17. dubna 2000) je český hokejista. Hraje na postu útočníka. \n\n\n"}
{"id": "1372863", "url": "https://cs.wikipedia.org/wiki?curid=1372863", "title": "Miami Open 2018 – ženská čtyřhra", "text": "Miami Open 2018 – ženská čtyřhra\n\nŽenská čtyřhra Miami Open 2018 probíhala ve druhé polovině března 2018. Do deblové soutěže miamského tenisového turnaje nastoupilo třicet dva dvojic. Obhájcem titulu byl kanadsko-čínský pár Gabriela Dabrowská a Sü I-fan, které skončily v úvodním kole na raketách Elise Mertensové a Demi Schuursové.\n\nVítězem se stal nenasazený australsko-americký pár Ashleigh Bartyová a Coco Vandewegheová, který ve finále hladce zdolal české turnajové šestky Barboru Krejčíkovou s Kateřinou Siniakovou ve dvou setech 6–2 a 6–1. Obě šampionky si do žebříčku WTA připsaly 1000 bodů a získaly premiérovou společnou trofej, když jako dvojice odehrály druhý turnaj. Bartyová vybojovala šestý deblový titul na okruhu WTA Tour a pro Vandewegheovou to bylo třetí takové turnajové vítězství. Australanka Bartyová přitom odehrála všech dvanáct předešlých finále v páru s krajankou Casey Dellacquovou. Češky se ocitly na prahu vyřazení již ve čtvrtfinále, ale druhé nasazené sestry Čanovy nevyužily čtyři mečboly.\n\n"}
{"id": "1372864", "url": "https://cs.wikipedia.org/wiki?curid=1372864", "title": "Vojmír Vokolek", "text": "Vojmír Vokolek\n\nVojmír Vokolek (30. června 1910 Pardubice – 30. července 2001 Pardubice) byl český malíř, grafik, sochař a básník pocházejících z pardubického uměleckého rodu Vokolkových. Jeho nejvýraznějšími výtvarnými realizacemi jsou kostelní fresky (například Hrbokov, Dříteč, Rozhovice), k nimž Vojmír Vokolek psal originální průvodce ve formě velice specifických básní, jež bývají označovány jako básně fónické. Vojmír Vokolek tvořil poezii i mimo rámec vymezený freskami. Jeho básnické dílo dosud nebylo souborně vydáno.\n\nNarodil se do rodiny pardubického majitele tiskařské dílny Václava Vokolka. Jeho sourozenci byli básník Vladimír Vokolek, vydavatel Vlastimil Vokolek a řádová sestra Květa Vokolková. V letech 1928–1932 studoval na VŠUP v Praze v ateliéru Jaroslava Bendy. Mezi lety 1932 až 1934 studoval grafiku u Tavíka Františka Šimona, rovněž v Praze. Se svými bratry založil v letech před druhou světovou válkou ediční řadu \"Lis tří bratří\". Na vydávání svazků této edice hojně participoval coby grafik a ilustrátor – například ilustrace k prvotině svého bratra Vladimíra \"Poutní píseň k dobrému lotru\".\n\nMezi lety 1958 až 1983 provedl v devíti sakrálních stavbách v Čechách a na Moravě freskařskou výzdobu, respektive – například v případě Rozhovic – navíc ještě zhotovil mobiliář. Vokolkovy se vyznačují v českém prostředí naprostou jedinečností a originalitou. Za jistý společný znak fresek lze označit snahu o zobrazení evangelijních motivů současným způsobem, vsadit evangelijní myšlenky do kulis současného světa. Proto například v rozhovickém kostele spatříme na zdech zpodobněné současné hladové a sociálně marginalizované obyvatelstvo všech kontinentů, mezi nimiž se proplétá Ježíš s učedníky rozdávajícími chléb, případně v kapli ve Stráži pod Ralskem lze přihlížet zbožnému adorování rakety – symbolu falešné novodobé modly – zatímco na smetišti za raketou pochybně vypadající špinavý muž diskutuje s mladou rodinou o úryvcích s evangelia symbolicky rozesetých na etiketách na smetišti poházených odpadků, zbytečností.\n\nBásnické dílo Vojmíra Vokolka je ve své velké části úzce spjato s jeho tvorbou výtvarnou. Vojmír Vokolek svými básněmi komentoval jednotlivé výtvarné realizace a dění na freskách tak přibližoval, oživoval příjemcům. Úryvky z těchto básní v některých případech zdobí i hmotné umělecké realizace – například skříň varhan v Rozhovicích. Zbásněného průvodce zhotovil Vojmír Vokolek i pro výstavu svých plastik na hradu Pecka. Dochován je hlasový záznam Vokolkova autorského čtení některých svých básní. Styl přednesu dokládá svými specifickými důrazy a výslovnostními zvláštnostmi silnou příbuznost s fónickou poezií.\n\nV závěru svého života tvořil Vojmír Vokolek ve svém ateliéru ve Dvakačovicích a pardubickém bytu plastiky z plechu, štípaného dřeva a kamenů. Mnoho z těchto prací je nenávratně zničeno, nicméně některé z nich bylo možno zhlédnout například ve stálé expozici na hradě Pecka (dodnes přístupné ve virtuální podobě), případně ve sbírkách Východočeské galerie v Pardubicích – například v rámci výstavy \"Mizející poselství\", která trvala do června 2017.\n"}
{"id": "1372866", "url": "https://cs.wikipedia.org/wiki?curid=1372866", "title": "Karel Stretti", "text": "Karel Stretti\n\nKarel Stretti (29. června 1943 Praha – 24. března 2018) byl přední český restaurátor zejména malířských děl, následovník Bohuslava Slánského a zakladatel Asociace restaurátorů.\n\nByl synem českého malíře, grafika a ilustrátora Maria Strettiho.\n\nNa Akademii výtvarných umění studoval tři roky malbu a grafiku u prof. Vojtěcha Tittelbacha, poté obor restaurování malířských děl v ateliéru zakladatele české restaurátorské školy prof. Bohuslava Slánského, na jehož dílo navázal a stal se i jeho nástupcem ve vedení restaurátorské školy Akademie výtvarných umění. Absolvoval v roce 1971, poté byl krátce v restaurátorském ateliéru Národní galerie v Praze a dále restauroval „na volné noze“ desítky závěsných a deskových obrazů, plastik a nástěnných maleb. Ještě při studiu se účastnil velké mezinárodní záchranné akce pod záštitou UNESCO v ateliérech ve florentské Fortezze da Baso po povodních v roce 1967, které postihly mimo jiné také sbírky v depozitáři galerie Uffizi a klášter San Marco.\n\nGrafici a malíři byli také jeho dědeček Jaromír Stretti-Zamponi, otec Mario Stretti a prastrýc Viktor Stretti, jejich předkové z italského rodu Strettiů přišli do Čech v roce 1789. Akademický malíř je také jeho syn Jakub Stretti, obrazy Strettiů jsou vystavené v Galerii Stretti v Klášteře v Plasích.\n\n\n\n"}
{"id": "1372872", "url": "https://cs.wikipedia.org/wiki?curid=1372872", "title": "Zpupný krákal", "text": "Zpupný krákal\n\nZpupný krákal (v anglickém originále Upstart Crow) je britský televizní sitcom, který měl premiéru 9. května 2016 na stanici BBC Two jako součást oslav čtyřstého výročí úmrtí Williama Shakespeara.\n\nSeriál je napsaný Benem Eltonem a je zasazený od roku 1592 (rok Greenovy citace) a dál. Shakespeara hraje David Mitchell; jeho ženu, Annu Hathaway, hraje Liza Tarbuck a Greena samotného Mark Heap.\n\nV červnu 2016 BBC oznámilo, že Vánoční speciál by měl byt ve výrobě a že byla objednána druhá řada: ta se začala vysílat 11. září 2017 a Vánoční speciál měl premiéru na Štědrý den 2017.\n\nV říjnu 2017, po skončení druhé řady, BBC objednalo třetí řadu a také druhý Vánoční speciál a premiéra byla stanovena na rok 2018.\n\nV Česku měl seriál premiéru 5. ledna 2018 na šestém kanálu České televize.\n\n\n"}
{"id": "1372873", "url": "https://cs.wikipedia.org/wiki?curid=1372873", "title": "Jakub Stretti", "text": "Jakub Stretti\n\nJakub Stretti (* 30. srpna 1967 Praha) je český malíř a člen Umělecké besedy.\n\nV roce 1986 vystudoval SOŠV na Hollarově nám. v Praze. Od roku 1987 studoval na Pražské Akademii výtvarných umění v atelieru krajinomalby prof. Františka Hodonského a v atelieru Karla Malicha, absolvoval v roce 1994 u prof. Hodonského. V roce 1995 pracoval jako středoškolský učitel malby na střední výtvarné škole sv. Anežky v Českém Krumlově. Od roku 1999 člen výtvarné sekce Umělecké besedy.\n\nPochází z české rodiny malířů a grafiků Strettiů, jejíž předkové přišli do Čech v roce 1789. Otec Karel Stretti byl pokračovatelem díla Bohuslava Slánského a zakladatelem Asociace restaurátorů. Rodinná díla jsou vystavena v Galerii Stretti v klášteře v Plasích.\n\n\n"}
{"id": "1372874", "url": "https://cs.wikipedia.org/wiki?curid=1372874", "title": "Miami Open 2018 – mužská čtyřhra", "text": "Miami Open 2018 – mužská čtyřhra\n\nMužská čtyřhra Miami Open 2018 probíhala ve druhé polovině března 2018. Do deblové soutěže miamského tenisového turnaje nastoupilo třicet dva dvojic. Obhájcem titulu byl polsko-brazilský první pár světa Łukasz Kubot a Marcelo Melo, kteří vypadli v úvodním kole s Američany Stevem Johnsonem a Samem Querreym.\n\nVítězem se stal čtvrtý nasazený pár 39letých amerických bratrů Boba a Mika Bryanových, který ve finále zdolal ruskou dvojici Karen Chačanov a Andrej Rubljov. Po vyrovnaném dvousetovém průběhu 4–6 a 7–6 rozhodl až supertiebreak poměrem míčů [10–4]. Oba šampioni si do žebříčku ATP připsali 1000 bodů a získali rekordní sto patnáctou společnou trofej, již si odvezli ve 172. finále. Na Miami Masters triumfovali Bryanovi popáté a třicátý sedmý deblový titul ze série Masters dosáhli téměř po dvouletém čekání, trvajícím od Rome Masters 2016. \n\n"}
