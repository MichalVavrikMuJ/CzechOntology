{"id": "1338663", "url": "https://cs.wikipedia.org/wiki?curid=1338663", "title": "Výbor pro životní prostředí Poslanecké sněmovny Parlamentu České republiky", "text": "Výbor pro životní prostředí Poslanecké sněmovny Parlamentu České republiky\n\nVýbor pro životní prostředí Poslanecké sněmovny Parlamentu ČR projednává dokumenty z oblasti ochrany životního prostředí. Jde zejména o normy týkající se ochrany přírody a krajiny, ochrany vod, ochrany ovzduší, ochrany zemědělského půdního fondu, odpadového hospodářství, výkonu státní geologické služby, ochrany nerostného bohatství, nebo posuzování vlivů na životní prostředí. \n\nVýbor se zabývá návrhy rozpočtu a závěrečnými účty Státního fondu životního prostředí, Českého báňského úřadu a Ministerstva životního prostředí. Pořádá také odborné semináře a kulaté stoly k aktuálním tématům a problémům v environmentální oblasti.\n\n\nIng. Josef Hájek, \nOlga Havlová, \nIng. Jaroslav Holík, \nIng. Kateřina Konečná,\nRSDr. Josef Nekl, \nIng. Václav Zemek\n\nPhDr. Robin Böhnisch, \nIng. Kateřina Konečná, \nprof. Ing. Dr. Bořivoj Šarapatka, CSc., \nMgr. Tomáš Úlehla\n\nPhDr. Robin Böhnisch,\nMgr. Vladimír Dlouhý,\nJan Látka,\nIng. arch. Václav Mencl,\nLadislav Mlčák\n\n"}
{"id": "1338664", "url": "https://cs.wikipedia.org/wiki?curid=1338664", "title": "Radnice (Slaný)", "text": "Radnice (Slaný)\n\nBývalá radnice ve Slaném je pozdně barokní budova se 43 metrů vysokou věží, postavená roku 1796 a později novorenesančně upravená. Stojí na historickém hlavním Masarykově náměstí, uprostřed řady domů lemujících jeho jižní stranu. Někdy bývá též označována jako stará radnice, pro odlišení od nynějšího sídla městského úřadu na protilehlé straně náměstí. Od roku 1988 je chráněna jako nemovitá kulturní památka České republiky. \n\nBudova radnice stojí na místě původního středověkého měšťanského domu, který pro tento účel městu věnoval císař Karel IV. 23. června 1378. \n\nPůvodně šlo o jednopatrovou budovu s vysokým stupňovitým štítem a vysokou hranolovitou věží čtvercového půdorysu. Na věži, stejně vysoké jako je dnešní, byla pavlač a v úrovni prvního patra byl staročeský orloj. Před budovou radnice byly umístěny tzv. \"znaky spravedlnosti\", které čítaly trdlici, koš a kruh s řetězi.\n\nVěž měla cibulovou střechu s makovicí, ozdobenou hvězdou. Tato symbolika sahá do časů husitské revoluce, v níž se Slaný, spolu s dalšími městy severozápadních Čech prohusitsky angažovalo. V tehdejších chiliastických projevech byla městu Slanému přisouzena coby symbol „hvězda“, tak jako byly symboly spojeneckých měst „měsíc“ – luna (Louny) a „slunce“ (Žatec).\nV budově radnice byla velká síň – „mázhaus“, radní síň, v jejím přízemí se nacházela „šatlava“. Na prostranství před budovou stál pranýř.\n\nV roce 1751 nechal hrabě Michal z Martinic postavit na místě původní budovy radnici novou, ta však 2. srpna 1795 vyhořela. O rok později město postavilo radnici novou a v roce 1797 nechalo pozlatit hvězdu i slunce, které poškodil požár. Později (v roce 1873) byly instalovány nové věžní hodiny se dvěma železnými ciferníky, s novým strojem, ten byl v roce 1894 vystaven na slánské Národopisné výstavě. Nad hodiny byly zavěšeny i dva cymbály. V roce 1890 byl nad vchodový portál umístěn pískovcový městský znak, jeho návrh vypracoval Ferdinand Velc. \n\nDo současné podoby radnici v novorenesančním slohu upravil slánský architekt Rudolf Štech v letech 1895–1896. Radniční věž je dvoupatrová, druhé patro začíná v úrovni okapů dvoupatrové budovy radnice a střechy vedlejšího domu Ungelt. V prvním patře jsou dva sály s novorenesančními malbami a klasicistními, řezbami zdobenými dveřmi a ostěním. Radniční věž má výšku 43 metrů. Její střecha je cibulová, osmihranná, pobitá měděným plechem. Je zakončena makovicí s hvězdou. Na všech stranách věže jsou ciferníky hodin. \n\nV roce 2016 byla rekonstruována fasáda budovy směrem k Ungeltu, v roce 2017 prochází dalšími opravami. Celková hodnota prací činí 750 tisíc Kč. V budově sídlí v současnosti Městská policie Slaný a část prostor využívá i lidová galerie Dobeška.\n\n"}
{"id": "1338666", "url": "https://cs.wikipedia.org/wiki?curid=1338666", "title": "Zahraniční výbor Poslanecké sněmovny Parlamentu České republiky", "text": "Zahraniční výbor Poslanecké sněmovny Parlamentu České republiky\n\nZahraniční výbor Poslanecké sněmovny Parlamentu ČR je jedním z výborů, které si může Poslanecká sněmovna zřídit. \nVe volebním období 2013–2017 ho vedl Karel Schwarzenberg z TOP 09 a Starostové.\n\n\nIng. René Číp, \nIng. Jana Fischerová CSc.,\nMUDr. Pavel Holík, \nIng. Kateřina Konečná,\nMgA. Martin Stropnický, \nIng. Pavel Šrámek MBA\n\nIng. Lenka Andrýsová, \nPhDr. Robin Böhnisch, \nJan Hamáček, \nIng. Kateřina Konečná,\nprof. MUDr. Rom Kostřica CSc., \nMgr. David Šeich\nIng. Tomáš Dub,\nIng. Kateřina Konečná,\nJUDr. Cyril Svoboda,\nMgr. David Šeich,\nPhDr. Karel Šplíchal\n\nRNDr. Václav Exner CSc.,\nRNDr. Vilém Holáň,\nJan Kavan,\nMgr. Helena Mallotová,\nPhDr. Miloslav Ransdorf CSc.,\nDr. Libor Rouček,\nMgr. David Šeich,\nIng. Jan Zahradil\n\nRNDr. Jiří Payne,\nPhDr. Miloslav Ransdorf CSc.,\nIng. Vlasta Štěpová CSc.,\nIng. Jan Zahradil\n\nIng. Květoslava Kořínková CSc.,\nRNDr. Michal Lobkowicz,\nRNDr. Jiří Payne,\nPhDr. Lubomír Zaorálek\n\nIng. Jan Decker CSc.\n\n"}
{"id": "1338669", "url": "https://cs.wikipedia.org/wiki?curid=1338669", "title": "Wohlova degradace", "text": "Wohlova degradace\n\nWohlova degradace je reakce monosacharidů ze skupiny aldóz, při níž dochází ke zkracování uhlíkového řetězce; pojmenována je po německém chemikovi Alfredu Wohlovi. Klasickým příkladem je přeměna glukózy na arabinózu, která je znázorněná níže:\n\nZde se v prvním kroku D-glukóza reakcí s hydroxylaminem a methoxidem sodným mění na oxim. V druhém kroku se reakcí tohoto oximu s acetanhydridem v roztoku octanu sodného v kyselině octové tvoří pentaacetylglykononitril. Oxim se zde přeměňuje na nitril samovolnou přeměnou všech alkoholových skupin na acetátové skupiny.\n\nNakonec se přidá roztok methoxidu sodného v methanolu, čímž dojde k odstranění acetátových skupin a nitrilové skupiny a přeměně druhého uhlíku z čtyřstěnné struktury na aldehyd.\n\nObdobným procesem je Ruffova-Fentonova degradace, kdy se aldóza nejprve převádí na α-hydroxykarboxylovou kyselinu pomocí bromu a hydroxidu vápenatého, která je přeměněna na kratší aldózu reakcí s síranem železitým a peroxidem vodíku.\n"}
{"id": "1338671", "url": "https://cs.wikipedia.org/wiki?curid=1338671", "title": "Leather (film)", "text": "Leather (film)\n\nLeather je americký hraný film z roku 2013, který režíroval Patrick McGuinn. Film zachycuje vztah dvou mužů, který prochází krizí. Film měl světovou premiéru 21. července na QFest Philadelphia.\n\nBirch a Andrew spolu vyrůstali jako děti. Andrew se přestěhoval do města, ale Birch zůstal v Catskill Mountains a tím se jejich cesty rozešly. Birch žije sám a staral se o Andrewova otce až do jeho smrti. Andrew 10 let otce neviděl a nyní přijíždí se svým přítelem Kylem, aby se postaral o dědictví. Kyle je v depresi, protože právě přišel o práci. Rád by si na venkově odpočinul. Andrew nemůže pochopit, že otec, který pro něj samotného nenašel žádné pochopení, přijal Birche téměř za vlastního, dal mu práci a nechal ho bydlet ve svém domě. Andrew zjišťuje, že o životě svého otce nic neví. Na oslavě Dne nezávislosti se seznámí s místními lidmi, především s May. Andrew má poté v noci sex s Birchem. Když se to dozví Kyle, odjíždí zpět do města, aby dal do pořádku svůj pracovní život. Andrew se rozhodne ještě nějakou dobu zůstat.\n\n"}
{"id": "1338672", "url": "https://cs.wikipedia.org/wiki?curid=1338672", "title": "Modletický dům", "text": "Modletický dům\n\nModletický dům je renesančně-barokní a také klasicistní dům, který se nachází ve městě Slaný, čp. 14, na rozmezí ulic Vinařického a Štechovy. Jde o jeden z nejstarších dochovaných domů ve městě. Je chráněn jako kulturní památka České republiky. Jedná se o dvoukřídlou stavbu se sklenutou bránou. Její součástí je arkýř a renesanční kamenný portál s několika sochami.\n\nPůvodní stavba vznikla koncem 13. století. V 16. století se zde vyrábělo pivo. V 21. století prošel dům rekonstrukcí a v současné době se v budově vaří pivo Antoš.\n"}
{"id": "1338673", "url": "https://cs.wikipedia.org/wiki?curid=1338673", "title": "The Weinstein Company", "text": "The Weinstein Company\n\nThe Weinstein Company (TWC) je americká filmová produkční společnost, kterou roku 2005, po odchodu z firmy Miramax, založili bratři Bob a Harvey Weinsteinovi. Mezi první filmy společnosti patří \"Hra s nevěrou\" a \"Transamerika\". V říjnu 2017 byl Harvey Weinstein řadou žen obviněn ze sexuálního obtěžování, načež společnost opustilo několik členů rady. Zbylí členové následně vyhodili i samotného Weinsteina.\n"}
{"id": "1338675", "url": "https://cs.wikipedia.org/wiki?curid=1338675", "title": "Seznam dílů seriálu Ben 10", "text": "Seznam dílů seriálu Ben 10\n\nSeznam dílů seriálu Ben 10 může znamenat: \n"}
{"id": "1338677", "url": "https://cs.wikipedia.org/wiki?curid=1338677", "title": "Seven Days: Monday – Thursday", "text": "Seven Days: Monday – Thursday\n\nSeven Days: Monday – Thursday, též Sebundeizu MONDAY → THURSDAY je japonský hraný film z roku 2015, který režíroval Kenji Yokoi. Jedná se o první část příběhu o vztahu dvou středoškoláků, o jehož pokračování pojednává film \"\". Film byl natočen podle komiksu.\n\nSeryou Touji je velmi oblíbený student, který má zvyk, že chodí s každou dívkou, která ho v pondělí osloví jako první a na konci týdne se s ní zase rozejde. Shino Yuzuru zkusí jen tak z legrace, jestli se toto pravidlo vztahuje i na kluky, protože se právě rozešel se svou dívkou. A tak když se v pondělí ráno náhodně potkají u školy, zeptá se ho, jestli s ním bude Seryou chodit. Znají se jen zběžně z lukostřeleckého oddílu. Seryou však souhlasí a vymění si telefonní čísla. Seryou cítí, že tentokrát je to jiné, než když chodil s dívkou a rád by, aby jejich vztah po týdnu neskončil. Ale zdá se, že Shino bere jejich vztah jako hru na jeden týden. V úterý spolu jdou na první rande. Ve středu se poprvé políbí. Ve čtvrtek má Seryou strach, že Shino bude odtažitý, ale jejich vztah pokračuje dál. Shino má náhle strach, že ho Seryou po týdnu opustí a nebude se s ním už bavit. Ani jeden z nich nemá odvahu říct druhému, jaké jsou jeho skutečné city.\n"}
{"id": "1338678", "url": "https://cs.wikipedia.org/wiki?curid=1338678", "title": "Ɋ", "text": "Ɋ\n\nɊ (minuskule ɋ) je speciální znak latinky. Jedná se o variantu písmena Q, ačkoliv se jeho majuskulní tvar tomuto písmenu vůbec nepodobá. Písmeno se nazývá „Q s hákovým ocáskem“. Písmeno se používá v současnosti pouze v jazycích kâte a tobo-kube, které jsou používány v Papui-Nové Guineji. Do roku 2002 se též používalo v jazyce numanggang. V Unicode má majuskulní tvar kód U+024A a minuskulní U+024B. Toto písmeno není možné uměle modifikovat. \n"}
{"id": "1338680", "url": "https://cs.wikipedia.org/wiki?curid=1338680", "title": "Seven Days: Friday – Sunday", "text": "Seven Days: Friday – Sunday\n\nSeven Days: Friday – Sunday též Sebundeizu FRIDAY → SUNDAY je japonský hraný film z roku 2015, který režíroval Kenji Yokoi podle vlastního scénáře. Jedná se o druhou část příběhu o vztahu dvou středoškoláků, o jehož počátku pojednává film \"\". Film byl natočen podle komiksu.\n\nJe pátek a Seryou Touji a Shino Yuzuru spolu chodí od pondělí. Shino žárlí na Seryoua, kterému neustále volá jeho bývalá dívka. Také nerad vidí, jak je Seryou oblíbený u studentek. Je do Seryoua zamilovaný, ale nechce mu to říct. Seryou nechápe, proč je pořád tak nevrlý, ale sám mu o svých pocitech také neřekne. V sobotu jdou do bytu k Shinovi, kde zjistí, co k sobě navzájem cítí. Přesto je posléze Shino opět odtažitý. V neděli jde Shino do lukostřeleckého oddílu, což při tréninku rozptyluje Seryoua. Po skončení Seryoua požádá, aby spolu chodili i po skončení týdne. V pondělí ráno jejich vztah pokračuje.\n"}
{"id": "1338681", "url": "https://cs.wikipedia.org/wiki?curid=1338681", "title": "Bursa (rozcestník)", "text": "Bursa (rozcestník)\n\nBursa může být:\n\n\n\n"}
{"id": "1338682", "url": "https://cs.wikipedia.org/wiki?curid=1338682", "title": "Chlor-36", "text": "Chlor-36\n\nChlor-36 (Cl) je kosmogenní radioizotop chloru s poločasem přeměny přibližně 300 000 let. U 98,1 % jader tohoto izotopu proběhne přeměna beta minus na Ar, u zbylých 1,9 % dojde k záchytu elektronu za vzniku S.\n\nV přírodě se vyskytují stopová množství Cl, 1 atom Cl připadá na asi (1-1,4)×10 atomů stabilních izotopů (Cl a Cl)., tomu odpovídá radioaktivita asi 1 Bq/kg(Cl).\n\nTento izotop vzniká v atmosféře tříštěním jader Ar. V povrchových vrstvách litosféry vzniká hlavně aktivací Cl tepelnými neutrony a tříštěním z K a Ca. Pod povrchem má na jeho tvorbě větší podíl zachycování mionů. Za rok se takto na úrovni hladiny moře z jednoho molu K vytvoří přibližně 4200 a z jednoho molu Ca zhruba 3000 atomů Cl. Ve větších nadmořských výškách je tento proces v důsledku větší intenzity kosmického záření rychlejší.\n\nPoločas tohoto izotopu jej činí vhodným pro radioaktivní datování vzorků o stáří asi 60 000 až 1 000 000 let.\n\nVelká množství Cl vznikla ozářením mořské vody při atmosférických a podvodních testech jaderných zbraní v letech 1952 až 1958.\n\n"}
{"id": "1338685", "url": "https://cs.wikipedia.org/wiki?curid=1338685", "title": "Lysák (rozcestník)", "text": "Lysák (rozcestník)\n\nLysák může být:\n\n\n"}
{"id": "1338686", "url": "https://cs.wikipedia.org/wiki?curid=1338686", "title": "Ģ", "text": "Ģ\n\nĢ (minuskule ģ) je písmeno latinky. Nazývá se G s cedillou. Používá se pouze v lotyštině, kde se čte přibližně jako české Ď. Je výjimečné svojí diakritikou, jelikož přirozené písmeno v majuskulním tvaru má cedillu dole, zatímco v minuskulním nahoře, pomocí Unicode lze však i uměle modifikovat i písmeno G̓ (minuskulní tvar s cedillou dole modifikovat nelze). V Unicode má majuskulní tvar kód U+0122 a minuskulní U+0123.\n"}
{"id": "1338687", "url": "https://cs.wikipedia.org/wiki?curid=1338687", "title": "Haluza", "text": "Haluza\n\nPříjmení Haluza nese více různých osobností:\n\n"}
{"id": "1338689", "url": "https://cs.wikipedia.org/wiki?curid=1338689", "title": "Gazda (rozcestník)", "text": "Gazda (rozcestník)\n\nGazda může být:\n\n\n"}
{"id": "1338690", "url": "https://cs.wikipedia.org/wiki?curid=1338690", "title": "Jamie Marks Is Dead", "text": "Jamie Marks Is Dead\n\nJamie Marks Is Dead je americký hraný film z roku 2014, který režíroval Carter Smith podle vlastního scénáře a podle románu Christophera Barzaka \"One for Sorrow\" z roku 2007. Film zachycuje studenta Adama, který je fascinován zavražděným spolužákem. Snímek měl světovou premiéru na filmovém festivalu Sundance 19. ledna 2014.\n\nStudent Jamie Marks je jednoho rána nalezen mrtvý na břehu řeky. Jamie byl osamělý, s nikým se nestýkal a spolužáci jej šikanovali. Jeho spolužák ze sousedství Adam McCormick se začne o Jamieho zajímat a také o okolnosti jeho smrti. Díky tomu se seznámí s Gracie Highsmith. Adam žije se svým starším bratrem Aaronem a matkou, která je zraněna při autonehodě. Adamovi a Gracie se začne zjevovat Jamieho duch a komunikuje s nimi, především s Adamem. Policie během vyšetřování překvalifikuje úmrtí z nehody na vraždu. Adam stále víc a víc času stráví s Jamiem, který mu představí ducha Frances Wilkinsonové. Adam zjišťuje, že do něj byl Jamie zamilovaný. Společně s Gracie chtějí nalézt pokoj pro Jamieho ducha.\n"}
{"id": "1338691", "url": "https://cs.wikipedia.org/wiki?curid=1338691", "title": "Klus (rozcestník)", "text": "Klus (rozcestník)\n\nKlus může být:\n\n\n"}
{"id": "1338693", "url": "https://cs.wikipedia.org/wiki?curid=1338693", "title": "Zemědělský výbor Poslanecké sněmovny Parlamentu České republiky", "text": "Zemědělský výbor Poslanecké sněmovny Parlamentu České republiky\n\nZemědělský výbor Poslanecké sněmovny Parlamentu ČR je výborem, které si může Poslanecká sněmovna zřídit. \nVe volebním období 2013–2017 ho vedl Jaroslav Faltýnek z ANO.\n\n\nIng. Miloš Petera, \nLadislav Velebný, \nIng. Jan Volný,\nIng. Pavel Kováčik,\nBc. Zdeněk Syblík, \nOlga Havlová, \nMgr. Herbert Pavera, \nIng. Karel Tureček\nIng. Pavel Kováčik, \nIng. Josef Novotný st., \nIng. Jiří Papež, \nIng. Ladislav Skopal\nIng. Jiří Hanuš,\nJUDr. Michal Hašek,\nIng. Pavel Kováčik,\nIng. Karel Kratochvíle,\nZdeněk Mach,\nMVDr. Josef Řihák,\nIng. Ladislav Skopal\nIng. Jan Grůza,\nIng. Pavel Kováčik,\nBc. Oldřich Němec,\nMVDr. Jaroslav Pešán,\nIng. Petr Zgarba\nIng. Jan Grůza,\nIng. Miloslav Kučera ml.,\nMVDr. Jaroslav Pešán,\nIng. Ladislav Skopal\nMVDr. Jan Černý,\nIng. Karel Mach,\nIng. František Novák CSc.,\nIng. Jaroslav Palas,\nIng. Pavel Pešek\nIng. Karel Mach,\nIng. Luboš Němec,\nIng. Jaroslav Sýkora\n\n"}
{"id": "1338694", "url": "https://cs.wikipedia.org/wiki?curid=1338694", "title": "Všechny prachy světa", "text": "Všechny prachy světa\n\nVšechny prachy světa (v anglickém originále All the Money in the World) je americký hraný film z roku 2017, který natočil režisér Ridley Scott podle scénáře Davida Scarpy. Snímek sleduje události, které následovaly po únosu tehdy šestnáctiletého Johna Paula Gettyho III. Toho ve filmu hraje Charlie Plummer, dále se zde představují například Michelle Williams, Mark Wahlberg a Romain Duris. Významnou roli, sice J. Paula Gettyho, ve filmu měl také Kevin Spacey. Ten však byl nedlouho před premiérou obviněn ze sexuálního obtěžování a Scott se jej rozhodl z již hotového filmu odstranit. Nahradil jej Christopher Plummer. Hudbu k filmu složil Daniel Pemberton.\n"}
{"id": "1338696", "url": "https://cs.wikipedia.org/wiki?curid=1338696", "title": "Triple Crossed", "text": "Triple Crossed\n\nTriple Crossed je americký hraný film z roku 2013, který režíroval Sean Paul Lockhart. Film pojednává o válečném veteránovi, který je najat, aby zabil muže, do kterého se však zamiluje. \n\nChris Jensen je válečný veterán z Afghánistánu, který je bez prostředků a bez práce. Jackie Townsendová mu původně nabídne práci bezpečnostního experta v rodinné firmě. Ve skutečnosti však chce, aby zabil Andrewa Warnera. Andrew byl milencem jejího nevlastního bratra Tylera, který zahynul v Afghánistánu. Andrew odkázal Tylerovi svůj majetek, který zahrnuje i 51% podíl v rodinné firmě. Chris s nabídkou souhlasí. Seznámí se s Andrewem a začnou spolu trávit volný čas. Zakrátko se do sebe zamilují. Jackie to však zjistí. Chris ji přesvědčí, že je to součást jeho plánu. Naopak s Andrewem předstírají, že ho Chris shodil ze skály v horách. Chris dostane od Jackie půl miliónu dolarů a s Andrewem odjíždějí z města. Jackie však jejich lest prohlédne a rozhodne se je zastavit.\n\n"}
{"id": "1338697", "url": "https://cs.wikipedia.org/wiki?curid=1338697", "title": "Húska (rozcestník)", "text": "Húska (rozcestník)\n\nHúska může být:\n\n"}
{"id": "1338698", "url": "https://cs.wikipedia.org/wiki?curid=1338698", "title": "Bob Weinstein", "text": "Bob Weinstein\n\nBob Weinstein (* 18. října 1954) je americký podnikatel, působící ve filmovém průmyslu. Spolu se svým starším bratrem Harveym založil roku 1979 produkční společnost Miramax. Sourozenci ze společnosti odešli roku 2005 a následně založili novou firmu, kterou pojmenovali The Weinstein Company. Roku 1992 založil společnost Dimension Films. V říjnu 2017 byl jeho bratr nařčen ze sexuálního obtěžování. Nedlouho poté byl z téhož obviněn i Bob Weinstein.\n"}
{"id": "1338700", "url": "https://cs.wikipedia.org/wiki?curid=1338700", "title": "Hlavoun velký", "text": "Hlavoun velký\n\nHlavoun velký (\"Albatrossia pectoralis\") je hlubinná ryba z řádu hrdloploutvých, žijící převážně v nejsevernější části Tichého oceánu; dokáže však migrovat na značné vzdálenosti, jeden exemplář byl nalezen dokonce v blízkosti Falklandských ostrovů. Monotypický druh objevil v roce 1892 Charles Henry Gilbert a dal mu vědecké pojmenování podle své lodi \"USS Albatross\".\n\nMůže dosáhnout délky přes dva metry, rekordní úlovek vážil 86 kg. V období rozmnožování klade samice až 400 000 jiker. Nejdelší zaznamenaná délka života podle analýzy otolitů byla padesát šest let. Hlavoun velký je vrcholovým predátorem, jeho potravu tvoří převážně vampýrovka hlubinná, krakatice a korýši. Dospělí jedinci byli zastiženi až v hloubce 3500 m.\n\nHlavoun velký je relativně hojný, objevily se proto pokusy o komerční rybolov, které však ztroskotaly na nízké kvalitě jeho masa.\n\n"}
{"id": "1338702", "url": "https://cs.wikipedia.org/wiki?curid=1338702", "title": "Bartek", "text": "Bartek\n\nPříjmení Bartek nese více různých osobností:\n\n"}
{"id": "1338704", "url": "https://cs.wikipedia.org/wiki?curid=1338704", "title": "Duras", "text": "Duras\n\nDuras je příjmení, které nosí více osob a má i jiné významy.\n\n\n"}
{"id": "1338706", "url": "https://cs.wikipedia.org/wiki?curid=1338706", "title": "Tunde Adebimpe", "text": "Tunde Adebimpe\n\nTunde Adebimpe, celým jménem Babatunde Omoroga Adebimpe, (* 26. února 1975) je americký zpěvák a herec. Počínaje rokem 2001 je členem skupiny TV on the Radio. Roku 2013 založil vedlejší projekt Higgins Waterproof Black Magic Band, s nímž následujícího roku vydal první EP desku. Dále je členem uskupení Nevermen, s nímž roku 2016 vydal stejnojmenné album. Během své kariéry se podílel také na nahrávkách dalších kapel. Patří mezi ně například Yeah Yeah Yeahs, Run the Jewels a Massive Attack. Rovněž režíroval několik hudebních videoklipů. Jako herec se představil například ve filmech \"Rachel se vdává\" (2008), \"Ošklivé dítě\" (2015) a \"\" (2017). V listopadu 2017 vystupoval jako host při vystoupeních velšského hudebníka Johna Calea v New Yorku.\n"}
{"id": "1338710", "url": "https://cs.wikipedia.org/wiki?curid=1338710", "title": "Seznam dílů seriálu Doktorka podsvětí", "text": "Seznam dílů seriálu Doktorka podsvětí\n\nToto je seznam dílů seriálu \"Doktorka podsvětí\".\n\n<onlyinclude>\n</onlyinclude>\n\n"}
{"id": "1338712", "url": "https://cs.wikipedia.org/wiki?curid=1338712", "title": "Pražská brána", "text": "Pražská brána\n\nPražská brána označuje bránu, skrze kterou historicky vedla cesta na Prahu. Konkrétně může jít o:\n"}
{"id": "1338713", "url": "https://cs.wikipedia.org/wiki?curid=1338713", "title": "Connan Mockasin", "text": "Connan Mockasin\n\nConnan Mockasin, vlastním jménem Connan Tant Hosford, je novozélandský zpěvák a kytarista. Pochází z obce Te Awanga, později žil například v Londýně či Los Angeles. Svou první kapelu, která dostala název The Four Skins, založil během studií v roce 1995. Ta se však brzy rozpadla a on několik let v žádné další kapele nehrál. Později působil v dalších skupinách, až nakonec založil vlastní soubor Connan and the Mockasins. Během své kariéry spolupracoval i s dalšími hudebníky, mezi něž patří například James Blake a Dev Hynes. V listopadu 2017 vystupoval jako host při třech vystoupeních velšského hudebníka Johna Calea v New Yorku.\n"}
{"id": "1338720", "url": "https://cs.wikipedia.org/wiki?curid=1338720", "title": "Prezident Blaník", "text": "Prezident Blaník\n\nPrezident Blaník je český film. Jeho režisérem je Marek Najbrt a pojednává o lobbistovi Antonínu Blaníkovi, jehož postava pochází ze seriálu \"Kancelář Blaník\" (od 2014). Základní obsazení filmu je stejné jako v případě seriálu, tj. hlavní postavu hraje Marek Daniel, jeho asistenty pak Michal Dalecký a Halka Třešňáková. Děj snímku se odehrává v období volby českého prezidenta v roce 2018, přičemž na tento post se rozhodne kandidovat i Blaník. Hudbu k filmu složila skupina Midi lidi, která se podílela i na původním seriálu. Do kin byl film uveden 1. února 2018. Na 8. dubna 2018 ohlásila Česká televize uvedení na ČT 1 v televizní premiéře.\n\nVe filmu se objevuje i řada vrcholných politiků a skutečných prezidentských kandidátů z volby prezidenta roku 2018.\n\nMarek Douša v týdeníku \"Reflex\" napsal, že film \"Prezident Blaník\" není třeskutá komedie, ale je důležité, že byl natočen. „Film vznikal v reálném čase, scénář byl a nebyl, reakce štábu musely být okamžité, což se občas povedlo naprosto beze zbytku, někdy by ale samotnému nápadu a náhodě pomohl čas, který by potřebovali scenáristé k tomu, aby jednotlivé události domysleli a dodali potřebný kontext. Jenomže pak by přišla další náhoda a všechna snaha v čudu. To ale bylo riziko od začátku, bylo přiznané a v případě takového projektu nezbytné.“ Podle Douši tvůrci filmu museli vědět, jaké chyby a výhrady jsou a budou na stole, přesto ale udělali hlavně pro budoucnost práci, která je velmi důležitá.\n\n"}
{"id": "1338724", "url": "https://cs.wikipedia.org/wiki?curid=1338724", "title": "Laguna del Carbón", "text": "Laguna del Carbón\n\nLaguna del Carbón () je bezodtoké slané jezero, které se nachází v Patagonii v provincii Santa Cruz na jihu Argentiny, přibližně ve vzdálenosti 45 kilometr od pobřeží Atlantského oceánu a 54 km od Puerto San Julián. Jezero má rozlohu 9 km².\n\nHladina jezera leží 105 m pod úrovní moře a je tak nejníže položeným místem v Argentině a sedmým na světě.\n"}
{"id": "1338727", "url": "https://cs.wikipedia.org/wiki?curid=1338727", "title": "Piaristická kolej (Slaný)", "text": "Piaristická kolej (Slaný)\n\nPiaristická kolej byla církevní škola piaristického řádu ve Slaném. Byla založena hrabětem Bernardem Ignácem Janem z Martinic v roce 1659. Šlo o páté piaristické gymnázium v českých zemích. Součástí areálu koleje je i kaple Zasnoubení Panny Marie.\n\nRoku 1878 přešla škola pod obecní správu a kolej byla opravena. Ve 40. letech 20. století se slánské gymnázium přesunulo do nové funkcionalistické budovy. Dnes v budově na východním okraji Masarykova náměstí sídlí městské muzeum a knihovna.\n\n\n"}
{"id": "1338728", "url": "https://cs.wikipedia.org/wiki?curid=1338728", "title": "Okresní dům (Slaný)", "text": "Okresní dům (Slaný)\n\nOkresní dům je novorenesanční dvoupatrová nárožní budova z roku 1902 stojící ve Slaném na ulici Dr. Edvarda Beneše při křižovatce s ulicemi Wilsonova, Pastýřská a Šultysova. Dům je chráněn jako nemovitá kulturní památka. Autorem návrhu budovy je architekt Jan Vejrych, stavbu provedla firma slánského stavitele Vratislava Havránka, na sochařské výzdobě interiéru se podílel sochař Antonín Popp. Stavět se začalo 6. července 1900, po dokončení 20. června 1902 se sem Okresní úřad přestěhoval a zahajovací schůze okresního zastupitelstva se konala 7. srpna 1902.\n\nDům byl do roku 1918 sídlem Okresního hejtmanství Slaný. Po vzniku Československa zde sídlil Okresní úřad politického okresu Slaný a později tentýž úřad stejnojmenného okresu správního. Koncem 20. století v tomto domě po dobu rekonstrukce svých budov sídlila Česká pošta a Česká spořitelna. V současnosti má budova až na několik prostor minimální využití. Jejím vlastníkem je město Slaný.\n\nOkresní dům je dvoupatrová budova s vysokou strmou sedlovou střechou a věží. Její půdorys je nepravidelně lichoběžníkový, centrální část se štítem obráceným západním směrem do křižovatky se nachází v čele zkoseného nároží. Středová věž budovy je štíhlá, jehlancová, bohatě zdobená, se zdobeným zábradlím na ochozu. Střecha budovy byla původně pokryta břidlicí, později vláknocementovými deskami, v současnosti je pobití nahrazeno měděným plechem.\n\nBudova má po hřeben střechy výšku 25,5 metru, výška i s věží je 52 metrů.\nPamátkový katalog NPÚ uvádí:\n\nNad portálem hlavního vchodu pod balkonem je bohatý reliéf, znázorňující udílení práv Františkem Josefem I. čtyřem stavům. Model reliéfu\nvytvořil Antonín Popp, do kamene jej vytesal sochař Adolf Havel.\n\nV přízemí byl sál s kapacitou 100 míst, velká místnost muzea a byt domovníka. V prvním patře byly prostorné kanceláře, kancelář starosty, „výborovna“ a zasedací síň okresního zastupitelstva. V zasedací síni je vysoká galerie pro veřejnost. Všechny místnosti byly zdobeny imitací dřevěného obložení, stropy byly taktéž vykládány dřevem. Výzdoba pestrými rostlinnými motivy byla provedena olejovými barvami. Truhlářské práce provedl slánský řemeslník Antonín Beránek, malby Josef Zahrádka.\n\nDruhé patro sloužilo jako byt tajemníka úřadu. Budova byla první stavbou ve městě, která měla vlastní vodovod.\n\n"}
{"id": "1338733", "url": "https://cs.wikipedia.org/wiki?curid=1338733", "title": "Národopisné muzeum Slánska v Třebízi", "text": "Národopisné muzeum Slánska v Třebízi\n\nNárodopisné muzeum Slánska v Třebízi je muzeum, které je zaměřeno na lidovou architekturu. Muzeum tvoří soubor staveb na návsi v Třebízi, které dokumentují život na venkově na Slánsku do přelomu 19. a 20. století.\nJedná se o statek, kostel, vejminek, obchod nebo rodný dům Václava Beneše Třebízského. Muzeum bylo založeno v roce 1975 jako součást Vlastivědného muzea ve Slaném.\n\n\n\n\n\n\n\n\n\n"}
{"id": "1338734", "url": "https://cs.wikipedia.org/wiki?curid=1338734", "title": "Jindřich Hulinský", "text": "Jindřich Hulinský\n\nJindřich Hulinský (22. července 1864, Slaný , Rakouské císařství – 1. října 1934, Slaný, Československo) byl český úředník, spisovatel, archivář, muzejní pracovník a redaktor.\n\nPo absolvování obecné školy vystudoval piaristické gymnázium ve Slaném. Od roku 1879 pracoval jako úředník, nejprve na berním úřadu, pak od roku 1880 na okresním hejtmanství, v letech 1888–1920 byl úředníkem Městského úřadu ve Slaném. \n\nJeho koníčkem byla historie. Na základě studia materiálů z městského archivu napsal řadu časopiseckých článků a několik knih. V letech 1914–1934 byl správce městského archivu a kustod městského muzea. V letech 1923–1934 působil rovněž jako kronikář města Slaného a redaktor časopisu \"Slánský obzor\".\n\nDále působil jako předseda Místní osvětové komise, místopředseda okresního osvětového sboru, předseda rady starších církve československé a aktivní člen Musejního a literárního spolku „Palacký“.\n\n\n"}
{"id": "1338737", "url": "https://cs.wikipedia.org/wiki?curid=1338737", "title": "Kanlaon", "text": "Kanlaon\n\nKanlaon je nejvyšší hora ostrova Negros na Filipínách, vysoká 2465 m n. m. Je aktivním stratovulkánem, tvořícím součást pacifického Ohnivého kruhu. Od roku 1919 soptila osmadvacetkrát, naposledy v červnu 2016 (strombolská erupce), kdy byla kvůli množství žhavého popela v oblasti přerušena letecká doprava. Při výbuchu v srpnu 1996 zahynuli na úbočí sopky tři horolezci. Sopečnou činnost monitoruje filipínský vulkanologický ústav PHIVOLCS.\n\nSopka se nachází 510 km jihovýchodně od filipínského hlavního města Manily, jejím vrcholem prochází hranice mezi provinciemi Negros Occidental a Negros Oriental. Základna sopečného kužele má průměr 30 km, nedaleko od ní leží město Canlaon City. V okolí byl zřízen přírodní park Mount Kanlaon Natural Park o rozloze 248,5 km². Kanlaon patří mezi ultraprominentní vrcholy, výstup se doporučuje jen zkušeným horolezcům. Na vrcholu se nachází protáhlá kaldera se dvěma krátery: Lugud je aktivní, Margaja Valley je vyplněno jezírkem. V Mambukalu byly zřízeny lázně, využívající místní horké prameny.\n\nSopka hrála významnou roli v původním domorodém náboženství, byla pojmenována podle nejvyššího boha Laona a konaly se zde každoroční rituály, které měly zajistit dobrou úrodu.\n\nNa sopce Mt. Kanlaon bylo v roce 2016 zavedeno české turistické značení vedoucí z obce Guintubdan, vyznačené studenty Mendelovy univerzity v Brně. V roce 2017 byly přidány další nové trasy včetně trasy na vrchol.\n\n"}
{"id": "1338739", "url": "https://cs.wikipedia.org/wiki?curid=1338739", "title": "Nikolaj Kolesnikov", "text": "Nikolaj Kolesnikov\n\nNikolaj Kolesnikov (rusky: \"Николай Васильевич Колесников \"; * 8. září 1953 Almaty) je bývalý sovětský atlet, běžec, sprinter.\n\nNa olympiádě v Montrealu v roce 1976 byl členem bronzové štafety SSSR na 4x100 metrů, v běhu na 200 metrů postoupil do semifinále. V roce 1978 zvítězil na halovém mistrovství Evropy v běhu na 60 metrů. Ve stejné sezóně na evropském šampionátu v Praze vybojoval třetí místo ve štafetě na 4x100 metrů, a ve finále běhu na 100 metrů skončil sedmý (v Praze si také vytvořil osobní rekord na této trati časem 10,43).\n\n"}
{"id": "1338740", "url": "https://cs.wikipedia.org/wiki?curid=1338740", "title": "Versatile", "text": "Versatile\n\nVersatile je osmatřicáté studiové album severoirského hudebníka Van Morrisona. Vydáno bylo 1. prosince roku 2017, tedy necelé tři měsíce od vydání předchozí desky \"Roll with the Punches\". Kromě šesti autorských písní se na desce nachází řada coververzí, například od George a Iry Gershwinových nebo Cole Portera.\n\n"}
{"id": "1338743", "url": "https://cs.wikipedia.org/wiki?curid=1338743", "title": "Balada o Alosaurovi", "text": "Balada o Alosaurovi\n\nBalada o Alosaurovi (v anglickém originále The Ballad of Big Al) je britský pseudo-dokumentární televizní film, který je speciálem k cyklu \"Putování s dinosaury\". Premiérově byl odvysílán na stanici BBC One 25. prosince 2000. Vypráví o životě mladého allosauřího samce jménem Velký Al (anglicky \"Big Al\").\n\nPříběh začíná na konci jury před 145 miliony let. Malý Al se narodí v jurském světě obřích býložravých dinosaurů, jako byli apatosaurus nebo stegosaurus. V pěti letech Al měří 9 m, ale stále nedoroste do plné velikosti 13 m. O rok později měří 10 m.\n\nPři jednom lovu v období sucha se zraní - zlomí si prostřední prst na levé zadní končetině, a to během útoku na dryosaura. Během svého života si také zlomil dráp a ze souboje s alosauří samicí vyvázl s několika zlomenými žebry. Příběh smutně končí Alovou smrtí, která nastala v důsledku vyčerpání a žádného přísunu živin.\n"}
{"id": "1338747", "url": "https://cs.wikipedia.org/wiki?curid=1338747", "title": "Danuše Kšicová", "text": "Danuše Kšicová\n\nDanuše Kšicová (26. dubna 1932, Brno – 31. ledna 2017, tamtéž) byla česká vysokoškolská učitelka a rusistka.\n\nNarodila se v Brně jako dcera úředníka, který vystudoval obchodní akademii a který poté pracoval v nakladatelství. Její maminka byla filoložka-samouk, jež jí čítávala např. pohádky v ruštině. Danuše Kšicová vystudovala roku 1956 dvouoborovou kombinaci čeština–ruština (prom. pedagog) na UJEP v Brně, o čtyři roky později se stala prom. filoložkou v oboru rusistiky. V roce 1969 získala doktorát filozofie (PhDr.), na který navázala – pod vedením českého prof. Franka Wollmanna – o rok později úspěšně obhájenou kandidátskou prací (CSc.) z oboru slovanských literatur. V roce 1991, tj. o 21 let později, byla jmenována doktorkou věd (DrSc.), o rok později se již úspěšně habilitovala (doc.). Jmenovací řízení profesorem pro obor Dějiny ruské literatury absolvovala až v roce 1995; jmenovací dekret následně převzala z rukou prvního českého prezidenta Václava Havla.\n\nDanuše Kšicová žila v Žabovřeskách a celou svojí pedagogickou dráhu spojila s brněnskou Masarykovou univerzitou, kde působila od studií až do své smrti. Poslední rozloučení s prof. Danuší Kšicovou se konalo v sobotu dopoledne dne 4. února 2017 v Brně.\n\n\n\n"}
{"id": "1338753", "url": "https://cs.wikipedia.org/wiki?curid=1338753", "title": "Kyselina kumarová", "text": "Kyselina kumarová\n\nJako kyselina kumarová (sumární vzorec CHO, molární hmotnost 164,16 g/mol) se označují tři izomery monohydroxyskořicové kyseliny: \n\n"}
{"id": "1338756", "url": "https://cs.wikipedia.org/wiki?curid=1338756", "title": "A̤", "text": "A̤\n\nA̤ (minuskule a̤) je speciální znak latinky. Nazývá se A s přehláskou pod. Používá se pouze v přepisu jazyka puxian, používaném v Číně, kde ho reprezentuje znak 裔. V Unicode má majuskulní tvar kód U+0041U+0324 a minuskulní U+0061U+0324.\n"}
{"id": "1338758", "url": "https://cs.wikipedia.org/wiki?curid=1338758", "title": "Kožnatka indická", "text": "Kožnatka indická\n\nKožnatka indická (\"Lissemys punctata\") je druh želvy, který byl nalezen v Jižní Asii. Může se dožít 300 až 400 let. Druh žije především v Bangladéši, Indii, Nepálu a Pákistánu. Podle Mezinárodního svazu ochrany přírody (IUCN) je kožnatka indická málo dotčená. \n"}
{"id": "1338760", "url": "https://cs.wikipedia.org/wiki?curid=1338760", "title": "Œ", "text": "Œ\n\nŒ (minuskule œ) je speciální znak latinky. Jedná se o spojení písmen O a E. Používá se ve francouzštině, staroangličtině a staré severštině. Dále se používá v jazycích používaných v Kamerunu, konkrétně v jazycích kom, koonzime, guemzek, mbuko a merey. V Unicode má majuskulní tvar kód U+0152 a minuskulní U+0153.\n"}
{"id": "1338761", "url": "https://cs.wikipedia.org/wiki?curid=1338761", "title": "Jaroslav Pála", "text": "Jaroslav Pála\n\nJaroslav Jan Pála (27. září 1882, Přelíc – 9. března 1963, Ilava) byl český podnikatel, zakladatel elektrotechnické firmy \"Pála a spol.\" (později \"Bateria Slaný\") a v letech 1940–1944 starosta města Slaný. Je též znám tím, že v době heydrichiády předal četnictvu dopis, který inicioval lidickou tragédii.\n\nOtec Jaroslava Jana Pály byl hostinský Václav Pála (1855 – 1905), který provozoval hostince v různých obcích poblíž Slaného. Jaroslav Jan Pála byl mladší ze dvou synů. Otci se živnost nedařila a přestěhoval se s rodinou do Slaného, kde pracoval jako natěrač. Prožil chudé dětství, matka skončila v ústavu pro duševně choré. Ve Slaném vychodil Pála měšťanskou školu, pracoval jako poslíček a vyučil se zámečníkem ve slánské firme Bolzano, Tedesco & comp. Spisovatel Karel Scheinpflug, který v té době ve Slaném žil, vzpomínal ve sborníku vydaném k továrníkovým šedesátinám na Pálův zájem o literaturu a jeho aktivní činnost ve slánské knihovně.\n\nRoku 1905 odešel Jaroslav Pála do Hamburku, ke se roku 1919 stal spolumajitelem chemické továrny Hamburger Batterienfabrik. V Německu byl členem krajanského spolku Svornost a podporoval krajanské aktivity české menšiny. Ještě během pobytu v Německu založil s dalším společníkem firmu \"Pála a spol.\".\n\nV roce 1924 se Pála natrvalo přestěhoval i s rodinou zpět do Slaného. Pod jeho vedením výroba Pálovy továrny vzrůstala a firma úspěšně expandovala i do zahraničí. V roce 1925 se přestěhovala z pronajatých prostor do nového objektu a o dva roky později již zaměstnávala 300 pracovníků. Symbolem továrny se stalo trojúhelníkové logo s koněm osvětlovaným žárovkou. V roce 1932 se výroba diversifikovala, přibyly např. radiopřijímače a další výrobky. Mezi produkty byla například i obdoba Francovky, zvaná \"Karmelitka\". Firma se postupně rozšiřovala o další objekty.\n\nRozvoj firmy Palaba pokračoval i za války. V roce 1944 dávala práci 600 zaměstnancům a vyráběla 31 miliónů článků za rok. V letech 1940–1944 byl Pála starostou Slaného. Též podporoval rodiny zatčených spoluobčanů.\n\nNejstarší dohledaná publikace, která vychází mj. z výslechů zainteresovaných osob, byla vydána v roce 1945 Ministerstvem vnitra. Novější zdroje popisují podíl Jaroslava Pály na lidické tragédii v zásadě shodně, pouze zdůrazňují rozdílné detaily, případně přidávají spekulace. Např. Jaroslav Andrejs, který podrobně ve svých knihách zdokumentoval okolnosti atentátu na Heydricha se v první verzi, kterou vydal roku 1947 pod pseudonymem Jan Drejs a názvem \"Za Heydrichem stín\", o roli J. J. Pály ještě nezmiňuje. V rozšířené verzi \"Smrt boha smrti\" z roku 1998 již Pálově podílu na tragédii věnoval celou stránku.\nPříběh je shodně popisován takto:\n\nDopis s adresou \"P. T. firma Pala, akc. společnost ve Slaném, Andulka, závodní číslo 210\" došel Pálovi k přečtení 3. června 1942, již otevřený zaměstnanci firmy. Obsahoval text:\n\nPála zatelefonoval na četnickou stanici a četník, který se dostavil, se domníval, že jde obyčejný milostný dopis. Naopak Pála měl považovat odesilatele za jednoho z útočníků na Heydricha. A měl též prohlásit: „Už abyste ho měli, abychom konečně měli klid.“ (Pála toto tvrzení ve svém protokolu popřel; též popíral, že by požadoval předání dopisu gestapu.) Poté, co četníci předali informace gestapu, následoval výslech adresátky – Anny Maruščákové (též psáno Maruszczáková), která při něm zmínila i Lidice; tam vyřizovala vzkaz, o kterém se domnívala, že je od Josefa Horáka, který utekl v roce 1939 z Protektorátu. To vedlo gestapo k přesvědčení, že jsou na stopě útočníků a v důsledku k vraždě obyvatel obce Lidice.\n\nIhned po vypuknutí Pražského povstání, 6. května 1945 byl Pála zatčen. Během soudu se hájil mj. tím, že se obával provokace německé konkurence a že věřil, že četnictvo nepodnikne nic, co by mohlo mít nepříznivé následky. Naopak rozsudek uváděl, že dopis se netýkal zájmů jeho firmy a měl být adresátce předán; i kdyby se mu v době heydrichiády zdál podezřelý, mohl ho podle názoru soudu zničit protože se nejednalo o dopis doporučený. V roce 1947 byl odsouzen nejprve na doživotí, v roce 1955 mu byl trest změněn na 25 let žaláře. Postupně byl umístěn ve věznicích Bory, Leopoldov a Ilava. Jeho zdravotní stav se zhoršoval, v roce 1962 bylo konstatováno, že je hluchý a slepý. K předčasnému propuštění však nedošlo i přes opakované žádosti dcery Anny (včetně žádosti presidentu Klementu Gottwaldovi o udělení milosti).\n\nZemřel ve věznici v Ilavě, urna s jeho popelem byla uložena na slánském hřbitově po roce 1989, neoznačená, v rodinném hrobě.\n\nV Hamburku se Pála roku 1906 oženil s Elisabeth Dienstetovou (1880–1946), která byla dcerou jeho mistra. Manželé Pálovi měli syna Rudolfa (1907–1980) a dceru Annu (1911–1996). \n\nSyn Rudolf Pála byl vychováván jako nástupce majitele firmy. Po vystudování obchodní akademie v Hamburku ještě absolvoval chemickou školu. V továrně svého otce vedl chemickou výrobu. Spolu s ním byl v roce 1945 zatčen pro podezření z kolaborace, to se ale ukázalo jako neopodstatněné a Rudolf Pála byl po třech měsících propuštěn. Pracoval pak v Kralupech nad Vltavou jako dělník. Dcera Anna Pálová byla po mozkové obrně invalidní, přesto pracovala jako administrativní síla. Po roce 1945 se marně pokoušela o osvobození svého otce.\n\nNejvýznamnějším činem Jaroslava Jana Pály je založení a úspěšné provozování továrny na výrobu elektrických článků a baterií ve Slaném (později \"Bateria Slaný\"). Výroba započala 1. září 1919 pod názvem \"Pála a spol., továrna elektrických článků a baterií ve Slaném\". Zde Pála navázal na své zkušenosti z Německa. V roce 1920 byla firma přeměněna na akciovou společnost. Zásadním způsobem se začala rozvíjet poté, co se Pála v roce 1924 vrátil z Hamburku do Slaného a stal se úřadujícím členem správní rady. Výroba se postupně rozšiřovala, firma expandovala do zahraničí a v roce 1930 dosáhla historicky největšího výrobního výkonu, když vyráběla přes 50 000 baterií denně.\n\nV roce 1932 se výroba diversifikovala, přibyly např. radiopřijímače a další výrobky. Firma se postupně rozšiřovala o další objekty.\n\nJeště před tím, než byl zvolen starostou, předložil Pála 1. září 1939 veřejnosti program \"Lepší Slaný\". Tento program počítal především s rozvojem veřejných staveb města, jako vybudování sportovního stadionu, rozhledny a přírodního divadla. Zrekonstruovány měly být stavby radnice, divadla a plovárny. Válka znemožnila realizaci programu a dokončen byl v roce 1940 pouze \"Hasičský dům\".\n\nDne 25. dubna 1940 byl Jaroslav Jan Pála zvolen starostou Slaného. Oslavy 100. výročí narození Antonína Dvořáka vyvrcholily odhalením jeho busty, město navštívil i president Hácha. Počátkem roku 1944 bylo rozpustily okupační úřady slánské obecní zastupitelstvo a ustavily správní komisi. Pála byl funkce starosty zbaven.\n\nDne 6. května 1945 byl závod Pála akc. spol. znárodněn. V roce 1946 byl zřízen národní podnik (později státní podnik) Bateria a produkce se dále rozvíjela. Po roce 1990 upadla firma do odbytových potíží, které postupně řešila. Protože její činnost již mnohdy nesouvisela s výrobou baterií, navrátila se v roce 1993 k názvu Palaba a. s. V roce 1997 byla restrukturalizována a rozdělena na \"Nástrojárnu Palaba s.r.o.\" a \"Bateria Slaný CZ s.r.o.\" \n\nV roce 2017 uspořádalo Městské vlastivědné muzeum a město Slaný výstavu s názvem \"Továrník Pála a Lepší Slaný\". K výstavě byl vydán katalog.\n\nPosádka vzducholodi Italia, která měla v roce 1928 doletět k severnímu pólu, se po ztroskotání zachránila též díky radiostanici napájené bateriemi Pálovy firmy.\n\n\n\n"}
{"id": "1338764", "url": "https://cs.wikipedia.org/wiki?curid=1338764", "title": "Virt (okres Komárno)", "text": "Virt (okres Komárno)\n\nVirt (maďarsky \"Virt\") je vesnice na řece Dunaji v okrese Komárno v Nitranském kraji na Slovensku. V roce 2016 zde žilo 290 obyvatel. \n\nV historických záznamech se vesnice poprvé objevila v roce 1256. \n"}
{"id": "1338765", "url": "https://cs.wikipedia.org/wiki?curid=1338765", "title": "Bohdan Bolzano", "text": "Bohdan Bolzano\n\nBohdan Bolzano, německy celým jménem Theodor Bolzano von Karstätt (9. května 1834 Praha – 12. července 1884 Slaný), byl český podnikatel, zakladatel firmy \"Bolzano, Tedesco a spol.\" ve Slaném (později \"ČKD Slaný\").\n\nOtec Ludvík Bolzano von Karstätt (1788–1875) žil v době narození syna Theodora (česky Bohdan, pokřtěn Theodor Wilhelm) v Praze, kde byl obchodníkem. Jeho manželka se jmenovala Karolina, rozená Scharschmidová (1802–1884). Později působil Ludvík Bolzano v Horním Litvínově, kde byl továrním účetním (Fabrikenbuchhalter). V Horním Litvínově se narodili další sourozenci Bohdana Bolzana: Marie (1836-??), Hugo Josef (1837-??), Karolina (1840-??). Dalšími sourozenci byli Ludvík (1822-??), Karel (1824-??), Fridrich (1828-??) Augusta (1824–1907), Henrietta (1825-??) a Johanna (1831-??).\n\nOd roku 1869 byla rodina otce Ludvíka Bolzana policejně hlášena v Praze,\n\nBohdan Bolzano byl ženat s Augustou, rozenou Riessigovou (1836–1907), se kterou měl syny Jindřicha Julia a Fridricha (1870-??). Vdova Augusta Bolzanová je na pražské policejní přihlášce uvedena ještě s dalším synem Ludvíkem (1870-??).\n\nDílo Bohdana Bolzana je spjato s existencí slánské firmy, která nesla jeho jméno:\nPo úmrtí Bohdana Bolzana v roce 1884 zachoval nový majitel Max Hirsch jméno firmy \"Bolzano, Tedesco a spol.\" a vedl podnik s tichými společníky. Po smrti Maxe Hirsche přešel podnik roku 1898 pod akciovou společnost Breitfeld, Daněk a spol. Firma dále expandovala a v letech 1904–1907 vystavěla novou výrobní halu o ploše 3 000 m, od roku 1912 začala vyrábět lokomotivy. V roce 1927 zfúzovala s koncernem Českomoravská Kolben.\n\nVe třicátých letech 20. století, v období krize se stala součástí libeňské strojírny a od 1. 1. 1940 byl název společnosti změněn na Českomoravské strojírny, akciová společnost. Dne 24. října 1945 byl podnik spolu s ostatními jednotkami koncernu ČKD znárodněn. ČKD Slaný prodělalo v letech různé reorganizace a závod se rozšiřoval. Po roce 1990 byla firma rozdělena na více subjektů a část ČKD Slaný a. s. byla prodána norské společnosti Harding. Od roku 2015 je vlastníkem česká společnost Salten s. r. o.\n\nJméno Bohdana Bolzana nese též firma \"Bohdan Bolzano, s. r. o\" se sídlem v Kladně, která obchoduje s hutními materiály.\n\nNěkteré zdroje mylně uvádějí, že slavný matematik Bernard Bolzano (1781–1848) byl strýcem Bohdana Bolzana. Otec Bohdana Bolzana (Ludvík Bolzano) a Bernard Bolzano však nebyli sourozenci.\n\n\n"}
{"id": "1338773", "url": "https://cs.wikipedia.org/wiki?curid=1338773", "title": "Neumanka", "text": "Neumanka\n\nNeumanka je bývalá usedlost v Praze, která se nachází v jižní části areálu Ústavu pro péči o matku a dítě. Je chráněna jako kulturní památka České republiky.\n\nVinice Neumanka získala svůj název až v pozdějších letech, původně se jí říkalo pouze „Vinice“. Usedlost při ní byla postavena ještě před rokem 1840. Roku 1860 ji koupil průmyslník, obchodník a cukrovarník Ferdinand Urbánek. U svého dědečka pobývala často na letním bytě pozdější spisovatelka Anna Marie Tilschová, která dům a zahradu popsala ve svém románu Fany. Urbánkovi patřila usedlost až do roku 1887, kdy zde zemřel.\n\nObytná jednopodlažní osmiosá budova na obdélném půdorysu s valbovou střechou se třemi vikýři má klasicistní fasádu přibližně od roku 1840. Stavba je ale starší. Na své západní straně je z důvodu snížení terénu dvoupodlažní a má mezi okny v prvním poschodí osazenu znakovou kartuš. Objekt stojí na hranici parku, který byl založen na pozemku původní vinice. \n\n\n\n"}
{"id": "1338779", "url": "https://cs.wikipedia.org/wiki?curid=1338779", "title": "Bezdomovectví v Česku", "text": "Bezdomovectví v Česku\n\nBezdomovectví je v Česku závažným sociálním problémem. Podle výzkumu Ministerstva práce a sociálních věcí, který byl publikován v říjnu 2016, se v České republice nachází zhruba 68 500 lidí bez domova. Vláda České republiky hodlá jejich problémy řešit v rámci \"Koncepci prevence a řešení problematiky bezdomovectví v České republice do roku 2020\" z roku 2013. V neziskovém sektoru bezdomovcům pomáhají charitativní náboženské organizace.\n\nV druhé polovině 19. století a za první republiky byla péče o chudé, a tedy pravděpodobně i bezdomovce, v Čechách ošetřena tzv. domovským právem. Péče o bezdomovce probíhala hlavně na úrovni obcí. Pokud měl člověk v obci domovské právo, nedisponoval majetkem, nebyl schopen pracovat a ani neměl nikoho, kdo by ho byl povinen zabezpečit, získal nárok na finanční nebo naturální pomoc. Ta mu byla poskytnuta ze zvláštních chudinských fondů. Tento způsob zaopatřovaní chudých však vlivem průmyslové revoluce postupně selhal neboť, chudina pokud se stěhovala do měst za prací a pokud o práci přišla, domovská obec byla daleko, nehledě na vytvořené sociální vazby. To vedlo k zavedení pojistných a následně i nepojistných zaopatřovacích systémů.\n\nBěhem vlády komunistického režimu se podle oficiálních údajů na území Československa žádní lidé bez domova nenacházeli. Lidé bez bydlení ale mohli být stíháni za příživnictví a umísťováni do věznic, psychiatrických léčeben nebo jiných zařízení. Někteří z nich přespávali na podnikových ubytovnách. Počet lidí, kteří neměli kde bydlet, začal v České republice stoupat v důsledku politických a ekonomických změn, které probíhaly od listopadu 1989. K jejich nárůstu došlo i v souvislosti s amnestií prezidenta Václava Havla v roce 1990. \n\nJako velký společenský problém bylo bezdomovectví v ČR popsáno roku 1996 v knize Vlastimily a Ilji Hradeckých \"Bezdomovství - extrémní vyloučení\". V roce 2009 se podle odhadů odborníků v České republice nacházelo 10 000 bezdomovců. V roce 2011 se Český statistický úřad poprvé pokusil počet bezdomovců zjistit. Došel k číslu 11 496. Sčítání ale zahrnovalo pouze ty lidi bez domova, kteří docházeli do azylových domů a jiných charitativních zařízení. Podle odhadů odborníků jich mohlo být v té době v ČR až třikrát více. V srpnu 2013 vláda ČR přijala \"Koncepci prevence a řešení problematiky bezdomovectví v České republice do roku 2020\" V listopadu 2014 se v Poslanecké sněmovně parlamentu ČR pod záštitou Ministerstva práce a sociálních věcí České republiky (MPSV) a místopředsedkyně poslanecké sněmovny Jaroslavy Jermanové konala první Konsensuální konference o bezdomovectví v ČR. Kromě odborníků na danou problematiku se jí účastnilo i několik lidí bez domova. Z konference vzešel Sborník z Konsensuální konference o bezdomovectví v České republice.\n\nPodle výzkumu Ministerstva práce a sociálních věcí, který byl publikován v říjnu 2016, se v České republice v té době pohybovalo zhruba 68 500 lidí bez domova. Dalších zhruba 120 000 občanů se nacházelo v situaci, kdy o střechu nad hlavou mohli velmi snadno přijít.\n\nZ vyhodnocení průzkumu MPSV z roku 2016, který byl zadán 227 obcím s rozšířenou působností, vyplývá, že 76,4 % bezdomovců v ČR jsou muži. Dále že 11,9 % z nich není více než 18 let a 10,3 % lidí bez domova je starší 65 let. Na základě sčítání Českého statistické úřadu z roku 2011 bylo zjištěno, že 28,5 % bezdomovců má pouze základní vzdělání, 47,2 % z nich je vyučeno nebo mají středoškolské vzdělání bez maturity a 2,6 % absolvovalo vysokoškolské vzdělání. 49 % sčítaných uvedlo, že jsou svobodní, rozvedených bylo 38,3 %.\n\nZ průzkumů Armády spásy a České katolické charity, na které v roce 2015 odkazoval zpravodajský web Aktuálně.cz, vyplývá, že kolem poloviny bezdomovců pracuje. Většina z nich ale podle Miroslava Bartáka z Fakulty sociálně ekonomické Univerzity Jana Evangelisty Purkyně v Ústí nad Labem v roce 2015 za svou práci obdržela pouhých zhruba 5000 Kč měsíčně.\n\nV rámci zkoumání odborníků ze Sociologického ústavu Akademie věd, zveřejněném v červnu 2017, uvedlo 75 % bezdomovců, že jsou zadluženi, z toho 40 % přiznalo, že dluží více než 100 000 Kč. Dluhy jsou důvodem, proč tito lidé o své bydlení přijdou. Zhruba 41 % lidí bez domova tvrdilo, že alkohol nepijí vůbec nebo jen příležitostně. 25 % bezdomovců uvádělo, že ho pijí denně.\n\nPodle průzkumu Ministerstvo práce a sociálních věcí České republiky z roku 2016 by mělo být nejvíce bezdomovců v Moravskoslezkém kraji a to asi 13 800, v Praze by jich mělo být okolo 9 500. Výrazně méně je lidí bez střechy nad hlavou v krajích Královéhradeckém (1,6 tisíce) a Karlovarském a Pardubickém, v obou zhruba 2 100.\n\nV srpnu 2013 vláda ČR schválila \"Koncepci prevence a řešení problematiky bezdomovectví v České republice do roku 2020\", která se týká dostupnosti bydlení a lékařské péče pro bezdomovce a dále také koordinace lidí a subjektů, které problematiku bezdomovectví řeší. V rámci této koncepce převzala terminologii organizace FEANTSA, podle níž jsou bezdomovci i lidé, kteří přespávají na ubytovnách pro ně určené, pak také lidé, kteří nemají perspektivu dlouhodobého bydlení, a nakonec „osoby, které žijí v podmínkách, které neodpovídají minimálním standardům bydlení v daném kulturním a sociálním prostředí“. V souvislosti s touto koncepcí také vláda připravila opatření, pomocí kterých má v úmyslu bezdomovectví v České republice řešit.\n\nNěkterá města vyvíjí programy pro pomoc lidem bez domova. Například v Brně v projektu \"Rapid re-housing\" 50 rodin dostalo bydlení a asistenci sociálních pracovníků. Po jednom roce si 48 rodin (96%) bydlení udrželo. Vysoká míra udržení bydlení ukazuje, jak může město ve spolupráci s neziskovými organizacemi účinně bojovat proti bezdomovectví. Brněnský projekt Housing First byl oceněn mezinárodní cenou SozialMarie za sociální inovace .\n\nBezdomovcům v Česku pomáhají náboženské charitativní organizace Naděje a od počátku 90. let 20. století Armáda spásy. Dále o ně pečuje organizace Charita, jejíž zřizovatelem je Česká biskupská konference. Od roku 1998 prodávají lidé bez domova časopis Nový Prostor. Z každého prodaného čísla, jehož cena je 50 Kč, získají 25 Kč. Od druhé poloviny 90. let v Česku působí kolektivy Food Not Bombs, které vaří a rozdávají jídlo potřebným. K roku 2014 v různých českých městech, především v Praze, fungovalo asi 12 těchto kolektivů.\n\nOd roku 2014 působí v ČR nadace \"Nejdřív střecha\", která nabízí jeden (výjimečně dva) měsíce ubytování. Podle zkušeností platných k roku 2015 si asi 56 % ubytovaných během této lhůty najde zaměstnání i bydlení.\n\nObčané bez bydlení mohou pracovat jako průvodci v sociálním podniku Pragulic. Jiný sociální podnik, pražské Kuchařky bez domova působící pod organizací Jako doma, zaměstnává od roku 2017 několik bezdomovkyň ve veganské jídelně. Česká pobočka firmy Siemens nabízí bezdomovcům program Restart@Siemens. V rámci něho získají práci, bydlení zdarma a podporu při řešení jejich dluhů.\nČeské právo, konkrétně § 5 zákona č. 186/2013 Sb., používá termín bezdomovec pro osobu bez státního občanství, jinak zvanou apatrida. Zákon č. 108/2006 Sb. o sociálních službách, konkrétně § 63, operuje s pojmem \"osoba bez přístřeší\" nebo v podobě § 57 \"osoba v nepříznivé sociální situaci spojené se ztrátou bydlení\". Termín \"přístřeší\" zde ovšem blíže neurčuje.\n\nBezdomovectví v ČR by měl pomoci řešit zákon o sociálním bydlení. Na podzim roku 2017 trvají diskuze o tomto zákonu již několik let. Jeho návrh, který připravila vláda Bohuslava Sobotky, se v roce 2017 poslanecké sněmovně schválit nepodařilo. Některým politikům se nelíbil velký počet lidí, kterých by se zákon týkal. \n\nProjekt samonosných a udržitelných bezdomoveckých vesniček http://vasevec.parlamentnilisty.cz/blogy/sos-bezdomovcke-vesnicky-0\n"}
{"id": "1338783", "url": "https://cs.wikipedia.org/wiki?curid=1338783", "title": "18 til I Die", "text": "18 til I Die\n\n\n\n\n"}
{"id": "1338784", "url": "https://cs.wikipedia.org/wiki?curid=1338784", "title": "Rané brambory", "text": "Rané brambory\n\nRané brambory (konzumní rané brambory) jsou brambory, charakterizované nedozrálou loupající se tenkou slupkou a určené k rychlé spotřebě. Jsou zdravější, obsahují méně škrobu, více bílkovin a vody, než brambory pozdní. Brambory se konzumují v letním období. Pěstování se teplotně koncentruje především do nížinných poloh. Konzumní brambory rané zahrnují rané a velmi rané odrůdy, které dávají možnost rychlému růstu hlíz.\n\nProdukce raných brambor v České republice je soustředěna do dvou hlavních produkčních oblastí s průměrnou roční teplotou nad 8 °C a nadmořskou výškou 250-280 m. Nejproduktivnější oblastí je Polabí (Mělník, Mladá Boleslav, Litoměřice, Kolín, Nymburk, Praha). Druhou nejproduktivnější oblastí je jižní Morava (Hodonín, Břeclav, Znojmo). Závlaha je používána při ploše asi 2 000 hektarů. Ze zavlažovaných ploch probíhá sklizeň hlíz na začátku června, koncem května při použití netkané textilie. Výnosy jsou hlavně ovlivňovány počasím, dále kvalitou sadby a postupem sklizně brambor.\n\nPro velmi rané sklizně brambor je nutné sázet v termínu od 20. do 31. března. Pozdější termín sázení nemůže konkurovat velmi raným sklizním. Existuje názor, že sadbě je lépe na lísce v nakličovně než ve studené zemi. Podle zkušeností ÚKZÚZ (v písčitých půdách), ale brzy zasázená hlíza koření a v pozdějších stadiích má velký náskok v růstu.\n\nPříprava sadby raných konzumních brambor, tvoří základ pro dosažení časné produkce kvalitních hlíz konzumní velikosti. Sadba se rozlišuje na mechanickou, biologickou a chemickou. \n\nMechanická příprava se zabývá odstraněním podrozměrných nebo vadných hlíz. Hlízy by měly být odrůdově jednotné, zdravé a optimální hmotnosti 40-70 g. \n\nBiologická příprava sadby velmi zkracuje období mezi sázením porostu a jeho vzcházením. K osvědčeným způsobům biologické přípravy sadby patří narašování (slabé naklíčení růstu rostlin), předkličování (naklíčení sadby pokračuje i v době mrazu) a zakořeňování. Předkličování umožňuje rychlé vzcházení a sklizeň až o 14 dní. Správně předklíčená sadba má mít elastické klíčky dlouhé 15-25 mm. Klíčky jsou odrůdově zbarvené, mají základy kořínků.\n\nChemická příprava sadby znamená chemické ošetření náchylných odrůd postřikovými přípravky proti kořenomorce bramborové, která nápadně snižuje výnosy a zvyšuje nález nazelenalých hlíz.\n\nSklizeň raných brambor probíhá v době, kdy hlízy pod trsem dosáhnou konzumní velikosti a to nejméně 28 mm. Výnos hlíz dosáhne takové úrovně, která zajistí potřebnou rentabilitu. První termín sklizně začíná na počátku června, kdy se nejdříve začíná sklízet při výnosu 7–8 tun, nejčastěji však připadá 10 tun na sklizeň brambor z jednoho hektaru. Důležitým faktorem v době sklizně brambor je kvalita hlíz, které mají být po uvaření chutné a ne příliš vodnaté. Sklizeň probíhá dvěma způsoby. Ručním sběrem za vyorávačem a přímou sklizní kombinovaným sklízečem.\n\nV prvních termínech sklizní se obvykle používá na malých plochách a na špatně prosévatelných půdách. Sklizeň probíhá ručně za prosévacím vyoravačem.\n\nV dnešní době je tento způsob sklizně raných brambor nejpoužívanější u většiny velkopěstitelů i menších pěstitelů na dobře prosévatelných půdách. Pro tento typ sklizně se používají jednořádkové nebo dnes stále více i dvouřádkové sklízecí stroje. Sklízecí stroje mají pytlovací zařízení nebo zásobník, sklízet se může souběžně do jedoucího vozu nebo do ohradových palet. Před sklizní dvouřádkovým strojem je nutné rozbít nať strojem, který drtí nať tvz. rozbíječem. \n\nUmožňuje příjem, odstranění mechanických příměsí, odhlinění, vytřídění vadných hlíz, velikostní vytřídění a pytlování nejlépe na automatické váze. Pro současnou dobu je nezbytné praní a sáčkování hlíz do spotřebitelského balení. Postupná sklizeň raných brambor navazuje na posklizňovou úpravu, která je nutná realizovat v zastíněných prostorách. Podle prováděcích předpisů zákona č. 110/1997 Sb.: zákon ,O potravinách a tabákových výrobcích<nowiki>\"</nowiki> musí být zajištěno řádné označení obalů.\n\nCelková spotřeba raných brambor včetně dovážených činí na jednoho obyvatele ročně cca 70 kg. Spotřeba v potravinářských výrobcích činí 15 kg/obyvatele (např. lupínky, hranolky, kaše atd.). Zbytek spotřeby představují brambory ve slupce.\n\n\n\n\n\nU porostů raných brambor spočívá ochrana proti chorobám a škůdcům především proti plísni bramborové a mandelince bramborové. Podle potřeby je možné mandelinku bramborovou spojovat. Závisí na postupu signalizace ÚKZÚZ a všeobecných zásad metodiky ochrany rostlin MZe ČR, podle kterých je nutné postupovat v úzkém spojení na vývoji porostu a průběhu počasí v daném roce.\n\nPlíseň bramborová (\"Phytophthora infestans\") může způsobit velké ztráty na výnosu a především na kvalitě hlíz u porostů, které jsou předurčeny k pozdější sklizni brambor. Podle povětrnostních podmínek a závlahovému režimu, dochází u raných brambor k prvním infekcím v poslední dekádě června a počátkem července. Pesticidy proti plísním se neošetřují porosty určené pro nejranější termín sklizně na začátku června. U jiných porostů určených pro sklizeň v červenci a srpnu postačují 1-3 postřiky. Poprvé se preventivní ošetření porostu koná tehdy, kdy jsou rostliny zapojeny v řádcích. Další ošetření se provádí na signalizaci ÚKZÚZ a stavu porostu, poté probíhá další ošetření, které také závisí na místních podmínkách průběhu počasí, infekčního tlaku plísně a závlahy. Při výběru přípravků je důležité vycházet z předepsané a ochranné lhůty od jejich aplikace do sklizně.\n\nHáďátko bramborové (\"Globodera rostochiensis\" a \"Globodera pallida\") je v České republice řazeno mezi karanténní škůdce. Řada jeho výskytů je zjišťována v ranobramborářských oblastech. Kořeny brambor napadá drobný hlíst s velikostí do 1 mm. Při silném poškození kořeny odumírají a háďátko tak působí přímé škody na výnosech hlíz. Přes 20 let muže tento škůdce přežívat v podobě cyst, proto je nezbytně nutné před háďátkem chránit doposud nezamořené oblasti a pozemky. Zásadní prevencí je nákup kvalitní uznané sadby, pravidelné hnojení pozemků organickými hnojivy, nejlépe kompostovaným chlévským hnojem, dodržování postupů při střídání raných brambor na pozemcích, alespoň ve čtyřletých intervalech a pěstování odolných velmi raných a raných odrůd brambor.\n\nMandelinka bramborová (\"Leptinotarsa decemlineata\") je schopna způsobit velké škody na později sklízených porostech raných brambor zejména při kalamitním výskytu. Při nálezu cca 5000 larev na jeden hektar je nutné ošetření insektcitidy (přípravek na hubení hmyzu) v měsíci květnu i po případně v červnu. Někdy stačí ošetřit jen ohniska výskytu nebo okraje porostu, kde se mandelinka může více vyskytovat.\n\nOchrana proti mrazu je nezbytná u porostů raných brambor proto, že pozdní jarní mrazíky mohou vykonat nápadné poškození natě a značné zpoždění sklizně až o 7-15 dnů. Ochranu proti mrazům lze aplikovat cca od poloviny dubna od vzejití porostu, až do konce května. Nejspolehlivější prostředek pro ochranu porostu proti mrazu je přímá závlaha v kritickém období před očekávaným mrazem. Avšak tento způsob je problematický pro ochranu brambor na velkých plochách, tak to lze alespoň ochránit brambory pro nejranější sklizeň. Zadýmování a zakrytí porostů netkanou textilií nebo fólií poskytuje určitou ochranu proti menším mrazíkům. Velmi důležité, je poškozené porosty přihnojit, prokypřit a po případně zajistit doplňkovou závlahu po období mrazů.\n\n"}
{"id": "1338787", "url": "https://cs.wikipedia.org/wiki?curid=1338787", "title": "Antonín Krecar", "text": "Antonín Krecar\n\nAntonín Krecar (10. listopadu 1851 Pecka – 25. května 1914 Slaný) byl český středoškolský učitel, historik, překladatel, školní rada a slánský politik. Svou učitelskou kariéru započal v Jičíně, ovšem většinu života učil na obecním gymnáziu ve Slaném. Jeho specializací byla klasická filologie a němčina. Mimo to se věnoval studiu slánských regionálních dějin a publikoval řadu historických, filosofických a pedagogických článků a překladů. Byl také činný v místní politice a v závěru svého života se na krátkou dobu stal starostou města Slaného. V této funkci však neuspěl a po necelých dvou letech byl nucen rezignovat.\n\nAntonín Krecar se narodil 10. listopadu 1851 v obci Pecka v Podkrkonoší. V nedalekém Jičíně absolvoval c. k. státní gymnázium a následně vystudoval klasickou filologii na Karlo-Ferdinandově univerzitě v Praze. Roku 1875 se vrátil na jičínské gymnázium, tentokrát však jako suplující učitel. O tři roky později pak byl již jako aprobovaný učitel klasické filologie pro vyšší gymnázia a aprobovaný učitel němčiny pro nižší gymnázia přeložen na gymnázium ve Slaném, kde se stal členem jeho prvního světského učitelského sboru, sestávajího z ředitele školy a pěti učitelů. Předtím škola patřila piaristickému řádu a podle Krecarových slov byla po 200 letech své existence ve velmi špatném stavu, trpěla nedostatkem žáků i špatným materiálním vybavením a hrozilo jí zrušení, což se městská rada rozhodla vyřešit jejím zakoupením a přeměnou na obecní gymnázium. Rovněž Krecarovým přičiněním škola krizi v následujících letech překonala.\n\nDne 20. ledna 1883 se zde oženil s Julií Jiráskovou, dcerou sedláka z nedaleké obce Vraný, které v době bylo 23 let. 9. února 1884 se jim pak ve Vraném narodilo jejich jediné dítě, budoucí básník a kritik Jarmil Krecar.\n\nPo letech strávených ve Slaném se Antonín Krecar stal uznávaným znalcem místní historie. Své příspěvky publikoval především v ročence Slánský obzor, vydávané Musejním spolkem ve Slaném. Jeho první stať se nazývala \"Karel Josef Biener z Bienenberku, otec české archeologie, rodák slánský\" a pojednával v ní, jak už název napovídá, o zásluhách rytíře Bienera z Bienenberka (1731–1798) na rozvoji archeologie v českých zemích. Další jeho příspěvky pak byly publikovány až po přelomu století a věnoval se v nich především historii města. V letech 1907 až 1912 toto periodikum také redigoval.\n\nSlánské gymnázium vydalo také ve svých výročních zprávách několik jeho literárně-vědných statí zaobírajících se především českou literaturou, ale také římským básníkem Vergiliem. Jako editor sestavil a roku 1908 vydal odbornou publikaci \"Jubilejní památník na oslavu dvěstěpadesátiletého trvání c. k. gymnasia v Slaném\". Byl také činný jako překladatel, přičemž oceňován je zejména jeho první český překlad Rousseauova pedagogického díla \"Emil čili o vychování\", který také opatřil svými poznámkami. Kromě toho publikoval pedagogické a filologické články v časopisech \"Beseda učitelská\", \"Česká škola\", \"Paedagogium\", \"Paedagogické rozhledy\", \"Posel z Budče\", \"Učitelské listy\" či \"Dědictví Komenského\". Byl spolupracovníkem Stručného slovníku pedagogického a Riegrova Naučného slovníku. Věnoval se také přednáškové činnosti.\n\n\nAntonín Krecar byl také veřejně činný a opakovaně kandidoval do obecního i okresního zastupitelstva. Roku 1887 byl zvolen do obecního zastupitelstva, a to na úkor ředitele gymnázia, což způsobilo pozdvižení jak ve škole samotné, tak i ve městě, a spor nakonec řešily i soudy – nejprve okresní, a poté Správní soudní dvůr ve Vídni, kde Krecar nakonec prohrál. Přesto se později členem zastupitelstva stal, roku 1907 byl dokonce zvolen členem slánské městské rady, následně se stal také prvním radním a nakonec 25. července 1911 starostou města. Jeho nástup do čela radnice byl vzhledem k jeho dobré pověsti přijat s velkým očekáváním, ovšem velmi brzy musel čelit silné krizi, která přesáhla jeho politické i odborné schopnosti. Jeho působení se střetlo s velkou kritikou, která rychle vedla k jeho politické izolaci a nakonec i rezignaci.\n\nPodle dobové zprávy ve Slánském obzoru totiž byly v průběhu roku 1912 odhaleny případy zpronevěry peněz z městského rozpočtu datující se již od roku 1893 a následná zemská revize došla k závěru, že utrpěná škoda činí asi 36 tisíc korun. Za viníka byl označen zesnulý účetní městské spořitelny Karel Kazda. Následovala krize spojená se sestavováním rozpočtu na rok 1913, během něhož se starosta dostal do sporu s členy městské rady a ostře na něj zaútočil také mladočeský regionální list \"Světlo\", který ho napadl, že věcné návrhy radních odbývá urážlivými poznámkami, že nesvolává schůze městské rady a když se radní někde sejdou, tak se snaží perzekvovat majitele, kteří jim propůjčili své prostory. List dále starostu obvinil, že ignoruje i městské zastupitelstvo a že užívá městských financí, ačkoliv nemá schválený rozpočet, a vyzval ho k rezignaci. Názory samotného Antonína Krecara na příčiny krize či jeho obranu proti útokům dobový tisk nezaznamenal.\n\nKoncem února roku 1913 všichni členové rady s výjimkou Krecarova největšího odpůrce Jana Zouly na své funkce rezignovali. Krecar nakonec nátlaku podlehl a na 5. března 1913 svolal schůzi zastupitelstva, ačkoliv sám se z účasti na ní ze zdravotních důvodů omluvil. Schůze, které předsedal radní Zoula, se účastnilo 29 zastupitelů, a hned na jejím počátku byl podán návrh, podepsaný 26 zastupiteli, aby schůze započala jednáním o sporu městské rady se starostou a o vyslovení nedůvěry starostovi. Po debatě, v níž byl Antonín Krecar terčem ostré kritiky, se zastupitelstvo jednohlasně usneslo, že nepřijme rezignaci členů městské rady, a naopak většinou 28 hlasů (jeden se zdržel) vyslovilo nedůvěru Antonínu Krecarovi a vyzvalo ho, aby se vzdal mandátu starosty. Dne 30. dubna 1913 pak zastupitelstvo Krecarovu rezignaci přijalo a vzápětí novým starostou zvolilo Jana Zoulu.\n\nAntonín Krecar zemřel 25. května 1914 ve Slaném, kde byl také pohřben. Podle dobové zprávy v listu \"Svobodný občan\" se smutečního průvodu zúčastnily zástupy lidí, včetně učitelského sboru a studentů gymnázia, členů okresního zastupitelstva a zástupců mnoha dalších významných společností, spolků či firem z města.\n\n27. prosince 1917 zemřela jeho manželka Julie Krecarová a byla pohřbena v rodinné hrobce ve Vraném.\n\n"}
{"id": "1338798", "url": "https://cs.wikipedia.org/wiki?curid=1338798", "title": "Deliverin'", "text": "Deliverin'\n\nDeliverin' je první koncertní album americké countryrockové hudební skupiny Poco. Vydáno bylo 13. ledna roku 1971 společností Epic Records. Záznam pochází ze dvou koncertů, které kapela odehrála v sálech Boston Music Hall (Boston) a Felt Forum (New York) ve dnech 22. a 23. září 1970. Kytarista Jim Messina skupinu opustil v říjnu 1970, tedy v období mezi nahraním a vydáním desky. Messina je rovněž producentem alba. Později roku 1971 vyšlo album v reedici. Rozdíl oproti původní verzi byl ve zvuku, nově byla hudba upravena do kvadrofonního zvuku. Nad úpravou zvuku dohlížel velšský hudebník a producent John Cale.\n\n\n"}
{"id": "1338799", "url": "https://cs.wikipedia.org/wiki?curid=1338799", "title": "Vojtěch Erdélyi", "text": "Vojtěch Erdélyi\n\nVojtěch Michajlovič Erdélyi (Адальберт Ерделі, někdy uváděn rovněž jako Erdély nebo Erdéli; 25. května 1891 – 19. září 1955) byl podkarpatský malíř, jedna z hlavních postav zakarpatského umění.\n\nErdélyi se narodil v Zahattii v Maďarském království do rodiny náležející k významné maďarské menšině v tomto ukrajinském regionu. Studoval na budapešťské Akademii umění v letech 1911–1915, poté učil v Mukačevu a Užhorodu, které tehdy náleželo Československu.\n\nSpolu s kolegou ze studií v Budapešti a s veteránem První světové války Josephem Bokshaiem založil Erdélyli v roce 1927 uměleckou školu, která se posléze transformovala do Užhorodské státní vysoké školy uměleckoprůmyslové, jež se dnes nazývá Zakarpatský institut umění. Erdélyi a Bokshai patří mezi hlavní postavy zakarpatské stylistické školy.\n\nMezi jeho studenty byl Fedir Manailo. Zemřel v Užhorodu.\n\n"}
{"id": "1338800", "url": "https://cs.wikipedia.org/wiki?curid=1338800", "title": "Daniel Honzig", "text": "Daniel Honzig\n\nDaniel Honzig (* 13. prosince 1992, Jablonec nad Nisou) je český akrobatický lyžař, závodící v jízdě v boulích. Je mistrem ČR v této disciplíně.\n\nJe členem Dukly Liberec a TJ Bižuterie Jablonec. Již několik let spolupracuje s organizací Cesta za snem, která pomáhá handicapovaným lidem. \n\nHned od prvopočátků se věnoval jízdě v boulích. Svoje první závody v Českém poháru absolvoval ve svých deseti letech. O tři roky později (ve 13 letech) přešel pod vedení Tomáše Sudy, který je jeden z průkopníků akrobatického lyžování v ČR a otec akrobatických lyžařek Nikoly a Šárky Sudových. V tu chvílí přišlo rapidní zlepšení a už v šestnácti letech absolvoval první účast na mezinárodních závodech.\n\n\n"}
{"id": "1338803", "url": "https://cs.wikipedia.org/wiki?curid=1338803", "title": "Stefano Tilli", "text": "Stefano Tilli\n\nStefano Tilli ( * 22. srpna 1962 Orvieto) je bývalý italský atlet, běžec, sprinter.\n\nCelkem třikrát se zúčastnil olympiády – vždy však bez medailového umístění. Prvním úspěchem se pro něj stal titul halového mistra Evropy v běhu na 60 metrů v roce 1983. Ve stejné sezóně byl členem stříbrné italské štafety na 4x100 metrů na premiéře mistrovství světa v atletice. V roce 1985 se stal podruhé halovým mistrem Evropy, tentokrát v běhu na 200 metrů. Ve Splitu v roce 1990 vybojoval na mistrovství Evropy bronzovou medaili v běhu na 4x100 metrů. Jeho osobní rekord na 60 metrů v hale 6,59 s pochází z roku 2000, kdy na evropském halovém šampionátu obsadil čtvrté místo.\n\n"}
{"id": "1338804", "url": "https://cs.wikipedia.org/wiki?curid=1338804", "title": "Poco", "text": "Poco\n\nPoco je americká countryrocková hudební skupina. Vznikla roku 1968 v sestavě Richie Furay (zpěv, kytara), Jim Messina (kytara, zpěv), Rusty Young (pedálová steel kytara, dobro a další), Randy Meisner (baskytara) a George Grantham (bicí). Původně se jmenovala Pogo podle komiksu, avšak jeho autor Walt Kelly kapele vyhrožoval žalobou. Kapela brzy podepsala nahrávací smlouvu se společností Epic Records a v květnu 1969 vydala svou první desku \"Pickin' Up the Pieces\". První koncertní desku \"Deliverin'\" skupina vydala v roce 1971. Kapela prošla řadou personálních změn. Jediným stálým členem zůstal Young.\n"}
{"id": "1338809", "url": "https://cs.wikipedia.org/wiki?curid=1338809", "title": "Next Generation ATP Finals", "text": "Next Generation ATP Finals\n\nNext Generation ATP Finals je jeden ze dvou závěrečných tenisových turnajů mužského profesionálního okruhu ATP World Tour, založený v roce 2017 pro sedm nejlépe postavených mladých tenistů do 21 let na žebříčku ATP a jednoho hráče startujícího na divokou kartu. Soutěž doprovází testování inovovaných pravidel, s cílem zatraktivnit bílý sport. \n\nV letech 2017–2021 se turnaj koná v italském Milánu. Dějištěm se stal krytý dvorec s tvrdým povrchem postavený v hale Fieramilano výstaviště, kde se uskutečnilo Expo 2015.\n\nPoté, co Asociace tenisových profesionálů provedla výběr místa konání, v listopadu 2016 oznámila, že se Italská tenisová federace s Italským olympijským výborem staly pořadately prvních pěti ročníků tenisového turnaje pro mladé hráče do 21 let. Za dějiště byla pro období 2017–2021 zvolena hala Fieramilano, která je součástí výstaviště Fiera Milano. Druhou závěrečnou událost sezóny představuje tradiční Turnaj mistrů.\n\nNa pětidenním turnaji startují hráči do 21 let po obdržení pozvání. Sedm z nich se automaticky kvalifikuje na základě nejvyššího postavení v singlovém žebříčku ATP, počítaném od ledna daného roku – \"Emirates ATP Race to Milan\". Osmé místo je určeno ve formě divoké karty. Pro třetí ročník v roce 2019 jsou věkově zůsobilí tenisté narození v roce 1998 a později.\n\nFormát kopíruje schéma Turnaje mistrů, s dvěma základními skupinami a finálovou fází vyřazovacím systémem. \n\nKaždý z osmi tenistů hraje tři zápasy v jedné ze dvou čtyřčlenných základních skupin. První dva tenisté z každé skupiny postupují do semifinále, které probíhá vyřazovacím systémem pavouka. Vítězové skupin se utkávají s druhými v pořadí, kteří nebyli součástí jejich skupiny. Postupující ze semifinále pak hrají finálový duel.\n\nDo turnaje byla zavedena inovovaná pravidla:\n\n\nZ turnaje nejsou hráčům přidělovány žádné body do žebříčku ATP. Celková dotace i finanční odměny činí 1 275 000 dolarů.\n\n"}
{"id": "1338811", "url": "https://cs.wikipedia.org/wiki?curid=1338811", "title": "Christian Haas", "text": "Christian Haas\n\nChristian Haas ( * 22. srpna 1958) je bývalý západoněmecký atlet, běžec, sprinter.\n\nNa mistrovství Evropy v roce 1982 byl členem bronzové západoněmecké štafety na 4x100 metrů. O rok později obsadil šesté místo ve finále běhu na 100 metrů na premiérovém ročníku mistrovství světa v atletice. V sezóně 1983 si rovněž vytvořil svůj osobní rekord na této trati časem 10,16 s. V roce 1984 se stal halovým mistrem Evropy v běhu na 60 metrů.\n\n"}
{"id": "1338813", "url": "https://cs.wikipedia.org/wiki?curid=1338813", "title": "Mezihvězdný objekt", "text": "Mezihvězdný objekt\n\nMezihvězdný objekt je vesmírné těleso jiné než hvězda, které se pohybuje mezihvězdným prostorem a není gravitačně vázáno k jakékoliv hvězdě. Zahrnuje především mezihvězdné planetky a komety. \n\nPrvním doloženým mezihvězdným objektem je planetka ʻOumuamua, která byla objevena 19. října 2017. Již dříve se uvažovalo o tom, že komety 96P/Machholz a C/1996 B2 (Hyakutake) jsou původně mezihvězdnými objekty, které byly zachyceny ve sluneční soustavě. Naznačuje to jejich chemické složení, které se vymyká obvyklému složení komet, ale neexistují pro to důkazy.\n"}
{"id": "1338816", "url": "https://cs.wikipedia.org/wiki?curid=1338816", "title": "Pavel Růžička (politik)", "text": "Pavel Růžička (politik)\n\nPavel Růžička (* 3. dubna 1970 Jindřichův Hradec) je český politik a bezpečnostní inženýr, od října 2017 poslanec Poslanecké sněmovny PČR, v letech 2014 až 2018 zastupitel a radní města Postoloprty, člen hnutí ANO 2011.\n\nVystudoval obor požární ochrana a bezpečnost průmyslu na Vysoké škole báňské – Technické univerzitě Ostrava (promoval v roce 2000 a získal titul Ing.).\n\nDvacet jedna let sloužil v Armádě České republiky, několikrát se zúčastnil vojenských operací v Kosovu a Iráku. Od dubna 2010 je jednatelem a společníkem ve firmě \"VPR GROUP\".\n\nPavel Růžička žije ve městě Postoloprty na Lounsku. Je ženatý.\n\nOd roku 2014 je členem hnutí ANO 2011, předsedá Oblastní organizaci Louny.\n\nV komunálních volbách v roce 2014 byl zvolen za hnutí ANO 2011 z pozice lídra kandidátky zastupitelem města Postoloprty. V listopadu 2014 se stal navíc radním města. V roce 2017 byl obžalován z trestného činu porušení povinností při správě cizího majetku. Je totiž jedním z deseti zastupitelů města, kteří jsou obviněni za údajně nevýhodný prodej domu na postoloprtském Marxově náměstí z majetku města soukromé osobě. Všichni obžalovaní vinu odmítají. Ve volbách v roce 2018 již nekandidoval.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem v Ústeckém kraji, a to ze třetího místa kandidátky. \n\nByl jediným poslancem, který hlasoval proti udělení státního vyznamenání dvojnásobné olympijské vítězce Ester Ledecké.\n"}
{"id": "1338817", "url": "https://cs.wikipedia.org/wiki?curid=1338817", "title": "Pavel Růžička", "text": "Pavel Růžička\n\nJméno a příjmení Pavel Růžička má více nositelů:\n\n"}
{"id": "1338825", "url": "https://cs.wikipedia.org/wiki?curid=1338825", "title": "Michel Abitbol", "text": "Michel Abitbol\n\nMichel Abitbol (* 14. dubna 1943 v Maroku) je izraelský židovský historik, profesor na Hebrejské univerzitě v Jeruzalémě. Je považován za odborníka na historii Židů severní Afriky. Je také vědeckým ředitelem Centra pro výzkum marockého židovství, založeného v Jeruzalémě v roce 1994. Píše své knihy a monografie ve francouzštině.\n\nOd roku 1978 do roku 1981 a od roku 1987 do roku 1994 byl ředitelem Institutu Ben-Zvi v Jeruzalémě.\n\n"}
{"id": "1338826", "url": "https://cs.wikipedia.org/wiki?curid=1338826", "title": "Češov (hradiště)", "text": "Češov (hradiště)\n\nČešov (též \"Češovské valy\") je pravěké a raně středověké hradiště jihozápadně od stejnojmenné obce v okrese Jičín. Nachází se na nevýrazném návrší zvaném Češovské valy v nadmořské výšce až 320 metrů. Dochovaly se z něj mohutné valy a příkopy chráněné jako kulturní památka ČR. Hradiště bývá považováno za laténské oppidum, ale takové zařazení je vzhledem k nedostatku archeologických nálezů nejisté. Lokalita byla osídlena již v mladší či pozdní době bronzové, době halštatské a laténské. V pozdějších obdobích byl prostor hradiště obydlen v době římské a hradištní, ale opevnění bylo využito také během husitských válek a třicetileté války.\n\nPovrchový výzkum hradiště probíhá od roku 1826, kdy ho popsal F. A. Vacek. František Palacký považoval Češovské valy za avarský hrink, ale tuto hypotézu odmítl již Jan Erazim Vocel, který hradiště označil za keltské.\n\nLokalita byla osídlena již v neolitu a eneolitu. Hradiště vzniklo nejspíše v mladší či pozdní době bronzové a jeho osídlení pokračovalo i době halštatské. Využívání lokality v těchto obdobích dokládají nálezy keramických zlomků z okruhů kultur popelnicových polí a slezskoplatěnické kultury. Z prvního století před naším letopočtem pochází nálezy zlatých mincí, které spolu s existencí klešťovité brány poukazují na to, že se zde mohlo nacházet laténské oppidum. Sídliště však mohlo plnit i jinou funkci. Lokalita byla využívána také v době římské a během raného středověku v osmém a devátém století. Z doby hradištní také pochází jediná keramika získaná z destrukce valu, takže je možné, že dochované valy pochází až z tohoto období. Otázku přesnějšího datování vzniku opevnění, případně existence jeho starších fází, by mohl vyřešit až další archeologický výzkum. Vzhledem k této nejistotě se Češovské valy mezi oppidy neuvádí.\n\nV roce 1423 snad valy zaniklého hradiště využil Jan Žižka jako opevnění svého tábora. Během třicetileté války zde v roce 1639 tábořili švédští vojáci generála Johana Banéra, kteří opevnění upravili, a podle některých rozšířili o výběžek, který chrání prameniště na západním svahu. Ze stejné doby pochází vyvýšeniny o rozměrech 128 × 58 a 143 × 66 metrů. Obě se nachází asi 250 metrů jihovýchodně od hradiště, okolní terén převyšují o tři metry a jsou považovány za dělostřelecké reduty. Naposledy lidé z okolních vesnic využilo valy k úkrytu během prusko-rakouské války v roce 1866.\n\nCelková plocha hradiště měří 48 hektarů, z nichž třináct hektarů tvoří samotné opevnění, které člení ohrazený areál do čtyř oddílů. Akropole hradiště měří 24 hektarů. Její opevnění se dochovalo v podobě až dvanáct metrů vysokého a v patě až 55 metrů širokého valu. Na severu a na východě je k ní připojeno předhradí s rozlohou jedenácti hektarů. Z akropole je 380 metrů dlouhým opevněním vyčleněná plocha 4 hektarů, z jejíhož opevnění dochoval mělký příkop a široký val vysoký přibližně jeden metr. Poslední část hradiště zvaná \"Prasečí rynek\" tvoří jihozápadní výběžek obehnaný valem bez příkopu.\n\nOpevnění předhradí se skládá z příkopu dva až tři metry hlubokého a 1360 metrů dlouhého. Za ním stála hradba dochovaná v podobě valu, který ode dna příkopu měří na výšku až 8,5 metru. Celá hradba, na severní straně poničená v devatenáctém století, je dlouhá 1470 metrů a napojuje se na jihovýchodní a severozápadní část akropole. Přestože většina archeologických nálezů z předhradí pochází z doby laténské, předpokládá se, že val postavili až vojáci v sedmnáctém století.\n\nObvod oválné akropole měří přes dva kilometry. Hloubka okružního příkopu se pohybuje mezi jedním až třemi metry a šířka dosahuje čtyř až šesti metrů. Podobně jako u předhradí ani zde není mezi příkopem a valem berma. Dvojice původní klešťovitých brán se nachází v severní a východní hradbě, kterou byly později proraženy další tři vstupy. Konstrukci hradby snad tvořila čelní kamenná zeď z nasucho kladených kamenů a hliněný násyp zpevněný trámovou konstrukcí. Z množství nálezů keramiky a kovových předmětů v prostoru valu je však zřejmé, že dochované valy vznikly převrstvením staršího opevnění pravděpodobně současně se stavbou vnějšího valu.\n\nJižně od bližšího dělostřeleckého opevnění se nachází mohylník s přibližně osmi neprozkoumanými mohylami a další dvě mohyly jsou 500 metrů jihozápadně od hradiště. U severní brány akropole stojí památník Tomáše Svobody.\n\n"}
{"id": "1338829", "url": "https://cs.wikipedia.org/wiki?curid=1338829", "title": "Ldd", "text": "Ldd\n\nldd nebo LDD je instrukce procesoru Z80 a procesorů AVR.\n\nInstrukce patří do skupiny instrukcí pro přenos bloků. Instrukce přenese jeden byte z adresy, na kterou ukazuje registr HL, na adresu, na kterou ukazuje registr DE.\n\nDélka instrukce je dva byty, kód instrukce v šestnáctkové soustavě je EDA8, první byte je prefix ED.\n\nPřenos bytu probíhá v následujících krocích:\n\nInstrukce ke svému vykonání potřebuje 4 M-cykly a doba jejího vykonání trvá 16 T-cyklů. V instrukční sadě procesoru Intel 8080 instrukce odpovídající instrukcui ldd není.<ref name=\"8080/Z80 Instruction Set\"></ref>\n\nInstrukce je vhodná v případě, kdy je přenášen paměťový blok mezi dvěma adresami, kdy je paměťový blok přenášen od svého konce, a po přenesení každého bytu je potřebné provést nějakou akci. Je-li paměťový blok přenášen od svého začátku, je vhodné použít instrukci ldi.\n\nU procesorů AVR instrukce LDD slouží pro načtení hodnoty z paměti do registru, kdy adresa v paměti je určena hodnotou ukazatele zvýšeného o konstantu.\n\n\n"}
{"id": "1338830", "url": "https://cs.wikipedia.org/wiki?curid=1338830", "title": "Anna Sapir Abulafia", "text": "Anna Sapir Abulafia\n\nAnna Brechta Sapir Abulafia (* 8. května 1952) je britská historička, která se specializuje na dějiny náboženství. Od roku 2015 je profesorkou studia abrahamských náboženství na fakultě teologie a náboženství na Oxfordské univerzitě. Abulafia se specializuje na historii vztahů mezi Židy a křesťany v evropském středověku. \n\nV roce 1979 se tehdejší Anna Brechta Sapir vdala za historika Davida Abulafiu. Mají dvě dcery.\n\n"}
{"id": "1338835", "url": "https://cs.wikipedia.org/wiki?curid=1338835", "title": "Jalový dvůr (rozcestník)", "text": "Jalový dvůr (rozcestník)\n\nJalový dvůr může být:\n"}
{"id": "1338837", "url": "https://cs.wikipedia.org/wiki?curid=1338837", "title": "Kyselina 3-dehydrochinová", "text": "Kyselina 3-dehydrochinová\n\nKyselina 3-dehydrochinová (její aniont se nazývá 3-dehydrochinát, zkráceně DHQ) je prvním karbocyklickým produktem v šikimátové metabolické dráze. Vytváří se z 3-deoxyarabinoheptulózonát 7-fosfátu, sedmiuhlíkaté ulonové kyseliny, působením enzymu 3-dehydrochinátsyntázy. Mechanismus uzavření kruhu je složitější, zahrnuje aldolovou kondenzaci na druhém a sedmém uhlíku.\n\nTato kyselina má téměř stejnou strukturu jako kyselina chinová, která se nacháztí v kávě, pouze hydroxyl na třetím uhlíku je zoxidovaný na ketonovou skupinu. Dalšími pěti enzymatickými reakcemi v šikimátové dráze z ní vznikne kyselina chorismová, prekurzor tyrosinu, fenylalaninu, tryptofanu a některých vitaminů jako jsou vitamín K a kyselina listová.\n\n3-dehydrochinát může být také prekurzorem pyrrolochinolinchinonu (PQQ), alternativního redoxního koenzymu v oxidativní fosforylaci.\n\nU 3-dehydrochinátu probíhá beta-oxidace, podobně jako u mastných kyselin. Poté dojde k transaminaci vzniklého 6-oxo-3-dehydrochinátu za vzniku 6-amino-3-dehydrochinátu. Ten je následně dehydratován a redukován na 6-amino-4-desoxy-3-ketochinát, jenž reaguje s dehydroalaninem a 2-oxoglutarátem za vzniku hexahydropyrrolochinolinchinonu. Tato sloučenina je oxidována FAD na PQQ.\n"}
{"id": "1338843", "url": "https://cs.wikipedia.org/wiki?curid=1338843", "title": "Trstice (rozcestník)", "text": "Trstice (rozcestník)\n\nNázev obce Trstice může znamenat:\n\n"}
{"id": "1338844", "url": "https://cs.wikipedia.org/wiki?curid=1338844", "title": "Dehydroalanin", "text": "Dehydroalanin\n\nDehydroalanin je aminokyselina odvozená od alaninu přeměnou methylové skupiny na methylenovou. Nachází se jako pozůstatek v mikrobiálních peptidech.\n\nKvůli aminové skupině navázané na uhlík s dvojnou vazbou je dehydroalanin nestabilní a má sklon k tautomerizaci za vzniku kyseliny 2-iminopropanové.\n\nNenasycený postranní řetězec způsobuje, že dehydroalanin vytváří jen jeden izomer. Navzdory svému názvu nevzniká z alaninu, tvoří se při posttranskripčních modifikacích ze serinu a cysteinu. U těchto aminokyselin dochází k enzymatickému odštěpení vody respektive sulfanu.\n\nDehydroalanin (DHA) byl poprvé nalezen v antimikrobiálním cyklopeptidu nisinu. \n\nTato aminokyselina se rovněž nachází v bílkovinách obsažených v potravinách, např. v kaseinu, které byly zahřívány za přítomnosti zásady jako například hydroxidu sodného. Zásady mohou dehydratovat serin za vzniku DHA.\n\nV potravinách DHA často reaguje s lysinem za vzniku reaktivního lysinoalaninu, neobvyklé aminokyseliny, která byla objevena v domácích a komerčních jídlech a surovinách, a přespokládá se o ní, že u krys způsobuje selhání ledvin. I když se předpokládalo, že se vyskytuje v bílkovinách pouze po reakci se zásadou (například při zpracování sóji), podařilo se ji najít i v potravinových bílkovinách, které takovouto reakcí neprošly. Lysinoalanin se může tvořit v mnoha bílkovinách při zahřátí v nezásaditém prostředí.\n\nMnoho peptidů obsahujících dehydroalanin je toxických nebo má antibiotické vlastnosti. DHA je mimo jiné složkou mikrocystinů.\n"}
{"id": "1338845", "url": "https://cs.wikipedia.org/wiki?curid=1338845", "title": "Wilhelm Friedrich Ernst Bach", "text": "Wilhelm Friedrich Ernst Bach\n\nWilhelm Friedrich Ernst Bach (24. května 1759 Bückeburg, Německo – 25. prosince 1845 Berlín) byl německý klavírista, dirigent a hudební skladatel. Člen hudební rodiny Bachů.\n\nWilhelm Friedrich byl nejstarším synem Johann Christopha Friedricha Bacha a vnukem Johanna Sebastiana Bacha, který se proslavil jako hudební skladatel.\n\nStudoval u svého otce a v roce 1778 absolvoval krátkou stáž u svého strýce Carla Philippa Emanuela v Hamburku. Poté odcestoval za dalším strýcem Johannem Christianem do Londýna, kde se živil jako klavírní virtuóz a učitel hudby. Po strýcově smrti se vydal na dlouhou koncertní cestu, při níž navštívil Holandsko a Paříž.\n\nV roce 1787 se Wilhelm Friedrich Ernst Bach stal hudebním ředitelem v Mindenu, nedaleko svého rodiště. Při příležitosti návštěvy pruského krále Fridricha Viléma II. zkomponoval kantátu \"Westphalens Freude\", která zanechala u krále takový dojem, že Bacha jmenoval kapelníkem a cembalistou na dvoře královny Frederiky Luisy Hesensko-Darmstadtské. V roce 1795 se neúspěšně ucházel o místo dvorního kapelníka v Bückeburgu. Po smrti Fridricha Viléma II. pokračoval ve funkci dvorního kapelníka i u manželky Fridricha Viléma III. Luisy Meklenbursko-Střelické. Byl učitelem pruských princezen až do roku 1811, kdy odešel do výslužby s platem 300 tolarů.\n\nZemřel 25. prosince 1845 v Berlíně. Je pochován na hřbitově II. Sophiengemeinde Berlin.\n\n\n\n\n\n\n\n"}
{"id": "1338853", "url": "https://cs.wikipedia.org/wiki?curid=1338853", "title": "HMS New Zealand", "text": "HMS New Zealand\n\nHMS New Zealand je název tří lodí Royal Navy pojmenovaných po Novém Zélandu:\n"}
{"id": "1338854", "url": "https://cs.wikipedia.org/wiki?curid=1338854", "title": "Trstice", "text": "Trstice\n\nTrstice (maďarsky \"\") jsou obec v okrese Galanta v Trnavském kraji na Slovensku. Nachází se v Podunajské nížině na jihozápadním Slovensku, mezi toky Malého Dunaje a Čierné vody. Žije zde  obyvatel.\n\nPrvní písemná zmínka o vsi pochází z roku 1608. V obci se nachází novogotický kostel svatého Štěpána z let 1903–1904. V Trsticích žijí především lidé maďarské národnosti, kteří tvoří více jak 90 % obyvatelstva obce.\n\n"}
{"id": "1338857", "url": "https://cs.wikipedia.org/wiki?curid=1338857", "title": "F́", "text": "F́\n\nF́ (minuskule f́) je speciální písmeno latinky. Nazývá se F s čárkou. Vyskytuje se pouze ve võruštině, avšak velmi zřídka a není součástí abecedy tohoto jazyka. Čte se jako palatalizované F (fʲ). V Unicode má majuskulní tvar kód U+0046U+0301 a minuskulní U+0066U+0301.\n"}
{"id": "1338858", "url": "https://cs.wikipedia.org/wiki?curid=1338858", "title": "Krymský rajón", "text": "Krymský rajón\n\nKrymský rajón ( ) je jedním z rajónů Krasnodarského kraje v Rusku. Jeho administrativním centrem je město Krymsk. V roce 2017 zde žilo 133 659 obyvatel.\n\nRajón leží na západě Krasnodarského kraje a jeho rozloha je 1 601 km². Skládá se z 11 samosprávných obecních obvodů, z toho je jeden městský a 7 vesnických.\n\nSousední rajóny:\n"}
{"id": "1338862", "url": "https://cs.wikipedia.org/wiki?curid=1338862", "title": "Římskokatolická farnost Šumice", "text": "Římskokatolická farnost Šumice\n\nŘímskokatolická farnost Šumice je územní společenství římských katolíků v děkanátu Uherský Brod s farním kostelem Narození Panny Marie.\n\nFara existovala v Šumicích ještě v době předhusitské. Ve druhé polovině 16. století se stala fara protestantskou. Od roku 1635 spravovali faru dominikáni z Uherského Brodu. Původní kostel Narození Panny Marie, která stál uprostřed vesnice, pocházel z roku 1861. Kolem roku 1950 se šumická farnost rozhodla postavit nový kostel. Ze sbírek farníků byly postupně nakupovány cihly a vápno. Komunistické úřady však stavbu kostela nepovolily. Nový kostel byl vybudován v letech 1998–2000, chrám posvětil 25. června 2000 olomoucký arcibiskup Jan Graubner. \nPřehled duchovních správců je dochován od roku 1651. Od července 2013 je farářem R. D. Mgr. Jan Lisowski.\n\nVe farnosti se konají pravidelně bohoslužby ve farním kostele – v neděli i ve všední dny.\nVe farnosti se pravidelně koná tříkrálová sbírka. V roce 2017 se při ní vybralo 36 555 korun. Výtěžek sbírky v roce 2019 dosáhl 39 806 korun.\n\nOd září 2017 začalo sloužit farnosti i obci nové pastorační centrum. Objekt farnost opravila v letech 2011–2017 nákladem 2,7 milionu korun. Vzniklo tak zázemí pro pořádání duchovních a kulturně-společenských akcí.\n\n"}
{"id": "1338863", "url": "https://cs.wikipedia.org/wiki?curid=1338863", "title": "Lichtes Meer", "text": "Lichtes Meer\n\nLichtes Meer je německý hraný film z roku 2015, který režíroval Stefan Butzmühlen podle vlastního scénáře. Film zachycuje osud mladíka, který z rodinné farmy odchází pracovat na zaoceánskou loď. Film měl světovou premiéru na filmovém festivalu v Linci 24. dubna 2015.\n\nMarek pochází z venkova v Meklenbursku-Předním Pomořansku, kde pracuje na rodinné farmě. Odchází do Francie, kde se v Dunkerku nechá najmout na kontejnerovou loď. Při čekání se v hotelu seznámí s námořníkem Jeanem, který také čeká na nalodění. Loď má však porouchaný motor, odjíždějí společně do Saint-Nazaire, aby se nechali najmout na jinou. Marek se do tajemného Jeana zamiluje. Na lodi započne jejich milostný vztah, ale harmonické soužití dlouho nevydrží. Zatímco Marek očekává plnohodnotný vztah, pro Jeana je to jen čistě sexuální poměr. Mezi nimi proto stále častěji propukají spory. Marek si zároveň píše deník a učí se na námořnické zkoušky. Loď připlouvá na Martinik. Během volna jedou společně na výlet, kde se ale opět nepohodnou. Marek se rozhodne na loď nevrátit a zůstat na ostrově. Na druhý den loď s Jeanem odplouvá a Marek zůstává sám v hotelu.\n\n"}
{"id": "1338865", "url": "https://cs.wikipedia.org/wiki?curid=1338865", "title": "Joshua Tree, 1951: A Portrait of James Dean", "text": "Joshua Tree, 1951: A Portrait of James Dean\n\nJoshua Tree, 1951: A Portrait of James Dean je americký hraný film z roku 2012, který režíroval Matthew Mishory podle vlastního scénáře. Film zachycuje několik epizod ze života herce Jamese Deana. Snímek měl světovou premiéru na Mezinárodním filmovém festivalu v Seattlu 24. května 2012.\n\nJames Dean a jeho spolubydlící vyrážejí v roce 1951 na pozvání do pouště Joshua Tree v Kalifornii. O rok později navštěvuje kursy herectví na UCLA. Udržuje poměr se svým spolubydlícím i s producentem Rogerem. Posléze odjíždí do New Yorku.\n\n"}
{"id": "1338867", "url": "https://cs.wikipedia.org/wiki?curid=1338867", "title": "Miloš Kudweis", "text": "Miloš Kudweis\n\nMiloš Kudweis (* 20. října 1955) je český histolog, histochemik a cytolog; zejména však přední český a světově respektovaný odborník na problematiku moderních bankovek; věnuje se popularizaci a badatelské práci v oblasti notafilie.\n\ntaké na wikiwand.com: https://www.wikiwand.com/cs/Milo%C5%A1_Kudweis#/Notafilie\n\nV roce 1981 dokončil studia na Vysoké škole veterinární v Brně, dnešní Univerzitě veterinárního lékařství; v roce 1990 pak obhájil kandidátskou dizertační práci na Parazitologickém ústavu tehdejší ČSAV. Zabýval se především histochemií, histologií a cytologií.1. května 2001 (řízení zahájeno 20. listopadu 2000) byl jmenován docentem pro obor anatomie, fyziologie a reprodukce hospodářských zvířat. V roce 2005 [2005-2006] byl přednostou Ústavu lékařských biomodelů 1. lékařské fakulty Univerzity Karlovy v Praze. Pracovně působil krátce v Norsku, Anglii, Francii, Německu a Keni. Od roku 2011 své aktivity rozdělil mezi profesionální výkon povolání ve své privátní diagnostické laboratoři a mezi notafilii.\n\nPublikace do roku 2003\n\nhttps://www.scopus.com/authid/detail.uri?authorId=6603935853\n\nNotafilie poprvé zaujala Miloše Kudweise v roce 2003, kdy při konferenci v Harare získal tisícidolarovou bankovku Zimbabwe (zimbabwský dolar) z téhož roku. Tento drobný dárek od pořadatele konference ho později zaujal natolik, že začal se sbíráním bankovek afrických států. Později k nim připojil Indii a státy Arabského poloostrova. Díky zaměření jeho notafilické sbírky navštívil nespočet afrických států, z nichž nejbližší mu zůstává Keňa.\n\nZa 23 let profesního vědeckého působení zveřejnil 148 vědeckých publikací včetně kongresových abstraktů. V oblasti notafilie publikuje od roku 2009. V současné době spolupracuje s časopisy \"Mince & Bankovky\", \"IBNS Journal\", \"Banknotes of the World\", \"Australian Coin and Banknote Magazine,Canadian notaphily, Canadian Journey Series (vydává Bank of Canada / Banque du Canada) ; Banknotes, The Bank's Treasury Funds and JGS Services Japan,Norges Bank Papers,Keesing Journal of Documents & Identity (Amsterdam, Holandsko), De Florijn\" a \"Munt Koerier (Holandsko).\" Pravidelně publikuje v zahraničních odborných numismatických a notafilických časopisech a především v reportech státních centrálních bank, z nichž je u některých čestným členem (Keňa, Gambie, Burundi nebo Západoafrické měnové unie) nebo dokonce redaktorem bankovních časopisů, vydávaných bankami (Keňa, Nigérie, JAR, Namibie a Zambie). Publikace Numismatika a notafilie spolu se základy sběratelství zájmových předmětů pro začátečníky je právě takový literární počin, který v našich podmínkách zcela schází. V knize čtenář nalezne téměř 700 barevných snímků, které text výrazně obohacují. Kniha je v mnohém věnována sběratelům, kteří již svůj koníček provozují delší dobu. Stejně tak ale kniha oslovuje i sběratele začínající. Autor srozumitelnou formou vysvětluje i poměrně náročné kapitoly především z notafilie a vnáší současně do sběratelství zcela novou obecnou terminologii, do současné doby v naší literatuře nepoužívané. Zajímavé je vysvětlení, týkající se notafilie a jejího zařazení v kontextu pomocných věd historických a ve vztahu k numismatice. Zcela jistě zajímavou a určitě i novátorskou bude kniha Encyklopedie numismatiky a notaflie s podtitulem Obecná sběratelská terminologie, což dává tušit, že jde o dílo, které se věnuje otázce sběratelství ze širšího pohledu, než je obvyklé. Přednostně se zabývá sběratelstvím mincí a bankovek. Tato témata jsou zpracována po vzoru podobné zahraniční literatury od jednoduché informace po podrobný výklad, pokud je to pro konkrétní heslo potřebné. Vedle numismatiky a notaflie je v knize věnován prostor i dalším sběratelským oblastem, jako je sběratelství odznaků, řádů a vyznamenání nebo známek. Heslovitě jsou však představeny i některé další, méně tradiční sběratelské obory. Encyklopedie neopomíjí mineralogii, bibliofilii, sběratelství skleněných předmětů, plastik nebo pivních suvenýrů. Stručně jsou v knize zmíněny také některé předměty, spadající do sběratelství kuriozit: lahvových víček, různých variant platebních karet nebo pohlednic. Je pochopitelné, že podobná kniha obsahuje také řadu obecně platných termínů, mající ke sběratelství vztah. Proto jsou zmíněny i nejmodernější techniky a technologie výroby, úprav, tvorby ochranných prvků, ale i metody studia a reprodukce jeho výsledků. Stěžejním cílem knihy je popularizace sběratelství, což souvisí s cílovou skupinou čtenářů. Tou je i laická veřejnost, ale především dlouholetí a začínající sběratelé, kterým by encyklopedie měla posloužit jako vodítko nebo rádce v jejich snažení.\n\nMiloš Kudweis se věnuje také přednáškové činnosti. Přednášel na ekonomicky zaměřených fakultách, které mají v syllabech otázku různých aspektů bankovek. Absolvoval několik tzv. vyžádaných přednášek a to nejen v České republice, ale také v zahraničí (Francie, Portugalsko, Norsko, Namibie, Uganda, Mosambik, JAR nebo Lesotho). Od roku 2014 je externím členem bankovní rady Západoafrické měnové unie sídlící v Dakaru.\n\nVýznamným způsobem přispěl k novému pojetí některých prvků ochrany bankovek. V časopisu Banknotes of the World, Australian Coin dosáhl nevídané množství citací, především ve vztahu k terminologii a popisu stereogramu nebo polygramu. O struktuře a tvorbě některých barevných projevů použité barvy spolupracuje s uznávanou odbornicí na kreativní obraz Danielle Donaldson , s níž definoval třpyt a kovový vzhled na ploše bankovek. Výsledkem je poznání, že třpyt je tvořen řadou komponent za účasti kovových prvků, které se v různé míře nalézají také v kovových barvách.\n\nV červnu 2018 se zúčastnil kongresu v Kansas City, který se zabýval odbornou notafilickou terminologii a ochranou bankovek. Nejen, že se mu dostalo vřelé reakce na anglický souhrn jeho knihy Encyklopedie numismatiky a notafilie, ale také nabídky edice knihy v anglickém jazyce. V prezentaci detailně vysvětlil geometrii a prostorovou stavbu polygramu a stereogramu a především barevných variací obou prvků ochrany bankovek při sklopném efektu. Klasifikoval jako první odborník v notafilii přesně jednotlivé varianty hologramů a jejich vzájemný vztah. Pojmy jsou zcela seriozně zahrnuty do odborné terminologie, kapitoly ochrany papírových a plastových platebních prostředků. Podobně jako v případě hologramů definoval jednotlivé varianty také u polygramů, jejichž historie se píše od roku 2014 (Trinidad & Tobago;50 TT$;2014).\n\nVarianty hologramů na povrchu bankovek\n\nKlasifikace polygramů (2018; M.Kudweis)\n\nVe spolupráci s holandským autorem Hejlem ustanovil přesnou identifikaci sériových čísel bankovek a jejich variant. Definovali jednotlivé pozice čísel a v neposlední řadě sloučili za určitých podmínek infix a sufix v tzv. interfix. Práce týkající se anatomie sériových čísel bankovek byla přijata vřele odbornou veřejností a stala se jednou ze stěžejních studií v této oblasti.\n\nMiloš Kudweis je spoluzakladatelem a současným prezidentem ( na období tří let od roku 2016) tzv. \"Organization of significant collectible successes in the field of modern banknotes\" se sídlem v Lucemburku. Členy je celá řada významných sběratelů, ale také lidí, kteří se sběratelství bankovek věnují víceméně nahodile, například celá řada umělců nebo sportovců. Je také členem \"evropské sekce The Numismatic Bibliomania Society,\" což je nezisková organizace propagující numizmatickou, ale v současné době také notafilickou literaturu. Společnost pracuje na území Evropy ( ústředí Německo) a USA (Harrisburg, Pensylvánie). Členství nabídla také \"British American Bank Note Company\" a \"Canadian Bank Note Company\".\n\nAutorsky se podílí africkou a jihoamerickou notafilií na 2. vydání významné publikace o výročních bankovkách pod vedením hlavních autorů Hanse-Ludwiga Grabowského a Josefa Gerbera. Kniha \"Commemorative Banknotes Of The World; Catalogue And Price-Guide\" byla poprvé vydána již v roce 2011. Nové, doplněné a rozšířené vydání bude v obchodní síti od dubna 2019. Jistým hendikepem knihy je, že je vydána v německém a anglickém jazyce a bude k sehnání především v německých a amerických internetových obchodech nebo nakladatelstvích (H.Gietl Verlag & Publikationsservice GmbH; Mnichov).\n\nStandard Catalog of World Paper Money je respektovaný světový katalog bankovek;vychází ve třech dílech (speciální tisky; rok 1368–1960 a 1961 – současnost); vydavatelem katalogu je Krause Publications, Iola, Wisconsin v USA; F+W Media. Jako první vydává katalog výhradně amerických bankovek v padesátých letech minulého století Robert Friedberg. Friedberg navrhl systém organizačního zařazení všech vzorů a nominálních hodnot amerických bankovek; systém zařazování bankovek je široce přijímán mezi sběrateli a obchodníky až do současnosti. Organizační zařazení bankovek je v současnosti označováno jako tzv. katalogizace bankovek. Dalším významným průkopníkem katalogizace bankovek byl Albert Pick, známý německý sběratel moderních bankovek (15. května 1922 v Kolíně - 22 listopadu 2015, Garmisch-Partenkirchen), který publikoval řadu katalogů evropských bankovek v roce 1974 a následně se stal editorem prvého vydání světového katalogu bankovek v témže roce. S výjimkou dvou let editoval světový katalog bankovek do roku 1994 (7. vydání).\n\nV roce 2012 měl Miloš Kudweis možnost se opakovaně osobně setkat v německém Garmisch-Partenkirchenu právě s panem Albertem Pickem. Ten se sběratelství bankovek věnoval již od svého útlého dětství a zcela jistě byl v této oblasti sběratelství mezinárodně uznávanou autoritou. Pan Pick sestavil první katalog bankovek v roce 1974 a pro Miloše Kudweise byl hodně silný zážitek vidět rukopis tohoto katalogu. Katalog světových bankovek je výraznou referenční studií pro sběratele bankovek po celém světě. Právě při těchto setkáních hovořili Miloš Kudweis a Albert Pick o tom, že velkým snem pana Picka bylo sestavit heslovitě vše, co se bankovek, jejich výroby a ochrany týká. Jeho mikrosnímky bankovních detailů Miloše Kudweise zcela učarovaly.\n\nPrukopnické jsou také výsledky, kterých Miloš Kudweis dosáhl v oblasti hodnotících metod při studiu bankovek. Jde především o \"morfometrii\", \"profilometrii\" a \"detekci opticky variabilních prvků\". Jednoznačně stanovil rozdíl meri \"reliéfním obrazem\" (lze jej získat u konkrétní bankovky v jakémkoli vyspělejším programu na úpravu fotek, například PhotoScape) a \"profilometrií.\" \n\n\n\n\n"}
{"id": "1338870", "url": "https://cs.wikipedia.org/wiki?curid=1338870", "title": "Tomáš Glanc", "text": "Tomáš Glanc\n\nTomáš Glanc (* 15. března 1969 Praha) je český vysokoškolský učitel, rusista, překladatel z ruštiny a sémiotik, zaměřující se mj. na tzv. Tartusko-moskevskou sémiotickou školu, jejímž zakladatelem je Jurij Michajlovič Lotman.\n\nNa přelomu 80. a 90. let 20. století vystudoval dvouoborovou kombinaci ruština-čeština na Filozofické fakultě Univerzity Karlovy. Následně se stal akademickým pracovníkem na svojí alma mater, kde zastával v letech 2000–2003 pozici vedoucího tamějšího Ústavu slavistických a východoevropských studií.\n\nJeho kniha \"Souostroví Rusko: ikony postsovětské kultury\" (Revolver Revue, 2011) byla na portálu Českého literárního centra zařazena do přehledu Vrcholy české non-fiction 2007-2017 . \n\n\n"}
{"id": "1338876", "url": "https://cs.wikipedia.org/wiki?curid=1338876", "title": "Perdona bonita, pero Lucas me quería a mí", "text": "Perdona bonita, pero Lucas me quería a mí\n\nPerdona bonita, pero Lucas me quería a mí je španělský hraný film z roku 1997, který režírovali Dunia Ayaso a Félix Sabroso podle vlastního scénáře. \n\nGayové Dani, Carlos a Toni jsou kamarádi, kteří sdílejí jeden byt v Madridu. Protože potřebují peníze na nájem, pronajmou volný pokoj Lucasovi. Přítomnost pohledného Lucase však rozvrátí jejich dosavadní klidné životy. Po třech měsících, když se vrátí v noci z diskotéky, naleznou Lucase mrtvého v tratolišti krve a pobodaného noži, které Toni koupil krátce před tím v teleshoppingu. Jejich posluhovačka Juliana je najde společně s mrtvolou. Bojí se zavolat policii, aby nebyli obviněni z vraždy. Přemluví proto Julianu, aby se vydávala za scenáristku, která píše kriminální seriál a zvolala na policii, aby zjistila, jaké mají svědci v takovém případě šance. Komisařka Clara jí ale neuvěří a okamžitě se svou kolegyní Maricarmen přijíždí do bytu. Zde zjistí, že je to její snoubenec Lucas, který zmizel před třemi měsíci. Při výslechu přítomných zjistí, že Lucas měl poměr s Danim. Carlos žárlil a na figurku Lucase uplatňoval vúdú. Ale Lucas si také zahrával s Tonim a dcerou Juliany. Všichni tedy měli motiv. Ale motiv k vraždě měla také Clara a Maricarmen.\n"}
{"id": "1338878", "url": "https://cs.wikipedia.org/wiki?curid=1338878", "title": "Společník na dlouhé trati", "text": "Společník na dlouhé trati\n\nSpolečník na dlouhé trati (\"Longtime Companion\") je americký hraný film z roku 1989, který režíroval Norman René. Film se jako jeden z prvních zabývá šířením nemoci AIDS v 80. letech v USA. Film zachycuje skupinu lidí v časovém úseku od července 1981 do července 1989. Film byl promítán na filmovém festivalu v Cannes v sekci Un certain regard.\n\nFilm začíná 3. července 1981, kdy \"The New York Times\" uveřejňují článek o tajemné rakovině postihující homosexuály. Většina gayů nevěnuje zprávě příliš pozornosti. Právník Paul a televizní herec Howard spolu žijí a Howard právě získal roli v televizním seriálu. Filmový agent Willy s kamarádem Johnem jsou na návštěvě u filmového scenáristy Seana a jeho partnera Davida. Willy se na párty seznamuje s Allanem zvaným Chlupáč.\n\n30. dubna 1982. David a Willy jsou navštívit do nemocnice Johna, který dostal zápal plic. Howard má v seriálu být gay, což se mu ale nelíbí, protože by to mohlo ohrozit jeho budoucí kariéru. Willy a Chlupáč se stěhují do nového bytu. \n\n17. července 1983. Willy a Chlupáč jsou na návštěvě u Seana a Davida a probírají politiku a AIDS. Pak se dívají na seriálový díl, ve kterém hraje Howard, jehož postava prochází coming outem. Sean má pocit únavy a má strach, jestli také není nakažený. \n\n7. září 1984. Paul je v nemocnici na vyšetření. Do nemocnice přichází také Willy, který jde navštívit nemocného Seana. Willy má panický strach, že se od Seana nakazí.\n\n22. března 1985. David pomáhá Seanovi se psaním scénáře, protože Sean už je v pokročilém stadiu nemoci. Paul je hospitalizovaný v nemocnici a Howard nemůže sehnat práci u filmu, protože si o něm myslí, že má také AIDS. Ve vztahu mezi Willim a Chlupáčem nastalo odcizení.\n\n4. ledna 1986. Sean je již zcela nemohoucí a umírá. Davidovi pomáhá ošetřovatel. Willy a Chlupáč pomáhají Davidovi zařizovat pohřeb. \n\n16. května 1987. David má pohřeb, na kterém se setkávají jeho přátelé. \n\n10. září 1988. Chlupáč pracuje jako dobrovolník v centru pomoci lidem s AIDS. Willy také pracuje jako dobrovolník a pomáhá nemocnému Albertovi. Howard je nemocný a pořádá benefiční divadelní představení na boj proti nemoci AIDS.\n\n19. července 1989. Willy a Chlupáč plánují protestní akci skupiny ACT UP a sní o tom, jaké to bude, až někdo objeví lék proti AIDS.\n\n"}
{"id": "1338879", "url": "https://cs.wikipedia.org/wiki?curid=1338879", "title": "Pan-STARRS", "text": "Pan-STARRS\n\nPan-STARRS (zkratka z Panoramic Survey Telescope and Rapid Response System) je soustava dvou dalekohledů na observatoři Haleakala na ostrově Maui (Havajské ostrovy) v USA. Je určen především k vyhledávání blízkozemních planetek, i když se s ním podařilo objevit také velké množství komet (v názvu pak mívají slovo PANSTARRS) jako např. C/2011 L4 (Panstarrs).\n\nDalekohledy provozuje Havajská univerzita. Jejich provoz řídí od roku 2014 Pan-STARRS 1 Science Consortium Surveys. Hlavní podíl na jeho financování (asi 90 %) má americká NASA prostřednictvím programu pro vyhledávání blízkozemních planetek „Near Earth Object Observations“.\n\nPan-STARRS se sestává ze dvou zrcadlových dalekohledů systému Ritchey-Chrétien o průměru primárního zrcadla 1,8 m. Dalekohledy mají zorné pole 3°, což je mnohem více než jiné obdobně velké astronomické dalekohledy. Díky tomu může pořídit snímky celé viditelné oblohy během 4 dnů. Snímá se vždy s použitím jednoho z 5 barevných filtrů (g, r, i, z, y pro viditelnou a blízkou infračervenou oblast). Po odečtení dnů, kdy nelze fotografovat (intenzivní svit Měsíce nebo špatné počasí) vychází, že každá část oblohy je vyfotografována v každém spektrálním rozsahu asi 12× ročně.\n\nDalekohled je vybaven snímacím prvkem o velikosti 1,4 miliard obrazových bodů (1,4 Gpix), což je nejvíce ze všech obdobných dalekohledů. Snímací jednotka se skládá z 60 jednotlivých CCD čipů obsahujících 4800 × 4800 pixelů.\nPrvní z dalekohledů označovaný jako PS 1 začal svůj provoz ještě s jednodušším snímacím čipem 30. června 2006. V roce 2007 byla k dalekohledu nainstalována 1,4 GPix kamera. Po vyřešení technických problémů byl dalekohled uveden do provozu 13. května 2010, druhý (PS 2) pak v roce 2014.\n\n\n"}
{"id": "1338888", "url": "https://cs.wikipedia.org/wiki?curid=1338888", "title": "Dean Winchester", "text": "Dean Winchester\n\nDean Winchester je fiktivní postava a jeden ze dvou protagonistů amerického seriálu \"Lovci duchů\". Jeho roli hraje Jensen R. Ackles. Fáze jeho života jsou dále ztvárněny herci jako Hunter Brochu (předškolák), Ridge Canipe (dítě), Nicolai Lawton-Giustra, Brock Kelly a Dylan Everett (teenager) a Chad Everett (stařec).\n\nDean je lovcem duchů, příšer a dalších nadpřirozených bytostí, s čímž mu pomáhá jeho o čtyři roky mladší bratr Sam Winchester, jeho otec John Winchester, jeho prakticky „skutečný“ otec Bobby Singer a, od čtvrté série, jeho přítel anděl Castiel. Dalším členem jeho rodiny jsou třeba Adam Milligan, jeho poloviční bratr, s nímž se ovšem setkáváme pouze krátce, či Henry Winchester, Strážce slova, který se s ním setkává pouze jednou díky cestování časem.\n\nDean byl stvořen Ericem Kripkem, autorem \"Lovců duchů\". Deanovo jméno je odkazem na amerického spisovatele Jacka Kerouaca a jeho román \"Na cestě\". J. Ackles, ztvárnitel Deana, se původně ucházel o roli Sama, ovšem po přečtení scénáře se přiklonil ke staršímu z bratrů.\n\nDean se narodil 24. ledna 1979 rodičům Mary Winchesterové a Johnu Winchesterovi ve městě Lawrence ve státě Kansas (USA). Byl jejich prvním dítětem, po němž o čtyři roky později následoval Sam (řečen Sammy). Byl pojmenován po své babičce, Deanně Campbellové. O pár let později, 2. listopadu 1983, byla Mary v Samově pokoji upálena démonem Azazelem; Dean prchal z domu se Samem v náručí. Od té chvíle se cítí za svého bratra plně zodpovědný, nahrazuje mu roli matky i otce (jelikož John jakožto otec nestojí za moc) a stará se o něj, zatímco jejich otec mizí na lov.\n"}
{"id": "1338890", "url": "https://cs.wikipedia.org/wiki?curid=1338890", "title": "Hlavy", "text": "Hlavy\n\nTermín Hlavy může označovat:\n\n"}
{"id": "1338899", "url": "https://cs.wikipedia.org/wiki?curid=1338899", "title": "Kostel svatého Vavřince (Zacharzowice)", "text": "Kostel svatého Vavřince (Zacharzowice)\n\nKostel svatého Vavřince (polsky: \"Kościół św. Wawrzyńca\") je historický římskokatolický dřevěný kostel ve vesnici Zacharzowicích, gmina Wielowieś, okres Gliwice, Slezské vojvodství a náleží k děkanátu Toszek, diecéze gliwická, je filiálním kostelem farnosti Všech svatých v Sierotech. Kostel se nachází uprostřed vesnice a je obklopen funkčním hřbitovem.\n\nDřevěný kostel je v seznamu kulturních památek Polska pod číslem A/281/60 z 7. března 1960 a je součástí Stezky dřevěné architektury v Slezském vojvodství.\n\nPrvní zmínky o Zacharzowicích jsou z roku 1305, o kostele z roku 1447. Kostel byl postaven na přelomu šedesátých a sedmdesátých let 16. století protestanty. V roce 2008 byl proveden dendrochronologický průzkum, z něhož vyplývá, že stromy na výstavbu kostela byly pokáceny v období 1566–1569. Je možné, že stavba byla zahájena na jaře v roce 1570 a dokončena na konci roku 1570, kdy je datováno kácení stromů na krovy. V tomto období je také zmiňován evangelický pastor Petrus Vulpes, kterému je připisována iniciativa postavení kostela. V roce 1629 byl kostel v rámci rekatolizace předán katolíkům spolu s kostelem v Sierotach a stal se kostelem filiálním. Kolem roku 1675 byla ke kostelu dostavěna věž. Kostel byl často opravován, mimo jiné v roce 1687, 1795, 1804, 1824−1827, 1845, 1896−1898, 1909, 1956 i 2011−2012 (oprava věže a kostela).\n\nJednolodní orientovaná dřevěná stavba roubené konstrukce, bedněna šindelem. K výstavbě bylo použito dřevo dubové (základ stavby a věže, první a druhé patro věže), jedlové (stěny lodi, kněžiště, krovy a třetí patro věže) a smrkové (stěny lodi, kněžiště, sakristie a krovy) a borovicové (střecha věže a krovy). Loď má obdélníkový půdorys zakončená nižším protáhlým kněžištěm s trojbokým zakončením. Na severní straně kněžiště se nachází sakristie. Na západní straně lodi je hudební chór podepřen dvěma zdobenými sloupy s balustrádou z vyřezávaných desek. V západní ose lodi je přisazena věž s čtvercovým půdorysem nahoru zužujícím se profilem. Věž má jehlanovou střechu, ve zvonovém patře zavěšen malý zvon. Loď má sedlovou střechu a kněžiště sedlovou zakončenou koutovou střechou. Střechy jsou kryté šindelem. Kolem kostela jsou otevřené soboty. Bednění stěn šindelem je nad sobotami, kdežto pod sobotami jsou trámy nekryté.\n\nV lodi je plochý strop. Původní polychromie byly zamalovány v 18. století, současné pocházejí z roku 1960. Hlavní oltář je novobarokní z roku 1897 s obrazem sv. Vavřince. Boční oltář na evangelijní straně, pochází z kláštera v Jemielnici, je z období před rokem 1720 se dvěma obrazy sv. Šimona se sv. Judou Tadeášem a sv. Kryštofa. Boční oltář na epištolní straně z roku 1720 obsahuje kopii triptychu z roku 1510 se sv. Anny Samotřetí (uprostřed), na averzu obrazy sv. Marie Magdaleny a sv. Hedviky, na reverzu sv. Vavřinec a předěl je zdoben Zvěstováním (originály byly ukradeny v roce 1997). V kostele se nachází barokní ambona z roku 1687.\n\n\n"}
{"id": "1338902", "url": "https://cs.wikipedia.org/wiki?curid=1338902", "title": "Josef Jedlička (odbojář)", "text": "Josef Jedlička (odbojář)\n\nJosef Jedlička (9. září 1897 v Budapešti – 30. června 1942 v Praze na Kobyliské střelnici) byl během první světové války příslušníkem československých legií v Rusku. Po návratu lodí z Vladivostoku do vlasti se stal důstojníkem československé armády. Patřil k prvorepublikovým vyšším vojenským důstojníkům, byl významným spolupracovníkem předválečné Československé vojenské zpravodajské služby, působil jako řídící rezident sovětské vojenské rozvědky GRU na území Protektorátu Čechy a Morava a byl rovněž významným členem svobodné zednářské lóže Most v Brně. Po obsazení republiky hitlerovským Německem se zapojil do odbojové činnosti.\n\nJosef Jedlička se narodil v rodině Ferdinanda Jedličky a jeho manželky Františky Jedličkové (rozené Nesvedové).\n\nV době narození Josefa žili Ferdinand Jedlička i Františka Jedličková společně v Hatvanu. Ferdinand Jedlička tu pracoval jako vedoucí zahradnictví na zámku významného židovského obchodníka a průmyslníka Sándora Hatvany – Deutsche. (Zámek se nacházel asi 60 km severovýchodně od Budapešti.) Františka pocházela z Frauendorfu čp. 12 (okres Waidhofen an der Thaya, župa dolnorakouská) - obce nacházející se poblíž Jemnice. (Dnes je tato obec Panenská její součástí). Po narození Josefa Jedličky jeho matka s novorozencem odjela přechodně do Vídně k rodině Rudolfa Jedličky, bratra svého manžela Ferdinanda (aby zajistila lepší péči o novorozeného syna). Koncem roku 1897 náhle z neznámých důvodů zemřela.\n\nJosefův otec Ferdinand Jedlička (* 1866) ještě před narozením syna Josefa pracoval jako vrchní zahradník (Obergärtner) u hraběte Spiegel - Diesenberg - Hochslebena na jeho zámku ve Višňové (okres Moravský Krumlov); na zámku v Jemnici, který patřil markraběti Alfonsi Pallaviciniovi; ve Vídni a jinde. Patřil mezi vyhlášené a často oceňované české odborníky v oboru zahradnictví.\n\nPo smrti své ženy se Ferdinand Jedlička znovu oženil s Albínou (rozenou Strašilovou) (* 1872). Ta pocházela z Višňové, kde měl její otec, Václav Strašil, velké hospodářství. Albína odešla ve druhé polovině 90. let devatenáctého století na zkušenou do Vídně, kde pracovala jako kuchařka v bohatých měšťanských rodinách.\n\nJeště během krátkého období existence povstalecké komunistické Maďarské republiky rad (v období od 21. března 1919 až do 1. srpna 1919) ukončila rodina Ferdinanda Jedličky svůj pracovní pobyt v Uhrách a vrátila se zpět na Moravu. Tady začali Jedličkovi žít ve Slavkově u Brna v rodinném domku v ulici Jílkova (dnes Jiráskova ulice) čp. 869. Feridnand Jedlička našel obživu jako vrchní zahradník na místním zámku, který byl od roku 1919 ve vlastnictví maďarského šlechtického rodu Pálffyů.\nDne 15. září 1915 byl Josef Jedlička povolán k výkonu vojenské služby a odeslán k přípravě do Domobranecké školy pro záložní důstojníky v Jablonci nad Nisou. Studium klasického piaristického gymnázia v severomaďarském městě Vác (Vacov) ukončil v červnu roku 1916 absolvováním maturitní zkoušky (s vyznamenáním). Kromě češtiny již v této době dokonale (slovem i písmem) ovládal také maďarštinu, němčinu a ruštinu. Po střední škole nastoupil Josef Jedlička službu jako jednoroční dobrovolník k 60. pěšímu pluku (Infanterieregiment Ritter von Ziegler Nr. 60) se sídlem v maďarském Egeru. V hodnosti desátník aspirant v létě roku 1916 byl odvelen se svým plukem na ruskou frontu. Ještě téhož roku (31. srpna 1916) u obce Horožďanka na ukrajinské Východní Haliči padl do ruského zajetí.\n\nDo československých legií v Rusku vstoupil Josef Jedlička v Dárnici u Kyjeva 10. září 1916. Následně byl ve Sľucku zařazen jako střelec (v hodnosti vojín) do sestavy 2. střeleckého pluku Jiřího z Poděbrad. Od 2. srpna 1917 zastával (v hodnosti desátníka) funkci velitele družstva a od 4. listopadu 1917 povýšil do hodnosti podporučíka. V rámci 2. střeleckého pluku Josef Jedlička postupně zastával tyto funkce:\nJako velitel oddílu rychlopalného dělostřelectva (později přejmenováno na plukovní dělostřelectvo) působil Josef Jedlička od 24. srpna 1918. Během své služby v československých legiích na Rusi absolvoval Josef Jedlička tyto kurzy:\n\nSe svým 2. střeleckým plukem se dne 2. června 1917 Josef Jedlička zúčastnil bitvy u Zborova. Od září 1917 potom tento pluk působil v sestavě 1. střelecké divize Husitské. Pluk absolvoval těžké boje s Rakušany a Němci u Kyjeva, Kazaně, Kazaně, Nižného Tagilu, Tarnopolu, Volosůvky a jinde. Po převzetí moci bolševiky a při odchodu z Ukrajiny sváděl pluk (od 2. února 1918 do 26. května 1918) boje se sovětskými vojsky u Kurganu, Bogatinské, Čeljabinsku, Kazaně, Mostové, Bugulmy a na jiných místech. Později byl (v listopadu 1918 až prosinci 1918) tento pluk stažen z fronty.\n\nV období od 13. května 1919 do 10. června 1919 se Josef Jedlička (jako velitel plukovního dělostřelectva 2. střeleckého pluku) podílel na ochraně východosibiřské železniční magistrály (v úseku Ilanskaja - Vengerka). Tento pluk zde dělostřeleckou podporou chránil ustupující jednotky československých legií před útoky bolševických vojsk.\n\nPočátkem ledna 1920 byl střelecký pluk (v počtu asi 1300 osob) soustředěn ve Vladivostoku. Lodní transport do Evropy (v pořadí s číslem 16) se odehrál v období od 10. ledna 1920 do 26. února 1920. Transportní lodí byla Silesia (původně japonská loď Hvan-Yim, resp. Hvah-Yih) s celkem 34 členy posádky (30 námořníků, kapitán a tři lodní důstojníci). (Loď byla 120 m dlouhá a 14,5 m široká). Transport proběhl po trase: Vladivostok, Hongkong, Suezský průplav, Terst (26. února 1920) a následně po železnici směr Linz, Praha a Litoměřice (1. března 1920). Během přesunu zastával Josef Jedlička funkci \"pomocníka velitele 16. lodního transportu\".\n\nPo skončení repatriační dovolené se kapitán Josef Jedlička stal (22. srpna 1920) důstojníkem z povolání Československé branné moci. Byl zařazen do funkce velitele náhradní roty Československého hraničářského praporu 3 v Brně. Jazykové znalosti a dobrá znalost prostředí umožnila, aby byl zařazen jako Zpravodajský důstojník při Zemském vojenském velitelství v Užhorodu. (Zde působil od 5. dubna 1921 do 25. února 1923.) Obdobnou činnost vykonával (až do 29. dubna 1924) ve funkci zástupce přednosty Úřadu vojenského atašé v Budapešti. V období od 1. května 1924 do 15. května 1925 byl Josef Jedlička zařazen na funkci velitele roty pěšího pluku 13 v Šumperku.\n\nBěhem svého služebního pobytu v Maďarsku se Josef Jedlička seznámil s Magdalénou Nagyovou (* 1. srpna 1901 v Budapešti). (Magdaléna byla dcerou významného bankéře Arpáda Nagye, žijícího v Budapešti, Bankovní ulici č. 6.) S Magdalénou Nagyovou se Josef Jedlička oženil 1. května 1924. Tři roky po svatbě se manželům Jedličkovým narodil syn Jiří Sergej Jedlička (* 2. srpna 1927 v Budapešti).\n\nOd 16. května 1925 navštěvoval Josef Jedlička Topografický kurz při Vojenském zeměpisném ústavu (VZÚ) v Praze. Po jeho absolvování nastoupil (ve funkci topografa 2. třídy) ve VZÚ a působil zde až do 30. září 1930. Během svého služebního zařazení ve VZÚ prováděl Jedlička mapovací práce (reambulace = oprava a doplnění starších map, nové mapování a fotogrammetrická měření) především v oblasti Kostelce nad Labem, na Příbramsku (Brdy), Žitném ostrově a v okolí Bratislavy, v Malých Karpatech a v okolí Trebišova na východním Slovensku. Už ve funkci štábního kapitána zpracoval Jedlička (v rámci svého působení ve VZÚ) odbornou topografickou publikaci \"Mapa a busola - Zhuštěný návod jak jich prakticky použíti\" (I. a II. rozšířené vydání; Brno - 1932).\nExterní studium meteorologie a klimatologie při Přírodovědecké fakultě University Karlovy v Praze zahájil Jedlička v roce 1928, ale pražská studia musel záhy ukončit. Dne 30. září 1930 byl totiž přeložen do Brna a zde až do 14. prosince 1931 zastával funkci velitele roty 43. pěšího pluku. Poté ještě v Brně působil při Zemském vojenském velitelství (ZVV) jako přednosta kanceláře kárného výboru II. stolice (v pracovní náplni řešil porušování stavovských povinností a kárných poklesků vyšších důstojníků v působnosti ZVV Brno). Na podzim roku 1930 zahájil Josef Jedlička při Přírodovědecké fakultě Masarykovy university v Brně studium oborů: meteorologie, klimatologie, astronomie a geografie.\n\nV lednu 1935 Josef Jedlička obhájil disertační práci s názvem \"Příspěvek k poznání srážkových poměrů na jihozápadním Slovensku\", následně dne 29. března 1935 podstoupil hlavní rigorózní zkoušku z meteorologie, klimatologie a geografie a do třetice pak složil 14. května 1935 vedlejší rigorózní zkoušku z astronomie. Ještě téhož dne (14. května 1935) byl Josef Jedlička promován a získal titul Doktor přírodních věd - RNDr.\n\nSlužební působení štábního kapitána RNDr. Josefa Jedličky v Brně bylo ukončeno 31. července 1935 jeho přeložením zpět do Prahy k Vojenskému zeměpisnému ústavu (VZÚ). Tady byl zařazen do popisného odboru. \n\nV roce 1933 bylo Josefu Jedličkovi (při jeho působení v Brně) nabídnuto a doporučeno členství v řádu svobodných zednářů. Následně byl zasvěcen (vykonal zkoušku) na učně 1. stupně v zednářské lóži Most Brno. Později zde byl postupně zasvěcen a povýšen do stupňů tovaryš (pomocník 2. stupně) a mistr 3. stupně. Do podzimu roku 1938, ještě před ukončením činnosti Národní veliké lóže Československé (NVLČs), byl Josef Jedlička zasvěcen na mistra 6. stupně. (Pro ilustraci: Velmistr NVLČs byl zasvěcen na mistra 33. stupně.) Příslušnost k elitní svobodné zednářské společnosti zajistila Josefu Jedličkovi rozsáhlé kontakty ve společenských a politických vrstvách. Tyto známosti později využíval při svém zapojení do odboje a při zpravodajské činnosti ve prospěch sovětské vojenské rozvědky GRU.\n\nDne 14. prosince 1936 byl RNDr. Josef Jedlička jmenován přednostou skupiny IV. (meteorologické) II/1. oddělení (aerodynamického) II. odboru Vojenského technického a leteckého ústavu (VTLÚ) MNO v Letňanech u Prahy. O půl roku později (1. července 1937) byl povýšen do hodnosti major. (Meteorologická skupina VTLÚ představovala významnou provozní složku tehdejší vojenské povětrnostní služby.) Ve funkci přednosty meteorologické skupiny setrval RNDr. Josef Jedlička až do ukončení likvidace VTLÚ na konci června roku 1939.\nBěhem vysokoškolských studií se Josef Jedlička blíže seznámil s významnými osobnostmi meteorologie, klimatologie a geografie při Přírodovědecké fakultě Masarykovy university a členy České společnosti zeměpisné v Brně. S těmito osobnostmi později taktéž spolupracoval v rámci domácího ilegálního odbojového hnutí.\n\nV průběhu roku 1939 fungovala při likvidovaném MNO umisťovací komise. Tato komise (jejímž tehdejším členem byl i podplukovník Josef Balabán) zařazovala bývalé vojáky z povolání (nebo vojáky v další službě) do tehdy existujících ústředních státních úřadů, do nižších orgánů protektorátní správy, do hospodářské sféry, do výrobních podniků a dalších organizací. Rozmisťování bylo podmíněno rozhodnutím Předsednictva ministerské rady jakož i souhlasem německé okupační správy. Zatímco okupační správa očekávala využití deaktivovaných vojáků z povolání ve prospěch Německa, československý odboj ovlivňoval rozmisťování tak, aby bývalí vojáci mohli využívat své dřívější profesionální zkušenosti a mohli pracovat ve prospěch očekávané odbojové činnosti. Major v záloze RNDr. Josef Jedlička byl v červenci 1939 převeden do státní služby jako vrchní zemský komisař vědeckých ústavů při Univerzitě Karlově v Praze.\n\nNejspíše již od roku 1937 začal major RNDr. Josef Jedlička zpravodajsky spolupracovat s agenturní sítí zpravodajské ústředny VONAPO 20. Kvalifikačním předpokladem Jedličkovým pro tuto činnost byla jeho výborná znalost německého a ruského jazyka, jakož i jeho zkušenosti, které získal při výkonu funkce zpravodajského důstojníka při ZVV v Užhorodě a Úřadu vojenského atašé v Budapešti v první polovině 20. let dvacátého století (viz výše).\n\nOd podzimu roku 1938 se v Praze - Dejvicích v bytě podplukovníka Josefa Balabána (v ulici Na hutích 581/1) nebo v legionářské restauraci Bajkal na Vítězném náměstí (dnešní Dům armády Praha - DAP) začala scházet neformální skupina ve které se společně setkávali bývalí příslušníci zahraničních československých (především ruských) legií z doby první světové války (plukovník Josef Churavý, podplukovník Josef Balabán, podplukovník Josef Mašín, major RNDr. Josef Jedlička, major Alois Janotka) a rovněž mladší vlastenecky smýšlející Balabánovi známí (bratr Balabánovy družky Bohuslav Sleza, ředitel Centrokomise Gustav Svoboda a lékárník Otakar Schiedeck - funkcionář skautské organizace).\n\nJako přednosta meteorologické skupiny VTLÚ byl ve druhé polovině února roku 1939 vyslán major Jedlička na služební cestu do Holandska. Jeho úkolem bylo dohodnout nákup meteorologických přístrojů pro potřeby vojenské správy. Představitelé holandské meteorologické služby mu nabídli lukrativní místo vedoucího meteorologa ve státním meteorologickém ústavu v Batávii (dnešní Jakarta v Indonésii). Josef Jedlička mohl vycestovat s celou svou rodinou a tím se vyhnout nebezpečí německé okupace, která již v té době Československu reálně hrozila. Tuto velkorysou nabídku Josef Jedlička ale odmítl. Po svém návratu z Holandska (dne 10. března 1939) navázal Jedlička osobní spojení se zástupcem Generálního konzulátu SSSR v Praze. Nabídl mu přímou spolupráci v oblasti výzvědné činnosti proti Německu.\n\nPoté co na podzim roku 1938 ukončila svoji činnost zpravodajská ústředna VONAPO 20, zahájila od počátku roku 1939 intenzivní činnost rezidentura GRU v Praze. Během roku 1939 a v průběhu roku 1940 GRU urychleně vytvářela a obnovovala svoji vlastní (novou) síť agentů, informátorů a důvěrníků za účelem odhalování německých válečných příprav. Zároveň se GRU snažila navázat úzké kontakty s příslušníky nastupujícího domácího odbojového hnutí. V prvním kroku byla reorganizována řídící rezidentura GRU v Praze. Vedením veškeré zpravodajské činnosti byl pověřen nový Generální konzul Generálního konzulátu SSSR \"Viktor Nikolajevič Jakovlev\", dosavadní Chargé d’affaires ad interim Velvyslanectví SSSR v Praze. Jakovlev působil přechodně v nové funkci až od doby zrušení velvyslanectví (28. března 1939). Koncem léta 1939 byl nahrazen \"Leonidem Andrejevičem Mochovem\". (Pod touto identitou se ve skutečnosti skrýval generál GRU, vlastním jménem \"Leonid Andrejevič Michejev\".) Informace posbírané zpravodajskou sítí GRU (rozprostřenou po protektorátu) byly vyhodnocovány a sumarizované výsledky pak byly předávány (především diplomatickými cestami) do ústředí GRU v Moskvě. Od jara roku 1939 tak GRU zahájila přímou spolupráci (kromě jiných osob, mezi nimiž byl například i podplukovník letectva Miloslav Berka) i s majorem RNDr. Josefem Jedličkou - svým dřívějším spolupracovníkem působícím v rámci zpravodajské ústředny VONAPO 20. (Není zřejmé, zda svoji nabídku k přímé spolupráci s GRU učinil Josef Jedlička na základě vlastní osobní iniciativy nebo na přímý pokyn představitelů domácího vojenského odbojového hnutí.)\nNejvětší domácí ilegální odbojová organizace Obrana národa (ON) byla budována od jara 1939 jako hierarchicky organizovaná síť, v jejímž čele stála jednotlivá velitelství - od Hlavního štábu ON přes zemská velitelství (Čechy, Morava a Praha), krajská, okresní až k velitelstvím místním. K nim se v jednotlivých místech, jako relativně samostatné složky, přimykaly tzv. civilní skupiny ON (např. civilní skupina ON při Masarykově universitě v Brně). Civilní skupiny ON se rekrutovaly především z řad příslušníků sokolských jednot, bývalých legionářů, místní inteligence a středních zaměstnaneckých vrstev. Hlavní náplní ilegální práce celé organizační sítě ON byla především zpravodajská činnost. Získané informace byly kompletovány a analytické výsledky bylo třeba dostat mimo hranice protektorátu.\n\nProto v rámci Zpravodajského oddělení hlavního štábu ON vznikla Radiotelegrafická skupina pod vedením podplukovníka Štěpána Adlera (později nazývaná jako 5. oddělení vnitřního radiového spojení). Tato skupina se zabývala nejen problematikou spojení uvnitř ON ale i spojením se zahraničním (Paříž, později Londýn). Do této skupiny patřili i zaměstnanci tehdejšího Státního ústavu meteorologického v Praze RNDr. Vladimír Miklenda a Jan Bína. V období od listopadu 1939 do prosince 1939 byla represivními složkami činnost této radiotelegrafické skupiny odhalena. Její členové byli pozatýkání, vyslýcháni, obviněni a odsouzeni k trestu smrti nebo k dlouholetým trestům odnětí svobody, při jejichž výkonu na následky útrap věznění někteří z nich zemřeli (včetně RNDr. Vladimíra Miklendy a Jana Bíny). Činnost 5. oddělení vnitřního radiového spojení ON byla nahrazena až v dubnu 1940. Tehdy zahájila činnost radiová stanice Sparta zajišťující spojení s Londýnem.\nJiž na podzim 1939 generální konzul SSSR v Praze nabídl spolupráci mezi ON a GRU formou dohody, kterou uzavřel velitel Hlavního velitelství ON armádní generál Josef Bílý s Leonidem Andrejevičem Mochovem. Protože německé bezpečnostní orgány (od podzimu 1939 do jara 1940) odhalily a následně uvěznily většinu příslušníků tehdejší první garnitury vedoucích představitelů ON, začala vlastní jednání o spolupráci ON a GRU de facto až počátkem léta 1940 (po porážce Francie).\n\nRozbití první garnitury domácího nekomunistického odboje (od konce října 1939 do února 1940) německými represivními složkami logicky vedlo k nástupu tzv. druhé garnitury. Ta byla reprezentována představiteli zbylých součástí odbojových organizací: ON, PVVZ a PÚ.\nV období od března 1940 do května 1940 tyto složky jednaly o vzniku a způsobech činnosti nového vrcholného řídícího ústředního odbojového orgánu. Tím bylo Ústřední vedení odboje domácího (ÚVOD). ÚVOD měl zastřešovat činnost rozhodující většiny domácího nekomunistického odboje, vést vzájemná jednání a provádět praktickou součinnost se zahraničním odbojem představovaným londýnským ústředím. (O vznik ÚVODu se zasloužili především podplukovník Josef Balabán, plukovník Josef Churavý, štábní kapitán Václav Morávek, podplukovník Josef Mašín, podplukovník Tomáš Berka a další.)\nV létě roku 1940 byla vytvořena Radiotelegrafická skupina ON - východ. Vedením této skupiny byl pověřen major Vladimír Ellner. Jejím úkolem pak bylo navázat a udržovat rádiové spojení ON se Sovětským svazem za účelem předávání zpravodajských informací. Skupina se nejčastěji scházela v uměleckém ateliéru bývalého příslušníka Vojenského zeměpisného ústavu, později Uměleckých dílen Památníku odboje MNO (od roku 1930 Památníku národního osvobození) na Vítkově, akademického malíře majora Emanuela Prülla. Radiotelegrafická skupina ON - východ měla původně předávat informace mezi ON a plánovanou Předsunutou agenturní ústřednou československé rozvědky v SSSR. Skupina zahájila vlastní radiotelegrafickou činnost až v březnu 1941, protože londýnská exilová vláda neustále odkládala vlastní praktické zahájení zpravodajské spolupráce se SSSR.\n\nPočátkem jara 1941 dostal major RNDr. Josef Jedlička od pražského konzulátu SSSR dvě ilegální krátkovlnné radiové stanice HAR FX 10 americké výroby. Stanice byly opatřeny rusky psaným návodem k obsluze a provozu. Dále Jedlička obdržel i potřebné spojovací údaje (časový rozvrh vysílaných a přijímaných relací, volací znaky, provozní frekvence, šifrovací klíč apod.). Od konce června 1941 příslušníci této radiotelegrafické skupiny pomáhali majoru RNDr. Josefu Jedličkovi udržovat radiové spojení jeho pražské rezidentury s moskevskou centrálou GRU.\n\nDo činnosti pražského velitelství ON se Jedlička aktivně zapojil již od jara 1939. Počátkem léta 1940 začal řídit vlastní ilegální zpravodajskou odbojovou skupinu Julek. Skupina byla složena především z bývalých pracovníků Vojenského zeměpisného ústavu a Památníku národního odboje. Jejím úkolem bylo:\n\nTakto získané informace poskytoval Josef Jedlička jak představitelům ÚVODu tak i (prostřednictvím kódovaných textových zpráv předávaných pomocí spojek, kamuflážních přepážek a tajných schránek) pražské rezidentuře GRU. Do centrály GRU v Moskvě byly potom informace odesílány cestou radiových nebo poštovních komunikačních kanálů generálního konzulátu. Není bez zajímavosti, že většina členů agenturní sítě (a jejích dílčích složek) Josefa Jedličky nepatřila ke členské základně KSČ. Jen malá část z \"Jedličkovo agentů\" věděla, že pracují ve prospěch vojenské zpravodajské služby SSSR. (Sovětské zpravodajské služby dodržovaly zásadu, že jejich rezidenti, agenti a další spolupracovníci nesmí mít žádné přímé spojení s místními organizacemi komunistické strany.)\n\nJako významný člen řádu svobodných zednářů měl a udržoval Jedlička značně rozsáhlý rejstřík společenských a politických kontaktů. Ty sahaly do protektorátního Ministerstva vnitra, Ministerstva veřejných prací, ČTK, novinářských kruhů a do jiných organizací. Z těchto míst Jedlička čerpal pro odboj cenné informace. Josef Jedlička zpravodajsky velmi úzce spolupracoval s ředitelem Archivu ministerstva zahraničních věcí profesorem PhDr. Jaroslavem Papouškem (* 27. června 1890, Praha – † 19. ledna 1945, Stuben, Německo) a jeho manželkou, historičkou kultury profesorkou Naděždou Melnikovou - Papouškovou (* 23. listopadu 1891 v ruském Petrohradě - † 10. července 1978 v Praze) - autorkou mnoha studií o výtvarném umění. K dalším významným spolupracovníkům Josefa Jedličky patřil redaktor ČTK PhDr. Václav König a redaktor nakladatelství Čin Jaroslav Kratochvíl, na kterého byli (kromě dalších osob) napojeni i bratři František Klečka a Vojtěch Klečka. K významným informátorům Josefa Jedličky také patřil historik, publicista a novinář PhDr. František Bauer (* 7. září 1897, Turnov - † 1. října 1967, Praha). \n\nZvláštní kapitolu kontaktů představoval Jedličkův trvalý styk s představiteli ostatních složek domácího vojenského odboje, především pak s plukovníkem Josefem Churavým, podplukovníkem Josefem Balabánem, podplukovníkem Josefem Mašínem a štábním kapitánem Václavem Morávkem. Roli spojovacího článku mezi Václavem Morávkem a Josefem Jedličkou sehrál člen Obrany národa Josef Pelej. Tito dříve jmenovaní Tři králové patřili k Jedličkovým osobním přátelům. (Prostřednictvím plukovníka Josefa Churavého udržoval major RNDr. Josef Jedlička rovněž úzký kontakt s ústředím odbojové organizace PVVZ.)\n\nJosef Jedlička působil pod krycím jménem \"Rudi\". Vedoucí rezidentury GRU při konzulátu SSSR v Praze používali krycí označení \"Rudolf\" + pořadové číslo. Jedlička byl až do počátku března 1941 ve své činnosti přímo řízen vedoucím rezidentem GRU v Praze Leonidem Andrejevičem Mochovem (krycí označení \"Rudolf I\"). Počátkem března 1941 Hlavní říšský bezpečnostní úřad (RSHA - Reichssicherheitshauptamt) rozkryl činnost zpravodajské agenturní sítě GRU vedené \"Radoslavem Seluckým\", která operovala na území protektorátu. Tímto \"provalením\" byla zároveň demaskována i skutečná role Leonida Andrejeviče Mochova, který musel náhle ukončit svoji misi v Praze. Po odchodu Mochova z Prahy prakticky až do přepadení SSSR Německem (22. června 1941) převzal řídící roli nový vedoucí rezidentury GRU v Praze označovaný jako Rudolf II (jeho totožnost není zřejmá, ale mohlo se jednat o překladatele a pracovníka sovětského konzulátu Georgie Nikolajeviče Moločkovského). Po 22. červnu 1941 (přepadení SSSR Německem) došlo k ukončení činnosti generálního konzulátu v Praze. Prakticky od tohoto okamžiku až do doby svého zatčení (8. října 1941) byl vedoucím rezidentem agenturní sítě GRU v protektorátu major RNDr. Josef Jedlička.\n\nBěhem první poloviny června 1940 došlo k úvodnímu předběžnému kontaktu majora Josefa Jedličky (zastupoval zájmy GRU) s plukovníkem Josefem Churavým (zastupoval zájmy ÚVOD). Další předběžné jednání (podplukovníka Josefa Balabána (krycí jméno \"Kop\") a Leonida Andrejeviče Mochova (krycí jméno \"Rudolf I\")) se uskutečnilo 17. června 1940 (zprostředkoval Josef Jedlička a Miloslav Berka). Sovětská strana při něm obdržela několik zpravodajských informací vojenského charakteru. O tomto setkání bylo (19. června 1940) informováno londýnské ústředí zahraničního odboje. S vědomím Londýna vedení ÚVOD určilo, že zpravodajství pro SSSR bude organizováno paralelně s dosavadní zpravodajskou činností. Zprávy určené pro Moskvu měl současně dostávat i Londýn. Zprávy a informace určené pro Londýn měly být před sovětskou stranou utajeny. Rozhodující jednání mezi ÚVOD (zastupoval podplukovník Josef Balabán a plukovník Josef Churavý) a sovětskou GRU (zastupoval Leonid Andrejevič Mochov) proběhlo, po předchozím souhlasu londýnského ústředí, dne 30. července 1940. Jednání zprostředkoval Jedlička, také se jej účastnil a prakticky až do napadení SSSR Německem (22. června 1941) pomáhal vedení ÚVOD udržovat spojení s rezidenturou GRU v Praze. Zároveň Londýn odsouhlasil návrh podplukovníka Josefa Balabána, aby byla na území SSSR zřízena Předsunutá agenturní ústředna československé vojenské rozvědky. Ta měla být obsazena československými důstojníky a měla být vybavena příslušnými radiostanicemi pro spojení s radiostanicí ÚVOD.\n\nGRU požadoval po domácím odboji v protektorátu (reprezentovaným ÚVOD) následující zpravodajské úkoly - především však informace o:\n\nGRU dále požadoval:\nV březnu 1941 (po souhlasu Londýna) došlo k utajenému přesunu zmocněnce československé vojenské správy v Bukurešti, plukovníka generálního štábu Heliodora Píky, a několika dalších vojenských zpravodajců do Moskvy. Praktická činnost tajné československé vojenské mise v SSSR byla zahájena. Od léta 1940 začaly domácí ilegální odbojové organizace (sloučené do ÚVOD) provádět zpravodajskou činnost rovněž ve prospěch SSSR.\n\nNa jaře 1940 vybudovali Josef Balabán, Josef Mašín a Václav Morávek zpravodajskou ústřednu ON + ÚVOD. Do ní se sbíhaly nejrůznější informace vojenského, politického a hospodářského charakteru prakticky z celého protektorátu. Zpravodajská odbojová skupina Julek (vedená Jedličkou), a dosud udržující spojení především se sovětským konzulátem v Praze, se na jaře 1940 přímo napojila na zpravodajskou ústřednu ON + ÚVOD. Prostřednictvím této zpravodajské ústředny ON + ÚVOD začala skupina Julek úzce spolupracovat se zahraničním československým ústředím v Londýně.\n\nRNDr. Josef Jedlička ukončil (na vlastní žádost ke dni 1. března 1941) výkon státní služby ve funkci Vrchního komisaře vědeckých ústavů při Univerzitě Karlově v Praze. Z obav před prozrazením své odbojové činnosti tak sice oficiálně odešel do výslužby, ale ve skutečnosti přešel z konspirativních důvodů do ilegality. V květnu 1941 opustil Jedlička svůj vlastní byt (Heřmanova 1087/10, Praha VII - Holešovice, za protektorátu Hermanngasse), kde až dosud bydlel. Pod cizí identitou se skrýval na různých místech, převážně však v bytě malíře a grafika Františka Vojáčka a jeho ženy Olgy Vojáčkové. Vojáčkovi vlastnili galerii a obchod s obrazy a uměleckými předměty (v Praze I, U Karlových lázní). Obchod sloužil již dříve jako agenturní (zpravodajská) přepážka využívaná agenty a informátory z ilegální skupiny Julek. František Vojáček jezdil zároveň jako kurýr pro zprávy do Brna a do dalších míst na Moravu. Později začalo Jedličkovi jako agenturní (zpravodajská) přepážka sloužit také knihkupectví a nakladatelství Karla Švába poblíž Karlova mostu. . Cesty mimo Prahu Jedlička kamufloval činností obchodního zástupce firmy Briliant (továrny na marmelády v Praze-Karlíně).\n\nGRU nabídla Jedličkovi (na jaře 1941) možnost vycestování jeho manželky Olgy a syna Jiřího pod změněnou identitou (padělané cestovní doklady) do SSSR. Rodina Josefa Jedličky odeslala utajeně do Moskvy více než 1200 kg cenností a osobních věcí. Tyto předměty byly uloženy v cestovních kufrech označených jako sovětská konzulární zavazadla. Počátkem března 1941 musel spěšně opustit Prahu Leonid Andrejevič Mochov (viz výše) a nedlouho poté byl Němci napaden SSSR (22. června 1941). Vycestování rodinných příslušníků Josefa Jedličky se tak vlivem těchto událostí nepodařilo zrealizovat. Spojení pražské rezidentury GRU s představiteli ÚVODu nebylo náhlým odjezdem Mochova z Prahy přerušeno. Leonid Andrejevič Mochov byl ve funkci vystřídán novým vedoucím pražské rezidentury sovětské vojenské zpravodajské služby. Ten byl označován krycím jménem Rudolf II (viz výše). Zástupci odboje (podplukovník Josef Balabán, podplukovník Josef Mašín, docent Vladimír Krajina) se s ním setkali (21. dubna 1941) na rohu Karlova náměstí a Ječné ulice. (Setkání zprostředkoval dějepisec doktor Jaroslav Papoušek a jeho manželka profesorka Naděžda Melniková - Papoušková.)\n\nKe dni zahájení německé invaze do SSSR (22. června 1941) měla moskevská centrála GRU ve státech západní, střední, jižní a severní Evropy (kromě Španělska a Velké Británie) celkem jedenáct legálních rezidentur (mimo jiné i v Praze a Bratislavě). V uvedených jedenácti rezidenturách pracovalo pro GRU celkem 914 osob (316 z nich patřilo ke kmenovým pracovníkům legálních rezidentur a dalších 598 bylo nelegálními rezidenty, nebo samostatnými agenty). Jedním z těchto nelegálních rezidentů byl i major letectva RNDr. Josef Jedlička.\n\nPo zahájení války SSSR s Německem došlo ke změně řízení zpravodajských skupin, které pracovaly v protektorátu ve prospěch sovětské vojenské zpravodajské služby. Zpravodajské skupiny byly přímo řízeny cestou rezidentury GRU při generálním konzulátu SSSR v Praze. Koncem dubna 1941, byly aktivovány všechny zahraniční radiové stanice ilegálních zpravodajských sítí GRU. V té souvislosti byly rovněž aktivovány radiostanice rezidentury GRU vedené Josefem Jedličkou. Poté co generální konzulát SSSR v Praze zanikl, přešlo řízení zpravodajských skupin pod přímé řízení Ústředí GRU - Sektor Střední Evropa dislokovaného v Chodynce u Moskvy, v komplexu budov zvaném \"Akvárium\". V období od zániku činnosti generálního konzulátu SSSR v Praze až do 8. října 1941 (zatčení Jedličky) fungoval Josef Jedlička na území protektorátu ve funkci vedoucího rezidenta. Aby mohl vykonávat Jedlička tuto svoji novou roli, byl v létě roku 1941 jmenován moskevským ústředím do hodnosti \"plukovníka GRU\".\n\nKoncem června roku 1941 zahájil Josef Jedlička provoz obou dvou ilegálních (a dosud skrývaných) radiových stanic. Ty začaly fungovat v éteru pod krycím označením \"Jack\" a \"Magda\" (Magda byla pojmenována dle jména Jedličkovo manželky.)\n\nŠifrování radiových depeší a jejich dešifrování prováděl pracovník Mineralogického oddělení Národního muzea Doc. RNDr. Radim Nováček. Mineralog Radim Nováček plnil rovněž šifrové úkoly pro odbojovou organizaci Politické ústředí (PÚ). Dalším šifrantem (pracujícím pro Josefa Jedličku) byl mineralog Národního muzea profesor RNDr. František Ulrich. Pro kódování a dekódování zpráv byl používán sovětský šifrový klíč. Základem kódové knihy bylo zprvu knižní vydání románu Vojtěcha Martínka - \"Než se kořeny uchytí\". Později byl pro potřeby kódové knihy využíván německý životopisný román o básníku Theodoru Körnerovi.\n\nVhodná místa k vysílání jakož i bezpečnost provozu radiových stanic zajišťovali řidič Ladislav Stříbrský a zahradník Jaroslav Toufar. Vysílalo se nejčastěji z areálu Macháčkových stodol v Praze-Karlově, dále z Libně, Vysočan, Pankráce, Nuslí, Vršovic, Letné a taktéž i z půdních prostor několika obytných domů v Přelouči. Výjimku však netvořila ani místa na Českomoravské vysočině, hausbót kotvící v podolském areálu Českého yacht klubu nebo areál Emauzského kláštera.\n\nRadiostanice byly obsluhovány především operátory z Radiotelegrafické skupiny ON - východ (viz výše). Volací znak radiové centrály GRU byl FKX, přičemž poslední písmeno (X) se měnilo podle krycího jména konkrétního obsluhujícího operátora.\n\nJako spojky mezi majorem Josefem Jedličkou a radiotelegrafickou skupinou fungovali Antonín Zaplatílek (majitel klempířské firmy na Malé straně), kloboučník Josef Fetter a krejčí Václav Jelínek. Provoz radiových stanic probíhal vždy ráno, každé druhé pondělí a poslední čtvrtek v příslušném kalendářním měsíci od 06:00 hod SEČ (středoevropského času) na frekvenci 6,38 MHz (vlnová délka 47 m).\n\nV období od podzimu 1939 do jara 1940 se protektorátním represivním složkám podařilo zatknout většinu představitelů Obrany národa a rozbít tak jeho první garnituru. Od léta roku 1940 začala v Brně působit odbojová skupina \"Moravská pětka\" (MP). Ta v sobě spojovala zbytky bývalé ON a její civilní vysokoškolské sekce, včetně dalších příslušníků inteligence zapojené do odbojové činnosti. Mimo jiných patřili ke členům MP:\njakož i příslušníci dřívější civilní vysokoškolské sekce při zemském velitelství ON v Brně:\n\nV létě roku 1940, v souvislosti s rozšiřováním rozsahu své zpravodajské činnosti, obnovil major RNDr. Josef Jedlička vzájemné kontakty se svými známými z dob svých vysokoškolských studií v Brně. Vysokoškolští pedagogové (Doc. RNDr. Bohuslav Hrudička, prof. PhDr. František Koláček, prof. RNDr. František Říkovský a nejspíše i prof. RNDr. Josef Sahánek) se (kromě jiné odbojové činnosti) podíleli (podle Jedličkových požadavků) i na vypracování odborné geograficko - klimatologické studie. Studie se týkala některých oblastí Moravy a Slezska a jejich možného využití pro vojenské vzdušné výsadky sovětské armády.\n\nDalšími zdroji zpravodajských informací Josefa Jedličky (z řad moravských složek ON) bylo i několik úředníků, kteří působili v rámci vyšších brněnských policejních kruhů. Jedlička získával (a dále předával) informace získané od odbojové skupiny Junák Kutná Hora (později nazývané Veselá sedma). (Tato skupina byla součástí ilegální odbojové organizace Zpravodajská brigáda napojené na organizaci PVVZ.) Kutnohorská odbojová skupina zjišťovala a předávala informace o vojenských transportech v kolínském železničním uzlu a o výrobě minerálních olejů v místní rafinérii. Za tímto účelem byla radiová stanice Magda (na přechodnou dobu) přemístěna do Kutné Hory a na Přeloučsko. Tady informace o stavu na železnici zjišťovali zejména Josef Kaube a výpravčí Českomoravských drah (ČMD) Bohumil Brožek. Zprávy o situaci v kolínské rafinérii předával profesor Obchodní akademie v Kolíně Ing. Karel Hladeček, vedoucí odbojové organizace Junák Kutná Hora, dále Josef Doskočil a Alfonz Redmunda, kteří rovněž informovali o výrobě kyanidu draselného a o výstavbě nového naftového potrubí. Za důležitou přepážku k předávání zpravodajských informací zde sloužila trafika Františka Pipka nacházející se v blízkosti služebního domu ČMD.\n\n\n\n\n\n\nZajímavý obrázek o tom, co všechno vědělo gestapo o odboji poskytuje \"Schéma činnosti a vedení některých odbojových skupin v protektorátu v letech 1939 až 1941\". Na schématu je uvedeno několik údajů, které se vztahují k problematice probírané v tomto hesle:\n\n\n\n\nDne 4. října 1941 byl zatčen rezident GRU pro oblast Moravy Antonín Kos. O čtyři dny později (8. října 1941) byl zatčen Václav Jelínek (zemřel 22. října 1941 na následky brutálních výslechů). Obdobně byli ve svém bytě zatčeni manželé Vojáčkovi (viz níže: v noci z 9. října 1941 na 10. říjen 1941). Všichni tito zatčení byli vyslýcháni a není vyloučeno, že někdo z nich uvedl i jméno Josefa Jedličky. Prozrazení Jedličky mohlo také souviset s předchozím odhalením zpravodajské činnosti sítě Radoslava Seluckého. Četař Radoslav Selucký byl bývalý předválečný příslušník československého vojenského letectva. Jím řízená zpravodajská síť pracovala ve prospěch SSSR také pod řízením rezidentury GRU v Praze. (V agenturní zpravodajské síti předválečného příslušníka československého vojenského letectva četaře Radoslava Seluckého od počátku března 1941 rovněž působil Jaroslav Bednář z Prahy-Modřan (bývalý vojenský pilot) pracující toho času jako obchodní cestující. Byl to právě Bednář, který zároveň působil jako konfident gestapa, kdo přivedl gestapo na stopu Seluckého skupiny.)\n\nZatýkací akce pražského gestapa (pod vedením Referátu IV b2), provedená v noci z 8. října 1941 na 9. října 1941 (přesněji: v sobotu 9. října 1941 kolem 02:30 nad ránem) cílila na docenta RNDr. Vladimíra Krajinu (jednoho z nejvyšších představitelů domácího nevojenského odboje). Zátah se odehrál na Letné v konspiračním bytě klempíře \"Josefa Rozuma\", kde se měl Vladimír Krajina údajně tou dobou vyskytovat. V tomto bytě hodlal Josef Jedlička buď zanechat k zakódování zpravodajské depeše pro šifranta nebo se tu měl Jedlička přímo setkat s přiděleným šifrantem od Politického ústředí (tj. mineralogem RNDr. Radimem Nováčkem), kterému měl předat k zakódování další zpravodajské informace určené jako radiové depeše pro centrálu sovětské vojenské rozvědky GRU. Místo Vladimíra Krajiny však gestapo v bytě překvapilo neznámou a podezřelou osobu. Ta byla zasahujícími příslušníky gestapa ihned zatčena. Před zatčením se Jedlička snažil zničit koncepty zpravodajských depeší. V inkriminovaný okamžik se při vzniklé potyčce chtěl Jedlička zastřelit, ale v tom mu pohotově zabránil jeden z příslušníků zatýkacího komanda - kriminální tajemník Klaus (Fritz) Petereit.\n\nPo zatčení Josefa Jedličky spustilo gestapo další vlnu výslechů, razií a zatýkání a to především těch osob, které byly ve spojení s Radiotelegrafickou skupinou ON - východ a s odbojovou skupinou Julek. Tyto osoby byly německými bezpečnostními složkami již několik měsíců sledovány a hrozilo reálné nebezpečí, že tyto osoby budou varovány a z připravované léčky na poslední chvíli uniknou.\n\nJedlička byl podroben těžkému zostřenému výslechu. Na jeho ženu Magdu použilo gestapo osvědčenou lest. Pod záminkou možnosti záchrany života svého manžela byla Magda Jedličková přinucena gestapem ke spolupráci.\n\nPři brutálním výslechu major RNDr. Josef Jedlička prozradil, že působí v protektorátu jako sovětský zpravodajský rezident. Také prozradil informace o své zpravodajské činnosti, o používaném šifrovém klíči a o svých dalších spolupracovnících. Jedlička také uvedl, že se scházel s docentem Vladimírem Krajinou a s podplukovníkem Josefem Balabánem, u kterého viděl několik důvěrných dokumentů a informací zpravodajského charakteru pocházejících od jemu osobně neznámého, pravděpodobně vysoce postaveného příslušníka SS nebo Wehrmachtu. Jedlička navíc uvedl i místo a čas schůzky s důležitou osobou v domácím odboji - s \"Kaprem\" - plukovníkem Josefem Churavým. (Plukovník Josef Churavý byl Jedličkův bývalý spolupracovník ve Vojenském zeměpisném ústavu (VZÚ) (viz výše). V roce 1941 působil jako jeden z vedoucích představitelů odbojové organizace Obrana národa (ON), byl jejím zástupcem v organizaci ÚVOD a rovněž působil jako vedoucí vojenské části PVVZ.)\n\nJedlička také vyzradil gestapu informaci o Balabánově družce Josefě Kochmannové a její dceři Haně (* 1932). Komisař Oskar Fleischer nařídil tlumočníkovi gestapa Josefu Chalupskému a inspektoru Šípovi sledovat Josefu Kochmannovou i její matku Annu Slezovou, ke které měl (dle policejního šetření) chodit na obědy štábní kapitán Václav Morávek. Díky pasivnímu přístupu Chalupského a Šípa nepřineslo sledování obou žen žádné konkrétní výsledky. Přesto byla Josefa Kochmannová dne 6. ledna 1942 zatčena a byla konfrontována s Magdou Jedličkovou. Jedličková se snažila Kochmannovou usvědčit z práce pro odboj, což Kochmannová odmítala. Nakonec Kochmannové významně pomohl Josef Chalupský. Přesvědčil kriminálního asistenta Karl Herschelmanna (Karel Herschelmann), aby vyřadil Josefu Kochmannovou a její matku Annu Slezovou ze složky určené pro stanný soud. Nakonec byly obě ženy v polovině února 1942 propuštěny.\n\nNa základě výpovědi Josefa Jedličky byl dne 25. října 1941 zatčen svobodník aspirant František Pavelka (příslušník paradesantního výsadku Percentage). (Vzdušný výsadek se uskutečnil v noci na 4. října 1941. Cílem bylo předat ilegální odbojové organizaci ÚVOD novou radiostanici MARK III, navázat spojení s Londýnem a dále v ní působit jako radiotelegrafista.) Po svém zatčení (25. října 1941) byl František Pavelka nejprve vězněn v pankrácké věznici. Pak byl předán (5. srpna 1942) berlínskému lidovému soudu. Zde byl (19. srpna 1942) odsouzen k trestu smrti. Dne 11. ledna 1943 byl ve věznici v Berlíně-Plötzensee popraven stětím. Při svém zatčení nestačil František Pavelka zničit všechny vysílací údaje, záchytné adresy a další materiály, které měl u sebe. Gestapo tak získalo adresy rodin Horákových a Stříbrných z Lidic. Po atentátu na zastupujícího říšského protektora Reinhadta Heydricha byly tyto údaje zneužity k odvetným opatřením - vypálení Lidic (10. června roku 1942).\n\nMísto majora Josefa Jedličky čekal na Churavého (alias \"Kapra\") dne 9. října 1941 ve 21 hodin na nábřeží Na Františku komisař Willy Abendschön oblečený do Jedličkových šatů. (oba měli zezadu obdobnou postavu). A nebyl sám. Celé nábřeží bylo obklíčeno dvěma kordony české i německé policie, v záloze byla připravena i říční policie s motorkami. Gestapo mělo od Jedličky \"Kaprův\" popis a tak nebylo složité přepadnout Churavého zezadu a ihned mu nasadit pouta, aby nemohl použít zbraň. Zatčený byl odvezen do Petschkova paláce (od roku 1757 do 1946 to byla Bredovská ulice, nyní je to ulice Politických vězňů 929/20), kde celou noc proseděl na židli.\n\nZostřené výslechy Josefa Jedličky a Josefa Churavého prováděli na řídící služebně pražského gestapa:\nNa výsleších Josefa Jedličky se rovněž podílel bývalý předválečný příslušník československé policie Josef Chalupský.\n\nInformace takto získané, spolu s dalšími výpověďmi Jedličky, doplněnými údaji (podvodnou lstí vylákanými) od Jedličkovy manželky Magdy a následné zatčení dalších osob, měly tragický dopad na členy ilegální odbojové organizace \"Julek\", \"Radiotelegrafické skupiny Obrany národa (ON) - východ\" a rovněž na další odbojové spolupracovníky.\n\nJeště v den zatčení Josefa Churavého (9. října 1941) byl zatčen druhý šifrant profesor experimentální mineralogie RNDr. František Ulrich. O den později (10. října 1941) byl ve svém bytě (v Praze XIV - Nuslích, Žateckých 1224/12, 140 00 Praha 4) zatčen mineralog (a šifrant Politického ústředí) RNDr. Radim Nováček. O dva dny později (11. října 1941) byli zadrženi malíř a grafik Emanuel Prüll a major Vladimír Ellner. Za další dva dny (13. října 1941) byl zatčen radiový mechanik Jindřich Fröde a následně den poté (14. října 1941) radisté František Chyba a Otakar Batlička. Další dva dny nato (16. října 1941) byli potom zajištěni Jaroslav Toufar a Ludvík Stříbrský, včetně dalšího radisty Ing. Jaroslava Kleinera. (Jaroslav Kleiner byl zatčen společně se svojí manželkou Antonií Kleinerovou. Oba byli totiž zároveň napojeni na činnost odbojové organizace PVVZ.) Kdy, kde a za jakých okolností byl zatčen elektrotechnik a radista Jiří Řanda, není známo.\n\nVětšina zatčených mužů (jakož i dříve zajištěný šifrant - mineralog Radim Nováček) byli nejprve společně vězněni a vyslýcháni na Pankráci. Odtud byli dne 15. listopadu 1941 převezeni do Malé pevnosti Terezín. Stanným soudem v Praze byli dne 19. ledna 1942 odsouzeni k trestu smrti za velezradu. Dne 6. února 1942 byli deportováni do koncentračního tábora Mauthausen. Tady byli v odpoledních hodinách v pátek dne 13. února 1942 (nejspíše rukou nacistického lékaře Eduarda Krebsbacha nebo některého z jeho pomocníků) popraveni (viz níže).\n\nInformace získané gestapem při brutálních výsleších policejního rady policejního ředitelství v Brně JUDr. Františka Chládka, policejního rady Bohumila Hromádky a policejního komisaře Jindřicha Procházky vedly k odhalení a zatčení (17. října 1941) docenta anorganické chemie na Masarykově universitě RNDr. et ThDr. Františka Schacherla. Následná domovní prohlídka v jeho bytě dala do rukou vyšetřovatelů trumf - vlastnoručně vedený deník. Ten obsahoval seznam osob s přehledem jejich peněžitých darů pro odboj. Dále byla v bytě objevena vojenská mapa území Moravy a Slezska, na které byly vyznačeny plochy geograficky a klimatologicky vhodné pro provedení případných vzdušných výsadků, jejímž autorem byl prof. PhDr. František Koláček. Ten byl zatčen 5. prosince 1941. Pražská ústředna gestapa, v souvislosti s objasňováním dalších možných aktivit RNDr. Josefa Jedličky na Moravě a při prověřování jeho kontaktů na brněnské policejní úředníky Bohumila Hromádku a Jindřicha Procházku, odhalila jméno Doc. RNDr. Bohuslava Hrudičky. Ten byl zatčen 17. listopadu 1941. Při výsleších Bohuslava Hrudičky byl zjištěn jeho podíl na vypracování několika geografických a klimatologických analýz oblastí na území Moravy a Slezska vhodných k provedení vzdušných paradesantních výsadků. Odhalení a zatčení prof. RNDr. Josefa Sahánka (10. prosince 1941) a prof. RNDr. Františka Říkovského (11. prosince 1941) logicky následovalo.\n\nV přímé souvislosti s činností Josefa Jedličky bylo gestapem pozatýkáno celkem 76 jeho spolupracovníků (22 z nich bylo v koncentračních táborech a věznicích popraveno nebo umučeno). V souvislosti se zapojením do činnosti jiných odbojových skupin, ale i z důvodů spolupráce s Josefem Jedličkou bylo zatčeno dalších nejméně 8 osob, které byly později rovněž popraveny či umučeny.\n\nZ nejbližších Jedličkovo spolupracovníků se před zatčením gestapem podařilo uniknout Antonínu Zaplatílkovi, Josefu Kaubemu, Bohumilu Brožkovi a Františku Pipkovi. Ti se až do května 1945 skrývali v ilegalitě. Rovněž neodhalen zůstal radiotelegrafista Emil Jirát. Jirát byl k odboji přiveden prostřednictvím Otakara Batličky až v pozdějším období a bez vědomí Vladimíra Ellnera a Josefa Jedličky. Ti o jeho zapojení do systému radiotelegrafického spojení nebyli nikdy, ani dodatečně informováni. František Klečka nebyl při své odbojové činnosti gestapem nikdy odhalen a v květnu 1945 se vrátil se sovětskou armádou do osvobozeného Československa. Jeho bratr Vojtěch Klečka nebyl při své odbojové činnosti gestapem nikdy odhalen. Josef Jedlička rovněž spolupracoval s JUDr. Erikem Kolárem, který nejspíše dodával informace z prostředí pražské židovské obce. V souvislosti se spoluprací s Josefem Jedličkou nebyl Kolár také nikdy odhalen.\n\nManželky odbojářů: Antonie Kleinerová, Kateřina Rozumová, Olga Vojáčková, Marie Churavá, Marta Batličková, Věra Chybová, Božena Stříbrská, Růžena Toufarová, Julie Frödeová, Naděžda Melniková-Papoušková a další byly většinou odvlečeny do koncentračního tábora v Ravensbrücku. Tady se po celou dobu války o osudech svých manželů prakticky nic nedozvěděly. Věznění nakonec přežily a v roce 1945 se vrátily do osvobozeného Československa.\n\nVe druhé polovině roku 1941 a počátkem roku 1942 gestapo postupně odhalilo, zatklo a prakticky zničilo téměř celou síť spolupracovníků a členů ilegální odbojové organizace ÚVOD. Po zničení radiových stanic třídy Sparta, zatčení majora RNDr. Josefa Jedličky, plukovníka Churavého a dalších osob se pražské gestapo přiblížilo k odhalení identity dosud neznámého zrádce (agenta X) působícího ve vlastních řadách. Tím se nakonec ukázal být Paul Thümmel. Ten v té době působil jako Hauptvertrauensmann (Hlavní důvěrník) oddělení kontrašpionáže pražské úřadovny Abwehru a zároveň vedoucí jeho domácí (protektorátní) sítě agentů. Paul Thümmel (osobní přítel Říšského vedoucího SS Heinricha Himmlera, zasloužilý člen NSDAP) byl od roku 1936 veden jako placený spolupracovník 2. oddělení hlavního štábu MNO (československé vojenské zpravodajské služby) s kódovým označením agent A-54 (krycími jména Voral, Franta, René a další).\n\nPo zatčení byl Josef Jedlička vězněn a vyšetřován v policejní věznici gestapa Praha-Pankrác. Na základě § 4 Nařízení o výjimečném stavu ze dne 27. září 1941 byl dne 2. února 1942 rodině Jedličkových zabaven veškerý jejich osobní movitý i nemovitý majetek. Mimořádným stanným soudem v Praze byl major RNDr. Josef Jedlička v úterý dne 30. června 1942 odsouzen k trestu smrti za velezradu. Podle protokolu byl popraven zastřelením dne 30. června 1942 kolem 19:30 hodin na pražské kobyliské střelnici jako poslední toho dne z trojice: podplukovník Josef Mašín, plukovník Josef Churavý a major Josef Jedlička.\n\nJosef Jedlička obdržel za svoje působení v československých legiích v době legionářské anabáze v Rusku následující vyznamenání:\n\nJosef Jedlička i jeho manželka Magdaléna Jedličková obdrželi za svoji odbojovou činnost ve druhé světové válce \"In memoriam\":\n\nZhruba jeden rok po popravě Josefa Jedličky byla (27. června 1943) zatčena brněnským gestapem manželka Josefa Jedličky Magdaléna Jedličková. (Zatčení bylo realizováno v souvislosti s kontrašpionážní akcí brněnského gestapa vedenou pod názvem „Löve\", během níž Magdaléna Jedličková neznámo jak a kam zmizela.) Zatčení Jedličkové přímo souviselo s činností Rudolfa Königa. Rudolf König byl vrchním kriminálním asistentem kontrarozvědného referátu III-D (funkspiele) při řídící úřadovně gestapa v Brně. V rámci akce \"Löve\" se v roce 1943 podílel na vedení kontrašpionážní radiové hry proti moskevské centrále vojenské rozvědky GRU. Podrobnosti o akci \"Löve\" a o úloze Magdalény Jedličkové v ní uvedl König ve své poválečné výpovědi (16. října 1945/č.j. 12543/45) na Státně bezpečnostním oddělením Ředitelství národní bezpečnosti v Brně.\n\nRadiovou depeší (na jaře 1943) požadovala moskevská centrála GRU po sovětském agentovi (Achim Tristan Paltschik - vlastním jménem Karel Polák - česko - německý elektrotechnik a komunistický emigrant) kontaktovat v Praze majora Josefa Jedličku. (Ten kdysi zpravodajsky pracoval pro SSSR a z neznámých příčin tuto činnost přerušil.) Podle pokynů Moskvy měl agent Paltschik Jedličku vyhledat a získal jej opět pro spolupráci s GRU. Pokud nebude Jedlička nalezen měl agent Paltschik vyhledat jeho manželku, která kdysi pro GRU pracovala jako kurýrka. Zároveň byla v zaslaném radiotelegramu uvedena přesná kontaktní hesla a krycí jména. (V té době byl ale agent Paltschik již zatčen a pracoval jako dvojitý agent pod dohledem gestapa.)\n\nPražská Řídící úřadovna gestapa sdělila té brněnské, že Jedlička byl v roce 1941 zadržen (z důvodu držení tajných radiových stanic a provádění zpravodajské činnosti pro SSSR), odsouzen k trestu smrti a (30. června 1942) popraven a že jeho manželka Magdaléna Jedličková se dosud zdržuje na adrese Heřmanova 1087/10, Praha VII - Holešovice (za protektorátu Hermanngasse). Na uvedenou adresu vyslala brněnská Řídící úřadovna gestapa konfidenta gestapa Jana Kasíka (dříve zatčený člen výsadku S-1/R, organizovaného československou vojenskou misí v SSSR) s cílem zjistit, jak se Magdaléna Jedličková k výzvě centrály GRU zachová.\n\nKasík Jedličkovou kontaktoval (představil se dohodnutým heslem) a Magdaléna se spoluprací se sovětskou zpravodajskou službou souhlasila. Aby její skutečná spolupráce neohrozila rozehranou kontrašpionážní rádiovou protihru „Löve\", musela být Magdaléna okamžitě zatčena (27. června 1943). Následně pak byla předána kriminálnímu komisaři Heinzu Zielfeldovi (vedoucí referátu III-D (funkspiele) při Řídící úřadovně gestapa v Brně).\n\nPoválečná výpověď vrchního kriminálního asistenta kontrarozvědného referátu III-D (funkspiele) při Řídící úřadovně gestapa v Brně Rudolfa Königa provedená dne 16. října 1945 Státně bezpečnostním oddělením Ředitelství národní bezpečnosti v Brně, jejíž zápis byl založen pod č. j. 12543/45 částečně objasňuje roli Magdy Jedličkové v kontrašpionážní radiové protihře „Löwe“. Podle této výpovědi měla být Magda Jedličková údajně původně nejprve tajně předána do Maďarska ke svým rodičům, ale nakonec snad měla být přemístěna do koncentračního tábora v Ravensbrücku. Toto tvrzení je však v rozporu s poválečnými výpověďmi některých manželek spolupracovníků Josefa Jedličky, které byly internovány v koncentračním táboře Ravensbrück, ale přítomnost Jedličkové tam nezaregistrovaly. Dnes je však zřejmé a prokázané, že ve skutečnosti byla Magda Jedličková, jako poloviční židovka, odeslána do koncentračního tábora Osvětim-Březinka, kde byla dne 12. října 1943 zavražděna. Hlavním důvodem její smrti byla především obava gestapa, aby celá zpravodajská hra nebyla prozrazena.\n\nŠestnáctiletý syn Josefa Jedličky Jiří Sergej Jedlička byl zatčen společně se svojí matkou Magdalénou Jedličkovou dne 27. června 1943. Poté, co byl vyslýchán gestapem v pražském Petschkově paláci byl sice propuštěn na svobodu, ale jako opuštěný nezletilý muž (na základě rozhodnutí protektorátních úřadů) pobýval v několika domovech mládeže. Později žil Jiří u své nevlastní babičky Albíny Jedličkové (jeho dědeček Ferdinand Jedlička zemřel v roce 1940, Albína Jedličková v roce 1951) ve Slavkově u Brna. Když Albína Jedličková onemocněla Alzheimerovou chorobou, žil Jiří Sergej Jedlička u soudně určených poručnických rodin Františka Strašila ve Slavkově u Brna (na adrese: Tyršova ulice čp. 547, 684 01 Slavkov u Brna) a Bedřicha Strašila ve Vyškově. (František Strašil a Bedřich Strašil byli bratři jeho nevlastní babičky Albíny Jedličkové.)\n\nV létě roku 1945 navštívil Jiřího Jedličku bývalý Generální konzul SSSR v Praze a zároveň generál GRU Leonid Andrejevič Michejev. Ten Jiřímu přislíbil vrátit osobní rodinné věci, které byly na jaře roku 1941 odeslány do Sovětského svazu (viz výše). Zároveň Leonid Andrejevič Michejev nabídl Jiřímu opětovnou možnost vystěhovat se do SSSR, kde by o něj jako o válečného sirotka mohlo být na náklady státu řádně postaráno. Jiří sice obě nabídky přijal, ale po odcestování generála GRU Michejeva se o osudy Jiřího Jedličky už nikdo, ať již z československé nebo sovětské strany dále prakticky nijak nezajímal.\n\nKoncem roku 1948 žil Jiří Jedlička v Brně (na adrese: Heinrichova 197/9, 602 00 Brno-střed – Stránice). V té době požádal o vydání osvědčení o odbojové činnosti svého otce Josefa Jedličky v době druhé světové války podle Zákona číslo 255/1946 Sbírky\n\nNa konci 70. let dvacátého století a na počátku let 80. se blízcí příbuzní majora RNDr. Josefa Jedličky stali předmětem aktivního zájmu Československé státní bezpečnosti (StB).\n\nDne 6. února 1976 zavedl Statisticko-evidenční odbor (SEO) KS SNB Brno pod registračním číslem 26333 a archivním číslem 24308 registrační svazek agenturního a kontrarozvědného rozpracování Magdy Jedličkové pod krycím označením Ben.\n\nOd stejného dne (6. února 1976) zavedl rovněž SEO KS SNB Brno pod registračním číslem 26337 a archivním číslem 24308 registrační svazek agenturního a kontrarozvědného rozpracování i na jejího syna Ing. Jiřího Sergeje Jedličku pod krycím názvem Prometheus. Později od 4. července 1977 byl veden Statisticko-evidenčním odborem FMV Praha pod registračním číslem 13560 a krycím názvem Smrk.\n\nIng. Jiří Sergej Jedlička byl až do konce roku 1983 podezřelý z nepřátelské rozvědné činnosti prováděné ve prospěch cizí zpravodajské služby, neboť byl údajně opakovaně zjištěn (v polovině 70. let dvacátého století) jeho osobní styk s pracovníkem britské ambasády v Praze. Nakonec však orgány StB nezjistily žádné konkrétní poznatky o jeho nepřátelské činnosti. Na konci roku 1983 byl s Ing. Jiřím Sergejem Jedličkou proveden pohovor a operativní svazek byl uzavřen.\n\nDne 21. prosince 1984 však komise SEO KS SNB Brno rozhodla, že písemné materiály shromážděné k osobě Ing. Jiřího Sergeje Jedličky je nutno nadále zachovat a proto rozhodla o jejich další archivaci a prodloužení doby jejich uložení až do roku 2000. Jiří Sergej Jedlička zemřel na přelomu osmdesátých a devadesátých let dvacátého století. Svazky vedené na něj byly nejspíše skartovány v roce 1989.\n\nNedílnou součástí kontrarozvědného rozpracování Ing. Jiřího Sergeje Jedličky bylo rovněž prošetření dřívější činnosti jeho matky Magdy Jedličkové a Rudolfa Königa, někdejšího příslušníka Kontrarozvědného referátu III-D (funkspiele) Řídící úřadovny gestapa v Brně, který se v rámci akce „Löve” podílel v roce 1943 na vedení radiové hry proti moskevské centrále vojenské rozvědky GRU a ve které měla okrajově figurovat i Magda Jedličková. V této souvislosti komise SEO KS SNB Brno rozhodla, že jelikož se jedná osoby dlouhodobě nezvěstné, nebo již zemřelé, je jejich další evidence bezpředmětná a jako taková byla zčásti zrušena, resp. byla uložena v archivním historickém bezpečnostním fondu „H“ vedeném při SEO FMV Praha.\n\nDůvodem zájmu StB o osobu Ing. Jiřího Sergeje Jedličku nejspíše pramenila i z domněnky, že příslušnost ke svobodným zednářům se velmi často dědí z generace na generaci. Je tedy možné, že Ing. Jiří Sergej Jedlička mohl být původně podezříván z příslušnosti nebo ze sympatií k tajnému svobodnému zednářskému řádu, ve kterém dříve v minulosti rovněž působil jeho otec Josef Jedlička. Řád svobodných zednářů nebo jejich přívrženců nebyl státem nikdy oficiálně zakázán. Českoslovenští zednáři, jako potenciální nepřátelé socialismu, byli StB v období po roce 1948 trvale sledováni a monitorováni. Od 70. let byli rovněž monitorováni i sovětskou KGB.\n\n\nV pátek dne 13. února 1942 bylo v KT Mauthausen popraveno celkem jedenáct Čechů. Jednalo se o vůbec první takovouto hromadnou popravu Čechů v tomto koncentračním táboře. Všech jedenáct obětí bylo (za značných bolestí) přesně v tříminutových intervalech postupně usmrcováno vpichem benzinové injekce do srdeční krajiny. Jejich těla byla následně zpopelněna v krematoriu uvnitř koncentračního tábora. Jejich popel byl poté vynesen v sudech a nepietně vysypán z náspu do prostoru mimo koncentrační tábor.\n\nZde je chronologický seznam popravených Čechů:\n\n"}
{"id": "1338903", "url": "https://cs.wikipedia.org/wiki?curid=1338903", "title": "Zmente.to", "text": "Zmente.to\n\nZmente.to je pražský internetový projekt, který od 3. března 2017 veřejnosti umožňuje posílat podněty, stížnosti a pochvaly v oblasti pražské dopravy a souvisejících oblastí (veřejná prostranství, veřejné osvětlení) na jednotné místo, přes mobilní aplikace a webové stránky. Ačkoliv je projekt určený pro podněty určené pracovníkům magistrátu a jeho podřízeným organizacím, na stránkách projektu původně nebyl uveden jako provozovatel žádný útvar Magistrátu hlavního města Prahy a jedinou osobou, která byla jako iniciátor a provozovatel projektu na jeho webové stránce a při komunikaci s občany uváděna, byl Petr Dolínek, náměstek primátorky hlavního města Prahy a radní pro oblast dopravy. Později Dolínkovo jméno ze stránky i z automatických potvrzovacích zpráv zmizelo a na stránce „o projektu“ se objevila zmínka, že projekt spadá do gesce Odboru rozvoje a financování dopravy Magistrátu hl. m Prahy. Po nasazení lehce modifikované verze v pondělí 15. července 2019 magistrát 19. července 2019 spustil tiskovou kampaň, ve které oznámil, že Praha aplikaci „znovu spustila“, přičemž za obnovenou verzí stojí městská společnost Operátor ICT. \n\nNěkteré městské části (Praha 10, Praha 13) propagovaly už mnoho let možnost zasílat na speciální e-mailové adresy úřadu městské části MMS podněty, kterým byly věnované samostatné stránky na jejich webech. Podle článku ze 13. února 2017 používalo různé mobilní aplikace, které obvykle zahrnují i možnost hlášení závad či zasílání podnětů, už 8 velkých městských částí (například Praha 7, Praha 4, Praha 13, Praha 10, Praha 6, Praha 1 a Praha 12) a další tři (Praha 11, Praha 3 a Praha 8) byly nedlouho před spuštěním, zmíněna byla i chystaná městská aplikace Zmente.to. Praha 7 se chystala nahradit mobilní aplikaci webem přístupným bez nutnosti instalovat aplikaci. Vlastní aplikace neměly Praha 2 a Praha 9, Praha 14 čekala na celoměstskou aplikaci.\n\nVe Vídni funguje od února 2017 obdobná aplikace Sag’s Wien (Řekni to Vídni), kterou bylo do začátku října 2017 podáno přes 10 100 podnětů a z toho přes 9800 vyřešeno. Pro rychlé vyřízení podnětů zajistil vídeňský magistrát i operativní skupinu rychlého nasazení, která se o podněty obyvatel napříč městem stará.\n\nBrno za mobilní aplikací na hlášení závad (webová verze projektu Brňáci pro Brno však fungovala již od roku 2010) získalo 22. listopadu 2017 prvenství v soutěži Smart Cities.\n\nV polovině dubna 2010 magistrát spustil internetové stránky Praha podle vás, kde mohl každý občan upozornit na potřebu opravy nebo navrhnout vylepšení konkrétního místa v Praze. Jednotlivý podnět byl nazýván „projekt“. Vedle internetových stránek bylo možné podat návrh na opravu či vylepšení prostřednictvím SMS nebo na bezplatné telefonní lince 800 400 105 a do budoucna se počítalo s využitím aplikace pro sociální síť Facebook. Zřejmě šlo o jednorázový projekt, v srpnu 2010 bylo vyhlášeno 10 vítězných projektů, později web již nebyl funkční.\n\nParalelně vznikaly i nezávislé projekty, aktivistické i komerční, například Výmoly.cz od ledna 2011, Chodci sobě od února 2012 (pouze s pražskou působností), či ZmapujTo, který se od května 2012 zaměřovala na černé skládky a v březnu 2014 rozšířila působnost na celou škálu závad a problémů. V roce 2015 tři česká města navázala spolupráci se slovenským projektem City Monitor, z toho však pouze v Kroměříži projekt alespoň v malé míře fungoval. Vlastní systém hlášení závad a nedostatků nabízí obcím i společenost T-Mapy, se kterou kromě řady měst a obcí spolupracuje i pražská městská část Praha 2.\n\nKonkurenční aplikaci Zlepšeme Česko (ZmapujTo) má v Praze v roce 2019 nainstalovanou asi 30 tisíc lidí, a společně s platformou Mobilní rozhlas ji využívají městské části Praha 7 a Praha 10, zapojit se plánovaly Praha 5, Praha 15, Praha 1, Praha-Zbraslav či Praha-Ďáblice, je ale možno hlásit závady z kteréhokoliv území.\n\nZáměr projekt do měsíce naplno spustit oznámil radní Petr Dolínek v pátek 3. února 2017. Náklady na projekt přitom neuvedl s tím, že se aplikace teprve doprogramovává. \n\nVedoucím projektu je Jaroslav Mach z Odboru rozvoje a financování dopravy hlavního města Prahy. \n\nProjekt byl spuštěn v ostrém provozu 3. března 2017. Projekt je dostupný na webové adrese www.zmente.to a alternativně též na adrese www.zmenteto.cz, též je dostupný jako mobilní aplikace pro iOS a Android, distribuované přes Apple Store a Google Play. Součástí projektu je pravidelný chat s radním Petrem Dolínkem, která se má konat vždy jednu hodinu měsíčně. V prvních 7 měsících přibližně polovina podnětů přišla přes webovou stránku, druhá půlka prostřednictvím mobilních aplikací. Přes operační systém Android poslali lidé 64 procent podnětů z aplikací, přes operační systém iOS 36 procent.\n\nDo projektu se v první fázi zapojil Dopravní podnik hl. m. Prahy, ROPID a Technická správa komunikací hl. m. Prahy, pro druhou fázi město počítalo i se zapojením dalších městských organizací. Tyto tři organizace byly vybrány proto, že řeší nejvíce podnětů, až 35 tisíc za rok. DPP jich za rok 2016 řešil 17 991, TSK 10 655 a ROPID 6 523. \n\nSpuštění projektu provázela vlna popularizace, kromě tiskových zpráv to byly zejména propagační letáčky vyvěšené na téměř všechny zastávky MHD v Praze.\n\n5. září 2017 si hlavní město Praha objednalo u společnosti Ewing Public Relations, s.r.o. administrativní podporu projektu zmente.to, která spočívá v obsazení pozice pracovníkem v rozsahu 8 hodin v pracovních dnech v době od 8 do 16:30 hodin dle potřeby a po předchozí dohodě, a to za jednotkovou cenu 200 Kč/h bez DPH, a to v maximální ceně 90 000 Kč. Na základě smlouvy (objednávky hlavního města Prahy) z 10. října 2017 provoz služby spojené s provozem aplikací a webových stránek, tedy hosting, správu a úpravy webu, backoffice a úpravy a rozvoj databáze podnětů a jejich zpracování na základě průběžných požadavků zadavatele vzniklých ze zkušeností s provozem a zpracováním podnětů, zajišťovala společnost mForce s.r.o. za cenu 396 300 Kč bez DPH, doba plnění byla od uzavření smlouvy do konce roku 2017. 10. října 2017 město Praha uzavřelo též smlouvu se společností PROCUSYS SERVICES a.s. na stejnou dobu na administrativní zajištění projektu zmente.to v rozsahu maximálně 348 hodin při sazbě 168 Kč/h.\n\nNa jednání komise Rady hl. m. Prahy pro ICT dne 9. dubna 2019 bylo zmíněno, že je aktuálně plánováno mimo jiné převzetí provozu a rozvoje projektu Změňte.to společností Operátor ICT a že do projektu Změňte.to mají být přidávány další oblasti a zapojeny v rámci celoměstské koncepce rozvoje IT všechny městské části. O aktuálním stavu aplikace Změňte.to komisi informoval David Lísal, magistrátní manažer rozvoje IT systémů, přítomný na jednání jako host, a představil návrh frontend dát na OICT a dokončení adminu řešit samostatně, případně ve spolupráci s OICT.\n\nMF Dnes v článku 10. dubna 2019 informovala o záměru města svěřit správu projektu společnosti Operátor ICT, která by měla systém zefektivnit. Má posílit spolupráci s městskými částmi a společnostmi a zjednodušit, zefektivnit a automatizovat třídění podnětů. Záměr prezentoval Jaromír Beránek, předseda výboru městského zastupitelstva pro IT a Smart City.\n\n15. května 2019 si hlavní město Praha objednalo o své společnosti Operátor ICT „migraci a provoz systému Změňte.to“ v ceně 669 200 Kč bez DPH (809 732 Kč s DPH), přičemž smlouva se vztahuje pouze na plněné do 30. června 2019. 26. června 2019 uzavřelo hlavní město Praha se společností Operátor ICT smlouvu na „rozvoj systému Zmeňte.to“ za cenu 996 840 Kč bez DPH (1 206 176 Kč s DPH). Cena se dle smlouvy skládá z 600 000 Kč za administrační modul systému (plnění do 31. 8. 2019), 381 840 Kč za 472 hodin práce na úpravě systému a aplikace (plnění do 31. 7. 2019) a 15 000 Kč za registraci ochranné známky (plnění do 31. 6. 2019).\n\nV polovině července 2019 primátor Zdeněk Hřib v rozhovoru pro digibiz zmínil, že vedení města chce resuscitovat aplikaci Moje Praha a integrovat do ní například aplikaci Změňte.to, kterou chce rovněž resuscitovat, a další aplikace.\n\nNejpozději v pondělí 15. července 2019 po půlnoci byla nasazena na web nová verze uživatelského rozhraní. Magistrát spustil tiskovou kampaň až tiskovou zprávou v pátek 19. července 2019, ve které oznámil, že Praha „znovu spustila“ aplikaci Zmente.to (předtím však magistrát nikdy neinformoval o tom, že by její provoz byl nějak přerušen či omezen), přičemž za obnovenou verzí stojí městská společnost Operátor ICT, která převzala vývoj aplikace i proces vyhodnocování a správy podnětů, aby tak napravila největší nedostatky v předchozí verzi a zajistila další rozvoj aplikace. To by mělo podle tiskové zprávy magistrátu pomoci zkrátit dobu na vyřizování podnětů, aplikaci sloučit s aplikací Moje Praha a dát ji k užívání všem městským částem. Primátor Zdeněk Hřib oznámil v pátek 19. 7. 2019 v 5:02 hodin na své veřejné facebookové stránce, že „dnes jsme spustili vylepšenou verzi aplikace“, přičemž pod jeho příspěvkem za vývojáře systému odpovídal jakýsi Jan Hora, který zde mimo jiné uvedl: „obnovil se proces předávání podnětů (který byl několik měsíců nefunkční)“.\n\nNová verze podle ředitele OICT přináší dvě hlavní novinky: „úprava uživatelského rozhraní posouvající aplikaci směrem k větší přehlednosti a intuitivnosti zadávání podnětů“ a přidání funkce „hodnocení úřadu“. Ve skutečnosti změna spočívala v tom, že počet 8 tématických oblastí podnětů byl snížen na 5, následný dialog byl však pro všechny tématické okruhy sjednocen, tedy zmizely specifické kolonky např. pro číslo sloupu veřejného osvětlení, evidenční číslo vozu MHD atd. Formulář si začal u všech podnětů povinně vynucovat zadání data a času s přesností na pětiminuty (bez ohledu na to, zda to vzhledem k povaze podnětu má smysl), přičemž toto zadání nelze provést méně než čtyřmi kliknutími. Přibyla možnost neuvést e-mailovou adresu odesílatele, tuto volbu však musí odesílatel zvlášť zaškrtnout v nově přidaném okénku, přičemž tuto adresu formuláře ani po inovaci nepředvyplňuje, ale odesílatel ji musí pro každé hlášení znovu vyplnit. Z hlediska transparentnosti a zpětné vazby se nezměnilo nic, veřejnost nemá možnost si zobrazit v mapě ani v žádném seznamu evidované podněty, a ohlašovatel ani po „inovaci“ nemá on-line přístup k informacím o stavu řešení podnětů, které nahlásil.\n\nNa úvodní stránce lidé v původní verzi našli devět ikon, za kterými se skrýval seznam tematických podoblastí, z nichž mnohé byly obsaženy duplicitně ve více oblastech: \nPodle původního záměru oznámeného v únoru 2017 měl mít projekt 6 kolonek: MHD, cyklistiku, dopravu na komunikacích, zeleň, veřejné prostranství a městský mobiliář. Dodatečně tedy přibyly oblastí pěších a bezbariérovosti, komunikace byly odděleny od dopravy na nich a mobiliář byl sloučen s veřejnými prostranstvími. \n\nUživatel klikne na příslušnou ikonku tematické oblasti, čímž se mu otevře příslušný seznam tematických podoblasti. Po kliknutí na jednu z podoblastí se otevře dialogový formulář ve velikosti obrazovky smartphonu na výšku, v němž v horní části lze zvolit lokaci pomocí klasické nebo satelitní Google mapy, v dolní části zadavatel podnětu vyplní text svého námětu, připomínky či pochvaly, u některých témat se zobrazí ještě další kolonky specifické podle typu podnětu, například číslo sloupu veřejného osvětlení, evidenční číslo vozu, datum a čas, linka, zastávka, směr jízdy, trasa. V závěru dialogového formuláře uživatel povinně vyplňuje své jméno a příjmení a e-mailovou adresu, na tu mu pak přichází jak kopie zadané zprávy, tak informace o jejím dalším řešení. Jako přílohy lze k podnětu připojit až 3 fotografie. \n\nV červenci 2019 byla nasazena upravená verze webového rozhraní, kde místo 9 ikon je pouze 6, z toho 5 pro běžné podněty a 1 nová speciální pro anonymní hodnocení úřadů. \n\nV této verzi již uživatel dále nevolí tématickou podoblast a formuláře a zadávací dialog jsou pro všechny tématické oblasti zcela shodné. Nezobrazují se tedy již speciální kolonky pro konkrétní typy podnětů nebo zařízení. Lokalizaci v mapě a datum a čas s přesností na pětiminuty si systém vynucuje u všech typů podnětů bez ohledu na to, mají-li tyto údaje pro daný druh podnětu smysl. \n\nZa systémem neměl být automat, ale „živý člověk se znalostí magistrátu a jeho institucí“, který bude vědět, kam podnět co nejrychleji poslat. Havarijní případy mají být řešeny „hned“, ostatní do měsíce.\n\nMagistrát nevěděl, kolik z podaných podnětů bylo vyřízeno, například havarijní stavy či nepořádek se údajně řeší okamžitě a zpětnou vazbu už poté tým zmente.to nedostává.\n\nNa rozdíl od obdobných projektů aktivistů či městských částí projekt Změňte.to nezveřejňuje seznam podaných podnětů ani je nezobrazuje v mapě.\n\nDo 21. června 2017 do systému přišlo 2972 vzkazů, v průměru 25 denně, v květnu již 45 denně. Stavu komunikací se týkalo 24 % všech podnětů, veřejných prostranství se týkalo 21 % podnětů, 20 % podnětů se týkalo veřejné dopravy. Nejvíce využívané byly kategorie poškozená komunikace (238), nepořádek (145), rizikové místo (103), zastávka a okolí (98), péče o zeleň (88). \n\nZa prvních 7 měsíců (do 3. října 2017) do systému přišlo 5738 připomínek a podnětů, z nichž bylo vyřešeno několik set, přesný počet magistrátní mluvčí Vít Hofman pro ČTK neuvedl. Nejvíce jich míří ke stavu komunikací a veřejných prostranství nebo k systému veřejné dopravy. Z 5738 podnětů se 625 týkalo poškozené vozovky nebo chodníku, 486 se týkalo nepořádku na veřejných prostranstvích, 72 podnětů se týkalo veřejného osvětlení, další podněty se týkaly například dopravního značení, dopravně rizikových míst, chybějících či poškozených laviček a dalšího vybavení v ulicích. Kolem tisíce podnětů se týkalo veřejné dopravy, z toho nejvíce se týkalo stavu zastávek MHD, 140 podnětů se týkalo pravidelnosti provozu a 112 podnětů linkového vedení.\n\nV roce 2018 přišlo prostřednictvím mobilní aplikace i webové stránky 7544 podnětů, od března 2017 celkem 17 732 podnětů. Průměrný počet podnětů za den oproti prvnímu roku provozu mírně poklesl z 22 na 20.\n\nProvoz aplikace ročně stojí zhruba 3,5 milionu Kč. \n\nV souvislosti s mobilními aplikacemi, které vyvíjejí městské části, se v únoru 2017 (těsně předtím, než radní Dolínek vystoupil se záměrem celoměstského projektu Zmente.to) vyjádřil Ondřej Profant (Piráti), zastupitel hlavního města a člen komise rady města pro ICT, že by městské části neměly vyvíjet mobilní aplikace, protože technika jde rychle dopředu, a aby mohla konkurovat, je třeba ji neustále obnovovat, modernizovat, což státní správa nedokáže, protože než vypíše veřejnou zakázku a vše zrealizuje, je už pozdě, a dále bývají takové zakázky předražené ve vztahu k tomu, co dokážou a nabízejí. Naopak je podle něj třeba, aby městské části dávaly k dispozici data, z nichž pak můžou odborníci vytvořit funkční a moderní aplikaci, tj. postupovat skrz opendata a participaci s lidmi.\n\nDeník Metro nový web vyzkoušel tak, že hned po spuštění aplikace jako běžní občané upozornil na provizorně plechem překrytou díru v silnici na autobusovém nádraží Smíchov, o které začátkem února deník psal. Dopravní podnik tehdy deníku Metro slíbil, že problém vyřeší do konce května. Za 26 ­dnů po podání podnětu tým Zmente.to poslal zadavateli podnětu odkaz na článek na webu Metro.cz s tím, že se tam může dočíst, jak bude problém vyřešen. Upozornění na černou skládku v lese u Vrbovy ulice v Braníku, kde leží rozpadlá postel, poslali novináři 14. března, a ještě 28. března byla postel v lesíku.\n\nPražský deník v červnu 2017 zmiňuje projekt Změňte.to mezi dvěma magistrátními „moderními technologiemi“, které se nedají hodnotit jednoznačně pozitivně. Deník cituje dva kritické ohlasy, např. „Aplikace sama o sobě je ok. Pro alibistické odpovědi pracovníků na druhé straně ji však nebylo třeba vyvíjet. Na to úplně stačil email.“ či „Aplikace OK. Komunikace je velmi špatná.“ Zastupitel Ondřej Profant (Piráti) kritizuje, že aplikaci využil pan radní ke svému vlastnímu zviditelnění a propagaci.\n\nZakladatel konkurenční platformy Ondřej Švrček v roce 2019 uvedl, že pražské městské části si začínají čím dál více uvědomovat potřebu celorepublikové aplikace pro všechny občany, protože jen tak lze zajistit opravdu systémový přístup k nahlašování a odbavování podnětů.\n\nMF Dnes v článku z dubna 2019 připomíná, že v aplikaci Změňte.to na rozdíl od komerčních aplikací nemůže uživatel v reálném čase sledovat, jak se jeho podnět řeší.\n\nČlánek MF DNes z dubna 2019 rovněž připomíná, že uživatele odrazuje v některých případech pomalé řešení problémů. Městský radní Adam Zábranský to přičítá tomu, že není vyhrazená dostatečná pracovní síla, která má podněty třídit a přesměrovávat. \n\nPodle radního Prahy 7 Jiřího Knitla je magistrátní aplikace vlastně taková mailová křižovatka, přes kterou občan komunikuje s úředníkem. Nevidí ale nic na mapě, nevidí historii. \n\nRadní Prahy 7 Jiří Knitl vyjádřil názor, že obec není tím, kdo by měl tvořit aplikace, a že Praha by měla využít spíš něco, co už na trhu existuje. Podle městského radního Adama Zábranského může být využívání komerčních aplikací výhodné z krátkodobého hlediska, ale Praha je dost velká na to, aby mohla mít ambici vytvořit něco vlastního, už jen proto, aby všechna data patřila městu a aby město nebylo závislé na jedné firmě, která může změnit cenovou politiku.\n\nV recenzích mobilní aplikace na Google Play se objevuje i chvála nápadu či mobilní aplikace: \n\nNěkteré recenze hodnotí nápad v kontextu: \n\nV recenzích převažuje zásadní nespokojenost se způsobem vyřizování:\n\nMnozí recenzenti si všímají chybějících či nedomyšlených funkcí. \n\nMezi nejčastější stížnosti patří nemožnost vytvoření vlastního profilu a nutnost opakovaného ručního vyplňování osobních údajů odesílatele:\n\nŘada recenzentů upozorňuje na nedostupnost informací o zadaných podnětech a jejich řešení a chybějící zpětnou vazbu:\n\nŘada připomínek recenzentů směřuje k funkcím a uspořádání zadávacího formuláře: \nA poměrně často se v recenzích objevují i stížnosti, že aplikace je nepoužitelná nebo špatně funguje: \n\nV recenzích na novou verzi od 16. 7. 2019 převažují technické problémy („po aktualizaci nefunkční, ihned padá do hlášení chyby“, „Aplikace hlásí chybu vůbec se nespustí. Testováno na Redmi note 4.“, „po instalaci se mi aplikaci, pri zamitnuti pristupu k souborum, nepodarilo ani otevrit. ale vzdy mi otevrela svitilnu :-)“, „Nelze spustit bez udělení oprávnění k souborům!“\n\nV červnu 2017 získal projekt Zmente.to ocenění finalista v kategorii Rozvoj moderního města soutěže Microsoft Awards Czech Republic 2017. Ocenění získávají projekty na platformě Microsoft.\n\n\n"}
{"id": "1338909", "url": "https://cs.wikipedia.org/wiki?curid=1338909", "title": "Lokomotiva 755 ŽSR", "text": "Lokomotiva 755 ŽSR\n\nLokomotiva řady 755 je dieselelektrická lokomotiva (dieselová lokomotiva s elektrickým přenosem výkonu) vzniklá rekonstrukcí řady 753. Byla vyrobena v jediném prototypu v roce 1997 v podniku Martinská Mechatronická.\n\nPo rozpadu Československa upřednostňovaly ŽSR z ekonomických důvodů celkové rekonstrukce stávajících vozidel před nákupem nových strojů. Rekonstruováno mělo být okolo dvou set lokomotiv řad 753 a 771, za využití komponent vyráběných na Slovensku. Nově vzniklé řady 755 a 772 měly být v maximální možné míře unifikovány. Tato obří zakázka byla svěřena bez výběrového řízení nově vzniklé společnosti Martinská Mechatronická, která neměla s konstrukcí železničních vozidel žádné zkušenosti. Výroba prototypu 755 001-5 poté probíhala v roce 1997 z původní lokomotivy 753 055-3 v dílnách ŽOS Zvolen, zatímco prototyp řady 772 vznikal v prostorách Vagónky Trebišov. Design obou řad navrhl Doc. Štefan Klein. Už samotný výběr základních komponent ale odsoudil oba projekty modernizace k zániku. Šlo především o trakční alternátor jehož výrobce Danubius Elektrik se zanedlouho po zkonstruování elektrické části vozu ocitl v konkurzu. Sériová výroba by si vyžádala kromě výběru nových alternátorů také vyprojektování zcela nové elektrické výzbroje. Po volbách v roce 1998 a změně vedení ŽSR byly oba projekty zastaveny a předány finanční policii.\n\nHlavní rám, podvozky a skoro celý rám skříně je převzat z původní řady 753. Skříň je nově zavěšena pomocí pryžových sloupků a hlavní rám je prodloužen o skříně s deformačními prvky nárazníků. Díky tomu je oproti původní řadě zvětšena kabina strojvedoucího. Obě kabiny strojvedoucího disponují vyhřívaným sedadlem, chladničkou, umyvadlem a klimatizací. Hnací agregát je složen z naftového motoru Pielstick 12 PA 4 - 185 loko od výrobce ZŤS TEES Martin a již zmíněného trakčního alternátoru Danubius Elektrik. Lokomotiva je dále vybavena pomocným a topným alternátorem a elektrodynamickou brzdou. Řízení a diagnostiku zajišťuje americký řídící mikroprocesorový systém CLC. Rovněž byl nainstalován vlakový zabezpečovač AŽD LS-90. Opláštění lokomotivy je provedeno plastovými sendvičovými panely. Povrch vozu je opatřen bezúdržbovým a barevně stálým pláštěm, který plní též funkci odhlučnění kabin strojvedoucího. \n\nV roce 1997 byl ještě zcela nedokončený stroj představen na mezinárodním strojírenském veletrhu v Brně. Téhož roku byl stroj také vystaven na výstavě v prostoru depa Zvolen. Poté proběhly dokončovací práce. V roce 1998 byl již jako provozuschopný stroj představen na výstavě Intertransport v Bratislavě. Poté bylo zažádáno o povolení k provedení prototypové zkoušky. Ještě před začátkem zkoušek byl stroj představen v Bratislavě-Petržalce na oslavách 150 let železnic na Slovensku. Následně byly započaty prototypové zkoušky, při kterých se projevila poruchovost stroje a tak musel být několikrát prodloužen termín k vykonání zkoušek. Po změně vedení ŽSR a zastavení projektu modernizace byly zkoušky ukončeny a stroj byl odstaven ve Vrúteckém depu, kde se nachází dosud. Stroj byl poté ještě několikrát vystaven v prostorách depa.\n\n"}
{"id": "1338912", "url": "https://cs.wikipedia.org/wiki?curid=1338912", "title": "Pekařka (usedlost v Podolí)", "text": "Pekařka (usedlost v Podolí)\n\nPekařka je zaniklá usedlost v Praze-Podolí, která stála poblíž televizního studia Kavčí hory na okraji vilové čtvrti. Jmenují se po ní ulice Nad Pekařkou, Pod Pekařkou a Za Pekařkou.\n\nHospodářská usedlost pocházela z 1. poloviny 18. století. V polovině 19. století v ní byl hostinec zvaný „Na Pekařce“. Ve druhé polovině 20. století dvůr užíval národní podnik Polygrafia jako sklady.\n\nUsedlost byla zbořena v 70. letech 20. století.\n\nJeden z bývalých majitelů usedlosti postavil poblíž novou vilu, která převzala jméno \"Pekařka\".\n\n\n\n"}
{"id": "1338914", "url": "https://cs.wikipedia.org/wiki?curid=1338914", "title": "Ticho (rozcestník)", "text": "Ticho (rozcestník)\n\nSlovo ticho označuje :\n\n\nVyskytuje se rovněž v různých vlastních jménech.\n\nJméno Ticho nesou příslušníci významné židovské rodiny pocházející původem z Boskovic.\n\n\n\n"}
{"id": "1338915", "url": "https://cs.wikipedia.org/wiki?curid=1338915", "title": "Zvonička (usedlost)", "text": "Zvonička (usedlost)\n\nZvonička je zaniklá usedlost v Praze-Podolí, která se nacházela v místech ulice Na Zvoničce.\n\nHospodářská usedlost zanikla již v polovině 19. století. Patřily k ní pozemky, na kterých byly později postaveny obytné domy a vila Zvonička s čp. 56/9.\n\n\n"}
{"id": "1338919", "url": "https://cs.wikipedia.org/wiki?curid=1338919", "title": "Klaudiánka", "text": "Klaudiánka\n\nKlaudiánka je bývalá usedlost v Praze 4-Podolí, která se nachází na konci ulice Na Klaudiánce. Je značně přestavěná.\n\nVinice v okolí Klaudiánky byly v majetku vyšehradské kapituly. Usedlost zde stála již před rokem 1843. Později majitel přestavěl hospodářský dvůr na výletní restauraci.\nRestaurace byla zrušena. Objekt prošel koncem 20. století přestavbou a slouží k bydlení.\n\n\n"}
{"id": "1338920", "url": "https://cs.wikipedia.org/wiki?curid=1338920", "title": "Vodoklas vodní", "text": "Vodoklas vodní\n\nVodoklas vodní (\"Orontium aquaticum\") je rostlina z čeledi árónovité a jediný druh rodu vodoklas. Je to vytrvalá vodní bylina s květenstvím bez toulce. Vyskytuje se ve východních a jihovýchodních oblastech USA.\n\nVařené oddenky a semena vodoklasu jsou jedlé a sloužily severoamerickým Indiánům jako potrava. Občas je tato zajímavě vyhlížející rostlina pěstována jako okrasná trvalka v mělkých nádržích. Za syrova je jedovatá.\n\nVodoklas je vytrvalá vlhkomilná bylina s vodorovným podzemním oddenkem. Na zimu zatahuje. Oddenek se často nachází hluboko v půdě, což je způsobeno kontraktilními kořeny, které jej postupně zatahují do dna. Listy jsou sytě zelené, vynořené nebo plovoucí, 10 až 40 cm dlouhé, v růžici, s podlouhle eliptickou čepelí a dlouhým řapíkem. Rozvíjejí se před rozkvětem. Žilnatina je souběžná s hlavní žilkou.\nKvětenstvím je jasně žlutá palice bez toulce. Vrchol stopky květenství je ztlustlý a bílý.\nKvěty jsou převážně oboupohlavné, na vrcholu palice pouze samčí. Okvětí je složeno většinou ze 6 žlutých plátků. Tyčinek je většinou 6, někdy jsou některé sterilní. Semeník obsahuje jedinou komůrku s 1 vajíčkem.\nPlody jsou částečně zanořené ve vřeteni palice a mají zelenou až modrozelenou barvu. Obsahují jediné semeno dlouhé 10 až 15 mm a obklopené slizovitou vrstvou.\n\nVodoklas je rozšířen ve východních a jihovýchodních oblastech USA od státu New York na severu po Louisianu a východní Texas na jihu. Jeho výskyt je převážně soustředěn na pobřežní pláně Atlantského oceánu a Mexického zálivu. Řidčeji se vyskytuje v oblasti Appalačského pohoří, kde vystupuje do nadmořských výšek až 900 metrů. Nejčastěji roste na osluněných až polostinných místech na široké škále vlhkých stanovišť a v mělké stojaté i tekoucí vodě, na písčitých, bahnitých i rašelinných půdách. Vytváří husté porosty nebo roztroušené kolonie. Vyhledává kyselé nebo neutrální vody, v zásaditých neroste.\n\nKvěty vodoklasu vydávají slabý pach připomínající houby. Jsou opylovány pravděpodobně mouchami nebo brouky. Plody plavou na hladině, neboť v oplodí jsou vzduchové prostory. Ty se asi po týdnu naplní vodou a plod klesá ke dnu. Asi po dalším týdnu plod puká a obnažuje semeno. Semena někdy klíčí i přímo v klasu (viviparie).\n\nVodoklas obsahuje podobně jako četné jiné árónovité rostliny v pletivech rafidy šťavelanu vápenatého, které při požití syrové rostliny způsobují intenzivní podráždění sliznic úst a trávicího traktu, projevující se zejména pálením a otoky. Po delší tepelné úpravě se tento účinek ztrácí a rovněž mizí ostře pálivá chuť.\n\nRod \"Orontium\" je v rámci čeledi árónovité řazen do podčeledi \"Orontioideae\". Tato podčeleď obsahuje jen 3 rody, z dalších je to \"Lysichiton\" a \"Symplocarpus\". \"Orontioideae\" představují podle výsledků molekulárních studií bazální větev celé čeledi \"Araceae\".\n\nŠkrobnaté oddenky vodoklasu jsou po uvaření jedlé a sloužily severoamerickým Indiánům jako potrava. Po vysušení se také mlely na výživnou mouku. Rovněž vařená semena jsou jedlá a připomínají hrách. Po sklizni se zpravidla sušily. Konzumovali je nejen Indiáni ale i bílí osadníci.\n\nVodoklas je občas pěstován v mělkých nádržích jako zajímavě vyhlížející vlhkomilná rostlina. Vzhledem k tomu, že dobře drží v substrátu, může být pěstován i v prudčeji proudící vodě. Množí se buď výsevem semen nebo dělením oddenků.\n\n"}
{"id": "1338926", "url": "https://cs.wikipedia.org/wiki?curid=1338926", "title": "Račí potok (přítok Labe)", "text": "Račí potok (přítok Labe)\n\nRačí potok je potok v Ústeckém kraji v Česku. Je dlouhý 5,06 km, plocha povodí činí přibližně 10 km² a vlévá se do Labe jako levostranný přítok ve Vilsnic. V Centrální evidenci vodních toků je veden pod názvem Račí potok (ID toku 10220437).\n\nPramení půl kilometru severovýchodně od Javorského vrchu, v lučním údolí a v nadmořské výšce 520 metrů. Po překonání nedaleké zelené turistické stezky se zařezává do zalesněného hlubšího údolí. Pod ním, než potok dospěje do obce Stará Bohyně, ještě protne žlutou turistickou stezku. Za ní přijímá svůj největší přítok, následně ještě dva pravostranné menší a teče přes přírodní památku Bohyňská lada. Zhruba po kilometru vtéká do obce Malšovice a následně do Vilsnic, kde se v nadmořské výšce 125 metrů nad mořem vlévá do Labe jako jeho levostranný přítok. \n"}
{"id": "1338927", "url": "https://cs.wikipedia.org/wiki?curid=1338927", "title": "Josef Heřman", "text": "Josef Heřman\n\nJosef Heřman (11. července 1900 Mladá Boleslav - 17. října 1956 Hradec Králové) byl český akademický malíř, grafik, ilustrátor, karikaturista, malíř a keramik.\n\nNarodil se v rodině Karla Heřmana (1872–??), úředníka lihovaru a matky Františky, rozené Musilové.\n\nVystudoval Uměleckoprůmyslovou školu v Praze a Státní odbornou keramickou školu v Bechyni. V roce 1930 se v Hradci Králové oženil s Františkou Hullovou.\n\nZa okupace byl zapojen do protinacistického odboje. Za ilegální činnost byl v roce 1940 zatčen a vězněn v Hradci Králové, Drážďanech a v Litoměřicích, později v Golnowě a v Hamburku.\n\nByl levicově orientovaným umělcem. V roce 1954 byl např. oceněn uznáním v oboru malířství v soutěži o výzdobu Muzea Klementa Gottwalda v Praze.\n\nV užité grafice byl tvůrcem plakátů, věnoval se úpravě písma, návrhům knižních vazeb. Též se zabýval výstavnictvím a interiérovou tvorbou.\n\n\n"}
{"id": "1338928", "url": "https://cs.wikipedia.org/wiki?curid=1338928", "title": "750 (číslo)", "text": "750 (číslo)\n\nSedm set padesát je přirozené číslo, které se římskými číslicemi zapisuje DCCL a řeckými číslicemi ψν. Následuje po číslu sedm set čtyřicet devět a předchází číslu sedm set padesát jedna.\n\n750 je \n\n"}
{"id": "1338929", "url": "https://cs.wikipedia.org/wiki?curid=1338929", "title": "Železnogorsk-Ilimskij", "text": "Železnogorsk-Ilimskij\n\nŽeleznogorsk-Ilimskij () je město v Irkutské oblasti v Ruské federaci. Při sčítání lidu v roce 2010 měl přes šestadvacet tisíc obyvatel.\n\nŽeleznogorsk-Ilimskij leží na severozápadě Leno-angarské plošiny několik kilometrů východně od Ilimu, přítoku Angary. Od Irkutsku, správního střediska oblasti, je vzdálen přibližně 1200 kilometrů severně.\n\nPřes Železnogorsk-Ilimskij prochází Bajkalsko-amurská magistrála, jejíž zdejší stanice je na 555. kilometru od Tajšetu. Také zde vede silnice z Bratsku do Usť-Kutu.\n\nZaložení současného osídlení se datuje do roku 1948 a došlo k němu současně s počátkem těžby železné rudy ve zdejším dole.\n\nMěstem se Železnogorsk-Ilimskij stal v roce 1965.\n"}
{"id": "1338930", "url": "https://cs.wikipedia.org/wiki?curid=1338930", "title": "Leipzig Hauptbahnhof", "text": "Leipzig Hauptbahnhof\n\nLeipzig Hauptbahnhof je hlavní nádraží (hlavová stanice) v německém Lipsku. Plochou 83 460 m² je největším nádražím na světě co do rozlohy.\n\nMá 19 nadzemních nástupišť, která se nacházejí v šesti ocelových halách, vícepodlažní haly s mohutnými kamennými oblouky a 298 metrů dlouhé průčelí. V prosinci 2013 byla slavnostně otevřena dvě podzemní nástupiště (\"City-Tunnel Leipzig\"). Dopravní služby zajišťuje společnost DB Station&Service, dceřiná firma Deutsche Bahn. Jako jedno z dvaceti náleží do první kategorie německých nádraží a slouží rovněž jako nákupní centrum. Směřují sem vlaky Deutsche Bahn, S-Bahn Mitteldeutschland, Erfurter Bahn a Mitteldeutsche Regiobahn. V roce 2008 bylo na nádraží odbaveno v průměru 120 tisíc cestujících denně.\n\nZprovozněním železniční trati z Lipska do Drážďan v roce 1839, po kterém následovala o rok později spojení Lipska s Magdeburkem, s Hofem v roce 1842 a s Großkorbethou v roce 1856, se Lipsko stalo nejdůležitější železniční křižovatkou v Saském království.\n\nZpočátku vlaky odjížděly z vlastních oddělených terminálů jako Bayerischer Bahnhof, které leží jihovýchodně od centra. Počet obyvatel města trvale rostl, a to zejména po roce 1871, kdy bylo Německo sjednoceno. Oddělená nádraží se ukazovala komplikovanými a neefektivními. Roku 1895 byly saské železnice zestátněny pod zastřešením Královských saských státních drah (), zatímco jiné železniční společnosti (Magdeburg-Halberstadt, Berlín-Anhalt a Halle-Sorau-Guben) byly začleněny do Pruských státních drah (). Albert von Maybach již v roce 1875 navrhoval založení jednotné německé císařské železniční organizace, plány však selhaly pro odpor středoněmeckých států, především saské vlády. Výsledkem byly dvě společnosti, které v Lipsku soutěžily o trvale rostoucí objemy dopravy.\n\nNa koleji č. 24 uzavřené pro dopravu je vystaveno několik historických lokomotiv Deutsche Reichsbahn:\n\nNa hlavním lipském nádraží byly natáčeny některé filmy, k významnějším patří:\n"}
{"id": "1338935", "url": "https://cs.wikipedia.org/wiki?curid=1338935", "title": "D́", "text": "D́\n\nD́ (minuskule d́) je speciální písmeno latinky. Nazývá se D s čárkou. Vyskytuje se ve võruštině, avšak velmi zřídka a není součástí abecedy tohoto jazyka. Čte se jako palatalizované D (dʲ). Taktéž se vyskytuje v přepisu komijštiny a do roku 1939 i jakutštiny a taktéž v přepisu písma kharóšthí, kde ho značí znak 𐨜. V komijské cyrilici ho značí písmeno Ԃ a v jakutské cyrilici ho značilo písmeno Џ. V Unicode má majuskulní tvar kód U+0044U+0301 a minuskulní U+0064U+0301.\n"}
{"id": "1338941", "url": "https://cs.wikipedia.org/wiki?curid=1338941", "title": "Mistrovství světa bez rozdílu vah v judu 2017", "text": "Mistrovství světa bez rozdílu vah v judu 2017\n\nMistrovství světa bez rozdílu vah v judu proběhlo v Kongresovém paláci (Palais des Congrès) v Marrákéši, Maroko ve dnech 11. až 12. listopadu 2017.\n\n\nTurnaje se účastnili přední judisté těžké a polotěžké váhy, které doplňovali judisté z nižších vah. Státy mohly postavit maximálně 8 judistů – 4 muži a 4 ženy. Této možnosti využily mezi muži Rusko a Gruzie. Nejpočetnější výpravou byl tým Ruska s počtem 7 judistů (4 muži a 3 ženy). Celkem startovalo 40 mužů a 18 žen z 28 států. 13 států vyslalo jednoho zástupce.\n\nChyběly silné výběry Brazílie a Jižní Koreje, nepřijely silné judistky z Číny, Spojených státu nebo Spojeného království, mezi muži scházeli judisté z Ázerbájdžánu, Egypta nebo reprezentace Švédska, Polska.\n\nJudisté se utkávají mezi sebou v pavouku. Porazení čtvrtfinalisté postupují do oprav, ze kterou mohou postopit do boje o 3. místo. Klasifikovaní jsou judisté, kteří v turnaji vyhráli alespoň jeden zápas. V disciplíně bez rozdílu vah bylo rozlosování bez nasazování.\n\nV roce 2017 byla regulerní hrací doba pro muže i ženy 4 minuty. Při nerozhodném výsledku zápas pokračoval prodloužením do doby, kdy jeden z judistů/tek nebodoval.\n\n\"podrobně zde\"\n\n\n\n\n\nV kolonce, kde je uvedená \"výhra\" značí vítězství judisty na body (jedno a více wazari) po uplynutí regulérní hrací doby 4 minut. V případě vítězství na ippon je místo \"výhra\" uveden čas, kdy došlo k předčasnému ukončení zápasu. Pokud je čas delší jak 4 minuty, jde o prodloužení a uvádí se vždy čas ukončení zápasu. V prodloužení se zápas ukončuje jakoukoliv bodovanou technikou nebo udělením penalizace (šido). V případě diskvalifikace soupeře (hansokumake) je místo vítězné techniky uvedena zkratka \"yus\" (jusei-gači). V prodloužení zkratka \"yus\" značí ukočení zápasu penalizací.\n\nVítězné techniky jsou v kolonce značený mezinárodně zavedenými zkratkami — uči-mata (uma), tai-otoši (tos), tomoe-nage (tng) apod., u technik v boji na zemi je systém zjednodušen na držení (drž), páčení (páč), škrcení (škrc). Vítězná technika v boji na zemi je doplňena pouze v případě plnohodnotného boje na zemi (ne-waza).\n\nPoznámka k umístění: Judisté se v turnaji umístili pokud výhráli alespoň jeden zápas i v případě, že jim soupeř nenastoupil. Jinak mají v kolonce CP (celkové pořadí) uvedenou účast (úč.)\n\n\n"}
{"id": "1338942", "url": "https://cs.wikipedia.org/wiki?curid=1338942", "title": "Excalibur City", "text": "Excalibur City\n\nExcalibur City je obchodní a zábavní centrum v osadě Hatě spadající pod Chvalovice u Znojma poblíž česko-rakouských státních hranic. Nachází se zde obchody, restaurace, kasína, různé služby a lunapark „Merlinův dětský svět\". Poblíž se nachází stejnojmenné letiště.\n\nMimo jiné se zde nachází vyřazený, barevně přetřený letoun Iljušin Il-62 který létal mezi roky 1974 až 1981 pro Ministerstva vnitra ČSSR a mezi 1981 až 1991 pro ČSA, u dalších společnost 1991 až 1994. V roce 1998 sem byl přepraven a o rok později získal nynější nátěr a uvnitř vznikla restaurace. Jedná se o jediný „zachovalý\" typ Il-62 na území České republiky.\n\nVětšina budov byla postavena kolem roku 1998. Před Vánoci 2006 zde proběhl požár, který způsobil škodu přibližně 40 milionů korun. Zavinil ho Vietnamec, který předváděl svou pyrotechniku zákazníkům. Celkem 4,5 milionů lidí sem zavítalo v roce 2007. V roce 2008 byly otevřeny nové části zrekonstruované po požáru.\n\n"}
{"id": "1338946", "url": "https://cs.wikipedia.org/wiki?curid=1338946", "title": "Jevgenij Koreškov", "text": "Jevgenij Koreškov\n\nJevgenij Gennadijevič Koreškov (\"Евгений Геннадьевич Корешко́в\", * 11. března 1970 Öskemen) je bývalý kazašský lední hokejista. Byl centrem elitního útoku kazašské hokejové reprezentace, na jehož křídlech hráli jeho starší bratr Alexandr Koreškov a Konstantin Šafranov. Zúčastnil se čtyř mistrovství světa v ledním hokeji elitní divize (1998, 2004, 2005 a 2006) a dvou olympiád (1998 a 2006). Získal stříbrnou medaili na Asijských zimních hrách 2007. V roce 1994 vyhrál kanadské bodování mistrovství světa divize C.\n\n\nS Torpedem Usť-Kamenogorsk se stal mistrem Kazachstánu 1993 a 1994, s Metallurgem Magnitogorsk vyhrál ruskou ligu 1999 a 2001. V letech 1999 a 2000 vyhrál Evropskou hokejovou ligu. V roce 1997 obdržel ruskou Zlatou hokejku.\n\nHráčskou kariéru ukončil v roce 2007 a stal se trenérem, s magnitogorským juniorským týmem Stalnyje lisy vyhrál v roce 2010 Mládežnickou hokejovou ligu, vedl také Barys Astana a je asistentem trenéra kazašského národního týmu.\n\n"}
{"id": "1338949", "url": "https://cs.wikipedia.org/wiki?curid=1338949", "title": "Obrat (Benedikt)", "text": "Obrat (Benedikt)\n\nObrat je jednou ze 14 vesnic, které tvoří občinu Benedikt. V lednu 2017 žilo ve vesnici 84 obyvatel.\nSídlo se rozkládá na jižním okraji občiny Benedikt v údolí podél potoka Drvanja. Nachází se ve střední části vrchoviny Slovenske Gorice. Nadmořská výška území je zhruba od 235 do 290 m a celková rozloha je 1,54 km².\nPři severním okraji vesnice prochází silnice č.449, nazývaná Mariborská cesta.\n\nSousedními sídly jsou: na severu Benedikt, Sveti Trije Kralji v Slovenskih goricah a Trotkova, na východě Stara Gora a Osek, na jihu a jihozápadě Zgornje Verjane.\n"}
{"id": "1338953", "url": "https://cs.wikipedia.org/wiki?curid=1338953", "title": "Biblia pauperum", "text": "Biblia pauperum\n\nBiblia pauperum je latinský název pro Bibli chudých. Byly tak nazývány Bible, ve kterých převládaly obrázky nad písmem a byly určeny negramotným lidem (chudí duchem). Biblia pauperum jsou i takové typy Bible jako obrázková Bible (francouzsky: Biblia imagéé, anglicky: Biblia picta), Bible dějepravná (fr. Bible historiée) a mravoučná Bible (fr.: Bible moralisée), které byly rozšířeny zvláště ve středověké Francii.\n\n\n\n"}
{"id": "1338958", "url": "https://cs.wikipedia.org/wiki?curid=1338958", "title": "Praga N", "text": "Praga N\n\nPraga N byl těžký nákladní automobil vyráběný Automobilním oddělením První českomoravské továrny na stroje v Praze-Libni mezi lety 1915–1937. Vůz s užitečnou hmotností 5 až 6 tun byl opatřen čtyřválcovým zážehovým motorem a kardanovým hřídelem. Vyznačoval se robustností a spolehlivostí a stal se jedním z nejrozšířenějších nákladních vozů v předválečném Československu. Vzniklo kolem dvou tisíc vozů v řadě modifikací, včetně autobusů.\n\nPo úspěšném typu V připravil konstruktér ing. František Kec těžší vůz, nově vybavený kardanovým hřídelem. Poháněl jej čtyřválcový zážehový motor objemu 7478 cm³, s válci odlitými ve dvou blocích, který dával nejvyšší výkon 37 kW (50 k) při 1000 ot./min. Převodovka vybavená redukcí měla 8 stupňů vpřed a 2 vzad. Kola byla ocelolitinová s pryžovými obručemi. Vůz dostal označení Praga N (\"nákladní\"). Roku 1915 vznikly první dva kusy. Celkem bylo do konce války vyrobeno 120 vozů, dodávaných i s přívěsem Q jako tzv. autovlaky. Celková nosnost soupravy činila 10 tun.\n\nPo válce výroba vozu v nezměněné podobě pokračovala. Roku 1921 došlo ke zvýšení výkonu na 52 k. Větší modernizaci typ N prodělal roku 1924, kdy dostal nový motor se společným blokem válců. Motor o nižším zdvihovém objemu 6080 cm³ dával výkon 55 k při 1200 ot./min. Nově se začala montovat ocelová disková kola opatřená pneumatikami. Kvůli zvětšení rozchodu předních kol se přední disky montovaly prolisem dovnitř, což se stalo jedním z charakteristických znaků typu N. Převodovka měla nově 7+2 rychlostí ve dvou řadách, se společným přímým záběrem. Od roku 1925 se začalo vyrábět také provedení NO se sníženým rámem, určené pro stavbu autobusů a nízkých valníků. Od roku 1931 se vůz Praga N začal alternativně nabízet i se vznětovým motorem podle licence Deutz. Ten měl zdvihový objem 7063 cm³ a výkon 55 k. Tímto motorem bylo vybaveno asi 100 vozů. \n\nVůz se vyráběl až do roku 1937, kdy jej jako zastaralý nahradil nový typ Praga ND. Do této doby vzniklo přibližně dva tisíce vozů, které se staly nejrozšířenějším domácím těžkým nákladním automobilem v předválečném Československu. Jejich provedení zahrnovala valníky, sklápěče, autobusy, komunální a hasičské vozy a další. Praga N se vyznačovala jednoduchostí, robustností a spolehlivostí a získala lidová pojmenování \"Enka\" nebo \"Nezmar\". Řada těchto vozů sloužila v Československu až do počátku 60. let.\n\nVůz Praga N pohání řadový, vodou chlazený čtyřdobý zážehový čtyřválec s ventilovým rozvodem SV. Motor měl do roku 1923 válce odlité ve dvou blocích, od roku 1924 v jenom bloku. Blok válců má nesnímatelnou hlavu, proto je dno klikové skříně demontovatelné. Blok motoru i válce jsou litinové, karter je z křemíkoliníkové slitiny. Klikový hřídel spočívá ve třech kluzných ložiskách. Chladicí okruh je vybaven vodním čerpadlem. Karburátor původně vlastní Praga, později horizontální značky Zenith. Palivo dopravuje podtlakové čerpadlo. Motor je opatřen tlakovým mazáním ložisek zubovým čerpadlem a zapalováním pomocí magneta. Startování motoru je pomocí elektrického spouštěče nebo ruční klikou. Elektrická soustava pracuje s napětím 12 V, s baterií kapacity 60 Ah.\n\nPřevodovka je opatřena redukcí, celkový počet převodových stupňů je 7 vpřed a 2 vzad. Spojka je suchá lamelová, s azbestovým obložením. Točivý moment je veden na zadní kola pomocí kardanového hřídele uvnitř ocelové roury.\n\nParametry motorů vozu Praga N:\n\nZákladem podvozku je žebřinový rám, snýtovaný z lisovaných ocelových podélníků. Vpředu je na pomocném rámu uložen motor, za ním se nachází převodovka. Nápravy jsou tuhé, přední je kovaná z profilu I, zadní je dutá, vybavená uzávěrkou diferenciálu a horskou vzpěrou. Odpružení podélnými půleliptickými listovými péry. Na rámu pod plošinou karoserie se nachází palivová nádrž na 140 litrů. Nožní převodová brzda působí na kotouč za převodovkou, ruční brzda ovládá bubnové brzdy na zadních kolech. Přední kola jsou nebrzděná. Kola prvních výrobních sérií jsou ocelolitinová, opatřená plnopryžovým oráfováním, vzadu s dvojmontáží. Pozdější série (od roku 1924) mají ocelová disková kola s pneumatikami 40 x 8“ SS.\n\nRozvor: 4100–4200 mm\nRozchod kol vpředu/vzadu:1550 mm (pryžové obruče), později 1674/1700 mm (pneumatiky)\nSvětlá výška pod nápravami: 300 mm\n\nDélka: 6400 mm až 6700 mm\nŠířka: 2000 mm, později až 2300 mm\nVýška: 2420 mm (kabina)\n\nHmotnost podvozku: 3200–3400 kg\nPohotovostní hmotnost: 4500 kg (valník)\nUžitečná hmotnost: 5000 kg, později až 6000 kg\n\nNejvětší rychlost: 16 km/h (pryžové obruče), později 30–35 km/h (pneumatiky)\n\n"}
{"id": "1338963", "url": "https://cs.wikipedia.org/wiki?curid=1338963", "title": "Sigguup Nunaa", "text": "Sigguup Nunaa\n\nSigguup Nunaa (též Nunavik, ) je neobydlený poloostrov v kraji Avannaata v Grónsku. Má rozlohu asi 4486 km, takže se jedná o čtvrtý největší poloostrov v hlavní části Grónska (po poloostrově Nuussuaq, Jamesonově zemi a Blossevillově poloostrově). Název znamená \"země čenichů\".\n\nPoloostrov má asi 344 km dlouhé pobřeží. Rozděluje dva významné kulturní geografické regiony Grónska: Upernavické souostroví, do kterého může být také řazen, a oblast Uummannaq na jih od něj. Od poloostrova Innerit je oddělen fjordem Sullua, od nejjižnějšího ostrova Upernavického souostroví s názvem Qalipakoq ho odděluje průliv Tupersussat. Poloostrov je hornatý, částečně zaledněné jsou však pouze jeho nejsevernější části, a to ne přímo Grónským ledovcem. Nejvyšší vrchol se jmenuje Naajap Qaqqaa () a měří 1070 m, další hory a kopce na poloostrově se jmenují Tarqassoq (251 m), Iviangernat (331 m), Kuugaartorfik (355 m), Aputituut Qaqqaat (619 m) a Ippiup Qaqqaa (861 m). Na samotném poloostrově nejsou žádné (ani zaniklé) osady, nejbližší zaniklá osada je Kangaarsuk na poloostrově Innerit, nejbližší obydlené osady jsou Upernavik Kujalleq a Nuugaatsiaq, nejbližší města Upernavik a Uummannaq.\n"}
{"id": "1338967", "url": "https://cs.wikipedia.org/wiki?curid=1338967", "title": "Integrated Taxonomic Information System", "text": "Integrated Taxonomic Information System\n\nIntegrovaný taxonomický informační systém (Integrated Taxonomic Information System – ITIS) je americké partnerství federálních agentur určených k poskytování konzistentních a spolehlivých informací o taxonomii biologických druhů. Společnost ITIS vznikla v roce 1996 jako mezivládní skupina ve federální vládě USA, do které se zapojilo několik federálních agentur USA, a posléze se stala mezinárodním subjektem s účastí kanadských a mexických vládních agentur. Databáze systému čerpá z velké komunity taxonomických odborníků. Primární zaměstnanci sídlí v Smithsonian National Museum of Natural History a informační služby jsou poskytovány v US Geological Survey v Denveru. Hlavním zaměřením ITIS jsou severoamerické druhy, ovšem mnoho biologických skupin lze nalézt po celém světě, a společnost ITIS proto spolupracuje s dalšími mezinárodními agenturami, aby zlepšila své globální pokrytí. ITIS a jeho mezinárodní partner, Species 2000, spolupracují na každoročním vypracování Katalogu života (Catalogue of Life), kontrolního seznamu a indexu světových druhů. Cílem je zmapovat dosud objevené taxony (1,9 milionu druhů k roku 2017) do přehledné příručky.\n"}
{"id": "1338969", "url": "https://cs.wikipedia.org/wiki?curid=1338969", "title": "Doblougova cena", "text": "Doblougova cena\n\nDoblougova cena je literární cena udělovaná švédskou akademií. Cena je určena autorům švédské a norské fikce a za literárně historický výzkum. Peněžní výhra činí 2 × 200 000 švédských korun.\n\nV roce 1944 odkázal filantrop Birger Dobloug svůj majetek švédské akademii jako fond pro cenu.\n"}
{"id": "1338970", "url": "https://cs.wikipedia.org/wiki?curid=1338970", "title": "Yarra", "text": "Yarra\n\nYarra je řeka v australském spolkovém státě Victoria, dlouhá 242 km. Pramení v okrese Yarra Ranges Shire ve Velkém předělovém pohoří a teče západním směrem, protéká hlavním městem Victorie Melbourne a vlévá se do mořského zálivu Port Phillip. Název pochází z domorodého jazyka Bunwurrung, v němž „Yarro-Yarro“ znamená „stále tekoucí“; Yarra je napájena vodou z tajícího sněhu a jako jedna z mála australských řek nevysychá ani v období sucha. Její údolí je důležitou zemědělskou oblastí, na horním toku se nachází přehrada Upper Yarra Reservoir z roku 1957, zásobující aglomeraci Melbourne pitnou vodou.\n\nV roce 1835 odkoupil John Batman od místních Austrálců oblast při ústí Yarry do moře a založil zde město Melbourne. V době zlaté horečky byl tok řeky v okolí Warrandyte odkloněn kvůli těžbě zlata, růst velkoměsta si koncem 19. století vyžádal vysušení bažin v místech, kde se do Yarry vlévá řeka Maribyrnong. Kácení lesů v povodí řeky zvýšilo erozi půdy a řeka se stala pověstná svojí kalnou vodou, vážným problémem je také průmyslové znečištění. Místní ichtyofaunu tvoří \"Maccullochella peelii\", \"Acanthopagrus butcheri\", \"Macquaria australasica\" a introdukovaný okoun říční, konzumace jejich masa se však kvůli vysokému obsahu těžkých kovů nedoporučuje. Na řece leží rušné centrum města Melbourne, botanická zahrada Royal Botanic Gardens, Melbourne i Melbournský přístav, vede přes ni řada mostů, z nichž nejvýznamnější je West Gate Bridge. Yarra je splavná až k vodopádům Dights Falls, po jejím břehu vede cyklostezka, provozují se zde vodní sporty, každoročně v březnu se koná největší vodní festival v Austrálii Moomba.\n\n"}
{"id": "1338973", "url": "https://cs.wikipedia.org/wiki?curid=1338973", "title": "Marcela Melková", "text": "Marcela Melková\n\nMarcela Melková (* 24. ledna 1971 Velké Bílovice) je česká politička a zpěvačka, od října 2017 poslankyně Poslanecké sněmovny PČR, od roku 2016 zastupitelka Středočeského kraje, členka hnutí ANO 2011.\n\nAbsolvovala Střední pedagogickou školu v Kroměříži a následně vystudovala operní zpěv na Státní konzervatoři v Praze, je mezzosopranistka.\n\nPůsobila jako ředitelka Základní umělecké školy ve Velkých Bílovicích na Břeclavsku. Byla členkou sboru Státní opery Praha a od roku 2015 členkou Pražského filharmonického sboru. Věnovala se převážně koncertní činnosti a oratorní hudbě. Spolupracovala s hudebními tělesy i orchestry v České republice, Německu, Francii a Itálii. Od roku 2009 je jednatelkou a společnicí firmy \"MELIT PRAHA\".\n\nMarcela Melková má trvalé bydliště v obci Kamenice v okrese Praha-východ.\n\nJe členkou hnutí ANO 2011.\n\nV krajských volbách v roce 2016 byla za hnutí ANO 2011 zvolena zastupitelkou Středočeského kraje.\n\nVe volbách do Poslanecké sněmovny PČR v roce 2017 byla zvolena poslankyní za hnutí ANO 2011 ve Středočeském kraji, a to z osmého místa kandidátky.\n"}
{"id": "1338974", "url": "https://cs.wikipedia.org/wiki?curid=1338974", "title": "Eugen Strouhal", "text": "Eugen Strouhal\n\nEugen Strouhal (24. leden 1931, Praha – 20. říjen 2016, Praha), v běžném životě a v publikacích užíval jméno Evžen Strouhal, byl významný český antropolog, archeolog, lékař a muzejník, který přispěl k založení vědního oboru paleopatologie. Zabýval se především výzkumem starého Egypta. Působil v Československém egyptologickém ústavu Univerzity Karlovy (dnes Český egyptologický ústav), následně v Náprstkově muzeu asijských, afrických a amerických kultur, a později také na 1. lékařské fakultě Univerzity Karlovy v Praze. Hlásil se ke katolickému vyznání a prosazoval ekumenický přístup.\n\nEugen Strouhal se narodil v Praze do vědecké rodiny. Oba jeho rodiče byli lékaři. Dědeček, Vincenc Strouhal, patřil mezi kapacitu v oblasti experimentální fyziky, jeho biografii věnoval i jednu ze svých posledních knih \"Profesor Čeněk Strouhal, zakladatel české experimentální fyziky\". V roce 1956 vystudoval na Univerzitě Karlově v Praze Fakultu všeobecného lékařství a o tři roky později Filozoficko-historickou fakultu.\n\nOd roku 1956 do roku 1957 působil jako lékař ve Františkových Lázních. Následně roku 1957 nastoupil jako odborný asistent do Biologického ústavu Lékařské fakulty Univerzity Karlovy v Plzni, kde působil do roku 1960. Zde započala jeho pedagogická činnost, která zaznamenala u studentů velkou popularitu. Poté krátce působil na lůžkovém oddělení Výzkumného ústavu endokrinologickém v Praze-Motole. Od roku 1961 se stal členem Československého egyptologického ústavu Filozofické fakulty Univerzity Karlovy v Praze, kde působil do roku 1968. V těchto letech také učil antropologii a archeologii zahraniční studenty v angličtině a francouzštině na Univerzitě 17. listopadu.\n\nVzhledem k událostem Pražského jara roku 1968 byl pro udržení se na Karlově univerzitě nucen vstoupit do Komunistické strany Československé. To odmítl a rozhodl se pro zaměstnání v Náprstkově muzeu asijských, afrických a amerických kultur, kde mu bylo umožněno v započaté práci pokračovat. Zde působil jako kurátor sbírek od roku 1969 do roku 1992. Tam se zasloužil o pokračování expedic a o založení a uspořádání sbírkových fondů pravěku a starověku z oblasti Egypta. Na Karlovu univerzitu se jako pedagog vrátil po sametové revoluci v roce 1989. Začal vyučovat od roku 1990 na 1. lékařské fakultě v jejím Ústavu dějin lékařství a cizích jazyků, jehož byl od roku 1993 (v témže roce ukončil zaměstnání v Náprstkově muzeu) do roku 1998 přednostou a poté emeritním profesorem. Zasloužil se o znovuzrození tohoto ústavu, který během normalizace téměř zanikl.\n\nDo Náprstkova muzea převedl značnou část staroegyptských mumií. Roku 1971 uspořádal výstavu \"Staroegyptské mumie\", které zkoumal spolu s radiologem Lubošem Vyhnánkem. Na základě této spolupráce vznikla publikace \"Egyptian Mummies in Czechoslovak Collections\" vydaná v roce 1979, jež patřila mezi jedny nejuznávanějších tohoto typu. Díky popularitě u studentů se zasloužil o prosazení paleopatologie, jakožto individuální složky lékařského programu. Na Lékařské fakultě Univerzity Karlovy uspořádal několik konferencí, např. Konference o historii medicíny v roce 1996 a 12. sjezd Paleopatologické asociace v Praze a Plzni roku 1998.\n\nRoku 2004 se zotavil z vážné, život ohrožující nemoci. Následně se rozhodl odejít z Karlovy Univerzity, za zásluhy tomuto ústavu mu byl udělen titul emeritního profesora. Nepřestal se věnovat studiu a výzkumu paleopatologie.\n\nOd roku 1961 do roku 1965 se opakovaně zúčastňoval expedic do Núbie v rámci programu UNESCO, který usiloval o záchranu památek ohrožených vodami nově budované Vysoké Asuánské přehrady. Zde se podílel především na výzkumu pohřebišť z pozdně Římské a raně Byzantské doby u Wádí Kitny a Kalábši jih. Tyto expedice ho inspirovaly k uspořádání další série výzkumných výprav, které se konaly od roku 1965 do roku 1967, zkoumajících obyvatelstvo přesídlené z oblasti zaplavené Vysokou Asuánskou přehradou.\n\nÚčastnil se československého archeologického výzkumu v Abúsíru nedaleko Káhiry. V roce 1961, 1966 a 1968 pak přímo při odkrývání Ptahšepsesovy mastaby, která patří mezi největší nekrálovské hrobky Egypta 3. tisíciletí př. n. l. Expedic do Abúsíru se účastnil i po odchodu z Filozofické fakulty Univerzity Karlovy roku 2004. Spolupracoval rovněž s britsko-nizozemskou expedicí v severní Sakkáře a s rakouskou expedicí v núbijské Sajále.\n\nPatřil mezi největší vědecké kapacity tohoto oboru. Spoluzaložil Paleopatologickou asociaci (Detroit 1982). Zabýval se především doklady o nádorovém bujení a výzkumem tělesných pozůstatků historických osobností starověkého Egypta, především panovníků a členů jejich rodin.\n\n\n\n"}
{"id": "1338975", "url": "https://cs.wikipedia.org/wiki?curid=1338975", "title": "Zemětřesení v Kermánšáhu 2017", "text": "Zemětřesení v Kermánšáhu 2017\n\nZemětřesení v Kermánšáhu byl otřes, který zasáhl pozdě večer 12. listopadu 2017 Irák a Írán. United States Geological Survey (USGS) nejdříve uvedla, že se epicentrum otřesu nacházelo v Iráku, ale později uvedla, že v Íránu poblíž s hranicemi Iráku. Nejbližším městem byla Halabdža, vzdálená asi 32 km od epicentra. Hlavní město Iráku - Bagdád, byl vzdálen asi 220 km od epicentra. \n\nPodle modelu USGS mohlo zemětřesení pocítit 70 milionů lidí. Více než 200 000 lidí bylo v zóně, ve které bylo zemětřesení velmi silné. \n\nSíla otřesu byla 7,3 a hypocentrum se nacházelo v hloubce 23 km. Jednalo se tak o nejsilnější zaznamenané zemětřesení v historii Iráku, přestože se epicentrum nacházelo v Íránu. V Íránu je to nejsilnější zemětřesení od roku 2013 a nejsmrtelnější od roku 2003, kdy došlo k otřesu, který zabil více než 25 000 lidí.\n\nPoničeno je několik větších měst a stovky vesnic. Íránská média uvedla, že se při zemětřesení zřítilo zhruba 12 000 domů. Otřes byl tak silný, že ve městě Sarpol Zaháb byla zničena jediná nemocnice, která ve městě stála. Toto město bylo nejhůře zasaženým, jelikož zde zemřelo 280 lidí.\n\nPři zemětřesení zemřelo nejméně 630 lidí a více než 8000 dalších utrpělo zranění. 620 lidí zemřelo a více než 7000 se zranilo v Íránu. 10 mrtvých a stovky zraněných hlásí Irák. Kvůli vysokému počtu obětí je tento otřes nejhorším zemětřesením roku 2017. \n\nÍránský duchovní vůdce Sajjid Alí Chameneí kondoloval všem příbuzným obětí a vyzval úřady, aby pomohly těm, co byli zraněni či přišli o domov. Podle íránského Červeného půlměsíce přišlo kolem 70 000 lidí o domov. V Kermánšáhu byl vyhlášen třídenní smutek za oběti zemětřesení.\n\n12. prosince 2017 došlo k dotřesu, který měl sílu 5,4. Při otřesu utrpělo 50 lidí zranění. \n\nSeznam zemětřesení v roce 2017\n"}
{"id": "1338976", "url": "https://cs.wikipedia.org/wiki?curid=1338976", "title": "Ignacia del Espíritu Santo", "text": "Ignacia del Espíritu Santo\n\nCt. Ignacia del Espíritu Santo RVM (1. února 1663 Manila - 10. září 1748 Manila) byla filipínská řeholnice čínského původu, zakladatelka a první představená Kongregace zbožných sester Panny Marie, kterážto byla první kongregací přijímající adeptky filipínského původu. Papež Benedikt XVI. ji v roce 2007 prohlásil ctihodnou.\n\n"}
{"id": "1338977", "url": "https://cs.wikipedia.org/wiki?curid=1338977", "title": "Děkanát Toszek", "text": "Děkanát Toszek\n\nDěkanát Toszek je jedním z 18 katolických děkanátů diecéze gliwické v Polsku. Pod jeho administraci patří 9 farností.\n\n\nArchiprezbiterát Toszek byl ve středověku jedním dvanácti, na které se dělil z archidiakonát Opolský (diecéze Vratislavská). \n\n \n"}
{"id": "1338987", "url": "https://cs.wikipedia.org/wiki?curid=1338987", "title": "Luna 25", "text": "Luna 25\n\nLuna 25 (dřívější název Luna-Glob) je plánovaná automatická sonda ruského lunárního programu. První ruská lunární sonda, vyrobená v NPO Lavočkina. Jménem odkazuje na dřívější program Luna. Úkolem sondy bude vyzkoušení technologie přistání na jižním pólu Měsíce a průzkum měsíčního povrchu.\n\nPrvní plány přišly v roce 1998 s dvěma designy sondy. Projekt byl obnoven v roce 2011. Sonda Luna 25 měla podle původních plánu odstartovat již v roce 2016, ale kvůli nedostatku financí byl let odložen na rok 2019. I tento termín však byl posunut, protože se objevily problémy s inerciální měřící jednotkou (BIB) od společnosti NPO Lavočkina. Jednotka BIB je potřebná k zajištění řízení dráhy mezi Zemí a Měsícem. Dalším řešením je v podstatě shodný sytém BIUS-L, vyvinutý moskevským NPT AP. Tento systém by však bude připravený nejdříve k únoru 2020. Start je nyní plánován na rok 2021.\n\nLuna 25 je přistávací sonda na Měsíc, jejíž primárním úkolem je vyzkoušet přistávací techniku, ponese však také 30 kg vědeckých nástrojů, včetně robotického ramena pro vzorky půdy a případně vrtací nástroj.\n\n\n"}
{"id": "1338989", "url": "https://cs.wikipedia.org/wiki?curid=1338989", "title": "Jean Hersholt", "text": "Jean Hersholt\n\nJean Hersholt (12. července 1886 Kodaň – 2. června 1956 Los Angeles) byl dánský herec a manažer, který se usadil ve Spojených státech amerických. Hrál jak ve filmech, tak v rozhlasových pořadech. Proslavil se především rozhlasovým pořadem \"Dr. Christian\" a úlohou dědečka Shirley Temple ve snímku Heidi. Dvakrát získal čestné filmové ocenění Oscar.\n\nZemřel na rakovinu a pohřben je na hřbitově v parku Forest Lawn v Glendale.\n"}
{"id": "1338990", "url": "https://cs.wikipedia.org/wiki?curid=1338990", "title": "Tomáš Karel", "text": "Tomáš Karel\n\nTomáš Karel (* 8. března 1989, Pelhřimov) je český kickboxer, vysokoškolský pedagog, spolumajitel bezpečnostní agentury a kaskadér.\n\nS bojovými sporty začal ve svých pěti letech. Postupně se přes Wu-Shu (shaolin kung-fu) dostal ke kickboxu (point-fighting, light contact, full-contact) v němž jako aktivní sportovec působí doposud. Od roku 2006 je členem státní reprezentace v kickboxu. V průběhu své sportovní kariéry se stal několikanásobným mistrem světa v disciplínách kickboxu, karate a kung-fu. Po absolvování všeobecného gymnázia v Pelhřimově pokračoval ve studiu na oboru Statistické metody v ekonomii na Vysoké škole ekonomické v Praze, kde následně navázal studiem doktorského programu v oboru statistika se zaměřením na Bayesovské ekonometrické modelování, konkrétně na predikci vývoje makroekonomických agregátů pomocí bayesovských vícerozměrných autoregresních modelů. Na katedře statistiky a pravděpodobnosti Vysoké školy ekomomické vyučuje kurz Bayesovské statistiky. Od roku 2015 přednáší statistiku na stavební fakultě ČVUT v Praze. V roce 2011 spoluzaložil bezpečnostní agenturu 2SAFE4U s.r.o zabývající se zajištěním fyzické ostrahy. V roce 2008 obdržel cenu města Pelhřimova. Od roku 2016 je kaskadérem ve společnosti FILMKA. Jako kaskadér se podílel se na natáčení filmů Medieval (Jan Žižka), Ironbark, Allmen 3, Whiskey Cavalier, Knightfall 2, Lore, Patriot, Jan Palach, Špindl, Veterán a dalších\n\n\n"}
{"id": "1338991", "url": "https://cs.wikipedia.org/wiki?curid=1338991", "title": "Bitva u Brunanburhu", "text": "Bitva u Brunanburhu\n\nBitva u Brunanburhu byla vybojovaná roku 937 mezi silami anglického krále Ethelstana a spojenými silami Olafa Godfridsona, krále Dublinu, Konstantina II., krále Alby, a Owena, krále Strathclyde. Bitva byla reakcí na anglickou invazi do Skotska, započatou v roce 934 pravděpodobně po porušení mírové smlouvy ze strany Konstantina II.. Olafovy síly se v srpnu přepravily z Irska a spojily se se silami spojenců postupujících na anglické území ze severu. K rozhodujícímu střetnutí došlo v měsíci říjnu a skončilo vítězstvím anglického krále, který tak upevnil jednotu anglického království. Místo bitvy není přesně známo.\n"}
{"id": "1338997", "url": "https://cs.wikipedia.org/wiki?curid=1338997", "title": "Ivan Vrábel", "text": "Ivan Vrábel\n\nIvan Vrábel (* 21. dubna 1955) je bývalý slovenský fotbalista, útočník.\n\nV československé lize hrál za ZVL Žilina. Nastoupil ve 2 ligových utkáních a dal 2 ligové góly. V nižších soutěžích hrál i za Gumárne 1. mája Púchov.\n\n"}
{"id": "1339000", "url": "https://cs.wikipedia.org/wiki?curid=1339000", "title": "Wendelin Foerster", "text": "Wendelin Foerster\n\nWendelin Foerster či Wendelin Förster (10. února 1844 Vlčice – 18. května 1915 Bonn) byl rakouský filolog, romanista, odborník zejména na starou francouzštinu a dílo Chrétiena de Troyes. Narodil se v Česku, v obci Vlčice v dnešním okrese Jeseník. Filologii vystudoval na univerzitě ve Vídni, doktorát získal roku 1872. Byl žákem Johannese Vahlena. Po studijní cestě do Paříže získal ve Vídni habilitaci a v roce 1874 se stal profesorem na pražské univerzitě. O dva roky později byl jmenován řádným profesorem na univerzitě v Bonnu jako nástupce Friedricha Christiana Dieze. V Bonnu i zemřel. Jedním z jeho pozoruhodných úspěchů bylo definitivní potvrzení bretaňského původu artušovské legendy.\n"}
{"id": "1339002", "url": "https://cs.wikipedia.org/wiki?curid=1339002", "title": "Bucquoy", "text": "Bucquoy\n\nBucquoy je francouzská obec v departementu Pas-de-Calais v regionu Hauts-de-France. V roce 2014 zde žilo 1 512 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Ablainzevelle, Achiet-le-Petit, Ayette, Douchy-lès-Ayette, Foncquevillers, Gommecourt, Hannescamps, Hébuterne, Miraumont (Somme), Monchy-au-Bois a Puisieux.\n\n\"Počet obyvatel\"\n\n\n"}
{"id": "1339004", "url": "https://cs.wikipedia.org/wiki?curid=1339004", "title": "Tomkovo náměstí", "text": "Tomkovo náměstí\n\nTomkovo náměstí je náměstí v Brně nacházející se v městské části Brno-sever na katastrálním území Husovice mezi ulicemi Provazníkova, Cacovická, Valchařská a Kaloudova.\n\nV roce 1895 bylo náměstí pojmenováno jako Kárného náměstí, \"Kárnýplatz\", na památku Václava Kárného, husovického rychtáře z konce 18. století. Od roku 1922 neslo náměstí jméno po Aloisi Jiráskovi, Jiráskovo náměstí. V květnu 1942 bylo přejmenováno na Altdorfplatz, česky \"Stará náves\". Své nynější jméno získalo náměstí v roce 1946, kdy bylo pojmenováno podle husovického sokolského činitele a štábního kapitána československé armády Norberta Tomka, který byl v roce 1942 kvůli účasti na sokolském odboji umučen nacisty v koncentračním táboře.\n\n\n"}
{"id": "1339006", "url": "https://cs.wikipedia.org/wiki?curid=1339006", "title": "Rafael Soběhrd Mnišovský", "text": "Rafael Soběhrd Mnišovský\n\nRafael Soběhrd Mnišovský, eventuálně Mišovský (1580 – 21. listopadu 1644), byl český právník a spisovatel, jeden z potenciálních autorů Voynichova rukopisu.\n\nNarodil se v Horšovském Týně. Studoval v Praze u jezuitů, kde se seznámil s česko-polským autorem Bartolomějem Paprockým z Hlahol. Jeho \"Diadochus\" přeložil do češtiny. Poté studoval v Paříži a v Římě, kde získal titul doktora veškerých práv. Následně se stal sekretářem kardinála Khlesla, později vychovatelem syna Ferdinanda II. (pozdějšího císaře Ferdinanda III.), kterého naučil velmi dobře česky. V době českého stavovského povstání se postavil na stranu císaře, což mu po porážce povstání roku 1621 vyneslo uvedení do šlechtického stavu a zisk přídomku \"ze Sebuzína a Herštejna\" ke jménu. Poté působil jako jeden z hlavních rekatolizátorů, za což získal darem od císaře mnoho pozemků původně patřících popraveným či uprchlým protestantům. Byl jmenován sekretářem při české dvorské kanceláři, královským prokurátorem a roku 1640 místokomořím při zemských deskách. Zemřel v Praze.\n\nPsal též básně a k jeho koníčkům patřila kryptografie. Byl též blízkým přítelem učence Jana Marka Marciho z Kronlandu a právě jemu měl Mnišovský prozradit detaily o Voynichově rukopisu. Marci v dopise, který byl nalezen spolu s rukopisem, uvádí, že mu Mnišovský sdělil, že rukopis zakoupil za 600 zlatých císař Rudolf II., ale v chaosu stavovského povstání se z rudolfinských sbírek ztratil. Mnišovský bývá někdy z tohoto důvodu označován za možného autora rukopisu, tedy toho, kdo díky své zálibě v kryptografii dílo vytvořil a jako starobylé a tajuplné ho za vysokou sumu nabídl císaři Rudolfovi, díky čemu také znal detaily o osudu rukopisu, o jehož existenci v Rudolfových sbírkách jinak nejsou informace z jiných zdrojů. Další indicií je, že roku 1618 Mnišovský prý Marcimu řekl, že vytvořil nerozluštitelnou šifru. Je možné, že Voynichův rukopis měl být její ukázkou. \n"}
{"id": "1339011", "url": "https://cs.wikipedia.org/wiki?curid=1339011", "title": "Konstantinka", "text": "Konstantinka\n\nKonstantinka je zaniklá usedlost v Praze-Vinohradech, která se nacházela v jihovýchodní části Náměstí Míru při ulici Francouzská.\n\nVinice v těchto místech je doložena již v 15. století. Tehdy ji měl v držení novoměstský měšťan Duchek Košík. K usedlosti náležely polnosti o výměře 18 strychů, budovy a stáje. Konce 18. století byla usedlost v majetku měšťanky Barbory Jedličková, ovdovělé Troníčkové.\n\nDvůr koupil na přelomu 18. a 19. století baron Wimmer a po jeho smrti jej získala rodina Kuchynkova. Ladislav Kuchynka v usedlosti zřídil roku 1878 hostinec nazvaný po něm „Kuchynka“.\n\nPozemky usedlosti byly po roce 1880 rozparcelovány jako stavební a usedlost zbořena.\n\n\n"}
{"id": "1339013", "url": "https://cs.wikipedia.org/wiki?curid=1339013", "title": "Michael O'Brien", "text": "Michael O'Brien\n\nMichael D. O'Brien (* 1948) je kanadský římskokatolický spisovatel a malíř, který proslul především sérií románů ze současnosti o karmelitánském knězi, otci Eliášovi a jeho zápase se ztělesněním antikrista. Jeho apokalypticky laděné duchovní thrillery byly přeloženy do chorvatštiny, francouzštiny, němčiny, italštiny, polštiny, španělštiny, švédštiny, litevštiny a do češtiny.\n\n\n\n"}
{"id": "1339014", "url": "https://cs.wikipedia.org/wiki?curid=1339014", "title": "Julia Perez", "text": "Julia Perez\n\nYuli Rachmawati (* 15. července 1980, Jakarta, Indonésie - 10. června 2017) byla oblíbená indonéská zpěvačka, herečka a modelka. Její umělecké jméno bylo Julia Perez nebo Jupe. Jako interpretka žánru dangdut byla velmi ostře kritizována za otevřenou a přílišnou sexualitu. V roce 2017 zemřela na \nrakovinu děložního hrdla.\n\n\n"}
{"id": "1339015", "url": "https://cs.wikipedia.org/wiki?curid=1339015", "title": "Johann Nicolaus Bach", "text": "Johann Nicolaus Bach\n\nJohann Nicolaus Bach (10. října 1669 Eisenach Německo – 4. listopadu 1753 Jena, Německo) byl německý varhaník a hudební skladatel. Člen hudební rodiny Bachů.\n\nJohann Nicolaus Bach byl nejstarším synem Johanna Christopha Bacha. Byl rovněž strýcem první ženy Johanna Sebastiana Bacha Marie Barbary Bachové. Základní hudební vzdělání získal u svého otce a v roce 1690 vstoupil na Universitu v Jeně, kde studoval u J. N. Knüpfera, syna Tomášského kantora Sebastiana Knüpfera. Vykonal studijní cestu do Itálie a po návratu v roce 1694 vystřídal svého učitele ve funkci varhaníka v městském kostele sv. Michala v Jeně. Univerzitní úřady se však zdráhaly připustit, aby působil navíc jako varhaník universitního kostela Kollegienkirche jako jeho předchůdce. Teprve v roce 1719 se stal varhaníkem v obou chrámech. V obou chrámech pak působil až do svých osmdesáti let.\n\nKromě toho, že byl varhaníkem, vedoucím univerzitního Collegia musicum a skladatelem, zabýval se rovněž stavbou hudebních nástrojů. Je považován za vynálezce loutnového klavíru. Jako odborník na varhany řídil v letech 1704–1706 rekonstrukci varhan v Kollegienkirche.\n\nZemřel 4. listopadu 1753 v Jeně ve věku 84 let.\n\nDochovalo se jen několik skladeb Johanna Nicolause Bacha:\n\n\n"}
{"id": "1339021", "url": "https://cs.wikipedia.org/wiki?curid=1339021", "title": "Michalok", "text": "Michalok\n\nMichalok je obec na Slovensku v okrese Vranov nad Topľou v Prešovském kraji na úpatí Ondavské vrchoviny.\n\nPrvní písemná zmínka o obci je z roku 1363. V obci je evangelický kostel a římskokatolický kostel Neposkvrněného početí Panny Marie ze začátku 18. století.\n\n"}
{"id": "1339022", "url": "https://cs.wikipedia.org/wiki?curid=1339022", "title": "Petr Nikolajevič Krasnov", "text": "Petr Nikolajevič Krasnov\n\nPetr Nikolajavič Krasnov (; Petrohrad – 17. ledna 1947 Moskva) byl doněcký historik a úředník, později generál Ruské armády a spisovatel. \n\nJeho otcem byl generálporučík Nikolaj Krasnov a dědečkem generál Ivan Krasnov. Sloužil v Atamanském regimentu osobní stráže. Po roce 1917 bojoval proti bolševikům jako bělogvardějský velitel brigády kozáků, byl poražen a zajat. Pod podmínkou slibu, že nebude bojovat proti bolševikům, byl propuštěn.\n\nPozději uprchl do Německa, kde vydal několik literárních děl. Za druhé světové války se s wehrmachtem snažil o obnovení oddílů doněckých kozáků a v roce 1945 byl vydán Brity do Sovětského svazu, kde byl odsouzen k smrti za účast v německé nacistické armádě a v roce 1947 byl oběšen.\n\nV Krasnovových oddílech bojovali i jeho syn a vnuk. Syn zahynul v gulagu, vnuk Nikolaj gulag přežil a dostal se na Západ, kde vydal knihu \"Nezapomenutelné\" obsahující vzpomínky na lágr, plné patriotismu a útoků na komunisty a na západní demokracii.\n\n\n"}
{"id": "1339028", "url": "https://cs.wikipedia.org/wiki?curid=1339028", "title": "Carbounion Bohemia", "text": "Carbounion Bohemia\n\nCARBOUNION BOHEMIA, spol. s r. o. je česká energetická společnost patřící do skupiny Carbounion. Obchoduje s elektřinou, plynem a hnědým i černým uhlím. Jejím vlastníkem je podnikatel Petr Paukner. Zpočátku společnost obchodovala s pevnými palivy (uhlí) a zabývala se poradenstvím v energetice. Postupně portfolio svých služeb rozšířila o dodávky elektřiny a zemního plynu a dnes je jedním z největších ryze českých soukromých subjektů v oboru energetiky. Sídlo společnosti se nachází v Praze, skupina Carbounion ale obchodně působí v rámci celé střední Evropy.\n\nSpolečnost Carbounion Bohemia založil roku 1998 Ing. Petr Paukner, Ph.D. Základní aktivitou firmy se od začátku stal dovoz a vývoz hnědého uhlí, po roce 2000 rozšířila své aktivity také na trh s elektřinou. Společnost má v této oblasti vazby na dodávky uhlí a protiodběry elektrické energie u řady českých tepláren.\nV roce 2001 byla vytvořena společnost Coal Energy, a.s., jejímiž akcionáři se kromě Carbounion Bohemia staly také společnosti ČEZ, a.s., Severočeské doly a.s., Sokolovská uhelná, a.s. a Mostecká uhelná společnost, a.s.\nV roce 2013 dosáhla společnost Carbounion Bohemia do té doby nejvyšší zisk před zdaněním okolo 550 milionů Kč při obratu přesahujícím 10 miliard Kč. V roce 2016 byl konsolidovaný obrat společnosti 9,5 miliardy korun. Vlastní jmění činí miliardu a půl. Dnes Carbounion pokrývá celý palivo-energetický trh. Energii dodává do domácnostem i B2B partnerům jako E.ON, ČEZ, PRE nebo Slovenské elektrárny. Společnost je považována za jednoho z nejúspěšnějších a největších nezávislých obchodníků s elektřinou.\n\nPetr Paukner je jedním z největších českých obchodníků na trhu s uhlím. Vystudoval zahraniční obchod na Vysoké škole ekonomické v Praze, později byl generálním ředitelem a předsedou představenstva obchodní společnosti Metalimex nebo ředitelem společnosti Coal Energy. Ta patřila v první dekádě 21. století mezi největší obchodníky s elektřinou v ČR. V roce 1998 založil Petr Paukner společnost Carbounion Bohemia, kde je jediným vlastníkem a zároveň jednatelem. V roce 2013 se stal většinovým majitel fotbalového klubu FK Dukla Praha.\n\nSpolečnost Carbounion se zabývá obchodem s energiemi v Česku, na Slovensku a také v Německu, Rakousku, Maďarsku, Slovinsku, Chorvatsku nebo Polsku.\nKromě Carbounion Bohemia,spol. s r. o. patří do skupiny Carbounion tyto subjekty:\n\nSkupina svými aktivy pokrývá svými aktivitami celý palivo-energetický řetězec, počínaje obchodem s černým uhlím a hnědým uhlím a jeho zpracováním až po dodávky elektrické energie. (11)\nK největším obchodním partnerům patří například společnosti E.ON Energie, ČEZ, a.s., a.s., Pražská energetika, a.s., Slovenské elektrárne, a.s., Severočeské doly a.s., Sokolovská uhelná a mnohé další subjekty.\n\nV roce 2017 byl tarif Carbounion Standard od Carbounion Bohemia vyhodnocen nezávislým magazínem dTest jako 2. nejvýhodnější ve srovnání všech českých dodavatelů elektřiny v sazbě D25d.\n\nSpolečnost Carbounion se angažuje v oblasti sponzoringu. Podporuje zdravotnický nadační fond IBD – Comfort nebo Společnost pro gastrointestinální onkologii ČLS JEP. Je také generálním partnerem fotbalového klubu FK DUKLA Praha.\n"}
{"id": "1339030", "url": "https://cs.wikipedia.org/wiki?curid=1339030", "title": "Kasper", "text": "Kasper\n\nKasper je dánská varianta jména Kašpar:\n\n\nJméno Kasper se také používá jako příjmení.\n"}
{"id": "1339045", "url": "https://cs.wikipedia.org/wiki?curid=1339045", "title": "Bobrovec", "text": "Bobrovec\n\nBobrovec může znamenat:\n"}
{"id": "1339053", "url": "https://cs.wikipedia.org/wiki?curid=1339053", "title": "Andrej Grigorjevič Škuro", "text": "Andrej Grigorjevič Škuro\n\nAndrej Grigorijevič Škuro (rusky \"Андрей Григорьевич Шкуро\", ukrajinsky \"Андрій Григорович Шкуро\"; Paškovskaja – 16. ledna 1947 Moskva) byl v 1. světové válce velitel partyzánského oddílu, takzvané Vlčí sotně v občanské válce. V roce 1919 se účastnil pogromu, při kterém zemřelo 20 000 židů. Následně uprchl do Francie a žil také v Srbsku.\n\nNásledně v období 2. světové války se stal velitelem tzv. zálohy kozáckých vojsk při hlavním štábu jednotek SS a bojoval v Jugoslávii proti partyzánům. V roce 1945 byl Škuro zadržen britskou armádou v Rakousku a předán Sovětskému svazu v rámci operace Keelhaul. Nejvyšší soud SSSR odsoudil Škura k smrti a 17. ledna 1947 byl spolu s Petrem Nikolajevičem Krasnovovem popraven.\n"}
{"id": "1339062", "url": "https://cs.wikipedia.org/wiki?curid=1339062", "title": "Horní náměstí (Přerov)", "text": "Horní náměstí (Přerov)\n\nHorní náměstí je přerovské náměstí nacházející se v městské části Přerov I-Město uprostřed historického centra města. Na náměstí, které je od roku 1992 součástí městské památkové zóny, se nachází přerovský zámek, ve které sídlí muzeum Komenského. Řada zdejších renesančních domů s podloubími je památkově chráněných. Uprostřed Horního náměstí se nachází pomník přerovského rodáka, Jana Blahoslava a na jižním konci náměstí stojí socha sv. Rocha. Při ústí Horního náměstí směrem k Žerotínovu náměstí se nachází kaple svatého Jiří.\n\nOd roku 1992 je Horní náměstí spolu se zbytkem historického centra města zapsáno jako městská památková zóna.\n\n\n"}
{"id": "1339069", "url": "https://cs.wikipedia.org/wiki?curid=1339069", "title": "Protáhnutí pod kýlem", "text": "Protáhnutí pod kýlem\n\nProtáhnutí pod kýlem byl druh námořního trestu zpravidla s fatálním koncem. Dotyčný byl opakovaně pomocí kladky protažený pod lodí. Drsný povrch lodního boku a dna mu sedřel kůži, v horším případě utonul.\n\nProvedení trestu je zobrazeno již na řecké váze ze zhruba 5. století př. n. l. Používal se v nizozemském námořnictvu, pravděpodobně již od středověku. Je zmíněn v \"Discourse\" kapitána Botelera ze 17. století, podle kterého mohlo být trest proveden vícekrát za sebou. Dále se o něm píše v námořní encyklopedii Williama Falconera z 18. století.\n\n"}
{"id": "1339076", "url": "https://cs.wikipedia.org/wiki?curid=1339076", "title": "Juráňova dolina", "text": "Juráňova dolina\n\nJuráňova dolina ( ) se nachází v severní části Západních Tater. Leží na území Slovenska a nachází se v katastrálním území obce Vitanová v okrese Tvrdošín v Žilinském kraji. Je největší větví Tiché doliny.\n\nNa západě ji odděluje hřeben vycházející z Jamboru k Umrlé a Ježovému vrchu od Bobrovecké doliny. Na východě a severovýchodě se za hřebenem z Veľké Furkasky k vrchu Čaplovce nacházejí menší větve Tiché doliny Čaplovka a Furkaska. Na východě končí dolina hraničním hřebenem s Juráňovým sedlem, které ji odděluje od polské Doliny Chochołowske.\n\nProtéká jí potok Juráňov potok, na kterém se nachází Vodopád Juráňovho potoka\n\nDolní částí doliny prochází červeně značený turistický chodník, která ji přes sedlo Umrlá spojuje s Bobroveckou dolinou. Z ní odbočuje v ústí doliny žlutě značený turistický chodník, který ji po vrstevnici spojuje rovněž s Bobroveckou dolinou. turistická značka ze sedla Umrlá horní částí doliny až do Juráňova sedla na hraničním hřebeni byla v roce 2008 zrušena.\n\nDolina je pokrytá stejnojmennou národní přírodní rezervací od rozcestí žluté a červené turistické značky na jih.\n\n"}
{"id": "1339085", "url": "https://cs.wikipedia.org/wiki?curid=1339085", "title": "Starý mohanský most", "text": "Starý mohanský most\n\nStarý mohanský most, německy Alte Mainbrücke, je kamenný most přes řeku Mohan v bavorském městě Würzburg. Most o osmi obloucích s pilíři ozdobenými barokními sochami spojuje staré město na pravém břehu řeky s protější pevností Marienberg.\n\nNa tomto místě stál původně románský most postavený kolem roku 1120, který byl ve středověku opakovaně poničen povodněmi. Na konci 15. století byl proto nahrazen novým mostem s vápencovými pilíři a dřevěnou mostovkou. Přestavba mostu na kamenný obloukový byla dokončena až roku 1703.\nVýzdoba mostu kamennými sochami byla provedena ve dvacátých a třicátých letech 18. století z iniciativy würzburských knížat-biskupů, tedy několik let po dokončení podobné sochařské výzdoby Karlova mostu v Praze. Na obě strany pilířů mostu bylo osazeno celkem dvanáct soch představující křesťanské svaté a politické osobnosti.\n\nAž do roku 1886 byl Starý mohanský most jediným mostem přes řeku ve městě. Část mostu byla 2. dubna 1945 německými jednotkami vyhozena do vzduchu a most v poválečných letech znovu opraven.\n"}
{"id": "1339086", "url": "https://cs.wikipedia.org/wiki?curid=1339086", "title": "Slavjanský rajón", "text": "Slavjanský rajón\n\nSlavjanský rajón ( ) je jedním z rajónů Krasnodarského kraje v Rusku. Jeho administrativním centrem je město Slavjansk na Kubani. V roce 2017 zde žilo 132 468 obyvatel.\n\nRajón leží na západě Krasnodarského kraje u pobřeží Azovského moře. Jeho rozloha je 2 199 km². Skládá se z 15 samosprávných obecních obvodů, z toho je jeden městský a 14 vesnických.\n\nSousední rajóny:\n"}
{"id": "1339088", "url": "https://cs.wikipedia.org/wiki?curid=1339088", "title": "Racek Doubravský z Doubravy", "text": "Racek Doubravský z Doubravy\n\nRacek Doubravský z Doubravy, též Roderich Dubravius (asi 1470 – 3. srpna 1547) byl český právník a latinsky píšící spisovatel, představitel humanismu, autor známé polemiky s Martinem Lutherem a latinského překladu českého zřízení zemského.\n\nVzdělání získal v Německu a Itálii, zejména v Bologni, kde byl žákem řečníka Jana Garzona. V Bologni se podle všeho stal doktorem veškerých práv. Byl blízkým přítelem Bohuslava Hasištejnského z Lobkovic. Své dílo \"De componendis epistolis\" přímo Hasištejnskému věnoval. Ten zase napsal zvláštní oslavnou báseň na Doubravského latinskou skladbu o mytické hrdince Vlastě (\"Vlastae Bohemicae historia\") a rovněž ji přeložil do češtiny. Roku 1525 vydal svou polemiku s Lutherovým učením pod názvem \"Annotationes in epistolam D. Pauli ad Galatas\". Jde o polemiku s Lutherovým spisem \"De instituendis ministris\", a to sice z katolických pozic, ale jde spíše o polemiku právní než teologickou. Nejslavnějším jeho dílem se však stal jeho latinský překlad prvního českého zřízení zemského, které bylo vydáno roku 1500. Právě tento překlad, nazvaný \"Constitutiones terrae,\" byl roku 1527 předán nově zvolenému králi Ferdinandovi I. jako dar vítající ho v Čechách. Jeho dalšími významnými díly jsou \"Libellus de componendis epistulis\" (\"Knížka o skládání dopisů\", 1501) a \"Libellus grammatice Nicolai Perotti\". Doubravský zemřel v Praze a byl pochován v kostele sv. Jakuba.\n"}
{"id": "1339089", "url": "https://cs.wikipedia.org/wiki?curid=1339089", "title": "Mistrovství Československa silničních motocyklů 1966", "text": "Mistrovství Československa silničních motocyklů 1966\n\nMistrovství Československa silničních motocyklů 1966 se konalo v objemových třídách do 125, 175, 250 a 350 cm³. \n\n\n\n\n\n\n\n\n\n\n\n"}
{"id": "1339097", "url": "https://cs.wikipedia.org/wiki?curid=1339097", "title": "Mahdí Malikí", "text": "Mahdí Malikí\n\nMahdí Malikí (* 1. ledna 1988 Salé, Maroko) je marocký zápasník–judista.\n\nNa mezinárodní judistické scéně se pohybuje od roku 2008. V roce 2012 se vítězstvím na africkém mistrovství kvalifikoval na olympijské hry v Londýně, kde vypadl ve druhém kole s Maďarem Barna Borem. V roce 2016 se na olympijské hry v Riu nekvalifikoval.\n\n\n\n"}
{"id": "1339103", "url": "https://cs.wikipedia.org/wiki?curid=1339103", "title": "Karel Kolčava", "text": "Karel Kolčava\n\nKarel Kolčava, též Carolus Kolczawa či Karl Kolczawa (13. dubna 1656 Praha – 30. července 1717 Kutná Hora), byl český dramatik a jezuitský katecheta z období baroka. Svá díla psal latinsky.\n\nV roce 1673 se stal příslušníkem jezuitského řádu. Vystudoval filozofii (1676–78) a teologii (1684–87) na univerzitě v Olomouci. Poté se živil jako učitel, nejprve na pražské novoměstské koleji, později též na mnoha dalších místech – v Klatovech, Březnici, Opavě, Kutné Hoře, Jindřichově Hradci, Olomouci, Jičíně a ve Znojmě. \n\nJeho dílo dramatické obsahuje 23 her, převážně tragédií – obvykle je za ně označováno 17 Kolčavových dramat. Dle jezuitské tradice jsou jeho hry členěny na čtyři části – protazi, epitazi, katastazi a katastrofu. Většinou se odehrávají na královském dvoře, v jedné je hlavním hrdinou sv. Václav, v jiné světec Thomas More apod. Hojně se, dle barokního zvyku, vyskytují postavy alegorické (Amor apod.), andělé či postavy z antické mytologie. Typickým pro Kolčavu jsou rovněž vraždy, popravy a jiné drastické scény odehrávající se na jevišti. Původně byly hry zřejmě určeny k výuce, ovšem není doloženo, že by byly inscenovány za Kolčavova života. Všechny ovšem vyšly za jeho života tiskem (v šestisvazkovém souboru \"Exercitationes dramaticae\"), což nebylo v jeho době obvyklé.\n\nVe sbírce fiktivních dopisů \"Epistulae familiares in usum iuventutis conscriptae\" vyjádřil i své teatrologické názory. Zdůraznil v nich výchovný a psychologický účinek divadla (např. divadlo jako nástroj ke zbavení se studu).\n\n"}
{"id": "1339113", "url": "https://cs.wikipedia.org/wiki?curid=1339113", "title": "V́", "text": "V́\n\nV́ (minuskule v́) je speciální písmeno latinky. Nazývá se V s čárkou. Vyskytuje se pouze ve võruštině, avšak velmi zřídka a není součástí abecedy tohoto jazyka. Čte se jako palatalizované V (vʲ). Vyskytovalo se též v přepisu již nepoužívaného písma kharóšthí, kde ho značí znak 𐨬̄. V Unicode má majuskulní tvar kód U+0056U+0301 a minuskulní U+0076U+0301.\n"}
{"id": "1339116", "url": "https://cs.wikipedia.org/wiki?curid=1339116", "title": "745 (číslo)", "text": "745 (číslo)\n\nSedm set čtyřicet pět je přirozené číslo, které se římskými číslicemi zapisuje DCCXLV a řeckými číslicemi ψμε'. Následuje po číslu sedm set čtyřicet čtyři a předchází číslu sedm set čtyřicet šest.\n\n745 je\n\n"}
{"id": "1339118", "url": "https://cs.wikipedia.org/wiki?curid=1339118", "title": "Cyklický peptid", "text": "Cyklický peptid\n\nCyklické peptidy (též cyklopeptidy) jsou polypeptidy, které mají v molekule uzavřený řetězec vazeb. Ten může vzniknout spojením aminového a karboxylového konce (například cyklosporin), mezi aminokoncem a postranním řetězcem (bacitracin…), mezi karboxylovým koncem a postranním řetězcem (zde je příkladem kolistin) nebo dvou postranních řetězců či složitějším způsobem (amanitiny). Velké množství cyklických peptidů bylo objeveno v přírodě a mnoho dalších bylo vyrobeno v laboratořích. Délka jejich řetězců se pohybuje od dvou až po stovky aminokyselinových zbytků. Přírodní cyklopeptidy mají často antimikrobiální či toxické účinky; v lékařství mají řadu využití, například jako antibiotika a imunosupresiva. Jsou značně odolné vůči trávicím enzymům, kvůli čemuž mohou v trávicím ústrojí zůstat po dlouhou dobu.\n\nCyklopeptidy mohou být klasifikovány podle typů vazeb, které utvářejí kruh:\n\n\n\n"}
{"id": "1339130", "url": "https://cs.wikipedia.org/wiki?curid=1339130", "title": "Gerhoh z Reichersbergu", "text": "Gerhoh z Reichersbergu\n\nGerhoh (také Gerhoch, Gerhohus nebo Gerloh, 1093 Polling – 1169 Reichersberg) byl německý středověký teolog a od roku 1132 probošt augustiniánského kláštera Reichersberg v Innviertelu. Byl radikálním zastáncem gregoriánské reformy a polemicky se vymezoval vůči scholastické filozofii. Odmítal svatokupectví a vůbec světskou moc církve jako předzvěst příchodu Antikrista na zem. Požadoval, aby se duchovní vzdali soukromého majetku a žili podle řehole svatého Augustina. Jeho nejvýznamnějším dílem je spis \" Liber de corrupto Ecclesiae statu\".\n\n\n"}
{"id": "1339133", "url": "https://cs.wikipedia.org/wiki?curid=1339133", "title": "Ǵ", "text": "Ǵ\n\nǴ (minuskule ǵ) je speciální písmeno latinky. Nazývá se G s čárkou. Používá se velice zřídka a jako takové se v latince vůbec nepoužívá. Používá se pouze v přepisu písma kharóšthí, kde ho značí znak 𐨒̄. Dále se používá v ISO 9 přepisu makedonštiny, kde ho značí znak Ѓ. V Unicode má majuskulní tvar kód U+01F4 a minuskulní U+01F5.\n"}
{"id": "1339135", "url": "https://cs.wikipedia.org/wiki?curid=1339135", "title": "Seznam zájemců o kandidaturu ve volbě prezidenta České republiky 2018", "text": "Seznam zájemců o kandidaturu ve volbě prezidenta České republiky 2018\n\nSeznam zájemců, kteří před volbou prezidenta České republiky 2018 potvrdili zájem kandidovat, přímo oznámili kandidaturu či zahájili a vedli kampaň, ale nesplnili zákonné podmínky pro svou nominaci. V seznamu nejsou zahrnuti nominovaní kandidáti.\n\n"}
{"id": "1339140", "url": "https://cs.wikipedia.org/wiki?curid=1339140", "title": "Irina Makarovna Poročkina", "text": "Irina Makarovna Poročkina\n\nIrina Makarovna Poročkina (; 1. února 1925, Leningrad, SSSR – 20. prosince 2014, tamtéž) byla významná ruská vysokoškolská učitelka, jazykovědkyně (zaměřením bohemistka) a především překladatelka české literatury do ruského jazyka. Byla také členkou petrohradské \"Společnosti bratří Čapků\" ().\nIrina Makarovna Poročkina působila jakožto vysokoškolská pedagožka na katedře slavistiky Petrohradské státní univerzity. V popředí jejího vědeckého zájmů byly např. česko-ruské vztahy (je autorkou rusky psané knihy \"Češi v Petrohradě\"), či osobnost českých dějin, první československý prezident Tomáš Garrigue Masaryk.\n\nDo ruštiny z českého jazyka převedla české spisovatele, kterými byli kupříkladu Emil František Burian, Viktor Dyk, Josef Frais, Jaroslav Hašek, Milan Kundera, T. G. Masaryk, Zdeněk Mathauser, Stanislav Kostka Neumann, Ivan Olbracht, Karel Poláček, Marie Pujmanová, Karolina Světlá, Josef Škvorecký, Ladislav Štoll, Jiří Wolker etc.\n\nJejím manželem byl ruský bohemista a překladatel Igor Vladimirovič Inov (; 1930–2003). V roce 2003 se stala společně se svým manželem laureátkou ocenění Gratias Agit, udělované českým ministerstvem zahraničních věcí, za šíření dobrého jména v zahraničí.\n\nDle Martina Štolla \n\n"}
{"id": "1339141", "url": "https://cs.wikipedia.org/wiki?curid=1339141", "title": "BFC Frankfurt 1885", "text": "BFC Frankfurt 1885\n\nBFC Frankfurt 1885 (celým názvem: Berliner Fussball-Club Frankfurt 1885) byl německý fotbalový klub, který sídlil v berlínském městském obvodu Tempelhof-Schöneberg.\n\nZaložen byl 8. května 1885. Zakladatelem se stal Georg Leux, který byl sportovcem původem z Frankfurtu nad Mohanem. Podle svého rodného města poté také pojmenoval svůj fotbalový klub. BFC 1885 patřilo mezi první čistě fotbalové kluby zakládané na území Německého císařství. V roce 1892 přešlo mnoho hráčů k nově založenému Unionu 92 Berlin. V roce 1900 se stal zakládajícím členem Deutscher Fußball-Bund (DFB). Klubové barvy byly modrá a bílá.\n\nSvé domácí zápasy odehrával na stadionu Tempelhofer Feld.\n\nZdroj: \n\n\n"}
{"id": "1339143", "url": "https://cs.wikipedia.org/wiki?curid=1339143", "title": "Slouka", "text": "Slouka\n\nPříjmení Slouka nese více různých osobností:\n\n"}
{"id": "1339146", "url": "https://cs.wikipedia.org/wiki?curid=1339146", "title": "Mertl", "text": "Mertl\n\nPříjmení Mertl nese více osobností:\n\n"}
{"id": "1339147", "url": "https://cs.wikipedia.org/wiki?curid=1339147", "title": "Zemětřesení v Kostarice 2017", "text": "Zemětřesení v Kostarice 2017\n\nK zemětřesení v Kostarice došlo 12. listopadu 2017 na západním pobřeží Kostariky. Síla otřesu dosáhla síly 6,5 a hypocentrum se nacházelo v hloubce 19 km. Zemětřesení bylo zaznamenáno i v hlavním městě Kostariky – San José.\n\nPoblíž epicentra otřesu bylo hlášeno poškození elektrického vedení. Při zemětřesení zemřeli 3 lidé, pravděpodobně na infarkt.\n"}
{"id": "1339150", "url": "https://cs.wikipedia.org/wiki?curid=1339150", "title": "Jurek", "text": "Jurek\n\nPříjmení Jurek/Jurková nese více různých osobností:\n\n"}
{"id": "1339153", "url": "https://cs.wikipedia.org/wiki?curid=1339153", "title": "Martinák", "text": "Martinák\n\nPříjmení Martinák nese více různých osobností:\n\n"}
{"id": "1339158", "url": "https://cs.wikipedia.org/wiki?curid=1339158", "title": "SC Hakoah Berlin", "text": "SC Hakoah Berlin\n\nSC Hakoah Berlin (celým názvem: Sportclub Hakoah Berlin) byl německý sportovní klub, který sídlil v berlínském městském obvodu Mitte. Jednalo se o sportovní organizaci židovské komunity ve městě. Klubové barvy byly modrá a bílá.\n\nZaložen byl v roce 1905. V roce 1933 byla klubu pozastavena činnost a to z důvodu nástupu nacistického režimu v zemi. Konečné zrušení nacistickými úřady přišlo v roce 1938. Obnovení se organizace dočkala s podporou okupačních úřadů v roce 1945. V roce 1953 byl přejmenován na SpVgg. Vineta 05 Berlin, čímž byla vypuštěna upomínka židovského původu klubu z názvu. Zanikl v roce 1972 po fúzi s SC Corso 99 do nově vytvořeného SV Corso 99/Vineta Berlin.\n\nSvé domácí zápasy odehrával na Grunewald-Sportplatz im Jagen.\n\nZdroj: \n\n\n\nZdroj: \n\n\n\nZdroj: \n\n"}
{"id": "1339163", "url": "https://cs.wikipedia.org/wiki?curid=1339163", "title": "Šamgar", "text": "Šamgar\n\nŠamgar ( ), přepisováno též jako Samgar, je jméno biblické postavy, starozákonního soudce Izraele, jenž je zmíněn v knize Soudců na dvou místech. Jméno se vykládá jako \"„Tam cizincem“\" či \"„Tam bydlel“\". David Gans ve své kronice uvádí, že Šamgarovo soudcovské období se kryje se soudcovským obdobím soudce Ehúda.\n\nProtože se však zápis knihy Soudců přímo nezmiňuje o tom, že by Šamgar soudil, mají někteří biblisté za to, že se jednalo pouze o hrdinu té doby, který pomohl synům Izraele, když je začali utiskovat Pelištejci. Někteří dokonce samotného Šamgara považují za neizraelce, jehož udatností v boji proti Pelištejcům synové Izraele pocítili znatelnou úlevu. Šamgar totiž svým bodcem na pohánění dobytka pobil 600 nepřátel.\n\nŠamgar je dále v Bibli zmíněn v Debořině písni.\n\n\n"}
{"id": "1339166", "url": "https://cs.wikipedia.org/wiki?curid=1339166", "title": "Síran cesný", "text": "Síran cesný\n\nSíran cesný je anorganická sloučenina, cesná sůl kyseliny sírové. Používá se na přípravu hustých roztoků pro diferenciální odstřeďování. Má stejnou strukturu jako síran draselný.\n"}
{"id": "1339169", "url": "https://cs.wikipedia.org/wiki?curid=1339169", "title": "Transaktinoidy", "text": "Transaktinoidy\n\nTransaktinoidy jsou chemické prvky, které se (podle svého protonového čísla) nacházejí v periodické tabulce za aktinoidy a před teoreticky předpovězenými superaktinoidy, jejich protonová čísla jsou (či mají být) 104 až 120.\n\nPrvním, kdo přišel s představou aktinoidů, která následně vedla k uznání řady aktinoidů, byl držitel Nobelovy ceny za chemii Glenn Seaborg. Předpověděl také existenci transaktinoidů pro protonová čísla 104 až 121 a superaktinoidů pro protonová čísla 122 až 153. Podle něj byl pojmenován transaktinoid seaborgium.\n\nTransaktinoidy současně patří mezi transurany, jelikož jsou jejich protonová čísla větší než u uranu (92).\n\nVšechny transktinoidy mají v základním stavu valenční elektrony v podslupce 6d a 7s. S výjimkou rutherfordia a dubnia mají všechny, i ty nejstabilnější, izotopy jednotlivých transaktinoidů velmi krátké poločasy přeměny, často kratší než 1 sekunda.\n\nTransaktinoidy se nevyskytují v přírodě, jsou vyráběny uměle v laboratořích. Žádný z těchto prvků nebyl dosud izolován v makroskopickém množství. Tyto prvky mají názvy podle fyziků či chemiků nebo podle míst, kde byly syntetizovány.\n\nIUPAC definuje prvek jako existující, pokud existuje déle než 10 sekund, což je doba nutná k vytvoření elektronového obalu.\n\n"}
{"id": "1339172", "url": "https://cs.wikipedia.org/wiki?curid=1339172", "title": "MTV Europe Music Awards 2017", "text": "MTV Europe Music Awards 2017\n\nMTV EMA 2017(známé také jako MTV Europe Music Awards) se konali dne 12. listopadu 2017 ve Wembley hale v Londýně ve Spojeném království. Spojené království již po šesté hostilo předávání cen a po druhé v Londýně.\n\n\nNominace byly oznámeny 27. září 2016.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1339175", "url": "https://cs.wikipedia.org/wiki?curid=1339175", "title": "Kristián Pešek", "text": "Kristián Pešek\n\nKristián Pešek (1676 Žitava – 1744 Žitava) byl český spisovatel, překladatel a matematik.\n\nPocházel z chudé rodiny, takže nemohl studovat. Z rodné Žitavy proto odešel do Budyšína, kde se živil přepisovačstvím. U slovenského gymnasisty Samuela Michaelida se naučil latinsky a v roce 1693 odešel do Březové, kde pokračoval ve studiích, když využil toho, že ho baronka Kateřina Sidonie z Ostrošic přijala za písaře. Studoval též v Trenčíně a Bratislavě, aby nakonec získal magisterský titul na akademii ve Vitemberku. Následně se stal kazatelem a v roce 1704 gymnaziálním učitelem v rodné Žitavě, jíž už nikdy neopustil, ačkoli mu bylo v roce 1706 nabídnuto kazatelské místo v Žilině. Ve svém domě si zřídil hvězdárnu.\n\nPsal díla matematická, ta německy (\"Rechenschüler\", \"Gemeinnützige Rechenstunden a Italienische Rechenstunden\" aj.). Ostatní díla psal česky, např. \"Dvoustoroční církve evangelické památka l. P 1717 a 1730\". Do češtiny též překládal, například knihu \"Čtvera nábožnost\" Gottfrieda Hoffmanna.\n"}
{"id": "1339177", "url": "https://cs.wikipedia.org/wiki?curid=1339177", "title": "Emma Pooleyová", "text": "Emma Pooleyová\n\nEmma Jane Pooleyová (* 3. října 1982 Londýn) je anglická sportovkyně, která se věnuje silniční cyklistice, maratonskému běhu, duatlonu a triatlonu. Žije ve Švýcarsku, vystudovala geotechnické inženýrství na Spolkové vysoké technické škole v Curychu.\n\nZískala stříbrnou medaili v individuální časovce na LOH 2008 a byla šestá na LOH 2012, na mistrovství světa v silniční cyklistice vyhrála individuální časovku v roce 2010 a byla třetí v roce 2011, v roce 2012 získala bronzovou medaili v časovce družstev s týmem AA Drink–leontien.nl. Byla mistryní Velké Británie v časovce v letech 2009, 2010 a 2014 a v závodě s hromadným startem v roce 2010, na Hrách Commonwealthu v roce 2014 získala stříbro v časovce i závodě s hromadným startem. Vyhrála jednorázový závod Trofeo Alfredo Binda-Comune di Cittiglio 2008 a etapové závody Tour de Bretagne Feminin 2008, Tour de l'Aude Cycliste Feminin 2010 a Tour Cycliste Féminin International de l'Ardèche, byla druhá na Giro d'Italia Femminile 2011 a na Tour de Feminin 2013.\n\nJako běžkyně vyhrála Lausannský maratón 2013, v letech 2014 až 2017 se stala čtyřikrát po sobě mistryní světa v Powerman Duathlonu, v roce 2017 vyhrála mistrovství Evropy v duatlonu. Je vítězkou Swissman Xtreme Triathlonu 2013 a francouzského triatlonu Embrunman 2015.\n\n"}
{"id": "1339180", "url": "https://cs.wikipedia.org/wiki?curid=1339180", "title": "Rytmické krácení", "text": "Rytmické krácení\n\nRytmické krácení nebo rytmický zákon nebo rytmické střídání délek je změna dlouhé slabiky na krátkou po předcházející dlouhé slabice.\n\nJedná se o typickou vlastnost spisovné slovenštiny (na úrovní nářečí o typickou vlastnost středoslovenských nářečí) a o typický jazykový znak, který slovenštinu odlišuje například od češtiny.\n\nRytmické krácení se týká jednotlivých slov (nikoliv skupin slov). Za dlouhé slabiky jsou považovány nejen slabiky s dlouhou samohláskou, ale i s dvojhláskou a dlouhým l a r (ĺ a ŕ). Zkracování dlouhé slabiky znamená, že se dlouhá samohláska změní na krátkou a dvojhláska se změní na obyčejnou samohlásku tak, že vypadne její počáteční i (ô se změní na o).\n\nPříklad: Přestože se řekne kn\"i\"hám, řekne se l\"á\"skam a nikoliv l\"á\"skám, protože ve slově láska je první slabika dlouhá (neboť má uprostřed dlouhé a).\n\nPodrobnosti o rytmickém krácení jsou uvedeny v pravidlech slovenského pravopisu a existuje z něj vícero výjimek. V pravidlech slovenského pravopisu došlo v roce 1991 v oblasti rytmického krácení k několika změnám (přesněji k redukci počtu výjimek); například píšúci → píšuci, prevádzkár(eň) → prevádzkar(eň), kamzíčí → kamzičí.\n\n\n"}
{"id": "1339181", "url": "https://cs.wikipedia.org/wiki?curid=1339181", "title": "Pštrosska", "text": "Pštrosska\n\nPštrosska, též Pštroska \"(Křížovka, Paroubka, Heinovka)\" je zaniklá usedlost v Praze 2-Vinohradech, která se nacházela na severozápadním rohu ulic Vinohradská a Italská. Původní vinice Křížovka a Řezníková se rozkládaly mezi západním koncem ulice Slezská a Vinohradskou třídou.\n\nVinice Křížovka se rozkládala v těchto místech již ve 14. století. Jejím tehdejším majitelem byl pražský měšťan Kříž, který vlastnil i nedalekou Vozovou. V 17. století měl v držení Křížovku a sousední Řezníkovou staroměstský primátor Jan Bedřich Sachs, po jehož smrti ji roku 1698 koupil královský apelační rada a doktor práv Jan Kristian Paroubek. Vinici Paroubku koupil roku 1775 staroměstský měšťan Václav Lieber, který na pozemku postavil dům čp. 36. Tuto usedlost spolu s lisem a druhou nově postavenou budovou čp. 35 koupil roku 1805 svobodný pán Josef Enis z Attrů.\n\nRoku 1815 koupili usedlost manželé Jan a Babetta Pštrossovi. Když Jan Pštross zjstil, že místní pramen vody může být léčivý, dal nad studánkou zřídit altán v podobě antického chrámu a u prostřed parku na původní vinici pak postavil lázeňskou budovu s parními lázněmi. Jejich syn Eduard (v letech 1861-1864 vinohradský starosta) lázně po smrti otce roku 1844 převzal a o pět let později zde otevřel divadlo. Scénu vedl ředitel Stavovského divadla Hoffmann a Josef Kajetán Tyl zde byl vrchním režisérem a dramaturgem. Aréna byla sice roku 1861 zbořena, ale již roku 1869 zde z iniciativy herečky divadelního podnikatele Pavla Švandy ze Semčic a jeho manželky, herečky Elišky Peškové bylo postaveno nové letní divadlo (dřevěná aréna bez střechy), opět na náklady rodiny Pštrossovy. \n\nRoku 1872 koupil usedlost František Julius Heine, který pozemky rozparceloval jako stavební. Na jednom díle na rohu budoucích ulic Vinohradská a Balbínova si dal postavit hostinec se sálem. Ten byl po jeho smrti prodán vinohradské obci, zbořen a na části pozemků vznikly Riegrovy sady a část pak byla zastavěna činžovními domy.\n\n\"Ve Pštrosce\", případně \"Ve Strosce\" se nazývala v letech 1896–1948 dnešní ulice Anny Letenské na Královských Vinohradech. V dobových inzerátech v tisku bývala zkráceně uváděna jako \"Pštroska\".\n\n\n"}
{"id": "1339193", "url": "https://cs.wikipedia.org/wiki?curid=1339193", "title": "Primal Heart", "text": "Primal Heart\n\nPrimal Heart je třetí studiové album novozélandské zpěvačky Kimbry. Vydáno bylo v dubnu roku 2018 společností Warner Bros. Records. První singl z alba („Everybody Knows“) byl zveřejněn 29. září 2017. Na albu se podíleli například John Congleton a Skrillex.\n\n"}
{"id": "1339195", "url": "https://cs.wikipedia.org/wiki?curid=1339195", "title": "Josef Mauritius Bulín", "text": "Josef Mauritius Bulín\n\nJosef Mauritius Bulín (16. září 1744 Olomouc – 1785) byl český premonstrátský kněz a spisovatel. \n\nOd roku 1771 působil v bazilice Navštívení Panny Marie na Svatém Kopečku u Olomouce, v letech 1783-84 zde byl převorem. Na Svatém Kopečku také napsal svá dvě nejznámější díla, libreta k operám („hanáckým zpěvohrám“) \"Jora a Manda\" a \"Maréna a Kedrota\", jejichž hudbu napsal Josef Pekárek. Navzdory tomu, že Bulín byl knězem, obě libreta měla světská, lehce milostná témata. Zajímavostí je, že libreta jsou napsána v hanáckém dialektu, současní badatelé se ovšem domnívají, že jde spíše o jeho parodii. Bulín se v nich rovněž nevyhýbá vulgarismům.\n"}
{"id": "1339200", "url": "https://cs.wikipedia.org/wiki?curid=1339200", "title": "Kleinglockner", "text": "Kleinglockner\n\nKleinglockner (3770 m n. m.) je hora ve Vysokých Taurách v Rakousku. Nachází se ve skupině Glockneru na hranicích mezi spolkovými zeměmi Tyrolskem a Korutany. Leží v těsné blízkosti nejvyšší rakouské hory Großglockner (80 m jihozápadně), od které je oddělena mělkým sedlem Obere Glocknerscharte. Protože prominence vrcholu je pouze 17 m, nebývá obvykle uzváván za samostatný vrchol, ale spíše je označován jako vedlejší vrchol Großglockneru.\n\nNa vrchol jako první vystoupili 25. srpna 1799 Martin Klotz, Sepp Klotz, Sigmund von Hohenwart, Johann Zopoth a dva tesaři.\n\nNa vrchol lze vystoupit nejlépe od chaty Erzherzog-Johann-Hütte. Přes vrchol vede výstupová trasa na Großglockner.\n"}
{"id": "1339210", "url": "https://cs.wikipedia.org/wiki?curid=1339210", "title": "Dominikánský klášter (Stari Grad)", "text": "Dominikánský klášter (Stari Grad)\n\nDominikánský klášter s kostelem svatého Petra mučedníka je opevněný gotický klášter ve městě Stari Grad na ostrově Hvar.\n\nKlášter byl založen bulou papeže Sixta IV. ze dne 7. srpna 1481. Byl postaven v průběhu 16. století a po opakovaných útocích osmanské flotily na ostrov Hvar v letech 1539 a 1571 byl opevněn dvojitou hradbou a na nárožích byly zbudovány dvě kulaté věže. Opevnění bylo dokončeno v roce 1586.\n\nKostel svatého Petra mučedníka byl dokončen v roce 1488. Později byl opravován v průběhu 16. a 17. století. V devatenáctém století byl zbořen a nahrazen novým kostelem podle návrhu stavitele N. Nikoliće ze Splitu. Malířská výzdoba interiéru je dílem Ivana Zamaly ze Zadaru. Na oltáři se nachází dřevěný krucifix z roku 1786. Oltář Panny Marie Růžencové postavil Andrija Bruttapelle (1728-1782). Na oltářním obrazu od Andrei Michieli Vicentina (1542-1618) z roku 1606 jsou zobrazeni představitelé Svaté ligy: papež, španělský král a benátský dóže, kteří vzdávají dík Panně Marii Růžencové za vítězství v bitvě u Lepanta v roce 1571.\n\nZvonice je postavena z kamenných bloků, které pocházejí z antických ruin města Pharos a které v roce 1559 věnoval klášteru Petar Hektorović.\n\nPaleontologická část obsahuje zkameněliny ryb (například exempláře rodu Thrissops). Další část ukazuje nálezy lidského osídlení z doby kamenné (7000 - 3000 let před naším letopočtem) z obývaných jeskyní Markova spilja a Grapčeva spilja a z pravěkých sídel v okolí obcí Dol, Vrbanj a Dračevica.\n\nDruhá část expozice ukazuje nálezy z období řeckého osídlení ve 4. - 3. století a z následného římského osídlení. Nachází se zde kamenné fragmenty s nápisy, votivními a funerálními motivy. Dále jsou zde řecké mince a keramika. Z raně křesťanského období (9. - 10. století) jsou zde kamenné fragmenty z předrománského kostela ve Starém Gradu, keramické lampy a středověké dalmatské mince a šperky z 14. - 15. století. Jsou zde rovněž uloženy originály římského reliéfu ze zvonice kostela svatého Štěpána a gotického reliéfu Madony z kostela svatého Jeronýma.\n\nSamostatná místnost je věnována nejvýznamnějším dílům umělecké sbírky muzea. Je jím obraz \"Oplakávání Krista\" (chorvatsky: \"\") od italského malíře Jacopa Robusti Tintoretta. Obraz se původně nacházel v soukromé kapli Petara Hektoroviće. Legenda praví, že na obrazu je zobrazen sám Hektorović se svou dcerou Lukrécií. Dalším mistrovským dílem je barokní krucifix z roku 1703 od benátského řezbáře Giacoma Piazzetty (1640-1705), který je považován za nejkrásnější barokní krucifix v Dalmácii.\n\nVe třetí místnosti je expozice věnovaná Petaru Hektorovićovi, který byl pohřben v rodinném mauzoleu (\"Mausoleum sive sepulcrum\") v tomto klášteře. Jsou zde knihy a předměty z jeho pozůstalosti. Dále se v této části expozice nacházejí další obrazy a předměty z uměleckých sbírek kláštera. \n\n\n"}
{"id": "1339212", "url": "https://cs.wikipedia.org/wiki?curid=1339212", "title": "Dlužicha krvavá", "text": "Dlužicha krvavá\n\nDlužicha krvavá (\"Heuchera sanguinea\") je vytrvalá, růžově až červeně kvetoucí květina, jediný severoamerický druh rodu dlužicha, jenž bývá v ČR pěstován jako okrasná rostlina s malými nároky na prostředí a péči. Pochází z jihozápadu Spojených států amerických (Arizony, Nového Mexika) a ze severozápadu Mexika. Pro svůj vzhled i odolnost byla postupně rozšířena do mnoha chladnějších, výše položených částí Ameriky a později i do Evropy.\n\nVe své domovině planě roste v horách do nadmořské výšky až 2600 m na kamenité, vlhké půdě v částečném stínu, ve středoevropských podmínkách dobře přezimuje. V létě ji prospívá pravidelná, přiměřená zálivka, nesnáší déletrvající sucho. Při dostatku vláhy může být i na plném slunci, jinak v polostínu. Roste i na nevýživné půdě, pro bohaté kvetení je však nutná zemina s dostatkem humusu a živin, nesnáší vysoký obsah vápníku. Je dlouhověký hemikryptofyt rašící počátkem dubna, jeho ploidie je 2n = 14.\n\nDlužicha krvavá je, obdobně jako většina dalších druhů rodu, hustě trsnatá, žláznatě chlupatá bylina vyrůstající z tmavě hnědého, větveného oddenku až 10 cm dlouhého, 0,5 cm tlustého a s početnými adventivními kořeny. Lodyhy vysoké 20 až 40 cm jsou přímé, téměř bezlisté, tenké, pevné a obvykle se větví až v květenství. Početné listy, 2 až 5 cm velké, vyrůstají v přízemní růžici, jsou řapíkaté, čepele mají kruhovité, vejčité nebo ledvinovité, na bázi srdčité, po obvodě plytce laločnaté, vroubkované a jsou zbarveny tmavě zeleně se světlejším mramorováním.\n\nNa vrcholu lodyhy vyrůstá v řídké latě bez listenů řada růžových až šarlatově červených, široce zvonkovitých, pětičetných květů asi 0,5 cm širokých a 1 cm dlouhých. Kališní lístky jsou žláznaté, načervenalé, nejméně do třetiny srostlé a vytvářejí zvonek obklopující kratší korunní lístky, které jsou růžové až červené a úzce eliptické. Pět krátkých tyčinek nese žluté prašníky, pestík má jednu bliznu. Opylovány jsou hmyzem, především motýly.\n\nPlod je jednopouzdrá, oválná, 5 mm velká tobolka. Obsahuje početná, tmavě hnědá, eliptická semena asi 0,5 mm velká. Rostliny se rozmnožují dělení trsů nebo semeny, ze kterých však nemusí vyrůst potomstvo s vlastnostmi rodičů.\n\nDlužicha krvavá je v zahradnické praxi považována za volně rostoucí trvalku záhonového charakteru. Je velmi variabilní druh, snadno se kříží, vzniklé hybridy bývají plodné a dále se mohou zkřížit. Listy a květy jsou vhodné pro aranžérské práce.\n\nRostlina je porostlá ozdobnými listy od časného jara do podzimu a kvete od května do srpna. Existuje mnoho kultivarů s květy různých barev, od bílé, nazelenalé a růžové až po červené, oranžové, vínové i pestré. Květy bývají různě velké, stejně jako jsou odlišně bohatá jejich květenství. Některé odrůdy po odstranění odkvetlých květenství remontují.\n\n"}
{"id": "1339214", "url": "https://cs.wikipedia.org/wiki?curid=1339214", "title": "Refia Sultan", "text": "Refia Sultan\n\nRefia Sultan (7. února 1842, Istanbul – 4. ledna 1880, Istanbul) byla osmanská princezna, dcera sultána Abdulmecida I. a sestra sultána Mehmeda V. \n\nRefia se narodila 7. února 1842 v paláci Beşiktaş. Její matkou byla konkubína Gülcemal Kadin. Byla sedmou dcerou svého otce a druhým dítětem své matky. Byla sestrou sultána Mehmeda V. a Fatmy Sultan. Po smrti své matky v roce 1851 se o ni a její sourozence starala Abdulmecidova první žena, Servetza Kadin.\n\nV roce 1854, když jí bylo dvanáct let ji její otec provdal za Mahmuda Edhama Pašu, syna velkovezíra Mehmeda Aliho Paši. Mehmed Ali byl ženatý s její tetou, Adile Sultan, se kterou měl dceru Hayriye Sultan. Baron Durand de Fontmagne, který žil v Istanbulu v letech 1858-9 kvůli krymské válce, poslal Refii dary ještě před její svatbou. Svatba se konala v červenci 1857 v paláci Topkapi a manželům byl darován palác v Defterdarburnu, kterou využívali jako svou rezidenci. Měli spolu několik dětí. \n\nRefia Sultan zemřela ve věku třiceti sedmi let 4. ledna 1880 na následky několika nemocní a operací. Je pochována v hrobce císařských žen Yeni v Istanbulu.\n"}
{"id": "1339215", "url": "https://cs.wikipedia.org/wiki?curid=1339215", "title": "Mara Mountain", "text": "Mara Mountain\n\nMara Mountain je hora na severu Grónska v Národním parku Severovýchodní Grónsko. Hora se nachází 718 kilometrů od severního pólu, a je tak nejbližší horou k severnímu pólu. Je také 95. nejvyšší horou Grónska. \n\nVrchol se nachází 1155 metrů nad mořem. První zaznamenaný výstup na horu se uskutečnil 14. července 1998.\n\n"}
{"id": "1339225", "url": "https://cs.wikipedia.org/wiki?curid=1339225", "title": "Mistrovství světa bez rozdílu vah v judu 2011", "text": "Mistrovství světa bez rozdílu vah v judu 2011\n\nMistrovství světa bez rozdílu vah v judu proběhlo v hale Olympijského sportovního centra v Ťumeni, Rusko ve dnech 29. a 30. října 2011.\n\n\nTurnaje se účastnili judisté těžké a polotěžké váhy, které doplňovali judisté z nižších vah. Státy mohly postavit maximálně 8 judistů – 4 muži a 4 ženy. Této možnosti využili mezi muži Rusko a Japonsko. Nejpočetnější výpravou byl domácí tým Ruska s počtem 8 judistů (4 muži a 4 ženy). Celkem startovalo 27 mužů a 13 žen z 20 států. 14 států vyslalo jednoho zástupce.\n\nChyběla celá řada předních judistů a judistek včetně největší hvězdy Francouze Teddy Rinera. Turnaj byl bez účasti předních polotěžkých vah což vedlo IJF k dočasnému zrušení mistrovství světa bez rozdílu vah. Další ročník se uskutečnil po 6 letech v roce 2017.\n\nJudisté se utkávají mezi sebou v pavouku. Poražení čtvrtfinalisté postupují do oprav, ze kterou mohou postopit do boje o 3. místo. Klasifikovaní jsou judisté, kteří v turnaji vyhráli alespoň jeden zápas. V disciplíně bez rozdílu vah bylo rozlosování bez nasazování.\n\nV roce 2011 byla regulerní hrací doba pro muže i ženy 5 minut. Při nerozhodném výsledku zápas pokračoval prodloužením, které trvalo 3 minuty. Po skončení prodloužení a nerozhodném výsledku vítěze určili rozhodčí zvednutím praporků tzv. hantei.\n\n\"podrobně zde\"\n\n\n\n\n\nV kolonce, kde je uvedená \"výhra\" značí vítězství judisty na body (jedno a více wazari) po uplynutí regulérní hrací doby 4 minut. V případě vítězství na ippon je místo \"výhra\" uveden čas, kdy došlo k předčasnému ukončení zápasu. Pokud je čas delší jak 5 minut, jde o prodloužení a uvádí se vždy čas ukončení zápasu. V prodloužení se zápas ukončuje jakoukoliv bodovanou technikou nebo udělením penalizace (šido). V případě diskvalifikace soupeře (hansokumake) je místo vítězné techniky uvedena zkratka \"yus\" (jusei-gači). V prodloužení zkratka \"yus\" značí ukočení zápasu penalizací.\n\nVítězné techniky jsou v kolonce značený mezinárodně zavedenými zkratkami — uči-mata (uma), tai-otoši (tos), tomoe-nage (tng) apod., u technik v boji na zemi je systém zjednodušen na držení (drž), páčení (páč), škrcení (škrc). Vítězná technika v boji na zemi je doplňena pouze v případě plnohodnotného boje na zemi (ne-waza).\n\nPoznámka k umístění: Judisté se v turnaji umístili pokud výhráli alespoň jeden zápas i v případě, že jim soupeř nenastoupil. Jinak mají v kolonce CP (celkové pořadí) uvedenou účast (úč.)\n\n\n"}
{"id": "1339234", "url": "https://cs.wikipedia.org/wiki?curid=1339234", "title": "Bělina", "text": "Bělina\n\nPříjmení Bělina nosí více různých osobností:\n\n\n"}
{"id": "1339235", "url": "https://cs.wikipedia.org/wiki?curid=1339235", "title": "Nikolaj Konstantinovič Čerkasov", "text": "Nikolaj Konstantinovič Čerkasov\n\nNikolaj Konstantinovič Čerkasov (27. července 1903 Petrohrad – 14. září 1966 Leningrad) byl sovětský herec.\n\nRoku 1919 se stal mimem v Mariinském divadle ve svém rodném městě, ale vystupoval též ve Velkém divadle v Moskvě nebo na jiných scénách. Následně vystudoval Institut umělecké scény, který absolvoval roku 1926, a začal hrát v Mladém divadle v Petrohradu, tehdy pojmenovaném Leningrad.\n\nVystupoval například v úloze knížete Alexandra Něvského ve filmu \"Alexandr Něvský\" natočený režisérem Sergejem Michajlovičem Ejzenštejnem. Poté následovaly role ve filmech \"Lenin\", \"Ivan Hrozný\" a dalších.\n\nRoku 1941 mu byla udělena Státní cena Sovětského svazu a o šest let později (1947) titul Lidový umělec Sovětského svazu. Vedle toho získal též Leninovu cenu, Stalinovu cenu či Leninův řád.\n\nČerkasov zemřel v Leningradě na srdeční selhání a pohřben je na Alexanderském hřbitově v Alexandro-Něvské lávře.\n\n"}
{"id": "1339237", "url": "https://cs.wikipedia.org/wiki?curid=1339237", "title": "Dům důstojníků (Valjevo)", "text": "Dům důstojníků (Valjevo)\n\nDům důstojníků (srbsky Официрски дом/Oficirski dom) se nachází v srbském městě Valjevo. Nachází se na rohu ulic \"Pop Lukina\" a Karadžićeva\". \n\nRohový dům má jedno patro, a podobně jako je tomu v případě obdobné stavby v Bělehradě, je jeho dominantním prvkem věž umístěná v rohu, kde se nachází i hlavní vchod do budovy. \n\nDům byl vybudován v 20. letech 20. století pro potřeby důstojníků, zařazených do drinské divize Jugoslávské armády. Slavnostně byl otevřen roku 1930. \n\nV dobách existence socialistické Jugoslávie sloužil také jako kulturní centrum, konala se zde filmová představení s tématikou partyzánské kinematografie. Kromě toho sloužil i pro některá sportovní utkání. Zařízení neslo název \"Dom JNA\" (Dům Jugoslávské lidové armády). \n\nV roce 1990 se stal kulturní památkou. V roce 2000 se měla uskutečnit rekonstrukce stavby, ale velmi rychle po jejím zahájení byly všechny práce zastaveny. Důvodem byl nedostatek financí a politické změny v druhé polovině roku. Dům byl uzavřen a nebyl vůbec využíván. Na začátku druhé dekády 21. století se nacházel v havarijním stavu; do objektu zatékalo a zničeny byly částečně stropy i podlahy. Navíc byl dům předmětem sporů ohledně návratu majetku. V roce 2015 byla dokončena rekonstrukce budovy. Město Valjevo nedlouho předtím koupilo stavbu od Ministerstva obrany, opravilo ji a následně mělo zájem ji prodat soukromému subjektu.\n"}
{"id": "1339238", "url": "https://cs.wikipedia.org/wiki?curid=1339238", "title": "Přemysl Mališ", "text": "Přemysl Mališ\n\nPřemysl Mališ (* 28. ledna 1980) je český politik a projektový manažer, od října 2017 poslanec Poslanecké sněmovny PČR, od roku 2016 zastupitel Středočeského kraje, v letech 2014 až 2018 zastupitel města Černošice, člen hnutí ANO 2011.\n\nV letech 1995 až 1999 vystudoval obor pozemní stavby na SPŠ stavební Josefa Gočára v Praze. Od dubna 2003 pracuje jako stavbyvedoucí a projektový manažer u společnosti \"SWIETELSKY stavební\", zaměřuje se na vedení realizace výstavby průmyslových hal a občanských budov.\n\nPřemysl Mališ žije ve městě Černošice v okrese Praha-západ.\n\nJe členem hnutí ANO 2011, ve kterém předsedá Oblastní organizaci Praha-západ. V komunálních volbách v roce 2014 byl za hnutí ANO 2011 zvolen zastupitelem města Černošice, a to z pozice lídra kandidátky. Dále zastával pozice člena Kontrolního výboru a Výboru pro územní plánování. Ve volbách v roce 2018 již nekandidoval.\n\nV krajských volbách v roce 2016 byl za hnutí ANO 2011 zvolen zastupitelem Středočeského kraje. Působí jako místopředseda Kontrolního výboru a člen Výboru pro dopravu.\n\nVe volbách do Poslanecké sněmovny PČR v roce 2013 kandidoval za hnutí ANO 2011 ve Středočeském kraji, ale z 22. místa kandidátky neuspěl. Podařilo se mu to až ve volbách v roce 2017, když byl za hnutí ANO 2011 zvolen poslancem ve Středočeském kraji, a to z devátého místa kandidátky.\n\nV červnu 2019 se zúčastnil představení nového hnutí Trikolóra poslance Václava Klause mladšího. Na konci června 2019 nepodpořil druhou vládu Andreje Babiše při hlasování o vyslovení nedůvěry této vládě, které vyvolaly opoziční strany (před hlasováním odešel ze sálu). Objevily se tak spekulace, že hodlá hnutí ANO 2011 opustit a vstoupit právě do hnutí Trikolóra.\n"}
{"id": "1339239", "url": "https://cs.wikipedia.org/wiki?curid=1339239", "title": "Karel Bělina", "text": "Karel Bělina\n\nKarel Bělina (* 13. ledna 1947 Kutná Hora) je severočeský horolezec, pískovcový lezec a prvovýstupce. Na svém kontě má okolo pěti tisíc prvovýstupů na českých skalách a jako místní znalec je také spoluautorem několika horolezeckých průvodců. Některé z jeho prvovýstupů byly kontroverzní, ale i tak platí za nejpilnějšího (minimálně) českého prvovýstupce. V roce 2014 vytvořil na Pastýřské stěně v Děčíně (s podporou sponzora a města) zajištěnou cestu (via ferratu) s několika variantami tras, která patří mezi nejnavštěvovanější a nejznámější v Česku.\n\n\n\n\n\n"}
{"id": "1339246", "url": "https://cs.wikipedia.org/wiki?curid=1339246", "title": "Oldřich Hoblík", "text": "Oldřich Hoblík\n\nOldřich Hoblík (17. prosince 1913 Hostomice – 17. března 1981 Praha) byl český rozhlasový režisér a herec.\n\nS herectvím začínal během svých studií na konzervatoři, když vystupoval na jevišti Osvobozeného divadla. Po dokončení studia herectví na pražské Státní konzervatoři (1940) začal působit v divadelní společnosti, mezi jejíž členy patřili například i Jindřich Plachta či Theodor Pištěk. V letech 1941 a 1942 s toto družinou zakotvili v Městském divadle Kladno.\n\nJiž za studií začala Hoblíkova spolupráce s rozhlasovým režisérem Václavem Růtem, jemuž četl komentáře a jiné texty. Stýkal se také s Františkem Kamilem Zemanem nebo rozhlasovým režisérem Václavem Sommerem. Ti všichni ho nakonec přesvědčili, aby se v říjnu roku 1944 stal členem rozhlasového hereckého ansámblu. Postupně pronikal i do rozhlasové režie, které se od roku 1947 již věnoval naplno. V Československé rozhlase působil až do svého odchodu do starobního důchodu v červnu 1974.\n\nVedle rozhlasové práce se objevoval i ve vedlejších filmových rolích. Hrál například postavu továrníka Hájka ve snímku \"Svědomí\" (1948), nemocničního písaře ve filmu \"Dobrý voják Švejk\" (1956) nebo režiséra v \"Jak se zbavit Helenky\" (1967). Zahrál si také kontrolora v televizním seriálu \"Eliška a její rod\" (1966).\n\n"}
{"id": "1339249", "url": "https://cs.wikipedia.org/wiki?curid=1339249", "title": "Baturyn", "text": "Baturyn\n\nBaturyn (, ) je město v Černihivské oblasti na Ukrajině. K roku 2017 mělo přes 2,5 tisíc obyvatel.\n\nBaturyn leží u východního kraje Černihivské oblasti v severní části Bachmačského rajónu na levém, jižním břehu Sejmu, přítoku Desny.\n\nPřímo skrz Baturyn prochází dálnice M02 vedoucí z Kipti do Hluchivu a pak dále do Ruska. Po té je také vedena Evropská silnice E101 z Kyjeva do Moskvy.\n\nPrvní zmínka o Baturynu je ze 17. století. Od roku 1648 byl Baturyn oblastním střediskem kozáků a pak mezi lety 1669 až 1708 hlavním městem Kozáckého hetmanátu. V době vlády Ivana Mazepy měl kolem dvaceti tisíc obyvatel, dva kláštery, přes čtyřicet kostelů a kaplí. Když se během Severní války spojili kozáci se Švédy proti Rusku, srovnala 13. listopadu 1708 carská armáda vedená Alexandrem Danilovičem Menšikovem Baturyn se zemí a vyvraždila velkou část jeho obyvatel.\n\nPo roce 1750 za vlády hetmana Kirilla Grigorijeviče Razumovského bylo město znovu vystavěno a stalo se znovu hlavním městem hetmanátu, kterým zůstalo až do jeho zániku v roce 1764.\n\nStatus města ztratilo v roce 1923 a znovu jej získalo v roce 2008.\n"}
{"id": "1339254", "url": "https://cs.wikipedia.org/wiki?curid=1339254", "title": "Václav Prokůpek", "text": "Václav Prokůpek\n\nVáclav Prokůpek (11. července 1902 – 22. května 1974) byl český spisovatel, novinář, představitel Agrární strany a oběť komunistického režimu. \nNarodil se v Dolním Lochově u Jičína, v rolnické rodině. Gymnázium vystudoval v Jičíně a v Nové Pace, v Praze pak studoval na ČVUT. Technice se ovšem nikdy nevěnoval, neboť se záhy začal věnovat novinařině, především v agrárnických tiskovinách. Od roku 1928 byl redaktorem největšího agrárnického listu \"Venkov\". Souběžně začal psát povídky a romány z venkovského prostředí, byl představitelem meziválečného ruralismu. K nejznámějším patří knihy \"Kamarádi\" (1927), \"Baba\" (1928), \"Ve stínu hor\" (1931) či \"Ztracená země\" (1939). Za druhé světové války odešel do Brna, kde byl jmenován ředitelem nakladatelství Družstva Moravského kola spisovatelů. Funkci vykonával až do roku 1948, poté byl sesazen na post účetního. V roce 1951 byl v rámci Procesu se Zelenou internacionálou zatčen. Zelená internacionála byla mezinárodní agrárnická organizace, Prokůpek byl označen za součást protistátní „klerofašistické odnože“ této internacionály. Ve vykonstruovaném procesu byl v roce 1952 odsouzen k 22 letům vězení. Propuštěn byl v roce 1964. V roce 1967 byl rehabilitován. Zemřel v Brně.\n\n"}
{"id": "1339256", "url": "https://cs.wikipedia.org/wiki?curid=1339256", "title": "Aksamit (rozcestník)", "text": "Aksamit (rozcestník)\n\nAksamit může znamenat:\n\n\n\n\n"}
{"id": "1339260", "url": "https://cs.wikipedia.org/wiki?curid=1339260", "title": "Nina Svobodová", "text": "Nina Svobodová\n\nNina Svobodová, rodným jménem Antonie Malvína Svobodová (16. června 1902 Praha – 4. září 1988 Praha) byla česká spisovatelka katolické orientace, představitelka Československé strany lidové. Za komunistického režimu byla šestnáct let vězněná a stala se tak nejdéle vězněnou ženou z politických procesů v Československu.\n\nByla dcerou pražského veterinárního lékaře, potomka zemanského rodu z Černé Hory u Blanska. Vystudovala obchodní akademii, na které maturovala roku 1920. Do roku 1924 pracovala jako úřednice v bankovních a obchodních společnostech. Vzhledem k tomu, že mluvila plynně italsky a francouzsky, pracovala od roku 1924 jako překladatelka a cizojazyčná korespondentka v pražské Obchodní komoře. Během zaměstnání složila státní učitelské zkoušky z angličtiny, francouzštiny a italštiny; měla též znalosti němčiny a latiny. \n\nAngažovala se v katolických a lidoveckých organizacích – Česká kulturní jednota, Svaz katolických žen, v roce 1931 vstoupila i do Československé strany lidové. \n\nVíce se však začala politicky angažovat až po druhé světové válce. Od roku 1945 byla za lidovce poslankyní Zemského českého národního výboru, v letech 1946–1948 byla místopředsedkyní krajského výboru Velké Prahy (zastupitelstva). V únoru 1948 ji z politických důvodů vyhodili z Obchodní komory, ale našla si místo v ústředí České katolické charity a byla též redaktorkou časopisu \"Charita\". \n\nV prosinci 1949 byla zatčena a zařazena do jedné z větví procesu s Miladou Horákovou; v roce 1950 byla odsouzena k patnácti letům vězení. V roce 1960 sice dostala amnestii, ale již rok poté byla znovu zatčena a souzena v tzv. Procesu s Křesťansko-demokratickou stranou (Cuhrova skupina) za údajnou přípravu ilegální křesťanskodemokratické strany. Odsouzena byla na 2,5 roku, ale protože propuštění na amnestii v roce 1960 bylo podmínečné, trest jí byl prodloužen o 4,5 roku. \n\nPropuštěna byla v roce 1967, opět podmínečně. Zemřela v osamění a zapomnění roku 1988.\n\nVe 20. letech začala publikovat, do literárních časopisů psala básně i recenze, později začala vydávat prózu (\"Duše fresek\", 1933) a divadelní hry. Občas publikovala pod pseudonymy Klára Šeráková nebo M. Skálová.\n\nZa války vydala svůj nejoceňovanější román – \"Světelný mrak\" (1943), který vyprávěl příběh malíře a sochaře Andrea da Cione. Svobodová byla totiž velkou milovnicí italské kultury, zejména středověké, věnovala jí i odborné práce – v roce 1935 například studii \"Andělský malíř Fra Giovanni Angelico z Fiesole\". Po válce vstoupila do olomoucké Družiny literární a umělecké a brněnského Moravského kola spisovatelů.\n\nOd roku 1968 mohla znovu publikovat v lidoveckém tisku, zejména v \"Katolických novinách\" a \"Naší rodině\". Roku 1971 nakladatelství Vyšehrad vydalo její román \"Dům u Božího oka\". Rehabilitována byla v roce 1974, ale vydat další díly \"Domu u Božího oka\" (\"Martinovská rychta\", \"Podskalská romance\") se jí už nepodařilo.\n\n\n"}
{"id": "1339263", "url": "https://cs.wikipedia.org/wiki?curid=1339263", "title": "Azet", "text": "Azet\n\nAzet je heterocyklická sloučenina skládající se z nenasyceného čtyřčlenného cyklu tvořeného třemi atomy uhlíku a jedním atomem dusíku.\n\n"}
{"id": "1339267", "url": "https://cs.wikipedia.org/wiki?curid=1339267", "title": "Azetidin", "text": "Azetidin\n\nAzetidin je heterocyklická sloučenina skládající se z nasyceného čtyřčlenného cyklu tvořeného třemi atomy uhlíku a jedním atomem dusíku.\nZa pokojové teploty to je kapalina se silným amoniakovým zápachem. Azetidin je silnější zásada než většina sekundárních aminů. Deriváty azetidinu se v přírodě nevyskytují často a jsou méně prozkoumány než podobné látky jako například pyrrolidin a β-laktamy.\n\nAzetidin a jeho deriváty jsou v přírodě poměrně vzácným strukturním motivem. Jsou to hlavní součásti molekul kyseliny muginové a penaresidinů. Pravděpodobně nejrozšířenějším derivátem azetidinu je azetidin-2-karboxylová kyselina, neproteinogenní homolog prolinu.\n\n"}
{"id": "1339269", "url": "https://cs.wikipedia.org/wiki?curid=1339269", "title": "Azepan", "text": "Azepan\n\nAzepan je heterocyklická sloučenina skládající se z nasyceného sedmičlenného cyklu tvořeného šesti atomy uhlíku a jedním atomem dusíku.\nPodobně jako aminy reaguje s CO a lze jej použít pro zachytávání uhlíku.\n\n"}
{"id": "1339277", "url": "https://cs.wikipedia.org/wiki?curid=1339277", "title": "Monthey", "text": "Monthey\n\nMonthey je město v západní (frankofonní) části Švýcarska, v kantonu Valais, které je sídlem stejnojmenného distriktu. V roce 2016 žilo ve městě 17 573 obyvatel.\n\nHrad v centru města byl postaven roku 950. Město je poprvé zmiňováno v roce 1215 jako Montez.\n\nMěstské centrum regionu Chablais-Faucigny se nachází na levém břehu řeky Rhôna, jižně od Ženevského jezera, u vstupu do údolí do Val d'Illiez a Pas de Morgins směrem na Val d'Abondance. Součástí Monthey jsou i vesnice Outrevièze a Choëx a exkláva v Collombey-Muraz.\n\nV roce 2000 hovořilo 84,5 % obyvatel obce francouzsky. V roce 2000 se k církvi římskokatolické hlásilo 70,3 % obyvatel, k švýcarské reformované církvi 9,9 % obyvatel.\n\n\n\n"}
{"id": "1339280", "url": "https://cs.wikipedia.org/wiki?curid=1339280", "title": "Krasov (rozcestník)", "text": "Krasov (rozcestník)\n\nKrasov má více významů:\n\nmístopis\n\npřijmení\n\npodobné\n"}
{"id": "1339284", "url": "https://cs.wikipedia.org/wiki?curid=1339284", "title": "Taylorismus", "text": "Taylorismus\n\nTaylorismus je soustava vědecké organizace práce, jejímž autorem je Frederick Winslow Taylor. Podstatu teorie tvoří rozložení pracovních postupů na jednotlivé operace a úkony, jejich zkoumání a racionalizování pomocí časových a pohybových studií a jejich spojení se zvyšováním pracovních výkonů stimulačními prémiemi.\n\nJde o klasické období managementu a sociologie řízení na přelomu 19. a 20. století.\nTaylorismus dále rozvíjeli zejména Frank Bunker Gilbreth, Henry Gantt a Harrington Emerson. V meziválečném Československu se tímto systémem seriózně zabývala zejména Masarykova akademie práce. \n\n"}
{"id": "1339288", "url": "https://cs.wikipedia.org/wiki?curid=1339288", "title": "Gutiérrez", "text": "Gutiérrez\n\nGutiérrez je příjmení odvozené od jména \"Gualtierre\" (španělsky Walter). Encyklopedicky významnými nositeli jsou:\n\n"}
{"id": "1339291", "url": "https://cs.wikipedia.org/wiki?curid=1339291", "title": "Spodnja Ročica", "text": "Spodnja Ročica\n\nSpodnja Ročica je jednou ze 14 vesnic, které tvoří občinu Benedikt. V lednu 2017 žilo ve vesnici 119 obyvatel.\nSídlo se rozkládá při západním okraji občiny Benedikt. Od severu k jihu jím protéká potok Ročica. Nadmořská výška území je zhruba od 260 do 320 m a celková rozloha je 1,7 km².\n\nSousedními sídly jsou:\nna severu Zgornja Ročica a Drvanja, na východě Benedikt, na jihu Spodnji Žeravci a na západě Žice.\n"}
{"id": "1339304", "url": "https://cs.wikipedia.org/wiki?curid=1339304", "title": "Daley", "text": "Daley\n\nDaley může být:\n\n\n"}
{"id": "1339305", "url": "https://cs.wikipedia.org/wiki?curid=1339305", "title": "Vincuk Vjačorka", "text": "Vincuk Vjačorka\n\nVincuk Ryhoravič Vjačorka (; ; * 7. července 1961, Brest, SSSR) je běloruský opoziční novinář, jazykovědec, aktivista a také člen politické strany Běloruská lidová fronta ().\nVincuk Ryhoravič Vjačorka vystudoval běloruský jazyk a literaturu na Běloruské státní univerzitě. \n\nV roce 2006, jen krátce před plánovanými prezidentskými volbami v Bělorusku, byl za nepovolené shromažďování zadržen a na několik dnů uvězněn.\n\nV listopadu roku 2017 se stal jedním z laureátů Ceny ÚSTR za svobodu, demokracii a lidská práva.\n\n\n"}
{"id": "1339307", "url": "https://cs.wikipedia.org/wiki?curid=1339307", "title": "Ivo Frébort", "text": "Ivo Frébort\n\nIvo Frébort (* 1965) je český biochemik.\n\nIvo Frébort studoval analytickou chemii na Přírodovědecké fakultě Univerzity Palackého v Olomouci, akademické tituly získal i na Masarykově univerzitě v Brně, Tottori University v Japonsku, VŠCHT a Univerzitě Karlově. V roce 2005 byl jmenován profesorem biochemie.\n\nOd chemie přesunul postupně svůj vědecký zájem k biochemii a molekulární biologii se zaměřením na enzymy metabolismu rostlinných hormonů. Publikoval více než 100 odborných prací, které mají přes 1600 citací. Jeho h-index činí 21. Vystoupil s více než 100 konferenčními příspěvky. Byl řešitelem nebo se podílel na řešení 30 domácích i zahraničních výzkumných projektů.\n\nAbsolvoval řadu krátkodobých i dlouhodobých pobytů a stáží v zahraničí. Pravidelně se vrací do Japonska, pobýval například na Yamaguchi University (1992 – 1997) a jako hostující profesor na Osaka University (2007). Jako postdoc působil na University of Tübingen v Německu (2001). Za sebou má i řadu kratších stáží, například v Lundu, Groningenu, Římě, Berlíně či v USA. V rámci projektu Erasmus vyučoval studenty mimo jiné v dánském Lyngby, švédském Lundu či nizozemském Groningenu.\n\nDlouhodobě působí také ve vedení přírodovědecké fakulty. V letech 2003 až 2014 byl proděkanem fakulty, v letech 2014 až 2018 zastával pozici děkana. Od roku 2010 je ředitelem Centra regionu Haná pro biotechnologický a zemědělský výzkum, které vzniklo v rámci Operačního programu Výzkum a vývoj pro inovace.\n\nProfesor Frébort je členem řady významných odborných organizací, zejména je členem správní rady Evropské biotechnologické federace, rady Biotechnologické společnosti ČR, Českého národního komitétu pro biochemii a molekulární biologii a dlouhodobě působil v Grantové agentuře ČR, opakovaně jako předseda hodnotícího panelu a oborové komise.\n"}
{"id": "1339312", "url": "https://cs.wikipedia.org/wiki?curid=1339312", "title": "Dálnice slz", "text": "Dálnice slz\n\nDálnice slz (anglicky Highway of Tears nebo Highway of Tears Murders) je oblast nacházející se v jihozápadní Kanadě. Jedná se o dálnici č. 16 mezi městy Prince George a Prince Rupert, na které mezi roky 1969 až 2011 zmizelo nebo zemřelo nejméně 18 žen a dívek, i když jich ve skutečnosti mohlo být dvojnásobně víc. \n\nKdyž v roce 2012 policie případy všech zmizení znovu otevřela, tak věřila, že vrahem mohl být Bobby Jack Fowler – ten byl však v době, kdy policie případy znovu otevřela, již po smrti. \n"}
{"id": "1339323", "url": "https://cs.wikipedia.org/wiki?curid=1339323", "title": "Sakalavové", "text": "Sakalavové\n\nSakalavové jsou příslušníci etnické skupiny obývající západní a severozápadní pobřeží Madagaskaru a ostrov Nosy Be, významná sakalavská menšina žije také na Mayotte. Celkový počet příslušníků etnika se podle odhadů pohybuje okolo jednoho a čtvrt milionu (asi šest procent populace Madagaskaru), Sakalavové patří k osmnácti oficiálně uznávaným podskupinám malgašského národa. Jejich tradičním centrem je město Mahajanga. Etnogeneze Sakalavů je spojena s královstvím Boina, existujícím v letech 1690–1840. Obdobně jako další přímořská etnika (tzv. \"Côtiers\") vznikli smíšením Austronésanů, Arabů a afrických černochů – na rozdíl od obyvatel vnitrozemí, mezi nimiž převažují čistě malajské typy. Název etnika se odvozuje buď z malgašského výrazu „lidé z dlouhého údolí“ nebo z arabského „sakaliba“ (otrok), neboť v oblasti dříve kvetl obchod s otroky. Sakalavové jsou převážně rybáři, pastevci zebu a pěstitelé rýže. V jejich kultuře hraje klíčovou roli kult předků, s tím souvisí také vyřezávání dřevěných náhrobních skulptur, vyznačujících se často nezvykle otevřeným zobrazováním sexuality.\n\n"}
{"id": "1339324", "url": "https://cs.wikipedia.org/wiki?curid=1339324", "title": "Charles Loewner", "text": "Charles Loewner\n\nCharles Loewner či Karel Löwner (29. května 1893 – 8. ledna 1968), byl americký matematik narozený v Čechách.\n\nNarodil se v židovské rodině v městečku Lány na Kladensku, kde byl jeho otec Sigmund Löwner majitelem obchodu. Rodina mluvila původně česky, ale Karlův otec se již přiklonil k němčině. Karel vystudoval matematiku na Karlově univerzitě, doktorský titul získal roku 1917 pod vedením Georga Alexandera Pika. Na německé části univerzity byl jmenován mimořádným profesorem, byl též asistentem na pražské technice (německé části), habilitoval se v roce 1923 na univerzitě v Berlíně, v letech 1928-30 působil na univerzitě v Kolíně nad Rýnem. V roce 1934 se stal řádným profesorem v Praze, kde přednášel až do roku 1939, kdy na něj dopadly rasové restrikce tzv. druhé republiky. Po 15. březnu ho zatklo gestapo, ale rodině se podařilo ho úplatky vyreklamovat a v říjnu 1939 emigroval do Spojených států, kde působil na University of Louisville, Brown University, Syracuse University a nakonec na Stanfordské univerzitě (1951-1963). Jeho žákem byl Lipman Bers. Ve Stanfordu i zemřel.\n\nJeden z jeho hlavních matematických zájmů byl důkaz Bieberbachovy hypotézy. Loewnerova diferenciální rovnice, kterou při řešení definoval a užil, má dalekosáhlé důsledky v teorii geometrické funkce – byla použita i při závěrečném řešení Bieberbachovy hypotézy Louisem de Brangesem v roce 1985. Věnoval se též teorii monotónních maticových funkcí, Hilbertovým prostorům a hydrodynamice. \n"}
{"id": "1339330", "url": "https://cs.wikipedia.org/wiki?curid=1339330", "title": "Ledová královna", "text": "Ledová královna\n\nLedová královna může být:\n\n\n\n\n"}
{"id": "1339341", "url": "https://cs.wikipedia.org/wiki?curid=1339341", "title": "Baturin", "text": "Baturin\n\nBaturin (cyrilicí \"Батурин\") může být toponymum i příjmení:\n\n\npříjmení Baturin nosí více osob:\n\n"}
{"id": "1339349", "url": "https://cs.wikipedia.org/wiki?curid=1339349", "title": "Seznam dílů seriálu Muž hledá ženu", "text": "Seznam dílů seriálu Muž hledá ženu\n\nToto je seznam dílů seriálu \"Muž hledá ženu\".\n\n<onlyinclude>\n</onlyinclude>\n\n"}
{"id": "1339353", "url": "https://cs.wikipedia.org/wiki?curid=1339353", "title": "Zdeněk Bergman (1970)", "text": "Zdeněk Bergman (1970)\n\nZdeněk Bergman (* 20. prosince 1970 Karlovy Vary) je český podnikatel v osobní vodní dopravě a ředitel Muzea Karlova mostu. \n\nNarodil se 20. prosince 1970 v Karlových Varech. Vztah k vodě a loďkám získal při svých dětských pobytech u Velkého rybníka u Karlových Varů, kde trávil prázdniny u svého dědečka rybáře. Dědeček ho rovněž přivedl k zájmu o pražské památky. Po základní škole odešel v roce 1984 studovat do Prahy SPŠ stavební v Dušní 17, obor Vodní stavitelsví. V roce 1989 zde odmaturoval a začal studovat Stavební fakultu ČVUT obor Univerzální vodohospodář. Je otcem tří dětí.\n\nOd roku 1993 začal provozovat vyhlídkové plavby se dvěma čluny v pražské Čertovce. Firma se rozšířila do společnosti Pražské Benátky, zaměstnávající okolo sta lidí.\n\nZdeněk Bergman se stal autorem designu a projektů všech osmnácti přístavišť Pražských Benátek na řece Vltavě a Berounce. Vybudoval přístaviště pod Křižovnickým náměstím a zpřístupnil tak středověké vodní podzemí posledního oblouku Juditina mostu z roku 1169 a nultého oblouku Karlova mostu z roku 1357. Obnovil v Praze přívozy, jejichž většinu provozuje. \n\nJe architektem většiny plavidel společnosti; celkem postavil 18 plavidel. Jsou to typy \"Vltavský člun\" a \"Převozní loď Naomi\", které se používají při provozu některých pražských přívozů. Dále je autorem projektu plavidla typu \"Patentní člun Vodouch\" a \"Převozní prám Bivoj\", používaných při plavbách okolo Karlova mostu a ve vodním kanále Čertovka. Od roku 2014 obnovil provoz Přívozu Kazín ve vyhlídkové formě pěti přístavišť. Pro tento přívoz navrhl a postavil loď Kazi. Od 1. dubna 2019 otevřel nový Přívoz Štětí. \n\nV roce 2007 uvedl do provozu loď Hermes, která stále slouží bezdomovcům jako ubytovací a stravovací zařízení.\n\nDne 15. června 2007 založil Muzeum Karlova mostu k 650. výročí položení základního kamene této stavby. Následná oslava \"Noc pražských legend\" započala o půlnoci z 8. na 9. července 2007 a vyvrcholila ve výročí magického symetrického data: 135797531, tedy v 5 hodin a 31 minut.\n\nV roce 2009 obnovil Svatojánské slavnosti NAVALIS. V roce 2010 uspořádal \"Svatomartinské oslavy na Karlově mostě\", kdy poprvé přes Karlův most přejel svatý Martin na bílém koni zosobněný jako římský voják se svojí setninou ozbrojenců. Před ním hnalo 11 husopasek 11 hus. Vůz se sněhem stejně jako celý průvod započal na 11. pilíři, kde byla do dlažby položena poslední kostka tehdy právě ukončení I. etapy opravy Karlova mostu.\n\nV roce 2016 upořádal v Muzeu Karlova mostu \"Vajíčkový kongres\", který definitivně prokázal existenci vajec a jejich používání při stavbě Karlova mostu.\n\nV roce 2019 sponzoroval výrobu nové barokní osmiveslice Bissona Praga.\n\nJe předsedou Vševltavského spolku. Pořádá každoročně Dny Vltavy.\n\n"}
{"id": "1339370", "url": "https://cs.wikipedia.org/wiki?curid=1339370", "title": "Bardo (Dolnoslezské vojvodství)", "text": "Bardo (Dolnoslezské vojvodství)\n\nBardo (dříve \"Brdo\" , dnes \"Bardo\", těsně po druhé světové válce \"Byrdo\", ) je městečko na Kladské Nise v Dolnoslezském vojvodství na historické hranici Kladska a Slezska.\n\nPrvní písemná zmínka o Bardu pochází z Kosmovy kroniky, kde se píše o roku 1096, ve kterém český kníže Břetislav II. při útoku na Slezsko dobyl hradiště Bardo.\n"}
{"id": "1339374", "url": "https://cs.wikipedia.org/wiki?curid=1339374", "title": "Mario Party", "text": "Mario Party\n\nMario Party (japonsky マリオパーティ, přepis \"Mario Pāti\") je série party videoher od firmy Nintendo. Vychází z her Super Mario.\n\nCelkově se prodalo 39,6 milionů kopií her z této série.\n\nMario Party vyvíjí Nd Cube, dříve je vyvíjel Hudson Soft.\n\nVe hrách se objevují postavy ze světa Maria. V každé hře v této série se dá hrát s postavami Maria, Luigiho, Peach a Yoshiho. \n\nDají se zde hrát hry ve stylu stolních her, které jsou prokládány minihrami. \n\n"}
{"id": "1339399", "url": "https://cs.wikipedia.org/wiki?curid=1339399", "title": "Stara Gora (Benedikt)", "text": "Stara Gora (Benedikt)\n\nStara Gora je jednou ze 14 vesnic, které tvoří občinu Benedikt. V lednu 2017 žilo ve vesnici 21 obyvatel.\nPoměrně malá vesnice leží pči jižním okraji občiny Benedikt. Nachází se ve střední části vrchoviny Slovenske Gorice. Její nadmořská výška je zhruba od 235 do 295 m a celková rozloha je 0,32 km². Podél západního okraje protéká potok Drvanja.\n\nSousedními sídly jsou : na severu a východě Trtkova, na jihu Osek a na západě Obrat.\n"}
{"id": "1339401", "url": "https://cs.wikipedia.org/wiki?curid=1339401", "title": "Andrea Brzobohatá", "text": "Andrea Brzobohatá\n\nAndrea Brzobohatá (* 9. června 1971 Brno) je česká politička a manažerka neziskových organizací, od října 2017 poslankyně Poslanecké sněmovny PČR, nestraník za hnutí ANO 2011.\n\nOtce nikdy nepoznala, matka jí zemřela na leukémii, když jí bylo devět let. Vychovávali ji babička s dědou, později teta se strýcem. Vystudovala Střední pedagogickou školu v Kroměříži a později i CEMI (Central European Management Institute) v Praze. Dvacet let pracovala v reklamní agentuře.\n\nV roce 2010 onemocněla těžkou meningitidou. Postupně jí začaly selhávat jednotlivé orgány. Aby jí lékaři zachránili život, museli provést amputaci dolních končetin. Po překonání nemoci se začala věnovat svému občanskému sdružení \"No foot no stress\", které založila společně s kamarády na pomoc amputářům. Pracuje ve \"Sdružení proti meningitidě\".\n\nV letech 2009 až 2011 a opět od roku 2013 je předsedkyní představenstva v akciové společnosti \"BUILDING Holding\". V letech 2009 až 2011 byla také předsedkyní představenstva akciové společnosti \"FRIGOMONT\". Od roku 2015 je předsedkyní spolku ČERNÍ KONĚ, klub v AČR.\n\nAndrea Brzobohatá žije v Brně, je rozvedená, má dceru Nikolu a syna Adama.\n\nVe volbách do Poslanecké sněmovny PČR v roce 2017 byla jako nestraník za hnutí ANO 2011 zvolena poslankyní ve Středočeském kraji, a to ze třetího místa kandidátky.. Od roku 2017 je také členkou Petičního výboru, Výboru pro sociální politiku a Výboru pro zdravotnictví\n\nŽivot bez nohou - rozhovor s Adreou Brzobohatou o nemoci a životě bez nohou\n"}
{"id": "1339402", "url": "https://cs.wikipedia.org/wiki?curid=1339402", "title": "Modrásek nejmenší", "text": "Modrásek nejmenší\n\nModrásek nejmenší (\"Cupido minimus\") je druh denního motýla z čeledi modráskovitých (\"Lycaenidae\"). Jedná se o nejmenší druh modráska, který se vyskytuje na území České republiky. Rozpětí křídel motýla je 18 až 26 mm. Samičky i samci mají křídla hnědě zbarvená, u samců jsou poblíž báze více či méně modře poprášená.\n\nMotýl je rozšířený od Španělska přes celou Evropu a mírnou Asii až na Dálný východ. V České republice se vyskytuje roztroušeně, převážně v teplých oblastech. Zahlédnout ho lze na slunných svazích, železničních náspech, v suchých úvozech, na vojenských cvičištích, nebo ve starých lomech.\n\nHlavní živnou rostlinou modráska nejmenšího je úročník bolhoj \"(Anthyllis vulneraria)\". V Alpách také některé druhy kozinců a na jihu Evropy žanovec měchýřník. Samice klade vajíčka na květy živných rostlin. Bělavé housenky se živí semeníky a nezralými plody. Motýl je dvougenerační (bivoltinní). Vyskytuje se od dubna do června a od července do srpna. Ve vyšších polohách a chladnějších oblastech je motýl jednogenerační (monovoltinní). Vyskytuje se zde od května do července. Přezimuje téměř vzrostlá housenka.\n\nV České republice není tento druh bezprostředně ohrožen. Na řadě míst však vymírá, především v jižních a východních Čechách. Ubývá i na Vysočině a severní Moravě. Motýla, který je vázán na výskyt živné rostliny, ohrožuje především zarůstání vhodných lokalit.\n\n"}
{"id": "1339406", "url": "https://cs.wikipedia.org/wiki?curid=1339406", "title": "Johann Michael Bach", "text": "Johann Michael Bach\n\nJohann Michael Bach (pokřtěn 9. srpna 1648 Arnstadt, Německo – 17. května 1694 Gehren, Německo) byl německý varhaník a hudební skladatel. Člen hudební rodiny Bachů.\n\nJohann Michael Bach získal hudební vzdělání u svého otce Heinrich Bacha a arnstadtského kantora Jonase de Fletina. Flentinův vliv je patrný na raných vokálních dílech Johanna Michaela.\n\nV roce 1665 vystřídal Johann Michael svého bratra Johanna Christopha Bacha na místě varhaníka v zámecké kapli v Arnstadtu. 5. října 1673 se stal městským varhaníkem v Gehren. Pracoval také jako výrobce hudebních nástrojů a jako městský úředník. V Gehren již zůstal až do své smrti 17. května 1694.\n\n17. října 1707 se jeho nejmladší dcera Marie Barbara Bachová (1684–1720) provdala za otcova bratrance Johanna Sebastiana Bacha.\n\n\n\n\n"}
{"id": "1339407", "url": "https://cs.wikipedia.org/wiki?curid=1339407", "title": "František Xaver Němeček", "text": "František Xaver Němeček\n\nFrantišek Xaver Němeček (24. červenec 1766 Sadská — 19. březen 1849 Vídeň) byl český filozof, literární a hudební teoretik. \n\nVystudoval filozofii na Karlově univerzitě v Praze, poté učil na gymnáziu v Plzni a od roku 1792 v Praze. V roce 1800 získal doktorát z filozofie a záhy, roku 1802, získal na pražské univerzitě titul řádného profesora a přednášel teoretickou a praktickou filozofii. V Praze učil do roku 1820, působil zde také jako knižní cenzor, literární kritik a ředitel ústavu pro hluchoněmé. Poté se přemístil do Vídně, kde rovněž učil na univerzitě. Již v roce 1787 se stal přítelem Wolfganga Amadea Mozarta a později byl dokonce soukromým učitelem jeho syna Karla. Napsal vůbec první Mozartovu biografii, vyšla již roku 1798, pod názvem \"Leben des k. k. Capellmeisters Wolfgang Gottlieb Mozart, nach Originalquellen\". Svá díla psal německy a latinsky. Z děl filozofických jsou nejvýznamnější \"Auszüge aus der Geschichte der Wissenschaft und des Geschmacks in Böhmen\" (1794) a \"Elementa Logica in commodum studiosae juventutis\" (1813).\n"}
{"id": "1339408", "url": "https://cs.wikipedia.org/wiki?curid=1339408", "title": "Fernando Santos", "text": "Fernando Santos\n\nFernando Manuel Fernandes da Costa Santos (* 10. října 1954 Lisabon) je portugalský fotbalista a trenér.\n\nJe odchovancem klubu Benfica Lisabon, jako obránce hrál portugalskou nejvyšší soutěž za GD Estoril Praia a CS Marítimo. Na lisabonské polytechnice získal titul inženýra v oboru elektro.\n\nOd roku 1987 působí jako fotbalový trenér. FC Porto dovedl k titulu mistra Portugalska v roce 1999 a k vítězství v Taça de Portugal 2000 a 2001. S AEK Athény vyhrál řecký fotbalový pohár 2002, s PAOK FC se stal v roce 2010 řeckým vicemistrem. V letech 2010–2014 vedl řeckou reprezentaci, největším úspěchem bylo čtvrtfinále mistrovství Evropy ve fotbale 2012 a osmifinále mistrovství světa ve fotbale 2014. Od roku 2014 je trenérem portugalské reprezentace, s níž získal v roce 2016 titul mistra Evropy. Portugalci pod jeho vedením skončili také třetí na Konfederačním poháru FIFA 2017 a kvalifikovali se na mistrovství světa ve fotbale 2018. Santos získal Cenu Alfa Ramseyho pro evropského trenéra roku 2016. Je rovněž nositelem portugalského vyznamenání Ordem do Mérito.\n\n"}
{"id": "1339414", "url": "https://cs.wikipedia.org/wiki?curid=1339414", "title": "Letiště Drážďany", "text": "Letiště Drážďany\n\nLetiště Drážďany (německy: \"Flughafen Dresden\") (IATA: DRS, ICAO: EDDC) je mezinárodní letiště v Drážďanech, to je hlavní město spolkové země Sasko. V roce 2016 odbavilo přes 1,6 milionů cestujících, létá se odsud především po Evropě a do dovolenkových destinací u moře. Disponuje 2,8 km dlouhou ranvejí, jedním osobním a nákladním terminálem, dále vlakovým nádražím. Má vlastní přípojku na dálnici A4 vedoucí z východu na jih země.\n\nAreál letiště se nalézá na severu města a v jeho terminálu jsou kromě příletové a odletové části i různé obchody, konferenční centrum či vyhlídková plošina pro návštěvníky. Zajímavostí je futuristický prosklený most \"Skywalk\", který propojuje kryté parkoviště s odbavovacími přepážkami. Terminál, bývalý hangár určený na výrobu letadel, je díky své průmyslové architektuře považován za jeden z nejkrásnějších letištních terminálů v Německu. Každou poslední neděli v měsíci je zde možná prohlídka v češtině.\n\n\n"}
{"id": "1339423", "url": "https://cs.wikipedia.org/wiki?curid=1339423", "title": "Germania Bochum", "text": "Germania Bochum\n\nGermania Bochum (celým názvem: Sportverein Germania 06 Bochum e. V.) byl německý sportovní klub, který sídlil ve městě Bochum ve spolkové zemi Severní Porýní-Vestfálsko. Založen byl v roce 1906 pod názvem FK Bochum. Svůj poslední název nesl od roku 1924. Zanikl v roce 1938 po fúzi s TuS Bochum 08 a TV 1848 Bochum do nově založené organizace VfL Bochum. Klubové barvy byly černá a modrá.\n\nNejvětším úspěchem klubu byla pětiletá účast v Gaulize Westfalen, jedné ze skupin tehdejší nejvyšší fotbalové soutěže na území Německa. Své domácí zápasy odehrával na stadionu Germania-Sportplatz an der Castroper Straße.\n\nZdroj: \n\n\n\nZdroj: \n\n\n\nZdroj: \n\n"}
{"id": "1339426", "url": "https://cs.wikipedia.org/wiki?curid=1339426", "title": "TuS Bochum 08", "text": "TuS Bochum 08\n\nTuS Bochum 08 (celým názvem: Turn- und Sportverein Bochum 08 e. V.) byl německý sportovní klub, který sídlil ve městě Bochum ve spolkové zemi Severní Porýní-Vestfálsko. Založen byl v roce 1908 pod názvem SuS Bochum 08. Svůj poslední název nesl od roku 1924. Zanikl v roce 1938 po fúzi s Germania Bochum a TV 1848 Bochum do nově založené organizace VfL Bochum. Klubové barvy byly modrá a bílá.\n\nNejvětším úspěchem klubu byla dvouletá účast v Gaulize Westfalen, jedné ze skupin tehdejší nejvyšší fotbalové soutěže na území Německa. Své domácí zápasy odehrával na Stadion an der Castroper Straße.\n\nZdroj: \n\n\n\nZdroj: \n\n\n\nZdroj: \n\n"}
{"id": "1339430", "url": "https://cs.wikipedia.org/wiki?curid=1339430", "title": "Pavel Juříček", "text": "Pavel Juříček\n\nPavel Juříček (* 29. října 1956 Brno) je český politik a předseda představenstva a generální ředitel firmy \"Brano\", od října 2017 poslanec Poslanecké sněmovny PČR, od roku 2018 zastupitel města Opava, bývalý viceprezident Svazu průmyslu a dopravy ČR, člen hnutí ANO 2011.\n\nZ politických důvodů nemohl studovat na střední škole, a proto se nejprve vyučil jako frézař. Později absolvoval obor strojírenská technologie na Fakultě strojní Vysokého učení technického v Brně a v roce 1998 získal doktorát z ekonomických věd. Využil možnost vzdělávat se v rámci programu Phare v zahraničí – zkoušky skládal na Erasmus University v nizozemském Rotterdamu, na Wirtschaftsuniversität ve Vídni a na INSEAD ve francouzském Fontainebleau.\n\nDo podniku \"Brano\" v Hradci nad Moravicí na Opavsku nastoupil již v roce 1982 jako technolog (tehdy nesl název \"Branecké železárny\"), později prošel několika pozicemi. Roku 1990 odešel z firmy na dnešní Vysokou školu báňskou – Technickou univerzitu Ostrava, kde pomáhal zakládat katedru podnikání a managementu. Po dvou letech se však do \"Brana\" opět vrátil, a to jako výrobní ředitel. Na této pozici byl čtyři roky a nastal další, tentokrát jen šestiměsíční odchod ze společnosti. V roce 1995 se stal generálním ředitelem, firma představuje největšího ryze českého výrobce autodílů (dveřní systémy a zámky, díly motorů a převodovek, zvedáky a zavírače). Skupina \"Brano Group\" má podniky také v Rakovníku (pedálové systémy a jejich díly), Jilemnici (tlumiče, topení a houkačky pro užitková auta), Jablonci nad Nisou (vývojové pracoviště), Litovli (povrchová úprava) a dalších městech a rovněž v zahraničí (Jihoafrická republika, Čína a Rusko).\n\nV únoru 2007 získal ocenění \"Podnikatel roku 2006\". V letech 2011 až 2017 působil jako člen představenstva a viceprezident Svazu průmyslu a dopravy ČR. Od roku 2004 se rovněž angažuje jako viceprezident Sdružení automobilového průmyslu. Působí či působil jako člen správní rady Technické univerzity v Liberci, školské rady Střední školy průmyslové a umělecké Opava, vědecké rady Ekonomické fakulty VŠB-TU Ostrava, průmyslové rady Fakulty strojní VŠB-TU Ostrava, Výzkumné rady Centra rozvoje strojírenského výzkumu a Akademického sněmu Akademie věd ČR.\n\nPavel Juříček žije ve městě Opava. Je ženatý, má tři děti (dvě dcery a syna). Mezi jeho záliby patří jízda na horském kole a historie.Až exekutor donutil miliardáře a poslance za ANO Pavla Juříčka zaplatit 25,5 milionu korun, které mu přikázal uhradit soud jako náhradu škody při jeho podnikatelském působení.Majitel společnosti Brano se bránil placení s tím, že tolik peněz nemá a měsíčně prý vydělává jen 16 tisíc korun, soud mu to ale neuvěřil.\n\nOd roku 2016 je členem hnutí ANO 2011, ve kterém předsedá Oblastní organizaci Opava.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem v Moravskoslezském kraji, a to ze čtvrtého místa kandidátky. V komunálních volbách v roce 2018 se za hnutí ANO 2011 stal zastupitelem města Opava.\n"}
{"id": "1339431", "url": "https://cs.wikipedia.org/wiki?curid=1339431", "title": "Bratři Lví srdce", "text": "Bratři Lví srdce\n\nBratři Lví srdce () je fantasy román psaný pro děti, který napsala švédská spisovatelka Astrid Lindgrenová. Kniha byla vydána na podzim roku 1973 a byla přeložena do 46 jazyků. Větší část dějové linie je netypicky pro tuhle věkovou kategorii prostoupena velmi temným stínem smrti a nemoci. Jsou zde ale samozřejmě také pozitivnější části, jako například platonická láska, věrnost, naděje, odvaha a taky pacifismus.\n\nHlavní postavy této knihy jsou dva bratři; \"starší Jonatán a mladší Karel.\" Svým rodným příjmením se jmenují Lvovi, ale v Nangijale jsou známí přednostně pod příjmením Lví srdce. Karlova přezdívka je Suchárek, poněvadž Jonatán má rád tuto typickou švédskou pochoutku. Ostatní postavy které zde vystupují jsou Žofie, Hubert, Jossi, Tengil a spoustu dalších vedlejších postav.\n\nV Nangijale, zemi \"ohníčků a pohádkových dnů\", bratři prožijí svá dobrodružství. Spolu se svojí neporazitelnou skupinou povedou boj proti Tengilovi, který tu vládne s pomocí hrůzostrašné dračice Katly, která chrlí oheň.\n"}
{"id": "1339435", "url": "https://cs.wikipedia.org/wiki?curid=1339435", "title": "Plynárna Michle", "text": "Plynárna Michle\n\nPlynárna Michle (často také \"michelská plynárna\") se nachází v Michli na Praze 4. Vznikla mezi lety 1925 až 1927 na úkor starších tepláren na Žižkově a v Holešovicích. Poblíž se nachází odstavné nádraží Praha-Jih, také teplárna a bývalá mýdlarna, kolem protéká potok Botič. Nachází se zde také muzeum, dokumentující plynárenství v celé zemi. Stejné jméno nese také autobusová a tramvajová zastávka poblíž. Původní budovu plynárny navrhl architekt Josef Kalous. \n\nDne 6. ledna 1961 vypukl kvůli poruše požár jednoho z plynojemů. Plynojem měl výšku 84 metrů a šířku 50 m, v dobu požáru obsahoval 147 tisíc m³ plynu (byl téměř plný). Za den se ho podařilo uhasit, nikdo nebyl zraněn. Celé okolí bylo evakuováno, většina plynu shořela. \n"}
{"id": "1339440", "url": "https://cs.wikipedia.org/wiki?curid=1339440", "title": "Řakom (hradiště)", "text": "Řakom (hradiště)\n\nŘakom (též \"Drslavice\") je pravěké hradiště západně od stejnojmenné vesnice u Dolan v okrese Klatovy. Nachází se na výběžku z východního úbočí vrchu Malá Doubrava asi 500 metrů západně od vesnice. Z opevnění hradiště se dochoval příkop a valy, které jsou se zbytkem lokality chráněny jako kulturní památka ČR.\n\nHradiště bylo osídleno v eneolitu příslušníky chamské kultury. Jejich přítomnost dokládají nálezy manželů Baštových z roku 1986, kteří ve dvou sondách odkryli 50 centimetrů mocnou kulturní vrstvu s keramickými střepy a dvěma přesleny chamské kultury. Další pravěké střepy byly nalezeny ve splachových vrstvách na svazích. Způsob opevnění a vysoká nadmořská výška (680 metrů) je pro chamskou kulturu neobvyklá, ale osídlení z jiných období nebylo doloženo.\n\nPlocha jednodílného hradiště měří asi 500 m². Přístupnou stranu přehrazuje obloukovitě vedené opevnění vedené od západu k severovýchodu. Východní a jižní stranu chrání strmé svahy s buližníkovými skalami. Opevnění se skládá z mohutného vnějšího valu a příkopu, za kterým se nachází nižší vnitřní val. Příkop je čtyři metry široký a dva metry hluboký.\n\n"}
{"id": "1339442", "url": "https://cs.wikipedia.org/wiki?curid=1339442", "title": "H́", "text": "H́\n\nH́ (minuskule h́) je speciální písmeno latinky. Nazývá se H s čárkou. Vyskytuje se ve võruštině, avšak velmi zřídka a není součástí abecedy tohoto jazyka. Čte se jako palatalizované H (hʲ). Též se vyskytuje v ALA-LC transkripcích abcházštiny, jazyku dargwa, lakštiny, lezginštiny a avestánštiny. V abcházštině ho do roku 1954 značil znak cyrilice Ҿ. V Unicode má majuskulní tvar kód U+0048U+0301 a minuskulní U+0068U+0301.\n"}
{"id": "1339445", "url": "https://cs.wikipedia.org/wiki?curid=1339445", "title": "Štajngrova", "text": "Štajngrova\n\nŠtajngrova je jednou ze 14 vesnic, které tvoří občinu Benedikt. V lednu 2017 žilo ve vesnici 231 obyvatel.\n\nVesnice se rozkládá v pohoří Slovenske Gorice, uvnitř občiny Benedikt. Leží v nadmořské výšce zhruba od 260 do 327 m. Rozloha území je 0,91 km².\n\nSousedními vesnicemi jsou:\nna severu Trstenik, na východě Negovski vrh, na jihu Trotkova a Sv. Trije Kralji v Slov. gor., a na západě Benedikt.\n"}
{"id": "1339450", "url": "https://cs.wikipedia.org/wiki?curid=1339450", "title": "Stara Gora", "text": "Stara Gora\n\nNázev Stara Gora má více sídel ve Slovinsku:\n"}
{"id": "1339451", "url": "https://cs.wikipedia.org/wiki?curid=1339451", "title": "Římskokatolická farnost Rudice", "text": "Římskokatolická farnost Rudice\n\nŘímskokatolická farnost Rudice je územní společenství římských katolíků v děkanátu Uherský Brod s farním kostelem svatého Václava.\n\nPrvní písemná zmínka o obci Rudice pochází z roku 1350. Původní kostel pocházel zřejmě z druhé poloviny 13. století Pravděpodobně husitské bouře a časté vpády povstalců z Uher vedly k jeho zpustošení. Nový kostel je připomínám v roce 1704, do konečné podoby v pozdně barokním slohu byl dostavěn v roce 1787.\nRudice patřily původně do nezdenické farnosti. v Roce 1784 byla zřízena kuracie, farnost vznikla roku 1862. \nPřehled duchovních správců je dochován od roku 1779. Poslední farář přímo ve farnosti působil do roku 1977, od té doby je farnost střídavě administrována ze Šumic či Nezdenic. Od července 2013 je administrátorem excurrendo R. D. Mgr. Jan Lisowski ze Šumic.\n\nVe farnosti se konají pravidelně bohoslužby ve farním kostele - v neděli i ve všední dny.\nVe farnosti se pravidelně koná tříkrálová sbírka. V roce 2017 se při ní vybralo v Rudicích 12 790 korun a v Přečkovicích 3 530 korun.\n\n"}
{"id": "1339452", "url": "https://cs.wikipedia.org/wiki?curid=1339452", "title": "Krestovskij stadion", "text": "Krestovskij stadion\n\nKrestovskij stadion (též Krestovský), také známý jako Zenit Arena, či je víceúčelový stadion sloužící zejména pro fotbal na Krestovském ostrově v Petrohradě. Pojme 64 287 diváků a při koncertech až 80 000 diváků. Domácí zápasy zde hraje fotbalový klub Zenit Petrohrad. Slavnostně otevřen byl v roce 2017.\n\nStadion navržený japonským architektem Kišó Kurokawou je postaven na místě bývalého Kirovského stadionu, který byl zbořen v září 2006. Dokončení bylo odkládáno, původní plán dokončení do prosince 2008 byl posunut na konec roku 2011 a později na rok 2017, kdy byl stadion slavnostně otevřen.\n\nKrestovský stadion byl jeden ze stadionů, které hostily Konfederační pohár FIFA 2017 a Mistrovství světa ve fotbale 2018. V roce 2020 se na stadionu bude konat Mistrovství Evropy ve fotbale 2020.\n"}
{"id": "1339454", "url": "https://cs.wikipedia.org/wiki?curid=1339454", "title": "Kazaň Arena", "text": "Kazaň Arena\n\nKazaň Arena, je víceúčelový stadion sloužící zejména pro fotbal v městě Kazaň. Pojme 45 379 diváků. Domácí zápasy zde hraje fotbalový klub FC Rubin Kazan. Slavnostně otevřen byl 14. června 2013.\n\nHostil slavnostní zahájení a ukončení Univerziády 2013. V roce 2015 zde byly nainstalovány 2 bazény, jelikož během Mistrovství světa v plavání 2015 se zde soutěžilo v plavání a v synchronizovaném plavání.\n\nKazaň Arena byl jeden ze stadionů, které hostily Konfederační pohár FIFA 2017 a Mistrovství světa ve fotbale 2018.\n"}
{"id": "1339457", "url": "https://cs.wikipedia.org/wiki?curid=1339457", "title": "Olivera Despina", "text": "Olivera Despina\n\nMileva Olivera Lazarević, Despina Hatun (1372 – 7. ledna 1445) byla nejmladší dcerou Lazara Srbského a princezny Milici. Byla také ženou osmanského sultána Bajezida I., za kterého byla provdána po bitvě v Kosově v roce 1389. Sňatek se konal na znamení míru mezi Osmanskou a Lazarevićkou dynastií. Po svatbě přijala jméno Despina Hatun.\n\nOlivera Despina Hatun se narodila okolo roku 1372. Její matka byla dcera velikého prince (veliki župan) Stefana Nemanja, zakladatele Nemanjské dynastie a čtvrtého bratrance Dušana Srbského. Olivera měla starší sestry – Maru, Draganu, Teodoru a Jelenu; a dva bratry Serbiana a Vuka. Po bitvě v Kosově v roce 1389 byla poslána do harému sultána Bajezida, kde strávila dvanáct let, než se stala jednou ze čtyř sultánových žen (oblíbených konkubín). Navzdory sňatku však nekonvertovala na Islám. Měla vliv na sultánova rozhodnutí a on tak pomáhal lidem, zemi a rodině překonat těžké časy. \n\nV bitvě u Ankary v roce 1402 byli ona i Bajezid zatčeni perským šáhem Timurem. Olivera byla propuštěna v roce 1403 až po sultánově smrti. \n\nZbytek života strávila v panství svého bratra Stefana v Bělohradě a v panství své sestry Jeleny v Hercegovině. Zemřela někdy v roce 1445. \n"}
{"id": "1339473", "url": "https://cs.wikipedia.org/wiki?curid=1339473", "title": "Tárik Azíz", "text": "Tárik Azíz\n\nTárik Azíz (), původním jménem Míkaél Júhannán (; 28. dubna 1936 Til Kaíf – 5. června 2015 Násiríja), byl irácký premiér v letech 1979–2003 a ministr zahraničí v letech 1983–1991. Patřil k blízkým spolupracovníkům Saddáma Husajna a vzhledem k jeho častým výjezdům do zahraničí a kontaktům s cizími státníky i mezinárodními organizacemi se při pohledu zvenčí jevil jako jeden ze „symbolů režimu“, jak jej nazývala západní média. Byl jediným křesťanem v tehdejším iráckém vedení.\n\nAzíz pocházel z rolnické křesťanské rodiny, žijící nedaleko Mosulu na severu země. Byl asyrského původu. Dostal při křtu typické chaldejské jméno Michael Jan, později si jej však změnil na arabsko-muslimské Tárik Azíz, což v překladu znamená „Slavná minulost“. Na Bagdádské univerzitě vystudoval angličtinu a anglickou literaturu. Během studií se stal členem tehdy ilegální politické strany Baas (Strany arabské obrody). Po získání doktorátu v roce 1958 se stal redaktorem stranického listu \"Al-Džumhúríja\". \nV roce 1980 přežil pokus o atentát, spachaný šíitskou odbojovou skupinou krytou Íránem. Vlastního syna pojmenoval Azíz na počest svého oblíbeného vůdce Saddám. Po invazi USA do Iráku se Azíz, jeden z 55 nejhledanějších osob, 24. dubna 2003 Američanům vzdal. \n\nV roce 2009 byl odsouzen k několikaletému vězení. Záhy však byl obviněn z dalších zločinů, zejména z podílu na vládní politice přesídlování Kurdů a potlačování šíitských islámských stran, ačkoliv konkrétní důkazy o jeho odpovědnosti nebyly nikdy soudy uvedeny. 26. října 2010 byl odsouzen k trestu smrti, což vyvolalo protesty iráckých biskupů, Vatikánu, OSN, Evropské unie, Amnesty International i několika zahraničních vlád. Důvody protestů byly dva: jednak obecný odpor tzv. mezinárodního společenství k trestu smrti jako takovému, a jednak zjevná vykonstruovanost obvinění a stranickost (šíitských) soudů. Poprava se nakonec pro odpor prezidenta Džalála Talabáního neuskutečnila (byť sám odsouzený o ni žádal, aby tak zkrátil své duševní i zdravotní utrpení) a Azíz zemřel ve vězení v roce 2015 ve věku 79 let. \n\n"}
{"id": "1339475", "url": "https://cs.wikipedia.org/wiki?curid=1339475", "title": "Dunajivci", "text": "Dunajivci\n\nDunajivci (, – \"Dunajevcy\") jsou město v Chmelnýcké oblasti na Ukrajině. K roku 2017 měly přes šestnáct tisíc obyvatel.\n\nDunajivci leží na řece Ternavce v povodí Dněstru. Od Chmelnyckého, správního střediska oblasti, jsou vzdáleny bezmála sedmdesát kilometrů jižně.\n\nLidské osídlení oblasti je nejpozději od období zhruba 3000. let před naším letopočtem, jak dokládají nálezy Tripolské kultury z okolí.\n\nSamotné Dunajivci jsou zmíněny poprvé v roce 1403, kdy měly 72 domů.\n\nMěstem jsou Dunajivci od roku 1592.\n\n"}
{"id": "1339479", "url": "https://cs.wikipedia.org/wiki?curid=1339479", "title": "Anton Aškerc", "text": "Anton Aškerc\n\nAnton Aškerc (9. leden 1856 – 10. červen 1912) byl slovinský básník, dramatik a římkokatolický kněz. \nNarodil se v rolnické rodině, nedaleko městečka Rimske Toplice, které tehdy leželo na území Štýrského vévodství, později Rakousko-Uherska, dnes je součástí Slovinska. Přesné místo narození je neznámé, neboť se narodil na cestě. \n\nVystudoval střední školu v Celje a poté nastoupil do teologického semináře v Mariboru. Roku 1880 se stal knězem. Jako kněz vystřídal mnoho působišť: Podsreda (1881–83), Šmarju pri Jelšah (1883–89), Juršinci (1889–91), Vitanje (1891–92), Šmarjeta (1892), Mozirje (1892–94), Škale (1894–98). V roce svého vysvěcení také publikoval svou první báseň pod názvem \"Trije popotniki\" (\"Tři poutníci\"), a to v časopise \"Ljubljanski zvon\", tehdy ještě pod pseudonymem Gorázd. Jeho první básně byly lyrické, ale po roce 1882 se obrátil k epice, zejména historické (\"Zlatoroh\", \"Primož Trubar\", \"Attila v Emoně\"), se silným vlasteneckým akcentem. Jeho verše bývají označovány za pozdně romantické, i když byl Aškerc ovlivněn i realismem. \n\nPrvní sbírku vydal roku 1890 pod názvem \"Balady a romance\". Vyvolala obrovský ohlas, čtenářský i kritický, ovšem nelíbila se v církevních kruzích, kterým se jevila být příliš nacionalistická. Kvůli střetu s církví, zejména biskupem Antonem Mahničem, nakonec Aškerc odešel, ne zcela dobrovolně, do předčasného kněžského důchodu. Jeho příznivec, liberální starosta Lublaně Ivan Hribar, mu však zajistil místo městského archiváře, které zastával až do smrti, ačkoli se neustále obával, že o něj v případě vítězství konzervativců ve volbách přijde. \n\nVelký podíl na jeho objevení ve světě měl švédský slavista Alfred Anton Jensen. Ohlas zaznamenal Aškerc i v českých zemích, když do češtiny výbor z jeho veršů přeložil Jaroslav Vrchlický. Nová nastupující generace slovinských autorů (Dragotin Kette, Josip Murn, Oton Župančič, Ivan Cankar) s ním ovšem vstoupila do vášnivých sporů. Až během velkého Aškercova pohřbu v Lublani, který se stal mohutnou národní manifestací, mu vzdala hold.\n"}
{"id": "1339481", "url": "https://cs.wikipedia.org/wiki?curid=1339481", "title": "Jawa-ČZ 175/356", "text": "Jawa-ČZ 175/356\n\nJawa-ČZ 175 typ 356, lidově zvaný malá kývačka, je motocykl, vyráběný v letech 1956–1960. Nástupcem se stal v roce 1960 jednovýfukový model ČZ 175/450.\n\nMotocykl byl vyráběn ve spolupráci ČZ a Jawy. Vyráběn byl ve Strakonicích. Byl podobný motocyklu Jawa 250/353, ale jen málo dílů bylo společných. Motor byl dodávaný firmou ČZ, podvozek byl Jawa. Název malá kývačka vznikl podle toho, že měl motocykl zadní kyvnou vidlici, proto kývačka, ale měl slabší motor a byl celkově užší, proto malá. Motocykl měl 16\" kola a olejové tlumiče, které zajišťovaly pohodlnější cestování. Motocykl měl v té době moderní poloskútrovou karoserii. Motor měl stejně jako velká kývačka jednopákové startování. V roce 1958 proběhla nejvíce viditelná změna, při které byla přesunuta spínací skříňka z nádrže do masky a tlumiče výfuků se začaly montovat tzv. doutníky (dříve tzv. rybiny). Takto byl motocykl vyráběn až do konce výroby v roce 1960.\n\n\n"}
{"id": "1339489", "url": "https://cs.wikipedia.org/wiki?curid=1339489", "title": "Dibenzylidenaceton", "text": "Dibenzylidenaceton\n\nDibenzylidenaceton (též dibenzalaceton, zkráceně dba) je organická sloučenina se sumárním vzorcem CHO. Používá se jako složka opalovacích krémů a jako ligand v organokovové chemii.\n\nDibenzylidenaceton má v alifatickém řetězci dvě dvojné vazby a existuje celkem ve třech geometrických izomerech: \"cis-cis\", \"cis-trans\" a \"trans-trans\".\n\nTuto sloučeninu lze připravit v laboratoři kondenzací benzaldehydu a acetonu ve vodě či ethanolu za přítomnosti hydroxidu sodného, přičemž vzniká výhradně \"trans-trans\" izomer:\n\nPři delším vystavení slunečnímu svitu se dibenzylidenaceton mění [2+2] cykloadicí na směs izomerů cyklobutanu.\n\nDibenzylidenaceton je složkou katalyzátoru tris(dibenzylidenaceton)dipalladia(0), což je nestabilní ligand, který může být snadno nahrazen trifenylfosfinem.\n"}
{"id": "1339493", "url": "https://cs.wikipedia.org/wiki?curid=1339493", "title": "Tris(dibenzylidenaceton)dipalladium(0)", "text": "Tris(dibenzylidenaceton)dipalladium(0)\n\nTris(dibenzylidenaceton)dipalladium(0) (zkráceně Pd(dba)) je organická sloučenina palladia, jeho komplex s dibenzylidenacetonem (dba). Tato látka je mírně rozpustná v organických rozpouštědlech. Jelikož mohou být dba ligandy snadno odstraněny, tak se tento komplex používá jako homogenní katalyzátor v organické syntéze.\n\nTato látka byla poprvé připravena roku 1970, získává se reakcí dibenzylidenacetonu a tetrachlorpalladatanu sodného (NaPdCl). Jelikož se obvykle rekrystalizuje z chloroformu, je často dodáván jako addukt [Pd(dba)·CHCl]. Čistota vzorků se může lišit.\n\nV [Pd(dba)] jsou atomy Pd od sebe vzdáleny 320 pm, ovšem jsou spojeny molekulami dba. Pd(0) centra jsou navázána na alkenové části dba ligandů.\n\n[Pd(dba)] se používá jako zdroj rozpustného palladia s oxidačním číslem 0, zejména jako katalyzátoru různých reakcí.\n\nPodobné Pd(0) komplexy jsou [Pd(dba)] a tetrakis(trifenylfosphin)palladium(0).\n"}
{"id": "1339494", "url": "https://cs.wikipedia.org/wiki?curid=1339494", "title": "Serfiraz Hanım", "text": "Serfiraz Hanım\n\nSerfiraz Hanım (1837 - 9. června 1905) byla konkubína osmanského sultána Abdulmecida I.\n\nSerfiraz Hanımefendi, rodným jménem Ayşe Liah, byla dcera abchazského prince Osmana Beye a jeho ženy Zelihy Tapsın. Nejdříve byla Serfiraz darována jako služebná společně se svými sestrami Hüsnümah a Agâh. Brzy si jí ale všiml sultán Abdulmecid a oženil se s ní v roce 1851 v paláci Dolmabahçe. Její sestra Hüsnümah se provdala za Sulejmana Beje.\n\nSerfiraz zemřela v roce 1905 v paláci Çırağan v Ortaköy a byla pohřbena v mauzoleu Şehzade Kemaleddin Efendiho na hřbitově Yahya Efendi. \n\n"}
{"id": "1339499", "url": "https://cs.wikipedia.org/wiki?curid=1339499", "title": "Miroslav Vejvoda", "text": "Miroslav Vejvoda\n\nMiroslav Vejvoda (* 5. července 1932 Praha) je český jachtař a trenér, bývalý československý reprezentant a olympionik (LOH 1964 v Tokiu a 1972 v Mnichově) a patnáctinásobný mistr Československa na lodích třídy Finn.\n\nNa LOH 1972 v Mnichově (jachty: na jezeře Kiel-Schilksee) byl nejstarším československým účastníkem výpravy (40 let, 56 dní).\n\n\n"}
{"id": "1339507", "url": "https://cs.wikipedia.org/wiki?curid=1339507", "title": "Pandoravenator", "text": "Pandoravenator\n\nPandoravenator (\"Pandořin lovec\") byl rod teropodního dinosaura z kladu Tetanurae, žijícího v období svrchní jury (stupně oxford – tithon, asi před 163 až 145 miliony let) na území současné argentinské Patagonie (provincie Chubut). Fosilie (v podobě fragmentárně dochované postkraniální kostry) tohoto dinosaura byly objeveny v sedimentech souvrství Cañadón Calcareo a vědecky byly popsány v roce 2017 paleontology Oliverem Rauhutem a Diego Polem. Typový a jediný známý druh je \"P. fernandezorum\".\n\n\"Pandoravenator\" byl zřejmě menším masožravým dinosaurem, lovícím malé a středně velké obratlovce.\n\n"}
{"id": "1339513", "url": "https://cs.wikipedia.org/wiki?curid=1339513", "title": "František Poláček", "text": "František Poláček\n\nFrantišek Poláček (20. ledna 1940 – 11. listopadu 2017 Mnichov) byl československý boxer.\n\nBydlel v Brně v Merhautově ulici a závodil za místní Zbrojovku. V roce 1968 emigroval do Západního Německa do Mnichova.\n\nNa amatérském mistrovství Evropy v roce 1963 získal bronzovou medaili. Na mistrovství Evropy v roce 1965 nepostoupil do čtvrtfinále. Na dalším mistrovství v roce 1967 závodil v kategorii nad 81 kg, ale také nepostoupil do čtvrtfinále. V roce 1964 se zúčastnil olympijských her v Tokiu, kde skončil na pátém místě.\n\nPoslední roky žil v pečovatelském domově v Mnichově.\n"}
{"id": "1339515", "url": "https://cs.wikipedia.org/wiki?curid=1339515", "title": "Johann Ludwig Bach", "text": "Johann Ludwig Bach\n\nJohann Ludwig Bach (4. února 1677, Thal (dnes městská část Ruhly), Německo – pohřben 1. května 1731, Meiningen) byl německý hudební skladatel a kapelník období baroka, člen hudebního rodu Bachů.\n\nJohann Ludwig Bach získal hudební vzdělání u svého otce Johanna Jacoba Bacha (1655–1718), který byl v Ruhle varhaníkem. V letech 1688–1693 navštěvoval gymnázium v Gothe a po maturitě začal studovat teologii.\n\nOd roku 1699 byl Johann Ludwig Bach dvorním hudebníkem v Meiningenu a v roce 1703 se stal v Meiningenu kantorem. V roce 1706 se neúspěšně ucházel o místo kantora v kostele sv. Jiří v Eisenachu po A. C. Dedekindovi. V roce 1711 postoupil v Meiningenu na místo dvorního kapelníka. Když v roce 1724 zemřel jeho dlouholetý patron, vévoda Arnošt Ludvík I., Bach napsal hudbu k jeho pohřbu.\n\nV Meiningenu pak Johann Ludwig Bach působil až do své smrti 1. května 1731.\n\nPřestože od roku 1711, kdy se stal dvorním kapelníkem, byla hlavní náplní jeho skladatelské činnosti orchestrání hudba, žádné skladby tohoto typu nejsou známy. Dochovalo se však značné množství vokálních skladeb, a to zejména díky Johannu Sebastainu Bachovi, který v roce 1726 provedl jeho 18 kantát a dvě. Některé z nich pak byly hrány znovu v letech 1735 a 1750.\n\n\n\n\n\n"}
{"id": "1339521", "url": "https://cs.wikipedia.org/wiki?curid=1339521", "title": "Štěchovický poklad", "text": "Štěchovický poklad\n\nŠtěchovický poklad je součást pokladů třetí říše, které se v závěru 2. světové války měly přepravit z Berlína přes Madrid do Argentiny. Tato zásilka obsahovala 540 beden. Spekuluje se o tom, že by součástí mohl být originál smlouvy Ribbentrop-Molotov nebo Jantarová komnata, poslední stopa mizí v roce 1945, kdy je komnata rozebrána a v bednách opouští Výmar. Ovšem objevuje se i názor, že celý poklad je jen legenda.\n\nNa počátku roku 1945 bylo v Německu jisté, že válka je prohraná. Šlo tak o to, jak zachránit co nejvíce odkazů třetí říše, aby její myšlenky přetrvaly i po válce a v budoucnu je bylo možné oživit. Zásilka 540 beden, jejichž obsah není znám zcela přesně, měla obsahovat říšské zlato, ukradené umělecké předměty, cenné papíry, bankovky, tajné materiály vojenského výzkumu, archivy. Některé teorie říkají, že bedny mohly obsahovat navíc i přístupová hesla ke kontům nacistických pohlavárů, kteří před koncem války převedli svůj majetek do švýcarských bank. Rychlý vývoj války způsobil to, že tyto materiály nebyly včas přepraveny a nacisté museli hledat náhradní řešení. Poklad se tak dostal na území Protektorátu Čechy a Morava, které nacisté pokládali za bezpečné před bombardováním. Pro uložení pokladu si vybírali místa s velmi omezeným přístupem, např. špatně přístupné skály, štoly a lesy.\n\nÚkolem je pověřen plk. Emil Klein, velitel ženijní (specializované) školy SS v Hradištku. Bedny jsou z Berlína přepraveny vlakem, nákladními auty a letouny do Prahy, kam se celý náklad dostává 22. dubna 1945, a posléze jsou bedny přesunuty do Hradištka k připravené štole. Francouzští a ruští zajatci z nedalekého koncentračního tábora je zakopávají a maskují, posléze jsou strážnými SS postříleni. Skupinka těchto šesti strážných je zlikvidována E. Klienem a jeho pobočníkem Steigem.\n\nAmeričtí vojáci přijíždějí na Hradištko 11. února 1946, doprovází je německý důstojník Gunter Aschenbach. Dovedl je na místo označené malým stromkem. Zde dva dny trvaly práce na odkrytí vstupu do štoly. Štola se musela nejprve odminovat. Američané bedny vyzvedli a odvezli. Česká vláda ovšem nesouhlasila a protestovala, americká vláda se omluvila a bedny, které obsahovaly archiv K. H. Franka, vrátila 2. března.\n\nKdyž se však bedny po návratu do Prahy prozkoumávaly, nenašel se zmíněný seznam, který říkal, co má být uvnitř beden. Nebyly zde ani některé dokumenty, které Lionel Shapiro zmiňoval ve svém článku. Spekulace o tom, že Američané nevrátili vše, podporuje i Josef Mužík (dlouholetý hledač pokladu) ve své knize. Tvrdí, že některé dokumenty nebyly evidentně dotknuty vlhkostí, i když bedny, ve kterých byly dokumenty uloženy skoro rok, nevyhlížely moc vodotěsně, jelikož byly z měkkého dřeva. Podle očitých svědků zabralo Američanům vytáhnout bedny ze štoly větší námahu, než kdyby obsahovaly pouze papír. Ale co si Američané ponechali a jestli si vlastně něco ponechali, zůstává dodnes záhadou.\n\nMezi nejznámější hledače patří Helmut Gaensel, který již v roce 1968 jednal s úřady o vyzvednutí Štěchovického pokladu. Po příjezdu okupačních vojsk však Gaensel opouští Československo. V Jižní Americe pátrá po nacistických prominentech, kteří emigrovali z Německa. Gaensel se domnívá, že další součástí pokladu by mohly být návrhy tajných zbraní, například letadlo diskového tvaru, které se údajně vyvíjelo v Avii Letňany.\n\nDruhým známým hledačem je Josef Mužík, který o pokladu dokonce vydal trilogii. Po letech pátrání tvrdí, že v okolí Hradištka/Štěchovic se nachází sedm úložišť a ještě tři zbývá prozkoumat. Zatím však je jeho pátrání téměř neúspěšné.\n\n"}
{"id": "1339523", "url": "https://cs.wikipedia.org/wiki?curid=1339523", "title": "Josephus Nicolaus Laurenti", "text": "Josephus Nicolaus Laurenti\n\nJosephus Nicolaus Laurenti (4. prosince 1735 Vídeň - 17. února 1805 Vídeň) byl rakouský lékař, biolog a zoolog italského původu. Průkopník herpetologie.\n\nRoku 1754 vystudoval lékařství ve Vídni, avšak doktorát získal až roku 1768, neboť mezitím sloužil jako polní lékař. \n\nByl prvním, kdo definoval třídu reptilia (plazi), a to v knize \"Specimen Medicum, Exhibens Synopsin Reptilium Emendatam cum Experimentis circa Venena\" (1768). Definoval v ní třicet rodů plazů (Carl Linnaeus jich v roce 1758 definoval pouze deset). V této práci popsal i některé nové druhy. Svůj nejslavnější objev ovšem zveřejnil v práci \"Il dragone\" (1768) napsané v italštině, kde popsal jako první macaráta jeskynního (\"proteus anguinus\"), kterého našel v jeskyních ve Slovinsku. \n"}
{"id": "1339524", "url": "https://cs.wikipedia.org/wiki?curid=1339524", "title": "Otto Sagner", "text": "Otto Sagner\n\nOtto Sagner (25. ledna 1920 v Meziměstí, Československo – 18. března 2011 v Mnichově) byl německý knihkupec a vydavatel. \n\nOtto Sagner založil v roce 1947 ve Furth im Wald firmu Kubon a Sagner za účelem dovozu a vývozu knih z/do zemí střední a východní Evropy, Ruska a bývalých zemí Sovětského svazu. Zároveň vydal ve svém nakladatelství Verlag Otto Sagner mnoho knih, a to především z oboru slavistiky a slovanské jazykovědy. Od roku 1957 sídlila jeho společnost na Heßstrasse v Mnichovské čtvrti Maxvorstadt. Sagner kromě světových jazyků mluvil velice dobře česky, polsky a rusky. Čeština byla kromě němčiny jeho druhým takřka mateřským jazykem, neboť se jí naučil v dětství v Hronově, kde několik let chodil do měšťanské školy. V Hronově-Žabokrkách byl jako dítě na tzv. handlu (na územích, kde vedle žili Češi a Němci, bylo zvykem, že česká rodina posílala svého syna na určitý čas do německé rodiny a německá výměnou do české, aby se jejch děti dobře naučily oběma jazykům a oba národy si navzájem lépe porozuměly). \n\nOtto Sagner byl výraznou evropskou osobností slovanských a východoevropských studií. Ke své rodné zemi měl vřelý vztah a spolupracoval s řadou českých institucí.\n\nV 50. až 70. letech 20. století byl největším dodavatelem německých publikací do zemí střední a východní Evropy a až do své smrti jedním z největších distributorů knižní produkce zemí střední a východní Evropy zejména v Německu, ale nejen tam. Více než 35 let byl auditorem Sdružení bavorských nakladatelů a knihkupců, jehož byl déle než 50 let členem.\n\n\n"}
{"id": "1339527", "url": "https://cs.wikipedia.org/wiki?curid=1339527", "title": "Afromimus", "text": "Afromimus\n\nAfromimus („africký napodobitel“, odkazuje k ornitomimidům – doslova \"napodobitelům ptáků\"), byl teropodní dinosaurus z nadčeledi Abelisauroidea, který obýval oblasti severní Afriky (Nigeru)v období spodní křídy (geologické stupně apt – alb, asi před 125 až 100 miliony let).\n\nČástečně zachovaná fosilní postkraniální kostra byla objevena v sedimentech souvrství Elrhaz na území státu Niger. Druh \"A. tenerensis\" byl formálně popsán americkým paleontologem Paulem C. Serenem v roce 2017. Holotyp sestává z fosilních ocasních obratlů a souvisejících výrůstků (chevronů) a z části kostry pravé zadní končetiny.\n\nTento teropod byl podle původního předpokladu vzdáleně příbuzný vývojově primitivnímu rodu \"Nqwebasaurus thwazi\" z nejspodnější křídy Jihoafrické republiky. Vědeckou platnost (validitu) tohoto taxonu však na své webové stránce ještě v roce 2017 zpochybnil italský paleontolog Andrea Cau. V červenci roku 2019 pak byla publikována vědecká studie, která definitivně zamítá původně předpokládanou příslušnost tohoto dinosaura k čeledi Ornithomimidae a namísto toho stanovuje jeho příslušnost ke kladu (nadčeledi) Abelisauroidea.\n\n"}
{"id": "1339531", "url": "https://cs.wikipedia.org/wiki?curid=1339531", "title": "Jaroslav Kříž", "text": "Jaroslav Kříž\n\nJméno Jaroslav Kříž náleží více osobám:\n\n"}
{"id": "1339533", "url": "https://cs.wikipedia.org/wiki?curid=1339533", "title": "Franz Petrak", "text": "Franz Petrak\n\nFranz Petrak (9. říjen 1886 Hranice – 9. říjen 1973 Vídeň) byl český a rakouský botanik, mykolog a fytopatolog. \n\nNarodil se v Hranicích v okrese Přerov, v rodině zahradníka. Vystudoval botaniku na Vídeňské univerzitě (1906-1910), kde byl žákem Richarda Wettsteina. Doktorát získal roku 1913. Poté učil na gymnáziu v devátém vídeňském obvodě. Za první světové války byl nasazen do bojů, ale roku 1916 byl kvůli srdeční vadě vyřazen z aktivního vojska a působil jako vojenský účetní v Haliči a v Albánii. Ve volném čase tam začal sbírat rostliny a houby - jeho herbář na konci jeho života obsáhl 100 000 druhů. V letech 1918-1938 žil v Československu, ve svých rodných Hranicích, kde soukromě bádal. Roku 1938 znovu odešel do Vídně, kde až do roku 1951 pracoval pro Přírodovědné muzeum ve Vídni. Vydal přes 500 odborných publikací z oboru mykologie, především v časopise \"Annales Mycologici\". V oblasti botaniky popsal řadu nových rostlin druhu pcháč.\n\n"}
{"id": "1339540", "url": "https://cs.wikipedia.org/wiki?curid=1339540", "title": "Seznam českých novin", "text": "Seznam českých novin\n\nTento neúplný seznam zahrnuje vycházející a zaniklé noviny v České republice.\n\nZ již zaniklých je vhodné uvádět pouze ty, které splňují pravidlo encyklopedické významnosti. \n\n\n"}
{"id": "1339542", "url": "https://cs.wikipedia.org/wiki?curid=1339542", "title": "Brlenka", "text": "Brlenka\n\nBrlenka (také \"Brdlenka\") je levý přítok Metuje. Protéká okresem Náchod v Královéhradeckém kraji. Na krátkém úseku teče přes území Polska.\n\nBrlenka pramení v místě Úlehle na západním úbočí Stolových hor pod Machovskými končinami v České republice v blízkosti hranic s Polskem. Teče zpočátku směrem na západ, poté na jihozápad přes Sedmákovice, kde je na pravém břehu chráněný strom Kosova lípa. Před obcí Žďárky se do ní vlévá jako levý přítok Strouženský potok (polsky Pstrążnik, německy Straußeneyer Bach). Jihovýchodně od Žďárek tvoří v délce asi 600 metrů střed říčky hranici mezi Polskem a Českou republikou, jižně od osady Brné vtéká na území Polska a asi po cca 800 metrech se vrací na české území. Na polském území příjímá jako přítok zleva Čermnou a poté na českém území zprava potok Homolka. Po ohybu na jihozápad ústí ve Velkém Poříčí na Brném do Metuje.\n\n\n"}
{"id": "1339543", "url": "https://cs.wikipedia.org/wiki?curid=1339543", "title": "Samsung Galaxy A5 (2016)", "text": "Samsung Galaxy A5 (2016)\n\nSamsung Galaxy A5 (2016) (zmiňován jako SAMSUNG Galaxy A5) je mobilní telefon s operačním systémem Android vyroben firmou Samsung. Byl představen v prosinci roku 2015 zároveň s modely Samsung Galaxy A3 (2016), Samsung Galaxy A7 (2016) a Samsung Galaxy A9 (2016).\n\nSystém Samsungu Galaxy A5 (2016) běží na čipu Exynos 7580, což je 64bitový Octa Core 1.6 GHz Exynos 7 SoC procesor. Grafický procesor telefonu je Mali-T720. Telefon má 2 GB RAM a 16 GB UFS 2.0 vnitřního úložiště s podporou vyjímatelné MicroSD karty do 128 GB. Slot pro MicroSD kartu tohoto zařízení je navrhnut tak, aby umožňovala vložení SIM karty, takže Samsung Galaxy A5 (2016) může být použit také v Dual SIM módu.\n\nSamsung Galaxy A5 (2016) má hliníkové a skleněné tělo, na rozdíl od 5palcového displeje u Samsung Galaxy A5 (2015) má A5 (2016) větší, 5.2palcový displej. Samsung Galaxy A5 (2016) má displej chráněn Corning Gorilla Glass 4 a na zadní straně také.\n\nSamsung Galaxy A5 (2016) běží na čistém Androidu 5.1.1 Lollipop. Samsung také uvolnil aktualizace Android 6.0.1 Marshmallow a Android 7.0 Nougat pro tento telefon.\n\nSamsung Galaxy A5 (2016) byl uveden v Číně 15. prosince 2015. Od dubna 2016 je Samsung Galaxy A5 (2016) k dispozici v Evropě, Africe, Latinské Americe a Asii. Od 18. května 2016 byl telefon dostupný i v Severní Americe.\n\nSamsung Galaxy A5 (2017) byl ohlášen několik dní před rokem 2017.\n"}
{"id": "1339544", "url": "https://cs.wikipedia.org/wiki?curid=1339544", "title": "Vilém Dušan Lambl", "text": "Vilém Dušan Lambl\n\nVilém Dušan Lambl (5. prosince 1824 Letiny – 12. února 1895, Varšava) byl český biolog, lékař, průkopník moderního dětského lékařství v českých zemích a politický aktivista. \n\nNarodil se v Letinách u Plzně. Vystudoval gymnázium v Plzni a posléze v Praze. Poté na Univerzitě Karlově studoval slovanské jazyky a medicínu. Již za studií hojně překládal z jihoslovanských jazyků. Stejně tak ještě za studií psal články do Časopisu českého musea. Prosadil v českém prostředí užívání pojmu řasy namísto slova žabinec, které razil Jan Svatopluk Presl. Studia se mu ale protáhla kvůli politické aktivitě a angažmá v revolučním dění roku 1848, na straně liberálů. Stal se tehdy členem Národního výboru a výboru Slovanské lípy. Spřátelil se s Karlem Havlíčkem Borovským a přispíval do jeho Národních novin. Promoval v roce 1851. Politiky se vzdal ve prospěch vědy, ale jeho širší zájmy prozrazuje kupříkladu spis \"Evropa v ohledu národopisném\". V roce 1851 rovněž potkal Boženu Němcovou (byl jejím lékařem), s níž poté měl intimní poměr. Ten skončil roku 1853, po úmrtí nejstaršího syna Němcové Hynka. Dál bádal na univerzitě a objevil přitom výrůstky na srdečních chlopních, které se pak nějaký čas nazývaly Lamblovy výrůstky. Roku 1856 se habilitoval jako vůbec první soukromý docent patologické anatomie a histologie na Karlově univerzitě. Poté se stal lékařem v Dětské nemocnici císaře Františka Josefa. Zde jako první na světě v roce 1859 popsal bičíkovce ve stolici dětí s dysenterií. Nazval ho \"Cercominas intestinalis\", v roce 1888 jméno na \"Lamblia intestinalis\" změnil zoolog Émile Blanchard (1819–1900). V roce 1915 byl druh přejmenován na \"Giardia lamblia\" americkým zoologem C. W. Stilesem (1867–1941) na počest Lambla a francouzského biologa A. M. Giarda (1846–1908). \n\nV roce 1860 získal Vilém Dušan Lambl profesuru na Univerzitě v Charkově. Později působil i na univerzitě ve Varšavě, kde také zemřel.\n"}
{"id": "1339547", "url": "https://cs.wikipedia.org/wiki?curid=1339547", "title": "Pavučina snů", "text": "Pavučina snů\n\nPavučina snů (v anglickém originále Dreamcatcher) je román amerického spisovatele Stephena Kinga s prvky hororu, thrilleru a mimozemské invaze. Kniha z roku 2001, psaná v kurzívě, pomohla autorovi zotavit se z autonehody a byla dokončena za půl roku. Podle Kinga měla mít název \"Rakovina,\" ale jeho manželka Tabitha Kingová ho přesvědčila, aby změnil název. Filmová adaptace byla natočena v roce 2003.\n\nV roce 2014 Stephen King řekl magazínu \"Rolling Stone\", že „Pavučinu snů nemám moc rád“.\n\nKdysi dávno v prokletém městě Derry v Maine, se spojilo čtyř celoživotních přátel: Gary \"Jonesy\" Jones, Pete Moore, Joe \"Bobr\" Clarendon a Henry Devlin. Kteří, jako mladí teenageři, zachránili Douglase \"Dadice\" Cavella, staršího chlapce s Downovým syndromem, když ho jiná parta mlátila. Díky jejich novému přátelství s Dadicem, Jonesy, Bobr, Henry a Pete začali sdílet neobvyklé schopnosti včetně telepatie, sdílené sny, a  psychické stopy lidí.\n\nJonesy, Bobr, Henry a Pete sjíždějí na každoroční loveckou sezonu do \"zastrčenky\", izolované chaty v severním Maine. Ale v této lovecké sezóně se na zem dostanou mimozemšťané, kteří zahájí invazi, a na oblast je uvalena karanténa. Šílený plukovník americké armády Abraham Kurtz dostal za úkol mimozemšťany zničit. Jonesy a Bobr zůstávají v chatě, zatímco Henry a Pete jedou do obchodu pro zásoby, ale když odjedou, přijde do chatky dezorientovaný a ustrašený cizinec, který se potuloval poblíž během vánice. Mluví o světlech na obloze a vypadá že byl obětí mimozemského únosu. Tomu muži roste víc břicho a je i víc nemocný a umírá, zatímco sedí na záchodě. Mimozemský parazit si vykousá svou cestu ven z jeho těla řitním otvorem a vleze do záchodu. Poté zaútočí na Bobra, kterého také zabije. Jonesy se nadýchá spórů podivné načervenalé houby a poté pozná, že cizinec a s ním ten vesmírný parazit se šíří po chatě, a mimozemská entita (\"Pan Šedý\"), začíná ovládat jeho mysl.\n\nHenry a Pete se setkávají se ženou, která byla z lovecké skupiny jako podivný muž v chatě. Ona je také v depresi a infikovaná stejným parazitem. Po havárii jejich auta Henry odejde a Pete zůstává se ženou. Henry se málem setká s Jonesym, když šel pro sněžný skútr do chaty. Uprostřed lesa mu dá jeho telepatické vnímání vědět, že Pete je v průšvihu, Bobr je mrtev a Pan Šedý zmanipuloval Jonesyho tělo. Snaží se opustit oblast a dozví se, že tito mimozemšťané se pokusili infikovat Zemi už několikrát. Počínaje havárií v Roswellu v roce 1947, ale složení vzduchu a složení životního prostředí je vždy zastavilo, a americká vláda na něž se pokaždé zaměřovali neúspěšné pokusy o invazi. Infikovaný Jonesy, který má Pana Šedého ve své mysli a také může šířit infekci, Pan Šedý se stal dokonalou Tyfovou Mary—a on to ví.\n\nHenry, který je teď v uvězněn karanténě armády, se snaží přesvědčit Kurtze, aby šli zničit Jonesyho/Pana Šedého, než bude příliš pozdě. Jonesy sám, nyní vězeň ve své vlastní mysli, se snaží pomoci. Oba začínají být přesvědčeni, že jejich starý přítel Dadic může být klíčem k záchraně světa.\n\n"}
{"id": "1339551", "url": "https://cs.wikipedia.org/wiki?curid=1339551", "title": "Slovenske gorice", "text": "Slovenske gorice\n\nSlovenske gorice je pohoří, které s plochou zhruba 1017 km² je největší slovinskou vrchovinou. Rozkládá se v severovýchodním Slovinsku. Geograficky se dělí na západní - Zahodne Slovenske gorice a na Ljutomersko - Ormoške Slovenske gorice ( neboli východní - Vzhodne Slovenske gorice, které jsou také nazývány Prlekija ). Vrcholy hor zde dosahují nadmořské výšky 300 - 400 m.\n\nSlovenské gorice na severu a východě hraničí s řekou Mur, na severozápadě s rovinou zvanou Apaško polje, na západě s řekou Drávou a na jihu sahají ke hranici s Chorvatskem. Pro region je typické subpanonské podnebí s výraznými teplotními rozdíly. Množství ročních srážek dosahuje až 1000 mm/m².\n\nPodle údajú z roku 1991 žilo ve Slovenskich goricach 92 320 obyvatel. Od té doby zde dochází k mírnému poklesu počtu obyvatel.\n"}
{"id": "1339555", "url": "https://cs.wikipedia.org/wiki?curid=1339555", "title": "Daniel Hernandes", "text": "Daniel Hernandes\n\nDaniel Andrey Hernandes (* 17. dubna 1979 São Paulo, Brazílie) je bývalý brazilský zápasník–judista.\n\nS judem začínal v 6 letech v rodném São Paulu. V brazilské judistické reprezentaci se pohyboval od roku 1998 v nejtěžší váhové kategorii. V roce 2000 se kvalifikoval na olympijské hry v Sydney. Ve druhém kole vyřadil Čecha Petra Jákla mladšího, ale v dalším kole vypadl s Estoncem Indrekem Pertelsonem. V roce 2004 startoval na olympijských hrách v Athénách jako vítěz Panamerických her a vypadl ve druhém kole s Tamerlanem Tmenovem z Ruska. Od roku 2005 ho z pozice reprezentační jedničky sesadil Walter Santos. V roce 2008 a 2012 se na olympijské hry nekvalifikoval. Sportovní kariéru ukončil v roce 2014. Věnuje se trenérské práci.\n\n\n\n\n"}
{"id": "1339558", "url": "https://cs.wikipedia.org/wiki?curid=1339558", "title": "Tri studničky", "text": "Tri studničky\n\nTri studničky případně Tři studničky mohou znamenat:\n"}
{"id": "1339561", "url": "https://cs.wikipedia.org/wiki?curid=1339561", "title": "Jaroslav Kříž (judista)", "text": "Jaroslav Kříž (judista)\n\nJaroslav Kříž (* 12. března 1955 Jihlava) je bývalý československý judista, olympionik a dvojnásobný vicemistr Evropy v judu v pololehké váze (do 65 kg) z oddílu Dukla Banská Bystrica. Později zakladatel a pastor banskobystrického sboru křesťanského společenství Milosť (1991).\n\n\n\n"}
{"id": "1339568", "url": "https://cs.wikipedia.org/wiki?curid=1339568", "title": "Jiří Horák (primátor)", "text": "Jiří Horák (primátor)\n\nJiří Horák (* 2. května 1950) je bývalý český politik, v letech 1992–1994 primátor Brna.\n\nVzděláním je elektrotechnický inženýr. V roce 1990 byl předsedou Obvodního národního výboru Brno III. O rok později se stal prvním náměstkem brněnského primátora Václava Mencla. Po jeho odvolání v říjnu 1992 byl právě Jiří Horák, coby člen ODS, zvolen novým primátorem. Během svého působení v úřadě se věnoval především boji proti pragocentrismu a prosazování moravských zájmů, založen byl také brněnský technologický park. Po komunálních volbách v roce 1994 byla primátorkou zvolena Dagmar Lastovecká.\n\nV roce 1996 neúspěšně kandidoval do Senátu v obvodě č. 59 – Brno-město jako nestranický kandidát za hnutí NEZÁVISLÍ.\n\n"}
{"id": "1339569", "url": "https://cs.wikipedia.org/wiki?curid=1339569", "title": "Stříbrný potok (přítok Zbečnického potoka)", "text": "Stříbrný potok (přítok Zbečnického potoka)\n\nStříbrný potok je drobný vodní tok v Královéhradeckém kraji, je posledním pravým přítokem Zbečnického potoka. Celková délka je 1,824 km.\n\nStříbrný potok pramení dvěma prameny v lokalitě Studánky v katastru obce Zbečník v Červenokostelecké pahorkatině (podcelek Náchodské vrchoviny v Podorlické pahorkatině, Orlická oblast). Dle Centrální evidence vodních toků je hlavním pramenem ten, jenž je uveden v infoboxu (IDVT 10168029) a směřuje od západu na východ, nicméně vydatnější je tok, který přitéká z jihu (IDVT 10168030). Potok je uváděn v mapách i v evidenci vodních toků jako bezejmenný, nicméně je pro něj užíván název Stříbrný potok, což reflektují pouze mapy.cz. Druhý přítok teče poměrně hlubokým lesním údolím a po spojení obou toků směřuje Stříbrný potok východním směrem menším údolím rovnoběžným se Zbečnickým údolím; ještě na katastru obce Zbečník je na potoce v zahradě menší rybník Knoll o ploše 525 m a dále po toku na katastru města Hronova další větší, avšak neudržovaný, rybník o ploše 1114 m. V době sucha je Stříbrný potok většinou napájen pouze pramenem, situovaným asi v polovině jižního toku (IDVT 10168030) po jeho výtoku z lesa.\n\nPotok je poprvé zakreslen v tzv. I. vojenském (josefínském) mapování z poloviny 18. století, avšak bez svého druhého pramenu přitékajícího zprava. Zároveň je na jeho dolním toku přibližně v místě dnešního rybníka Knoll (založeného kolem r. 1930) zakreslen starší rybník. V pozdějších mapováních jsou již zakreslovány oba přítoky. V I. vojenském mapování je též zakreslen jeho pravostranný přítok, přitékající údolím Bosny mezi Hronovskou a Slavíkovskou strání Červenokostelecké pahorkatiny. Tento přítok se poté na žádných dalších mapách neobjevuje a není ani v evidenci vodních toků IDTV, ale ještě v 60. letech 20. století byl zcela zjevný a i později se v horním toku spontánně objevoval, zatímco v dolním toku byl postupně zatruben a zřejmě vzhledem ke stavební činnosti výše proti proudu také, nicméně dodnes jeho zatrubení vyúsťuje pod slučovacím objektem rybníka Knoll do Stříbrného potoka.\n\nPotok po výtoku z prvního rybníka opouští asi po 80 metrech zatrubení a volně teče jižním směrem již na katastru Hronova podél železniční trati jako přítok druhého dolního rybníka (V Písníku/V Břízkách) a teprve odtud směřuje v zatrubení na jih a dále severovýchod do Zbečnického potoka. Na svém středním toku potok meandruje zejména z důvodu zanedbání údržby koryta.\n\nCentrální evidence vodních toků: http://eagri.cz/public/web/mze/voda/aplikace/cevt.html\n\nMapy.cz: https://mapy.cz/s/2czL9\n"}
{"id": "1339574", "url": "https://cs.wikipedia.org/wiki?curid=1339574", "title": "Antonín Kasper", "text": "Antonín Kasper\n\nAntonín Kasper (31. října 1932 – 12. listopadu 2017) byl československý plochodrážní jezdec a mnohonásobný mistr Československa.\n\nZískal řadu úspěchů na trávě, škváře i ledové ploché dráze. V roce 1963 vyhrál závod Zlatá přilba v Pardubicích a v letech 1965 a 1967 skončil třetí. S československým reprezentačním týmem vybojoval v roce 1963 stříbrné medaile na mistrovství světa družstev. Jako první československý jezdec startoval v britské profesionální lize. V letech 1968 a 1969 za Coventry a v roce 1970 za West Ham.\n\nPo skončení aktivní kariéry se stal trenérem jezdců Rudé Hvězdy Praha, Slaného a Mšena. Vedl také reprezentaci.\n\nJeho synem byl úspěšný plochodrážní jezdec Antonín Kasper.\n"}
{"id": "1339577", "url": "https://cs.wikipedia.org/wiki?curid=1339577", "title": "Aliance za manželství (Austrálie)", "text": "Aliance za manželství (Austrálie)\n\nKoalice za manželství je australská lobbistická skupina, která prosazuje zachování definice manželství jako svazku mezi mužem a ženou v souladu s federálním zákonem o manželství.\n\nOrganizace hrála významnou roli v kampani za hlasování \"Ne\" během probíhajícího plebiscitu o změně manželského zákona. Mezi další organizace spjaté s Koalicí za manželství v opozici stejnopohlavního manželství byly Konference australských katolických biskupů, Australská křesťanská lobby a Manželská aliance.\n\n\n"}
{"id": "1339578", "url": "https://cs.wikipedia.org/wiki?curid=1339578", "title": "Pavel Podsedník", "text": "Pavel Podsedník\n\nPavel Podsedník (6. března 1932 Boskovice – 31. ledna 2018) byl československý politik, v roce 1990 primátor města Brna. Byl synem Josefa Podsedníka, jenž byl v letech 1946–1948 předsedou brněnského městského národního výboru a posledním nekomunistickým představitelem Brna.\n\nV roce 1951 absolvoval gymnázium, poté pracoval jako technik v Energetických závodech Brno. Roku 1958 odmaturoval na Průmyslové škole elektrotechnické v Brně a v dalších desetiletích působil jako projektant, údržbář, energetik a referent v různých podnicích (mj. Pozemní stavby Brno). Na mimořádném plenárním zasedání Národního výboru města Brna dne 28. dubna 1990 byl jako člen Československé strany socialistické zvolen prvním nekomunistickým brněnským primátorem. Během svého působení se zaměřil zejména na řešení výstavby brněnského oblastního vodovodu a rozšíření dalších služeb ve prospěch obyvatel města. Měl také zásluhu na otevření dětské polikliniky a zdravotní školy v budově bývalého Městského výboru KSČ.\n\nPo komunálních volbách, které se konaly v listopadu 1990, jej následující měsíc ve funkci primátora nahradil Václav Mencl.\n\nV komunálních volbách v roce 1994 byl zvolen za LSNS zastupitelem města Brna. Ve volbách v roce 1998 již mandát neobhajoval.\n\nZemřel v lednu 2018.\n"}
{"id": "1339579", "url": "https://cs.wikipedia.org/wiki?curid=1339579", "title": "Hiroki Tačijama", "text": "Hiroki Tačijama\n\nHiroki Tačijama (* 24. listopadu 1985 Nankan, Japonsko) je bývalý japonský zápasník–judista.\n\nS judem vážněji začínal na střední škole Omuta ve Fukuoce a později pokračoval na Univerzitě Kokušikan v Tokiu. Do japonské reprezentace se prosadil se vstupem do profesionální týmu Keiba Kai (JRA) v roce 2008. Pravidelně startoval v neolympijské disciplíně bez rozdílu vah. Vrcholovou sportovní kariéru ukončil předčasně v roce 2012.\n\n\n\n"}
{"id": "1339588", "url": "https://cs.wikipedia.org/wiki?curid=1339588", "title": "Kazuhiko Takahaši", "text": "Kazuhiko Takahaši\n\nKazuhiko Takahaši (* 3. dubnau 1985 Aso, Japonsko) je bývalý japonský zápasník–judista.\n\nS judem vážněji začínal na střední škole Omuta ve Fukuoce a později pokračoval na Univerzitě Kokušikan v Tokiu. O stabilní místo v japonské reprezentaci si řekl vítězstvím na prestižním turnaji Kano Cup v roce 2009. V roce 2010 získal zlatou medaili na Asijských hrách. Pravidelně startoval v neolympijské disciplíně bez rozdílu vah. V roce 2012 se kvalifikoval na olympijské hry v Londýně v těžké váze, ale v japonské nominace musel ustoupit Daiki Kamikawovi. Vrcholovou sportovní kariéru ukončil v roce 2013.\n\n\n\n"}
{"id": "1339593", "url": "https://cs.wikipedia.org/wiki?curid=1339593", "title": "Lugus", "text": "Lugus\n\nLugus je galský bůh nejasné funkce, který však byl Římany ztotožňován s Mercuriem. Na Britských ostrovech mu odpovídá irský Lugh Ildánach „Lugh mnoha dovedností“ a welšský Lleu Llaw Gyffes „Lleu zručná ruka“.\n\nZ Lugova jména je odvozeno toponymum \"Lugudunum\" „Lugova pevnost“, původní forma jmen jako Lyon nebo Leiden.\n\nLugus mohl být také spojen se svátkem podobnému gaelskému Lughnasadu slaveném na přelomu července a srpna, vzhledem k tomu že císař Augustus zavedl v Lyonu 1. srpen jako oslavu svých narozenin a pravděpodobně tím zabral svátek Luga po kterém bylo město pojmenováno. Existenci staršího svátku v tomto období naznačuje také Kalendář z Coligny z 2. století nalezený nedaleko Lyonu. V něm se objevuje „velký sváteční měsíc“ Rivnos odpovídající srpnu a město Lyon, ve starověku Lugodunum, získalo své jméno po Lugovi, galském bohu odpovídajícím irskému Lughovi.\n\nJaan Puhvel ztotožňuje Luga s Esem zmiňovaným Marcem Lucanem v eposu \"Pharsalia\" z 1. století. Esus byl pozdějšími komentátory ztotožňován s Mercuriem, případně Martem, a obětovalo se mu oběšením a rozdrásáním. Na základě Caesarovy zmínky že nejvyšším božstvem Galů byl Mercurius a trojfunkční hypotézy Puhvel vykládá Esa-Luga jako hlavního galského boha vládnoucího první funkci a analogického severskému Ódinovi.\n"}
{"id": "1339597", "url": "https://cs.wikipedia.org/wiki?curid=1339597", "title": "Jiří Trmač", "text": "Jiří Trmač\n\nJiří Trmač (* 18. srpna 1949 Brno) je bývalý český politik, v roce 1990 primátor Brna.\n\nPřed rokem 1989 pracoval ve výzkumném ústavu a působil také jako komunální politik. Na základě toho si jej vyhlédla Státní bezpečnost, které nakonec dal souhlas ke spolupráci. Podle svých vlastních slov však nikoho neudával a žádná jména StB nesděloval. Po sametové revoluci se stal náměstkem brněnského primátora Josefa Pernici, který v březnu 1990 odstoupil. Jako nestraník za Československou stranu lidovou byl na plenárním zasedání Národního výboru města Brna dne 19. dubna 1990 zvolen brněnským primátorem. Ještě během schůze ale vyšla najevo jeho spolupráce s StB. Trmač poslancům Národního výboru vysvětlil, o co šlo, a svůj osud nechal v rukách poslaneckých klubů. Ty po přestávce sdělily svoje stanovisko, aby odstoupil, což Trmač následně provedl. Primátorem Brna tak byl pouze čtyři hodiny.\n\nPoté začal podnikat a byl společníkem a jednatelem vývojové elektrotechnické firmy DATAMER v Brně. Přestěhoval se do Kunic, kde podniká v rámci firmy SAGARIS a jako živnostník. V letech 2002–2010 byl zastupitelem obce Kunice.\n"}
{"id": "1339606", "url": "https://cs.wikipedia.org/wiki?curid=1339606", "title": "Alternativa (politická strana)", "text": "Alternativa (politická strana)\n\nALTERNATIVA je politická strana založená 2. dubna 2008 pod názvem \"ALTERNATIVA PRO KRAJ\". 26. března 2009 se strana přejmenovala na dnešní název se zkratkou ALTER, která byla 20. dubna 2010 změněna na zkratku ALTERNATIVA.\n\nStatutárním orgánem strany je manažer, kterým je od 3. srpna 2008 Jiří Kotek, bývalý člen Občanské demokratické aliance a Občanského fóra. V roce 2015 se strana málem dostala do insolvence, a to kvůli půjčce 750 000 korun od někdejších Evropských demokratů (poté přetransformováni na Starosty a nezávislé).\n\nVe volbách do zastupitelstev obcí v roce 2010 získala strana celkem 23 mandátů, přičemž 21 z nich získala v koalici s nezávislými kandidáty, Stranou zelených a Klíčovým hnutím.\n\nVe volbách do zastupitelstev obcí v roce 2014 získala strana celkem 10 mandátů, přičemž kandidovala pouze v Plzeňském a Karlovarském kraji (v obou v koalici s nezávislými kandidáty). Strana má zastupitele ve městech Blovice, Františkovy Lázně, Cheb a Karlovy Vary.\n"}
{"id": "1339610", "url": "https://cs.wikipedia.org/wiki?curid=1339610", "title": "Ꜭ", "text": "Ꜭ\n\nꜬ (minuskule ꜭ) je speciální písmeno latinky. Nazývá se cuatrillo, což ve španělštině znamená \"malá čtyřka\". Písmeno je založeno na čísle 4. V současnosti se již v žádném jazyce nepoužívá, ale bylo použito v 16. století františkánským misionářem Alonsem de la Parra v jazyce quiché, používaném v Guatemale. V Unicode má majuskulní tvar kód U+A72C a minuskulní U+A72D. Nelze ho uměle modifikovat, ale existuje varianta s čárkou Ꜯ.\n"}
{"id": "1339612", "url": "https://cs.wikipedia.org/wiki?curid=1339612", "title": "Jednotka sboru dobrovolných hasičů obce Česká Lípa", "text": "Jednotka sboru dobrovolných hasičů obce Česká Lípa\n\nHasiči města Česká Lípa (Jednotka sboru dobrovolných hasičů obce Česká Lípa) je jednotka požární ochrany zařazená v integrovaném záchranném systému do kategorie JPO II/1 s historií sahající až do roku 1865, čímž se po JSDH Zákupy řadí mezi nejstarší jednotky ve střední Evropě. Jejím zřizovatelem je okresní město Česká Lípa s přibližně 37 000 obyvateli a jednotka je spolu s JSDH Česká Lípa - Dobranov jednou z jeho organizačních složek.\n\nV současné době sídlí v moderní zbrojnici na okraji města v poklidné části Stará Lípa a nepřetržitě zajišťuje přítomnost nejméně jednoho družstva o zmenšeném početním stavu 1+3 se schopností vyjet nejdéle do 5 minut od vyhlášení poplachu. Jednotka poskytuje požární ochranu zpravidla v katastru obce, přilehlých obcích a v okolí s dojezdem nejdéle do 10 minut z místa dislokace. Na žádost operačního střediska vyjíždí ale i mimo své standardní území působnosti.\n\nJejí členové zde vykonávají službu jako své hlavní nebo vedlejší povolání a v současnosti jich jednotku tvoří 30. Ti se v pracovních dnech střídají po osmihodinových pohotovostních službách a během víkendu po 12 hodinách, čímž zajišťují nepřetržitou přítomnost družstva, a to přímo v prostorách hasičské zbrojnice. Zmíněné družstvo o zmenšeném početním stavu se skládá z velitele družstva, strojníka a dvou řadových hasičů. Na příkaz velitele jednotky, vzhledem k počtu a náročnosti zásahů, vysílá i více družstev a to i o plném početním stavu šesti lidí.\n\nVelitelem jednotky je profesionální hasič Luboš Břenda a jeho zástupcem je příslušník Hasičského záchranného sboru Libereckého kraje, profesionální hasič Radek Frydrych, jenž je synem významného českolipského hasiče Zdeňka Frydrycha, který byl za svou práci v roce 1987 oceněn medailí za hrdinství.\n\nRoční počet zásahů se v posledních pěti letech pohybuje průměrně kolem 145, čímž se po JSDH Nový Bor řadí mezi nejvytíženější dobrovolné jednotky v Libereckém kraji.\n\n"}
{"id": "1339615", "url": "https://cs.wikipedia.org/wiki?curid=1339615", "title": "Guidelines", "text": "Guidelines\n\nGuidelines je slovo z angličtiny, znamená směrnice, standardy, pokyny, doporučené postupy.\n\n\n"}
{"id": "1339616", "url": "https://cs.wikipedia.org/wiki?curid=1339616", "title": "Sukijaki", "text": "Sukijaki\n\nSukijaki (\"Sukiyaki\", 鋤焼, すき焼き) je specialita japonské kuchyně. Patří do skupiny pokrmů zvaných nabemono, pro které je typická konzumace ve velké společnosti, například při novoročních oslavách bónenkai. Recept pochází z období Meidži, do té doby byla konzumace hovězího masa z náboženských důvodů zakázána.\n\nZákladní surovinou je kvalitní hovězí maso (ideálně svíčková), nakrájené plátky o síle okolo půl milimetru. V levnějších verzích pokrmu se používá také vepřové nebo drůbeží maso. Kousky masa se v zespoda vyhřívaném kotlíku zprudka orestují na oleji nebo na sádle, pak se k nim přidají další ingredience: japonské nudle, tofu, houby jako např. houževnatec jedlý a různé druhy zeleniny (čínské zelí, listy jedlé chryzantémy, cibule zimní, pór zahradní, ředkev setá bílá, mrkev obecná, bambusové výhonky). Vše se zalije mirinem a sojovou omáčkou a krátce se podusí. Strávníci sedí okolo společného kotlíku a vybírají si z vývaru hůlkami jednotlivá sousta, která si namáčejí do syrového rozkvedlaného vejce. Jako příloha se podává rýže. \n\nSukijaki bylo jedním z prvních japonských jídel nebo vůbec japonských výrazů, které se dostaly do širšího povědomí západní veřejnosti. Proto začátkem šedesátých let uvedl japonskou píseň Kjú Sakamota „Ue o Muite Arukó“ (v české verzi známá jako Bílá vrána) producent Louis Benjamin na anglosaský hudební trh pod názvem \"Sukiyaki\".\n\n"}
{"id": "1339617", "url": "https://cs.wikipedia.org/wiki?curid=1339617", "title": "Rok ruského jazyka", "text": "Rok ruského jazyka\n\nRok ruského jazyka () byla ruská celospolečenská kulturní událost, vyhlášená dne 4. listopadu 2006 k roku 2007 samotným ruským prezidentem Vladimirem Putinem, jejímž hlavním cílem bylo vzbuditi a prohloubiti zájem o ruský jazyk, literaturu a ruskou kulturu obecně, a to jak mezi ruskou a zahraniční laickou veřejností, tak i mezi vystudovanými rusisty. \n\nJedním z možných důvodů je dle ruského filologa Leonida Petroviče Krysina (), člena Institutu ruského jazyka RAN (), že \n"}
{"id": "1339619", "url": "https://cs.wikipedia.org/wiki?curid=1339619", "title": "Železniční trať Bijeljina–Šid", "text": "Železniční trať Bijeljina–Šid\n\nŽelezniční trať Bijeljina–Šid (srbsky Железничка пруга Бијељина–Шид/Železnička pruga Bijeljina–Šid) spojuje severovýchodní cíp Bosny a Hercegoviny (Republiky srbské se Srbskem). Trať zajišťuje napojení železniční sítě Bosny a Hercegoviny na jednu z hlavních tratí v regionu, Bělehrad–Záhřeb. \n\nTrať je jednokolejná a neelektrizovaná. U obce Sremska Rača překonává řeku Sávu. Vedena je v severo-jižním směru a dlouhá je 44,5 km. 26,1 km trati se nachází na území Srbska a 18,4 km na území Bosny a Hercegoviny.\n\nTrať byla vybudována po etapách. První úsek ve směru Šid–Sremska Rača byl vybudován v roce 1912 ještě v rámci existence Rakousko-Uherska. Dlouhý byl 22 km. Trať měla rozchod kolejí 600 mm, později v roce 1921 byla přerozchodována na 760 mm. Roku 1934 byl následně otevřen současný most přes řeku Sávu. Prodloužení trati dále na jih do Bosny dále nicméně zabránila druhá světová válka. V rámci bojů byla trať značným způsobem poškozena a vyřazena z provozu.\n\nPo skončení konfliktu byla železnice obnovena a opětovně zprovozněna. Úsek ze Sremské Rači dál byl dokončen a slavnostně otevřen dne 10. června 1950 a dlouhý je 22,5 km. Na přelomu 40. a 50. let 20. století byla známá podle provozu parní lokomotivy \"ćira\". Její provoz na trati byl ukončen dne 26. května 1979.\n\nTrať sloužila do roku 2005 pro nákladní i osobní dopravu. Vzhledem k nízké cestovní rychlosti a nekonkurenceschopnosti trati však byl nakonec provoz motorových vozů ukončen. V roce 2016 bylo rozhodnuto o rekonstrukci trati.\n\n"}
{"id": "1339620", "url": "https://cs.wikipedia.org/wiki?curid=1339620", "title": "Ritzing (Burgenland)", "text": "Ritzing (Burgenland)\n\nRitzing (maďarsky: Récény, chorvatsky: Ricinja) je obec v okrese Oberpullendorf v rakouské spolkové zemi Burgenland. V lednu 2017 zde žilo 902 obyvatel.\n\nObec se rozkládá ve střední části Burgenlandu, na jižním okraji Šoproňského pohoří ( Ödenburger Gebirges ). Ritzing je jediným místem obce. Nadmořská výška území obce je zhruba od 280 m na jihu až po 560 m při hranici s Maďarskem. Územím obce protéká od severu k jihu potok Kuchelbach. Celková rozloha území obce je 17,69 km².\n\nSousedními obcemi Ritzingu jsou: na severu maďarské město Šoproň, na východě pak Neckenmarkt, na jihu a na západě Lackendorf.\n"}
{"id": "1339625", "url": "https://cs.wikipedia.org/wiki?curid=1339625", "title": "Ashleigh McIvorová", "text": "Ashleigh McIvorová\n\nAshleigh McIvorová (* 15. září 1983 Vancouver) je bývalá kanadská skikrosařka. Vyhrála mistrovství světa v akrobatickém lyžování 2009, byla druhá na X Games 2010 a v celkové klasifikaci Světového poháru 2009/10. Při olympijské premiéře skikrosu na zimních hrách 2010 na domácí půdě ve Vancouveru získala zlatou medaili.\n\nV roce 2011 utrpěla zranění předního zkříženého vazu, kvůli kterému musela o rok později ukončit sportovní kariéru. Působí jako reklamní modelka a komentátorka sportovních přenosů pro Canadian Broadcasting Corporation. Jejím manželem je od roku 2013 bývalý americký fotbalový reprezentant Jay DeMerit.\n\n"}
{"id": "1339629", "url": "https://cs.wikipedia.org/wiki?curid=1339629", "title": "Seznam jednotek sborů dobrovolných hasičů v okrese Česká Lípa", "text": "Seznam jednotek sborů dobrovolných hasičů v okrese Česká Lípa\n\nCelkový počet jednotek sborů dobrovolných hasičů v tomto okrese \"– 30.\"\n\n\"Počet jednotek v této kategorii – 6\"\n\n\"Počet jednotek v této kategorii – 13\"\n\n\"Počet jednotek v této kategorii – 9\"\n\n\"Počet jednotek v této kategorii – 2\"\n\n"}
{"id": "1339636", "url": "https://cs.wikipedia.org/wiki?curid=1339636", "title": "Chrbina", "text": "Chrbina\n\nNázev \"Chrbina\" nese více vrcholů:\n\n"}
{"id": "1339640", "url": "https://cs.wikipedia.org/wiki?curid=1339640", "title": "Mickey Haller", "text": "Mickey Haller\n\nMichael \"Mickey\" Haller mladší je literární postava vytvořená Michaelem Connellym v roce 2005 v románu Advokát. Haller je právním obhájcem působícím v okrese Los Angeles. Jeho nevlastním bratrem je detektiv Hieronymus \"Harry\" Bosch, další dobře známá Connellyho postava, se kterým má společného otce. Série knih s Mickeym Hallerem momentálně čítá pět knih, z nichž ta poslední vyšla v roce 2013.\n\nFilmová adaptace knihy Advokát s Matthewem McConaugheym v hlavní roli Mickeyho Hallera byla uvedena na jaře 2011. V České republice byl film distribuován pod názvem Obhájce.\n\nHaller je výrazně mladší než jeho nevlastní bratr Harry Bosch. Když Bosch poprvé poznal svého otce, Michaela Hallera staršího, byl už dospělým, zatímco Mickeymu bylo teprve pět let. Michael Haller starší byl velice známý obhájce v celém okrese Los Angeles. Hallerova matka se narodila v Mexiku a sám Haller v knize Pátý svědek tvrdí, že \"trochu vypadá jako by pocházel z jižní strany hranice.\" O Hallerově dětství je toho známo jen velmi málo. Víme, že jeho otec zemřel krátce po setkání s Boschem, a že po svém otci zdědil pistoli Colt Woodsman, což je zmíněno v knize Advokát. Haller se vydal v otcových stopách a stal se právním obhájcem. Většina toho co Haller o svém otci ví pochází z přečtených právnických knih a z historek, které mu o jeho otci vyprávěli soudci a právníci, kteří s ním spolupracovali.\n\nHaller byl dvakrát ženatý a dvakrát se rozvedl. Nejprve s Maggie McPhersonovou, se kterou má dceru Hayley, a poté s Lornou Taylorovou. McPhersonová působí jako žalobce v úřadu státního návladního v okrese Los Angeles a u obhájců si vysloužila přezdívku McTerorsonová. Rozvedli se hlavně kvůli tomu, že jejich kariéry se ubíraly zcela opačným směrem - Haller obhajoval obviněné kriminálníky, zatímco McPhersonová se je snažila dostat za mříže. I nadále však spolu udržují blízký vztah, který již několikrát přerostl v krátký intimní poměr. Taylorová momentálně pracuje jako Hallerova manažerka případů a je provdaná za Hallerova vyšetřovatele Dennise \"Cisca\" Wojciechovského. Haller udržuje dobré vztahy s oběma svými bývalými manželkami a svou dceru má ve střídavé péči. V knize Rozsudek ráže 9 je odhaleno, že ho dcera může navštěvovat každou středu a každý druhý víkend. V knize Pátý svědek se však dozvídáme, že tohle je pouze oficiální dohoda a ve skutečnosti se Haller vídá se svou dcerou mnohem častěji.\n\nVe svých soudních procesech Haller postupně využívá služeb dvou vyšetřovatelů. První z nich, Raul \"Mish\" Levin byl zavražděn v průběhu knihy Advokát. Přezdívku \"Mish\" mu dal Haller, když se dozvěděl o jeho předcích, kteří představují takový mexicko židovský mišmaš. Jeho druhý vyšetřovatel Wojciechovsky býval členem motorkářského gangu \"Road Saints\", jehož členy Haller často zastupoval. Přezdívku Cisco mu dali členové jeho gangu podle Cisco Kida. Poprvé se objevil v knize Rozsudek ráže 9.\n\nHaller získal přezdívku \"Právník z Lincolna\", protože nejraději pracuje na zadním sedadle svého vozu Lincoln Town Car a nerad se zdržuje v kanceláři. V knize Pátý svědek si však dočasně pronajme kancelář s roční smlouvou. Tou dobou má spoustu klientů, kterým hrozí propadnutí hypotéky a ztráta domu, a tak si najme jako společnici Jennifer \"Bullocksovou\" Aronsonovou, která je čerstvou absolventkou Southwestern Law School - právnické fakulty sídlící v budově někdejšího obchodního domu Bullocks na Wilshire Boulevard.\n\nV knize 9 draků se Haller objeví v malé roli jako právník Harryho Bosche. Podezřelý z vraždy v této knize v jeden okamžik dokonce tvrdí, že mu alibi může poskytnout Matthew McConaughey. Haller taky navrhuje, že by se jejich dcery (Harryho Maddie a Mickeyho Hayley) měly vzájemně poznat. Později se spolu setkají v průběhu knihy Zrušený rozsudek. Ke konci této knihy se objeví zmínka o filmové adaptaci knihy Advokát s Matthewem McConaugheym v hlavní roli.\n\nFakt, že často zastupuje vinné klienty, je Hallerovi občas nepříjemný, a tohle téma se objevuje ve všech knihách v sérii. Dvakrát se dokonce postaví na stranu žalobců. V knize Zrušený rozsudek je jmenován speciálním žalobcem v opakovaném procesu s Jasonem Jessupem, který byl usvědčen z vraždy malé dívky a nedávno byl osvobozen na základě nových testů DNA. Haller vytvoří tým s McPhersonovou a Boschem a společně se pokusí Jessupa znovu usvědčit. Na konci knihy Pátý svědek pak Haller ohlásí kandidaturu na okresního státního zástupce za podpory Maggie McPhersonové.\n"}
{"id": "1339641", "url": "https://cs.wikipedia.org/wiki?curid=1339641", "title": "Blatěnka vodní", "text": "Blatěnka vodní\n\nBlatěnka vodní (\"Limosella aquatica\") je drobná, jednoletá, vlhkomilná bylina bahnitých stanovišť rozkvétající závěrem léta drobnými, bílými květy. Je jediným druhem nevelkého rodu blatěnka, který v české přírodě roste a je v ní původní rostlinou.\n\nRostlina se silně holarktickým výskytem v mírném a subarktickém pásmu Evropy, Asie a Severní Ameriky, jakož i na severu Afriky. V Evropě zasahuje na severu až na Island a do severní Skandinávie, na západě do Francie a na Britské ostrovy, na východě až po Ural. Není sice přítomná v evropských oblastech okolo Středozemního moře, roste však na jeho jižní straně v severní Africe. V Asii se vyskytuje od Uralu přes Sibiř, Střední Asii, sever Číny a Mongolska až po ruský Dálný východ, Koreu a Japonsko, na jihu zasahuje na Kavkaz a přes oblast Blízkého východu až do Tibetu. V Severní Americe se objevuje od Aljašky a Grónska na severu přes Kanadu a Spojené státy až po severní část Mexika.\n\nV České republice se sice vyskytuje střídavě po celém území, nejvíce jejích lokalit se však nalézá v oblastech s četnějšími rybníky a okolo středních a dolních toků větších řek. Roste nejčastěji v nižší nadmořské výšce, obvykle v planárním a kolinním stupni, pouze na Šumavě vystupuje až do 900 m n. m.\n\nRostlina periodicky zaplavovaných stanovišť s písčitým nebo jílovitým podkladem. Vyhovují jí břehy stojatých nebo pomalu tekoucích vod, dna letněných rybníků či často zaplavované sníženiny v říčním okolí. Potřebuje dostatečně osluněná a průběžně vlhká místa, která mohou být i ovlivněná lidskou činností, se zbahnělou a slabě kyselou půdou s dostatkem humusu. Prospívá jí také občasné přeplavování stanovišť, díky němuž se k ní dostávají další živiny potřebné k růstu.\n\nNepříznivé podmínky (např. vyschnutí stanoviště) je tento terofyt schopen přežít v podobě semen, která dokážou čekat po několik let v suché půdě na záplavu nebo naopak hluboko pod hladinou na občasné letnění rybníků, jímž se nastartuje vyklíčení uložených semen.\n\nJednoletá rostlina bez lodyhy s bledými, vláknitými kořeny ve svazcích. Listy rostoucí v přízemní růžici mající tenké, 1 až 2 cm dlouhé řapíky nesoucí eliptickou čepel velkou asi 9 x 3 mm, po obvodě celokrajnou a oboustranně lysou. Brzy z jara rostoucí ponořené listy mají řapíky až 4 cm dlouhé a redukované, úzce čárkovité čepele. Z listové růžice vyrůstají plazivé, kořenující výhonky, na kterých rostou další růžice. V závislosti na místních podmínkách je tato bylina vzhledově dosti variabilní.\n\nZ úžlabí listů vyrůstají jednotlivě stopkaté, pětičetné, oboupohlavné, průměrně jen 5 mm velké květy bělavé barvy. Kališní lístky jsou zelené, vejčité a nahoře nazpět ohnuté, zvonkovitá koruna je kolovitá a má lístky bílé nebo bledě fialové. V květu jsou čtyři dvoumocné tyčinky s prašníky a vejčitý semeník s krátkou čnělkou zakončenou bliznou. Květy jsou samosprašné nebo řidčeji bývají opylovány hmyzem. Plody jsou elipsoidní, jednopouzdré tobolky s drobnými, hnědými semeny, která jsou rozšiřována vodou. Ploidie druhu je 2n = 40.\n\nPřežití blatěnky vodní je ohrožováno likvidací vhodných biotopů, hlavně odvodňováním polí a regulaci vodního režimu řek. Je proto, byť je bez ekonomického významu, považována za vzácnější rostlinu české květeny a v \"Červeném seznamu cévnatých rostlin České republiky\" je hodnocena jako rostlina vyžadující si další pozornost (C4a).\n\n"}
{"id": "1339643", "url": "https://cs.wikipedia.org/wiki?curid=1339643", "title": "Emil Lederer", "text": "Emil Lederer\n\nEmil Lederer (22. červenec 1882 Plzeň – 29. květen 1939 New York) byl český, německý a americký ekonom a sociolog.\nNarodil se v židovské rodině v Plzni. Vystudoval práva a národohospodářství na Vídeňské univerzitě. Doktorát si udělal na Univerzitě v Mnichově (1911), habilitoval na univerzitě v Heidelbergu (1912). Na této univerzitě se roku 1920 stal řádným profesorem. V letech 1923-1925 byl hostujícím profesorem na Tokijské univerzitě. V roce 1931 nastoupil na Humboldtovu univerzitu v Berlíně. Roku 1933, po nástupu nacistů, odtud byl však vyhozen, jednak jako Žid, a jednak jako člen sociálnědemokratické strany (od 1925). Odešel do Londýna a brzy do Spojených států. Zde nastoupil do New School for Social Research v New Yorku, při níž vznikla proslulá \"univerzita v exilu\", neboť zde našlo uplatnění mnoho uprchlíků z Německa. Lederer se stal dokonce děkanem školy, tento post zastával až do smrti v roce 1939.\n\nJeho ekonomické názory byly silně ovlivněny jeho spolužákem a přítelem Josephem Schumpeterem, rovněž českým rodákem. Byl ovšem ovlivněn i Marxem či Maxem Weberem, s nímž osobně spolupracoval. Věnoval se problematice monopolů a představil i málo optimistický pohled na technický pokrok, při čemž definoval tzv. teorém o stagnaci. Již před první světovou válkou jako jeden z prvních sociálních vědců začal analyzovat téma střední třídy. Studoval též problém nezaměstnanosti a hospodářských cyklů. V závěru života se věnoval též tématu totalitarismu, jemuž věnoval svou poslední práci \"Masový stát\", kterou psal již v angličtině. Je pravděpodobné, že tato kniha později silně ovlivnila Hanah Arendtovou, ačkoli to ona sama nepřiznávala.\n"}
{"id": "1339644", "url": "https://cs.wikipedia.org/wiki?curid=1339644", "title": "Michael McFarlane", "text": "Michael McFarlane\n\nMichael McFarlane ( * 2. května 1960) je bývalý britský atlet, běžec, sprinter.\n\nK jeho prvním úspěchům patřila kompletní medailová sbírka z juniorského mistrovství Evropy v roce 1979 (zlato na 200 metrů, stříbro ze štafety na 4x100 metrů a bronz z běhu na 100 metrů). Na olympiádě v Moskvě v roce 1980 byl členem britské štafety na 4x100 metrů, která doběhla čtvrtá, v Los Angeles o čtyři roky později skončil s kolegy ve finále sprinterské štafety sedmý. V roce 1985 se stal halovým mistrem Evropy v běhu na 60 metrů. Z evropského šampionátu ve Stuttgartu v roce 1986 si dovezl bronzovou medaili z běhu na 4x100 metrů. Na olympiádě v Soulu v roce 1988 skončila britská sprinterská štafeta s McFarlanem druhá.\n\n"}
{"id": "1339645", "url": "https://cs.wikipedia.org/wiki?curid=1339645", "title": "Jezevčí skála", "text": "Jezevčí skála\n\nNázev Jezevčí skála nese více vrcholů a skalních útvarů:\n\n"}
{"id": "1339646", "url": "https://cs.wikipedia.org/wiki?curid=1339646", "title": "Jaroslav Šmíd (herec)", "text": "Jaroslav Šmíd (herec)\n\nJaroslav Šmíd (25. září 1970 Třebíč – 15. listopadu 2017 Praha) byl český herec.\n\nV letech 1985–1989 vystudoval brněnskou konzervatoř a v letech 1989–1993 Divadelní fakultu Akademie múzických umění v Praze. Po absolutoriu působil v Činoherním studiu v Ústí nad Labem a v divadle Labyrint, do kterého se po rekonstrukci a návratu k původnímu jménu Švandovo divadlo na Smíchově vrátil.\n\nZnámá je jeho role doktora ve filmu \"Doktor od jezera hrochů\", kde hrál hlavní roli. Jedna z jeho významných filmových rolí byla postava mladíka Vojta ve slovenském filmu \"Vlakári\" z roku 1988. Hrál také s Karlem Heřmánkem, Uršulou Klukovou a Klárou Jandovou jednu z hlavních rolí v pohádce \"O zapomnětlivém černokněžníkovi\". Objevil se v seriálech \"Život na zámku\" či \"Nemocnice na kraji města po dvaceti letech\".\n\nNetajil se svojí homosexuální orientací.\n\nZemřel 15. listopadu 2017 v jedné z pražských nemocnic na komplikace spojené se zápalem plic. Poslední rozloučení s hercem Jaroslavem Šmídem proběhlo 21. listopadu v Třebíči.\n\n\n\n \n"}
{"id": "1339649", "url": "https://cs.wikipedia.org/wiki?curid=1339649", "title": "Hohes Aderl", "text": "Hohes Aderl\n\nHohes Aderl (3506 m n. m.) je hora ve Vysokých Taurách v Rakousku. Nachází se ve skupině Venedigeru na území spolkové země Tyrolsko. Leží v hřebeni Hohes Gletscherdach mezi Großvenedigerem (3666 m) na severu a Rainerhornem (3559 m) na východě. Großvenediger je oddělen mělkým sedlem Hohes-Aderl-Scharte (3480 m), Rainerhorn je oddělen hlubším sedlem Rainertörl (3421 m). Jihozápadním směrem vybíhá z hory krátká rozsocha Hohe Ader zakončená kótou Schwarze Ader (2988 m). Na západních svazích Hohes Aderlu se nachází ledovec Dorferkees, na severovýchodních Oberer Keesboden a na jihovýchodních Inneres Mullwitzkees. Vzhledem k tomu, že hora má prominenci pouze 26 m, nebývá obvykle uznávána za samostatný vrchol.\n\nJako první zdolal Hohes Aderl v roce 1854 H. v. Acken. První zimní výstup podnikli 27. května 1892 R. Spannagel, J. Unterwurzacher a J. Ensmann.\n\nNejjednodušší cesta na vrchol vede ze sedla Rainertörl, kam lze vystoupit od chaty Neue Prager Hütte (2796 m) nebo od chaty Defreggerhaus (2963 m). Jedná se o jednoduchou ledovcovou túru.\n\n"}
{"id": "1339650", "url": "https://cs.wikipedia.org/wiki?curid=1339650", "title": "Andreas Berger", "text": "Andreas Berger\n\nAndreas Berger (* 9. června 1961 Gmunden) je bývalý rakouský atlet a olympionik, běžec, sprinter.\n\nNejvětších úspěchů dosahoval na evropských halových šampionátech na přelomu 80. a 90. let 20. století. V roce 1989 se stal halovým mistrem Evropy v běhu na 60 metrů.\n\n"}
{"id": "1339652", "url": "https://cs.wikipedia.org/wiki?curid=1339652", "title": "Kamínek", "text": "Kamínek\n\nNázev Kamínek má více kopců a vrchů:\n\n\n"}
{"id": "1339656", "url": "https://cs.wikipedia.org/wiki?curid=1339656", "title": "Jason Livingston", "text": "Jason Livingston\n\nJason Livingston ( * 17. března 1971) je bývalý britský atlet, běžec, sprinter.\n\nV roce 1991 obsadil páté místo v běhu na 100 metrů na mistrovství světa v atletice. O rok později se stal halovým mistrem Evropy v běhu na 60 metrů.\n"}
{"id": "1339657", "url": "https://cs.wikipedia.org/wiki?curid=1339657", "title": "Hajčí dvůr", "text": "Hajčí dvůr\n\nHajčí dvůr \"(dvůr Háje, Angelovský dvůr)\" je bývalá hospodářská usedlost na západním okraji přírodní památky U Hájů poblíž kaple Nalezení svatého Kříže. Dvůr je chráněn jako kulturní památka České republiky.\n\nUsedlost původně obklopená lesy a polnostmi leží jako samota na severním okraji katastru Stodůlek. Jeho vznik je datován do počátku 19. století. Nejbližším stavením byl hostinec Bílý Beránek z roku 1740. \n\nVe 30. letech 19. století dvůr koupil průmyslník a bankéř rytíř Leopold Lämmel, první ředitel České spořitelny. Jeho otec založil v Praze obchod s vlnou a Lämmel tento velký majetek ještě rozmnožil tak, že mohl sám roku 1831 nabídnout Rakousku půjčku 8 milionů zlatých.\n\nHajčí dvůr užíval se svou rodinou jako letní sídlo. Roku 1836 při přestavbě vznikl patrový letohrádek na čtvercovém půdorysu, venkovním schodištěm propojený s původním obytným stavením. Později přistavěná sýpka, stáje a stodola uzavřely rozlehlý čtvercový dvůr.\n\nPo roce 1945 usedlost sloužila zčásti jako skladiště, zbytek byl opuštěný. Roku 2005 ji měla ve vlastnictví Nadace českého fondu umění, která zde restaurovala barokní sochy. O dvůr se přihlásili dědicové.\n\nV roce 2014 byla provedena oprava krovu severního křídla budovy včetně obnovení původní nedochované věže. V následujících letech na objektu probíhaly další rekonstrukční práce \n\n\n\n"}
{"id": "1339663", "url": "https://cs.wikipedia.org/wiki?curid=1339663", "title": "Marc Blume", "text": "Marc Blume\n\nMarc Blume ( * 28. prosince 1973) je bývalý německý atlet, běžec, sprinter.\n\nBěhem 90. let 20. století patřil mezi evropskou sprinterskou špičku. V roce 1996 se stal halovým mistrem Evropy v běhu na 60 metrů.\n"}
{"id": "1339665", "url": "https://cs.wikipedia.org/wiki?curid=1339665", "title": "Římskokatolická farnost u kostelů sv. Mikuláše a sv. Václava Praha-Vršovice", "text": "Římskokatolická farnost u kostelů sv. Mikuláše a sv. Václava Praha-Vršovice\n\nŘímskokatolická farnost u kostelů svatého Václava a svatého Mikuláše Praha-Vršovice je komunita římských katolíků sdružených kolem dvou kostelů – svatého Mikuláše a svatého Václava – v městské části Praze 10-Vršovicích.\n\nVršovická farnost při kostele sv. Mikuláše ve Vršovicích, poprvé písemně doloženém 25. června 1328 se původně rozkládala od Vršovic až k hradbám Nového Města pražského a spolu se sousedními farnostmi Záběhlicemi a Hostivaří patřila do říčanského děkanátu.\n\nTehdy pražský měšťan Albert Štuk prodal vršovický dvorec včetně patronátního práva ke kostelu řádu německých rytířů se sídlem na Starém Městě. V roce 1360 se Vršovice vrátily do majetku bohatých staroměstských měšťanů. Mezi majiteli se objevují Trčkové z Lípy, Valdštejnové a po roce 1628 Šternberkové.\n"}
{"id": "1339666", "url": "https://cs.wikipedia.org/wiki?curid=1339666", "title": "Angelos Pavlakakis", "text": "Angelos Pavlakakis\n\nAngelos Pavlakakis (řecky Άγγελος Παυλακάκης * 7. listopadu 1976) je bývalý řecký atlet, běžec, sprinter.\n\nBěhem 90. let 20. století patřil mezi evropskou sprinterskou špičku. Jeho prvním úspěchem byla bronzová medaile v běhu na 100 metrů na evropském juniorském šampionátu v roce 1995. V roce 1998 se stal halovým mistrem Evropy v běhu na 60 metrů. O dva roky později na dalším halovém šampionátu skončil v této disciplíně třetí.\n"}
{"id": "1339668", "url": "https://cs.wikipedia.org/wiki?curid=1339668", "title": "Kari koření", "text": "Kari koření\n\nKari koření ( curry powder) je směs koření, používaná hlavně v Evropě. Vznikla v době britské koloniální nadvlády v Indii na základě nesprávného pojmenování koření sloužícímu pro výrobu tradičního tamilského pokrmu kari. Směs je velmi podobná gaaram masale. V Indii se „kari koření“ vyrábí většinou jen na export. Přesto ho lze najít v místních obchodech a restauracích. Vzhledem k pestrému složení, obsahuje kari koření velké množství účinných látek. Jedná se např. o vitamíny (ze skupin A, B, C, E nebo K), minerály (vápník, železo, hořčík, draslík apod.) nebo omega-3 a omega-6 mastné kyseliny.\n\nSložení kořenící směsi se může velmi odlišovat. K nejčastějším komponentám patří kurkuma, pepř, kardamom, koriandr, zázvor, římský kmín, muškát, skořice, pískavice řecké seno, sušený česnek, chilli a další. Pokud bychom šli do historie starších receptů, chilli by mezi tento výčet nepatřilo.\n"}
{"id": "1339671", "url": "https://cs.wikipedia.org/wiki?curid=1339671", "title": "Kuba Ryba", "text": "Kuba Ryba\n\nKuba Ryba (* 6. srpna 1984, Kutná Hora) je český hudební skladatel, textař, spisovatel a zakládající člen, zpěvák a baskytarista hudební skupiny Rybičky 48. Je synem skladatele a baskytaristy Pavla Jakuba Ryby. V roce 2014 na koncertě zkolaboval. Věnuje se charitě a to převážně nemocným dětem a zvířatům. \nDne 4.10.2018 požádal o ruku svou dlouholetou přítelkyni Dominiku v den jejích 25. narozenin.\n\n\n"}
{"id": "1339673", "url": "https://cs.wikipedia.org/wiki?curid=1339673", "title": "Martha a Tena", "text": "Martha a Tena\n\nMartha a Tena je sesterské duo českých zpěvaček řeckého původu, Marthy a Teny Elefteriadu. Věnují se řeckým lidovým písním a řecké kultuře, dříve působily i v oblasti popu. Jako samostatné pěvecké duo fungují od roku 1970, předtím společně zpívaly v rockové skupině Vulkán. \n\nPocházejí z rodiny řeckých emigrantů, jež uprchla z Řecka kvůli občanské válce a usadila se v roce 1950 v někdejším Československu. Jejich matka zemřela brzy v dětství a obě dívky vyrůstaly v dětském domově pro řecké děti v Ivančicích. V polovině 60. let se obě sestry seznámily s kytaristou Alešem Sigmundem ze skupiny Vulkán, který oběma zpěvačkám pomohl vytvořit pevné autorské a muzikantské zázemí. Ve Vulkánu působily mezi lety 1966 a 1970, částečně s další sourozeneckou dvojicí, Hanou a Petrem Ulrychovými. Jejich první nahrávky pocházejí z roku 1968. V roce 1970 vydaly u vydavatelství Panton svoji první samostatnou dlouhohrající desku \"Dál než slunce vstává\". Od té doby jsou obě sestry stálicemi české populární hudby. Za dobu svého působení zde spolupracovaly s celou řadou renomovaných umělců. V současné době se věnují zejména interpretaci řeckých lidových písní a výuce řeckých tanců.\n\n"}
{"id": "1339674", "url": "https://cs.wikipedia.org/wiki?curid=1339674", "title": "Tripolská kultura", "text": "Tripolská kultura\n\nTripolská kultura, také Cucuteni–Trypilská kultura ( – \"Trypilska kultura\", ) je neolitická archeologická kultura, která se vyskytovala v oblasti od povodí Prutu k povodí Dněstru přibližně v letech 5200–3000 před naším letopočtem. K roku 2003 bylo známo téměř 3 tisíce nalezišť od osamělých stavení až po města pro 30 tisíc obyvatel, většinou v povodí řek. Charakterizuje ji keramika, hlavně malované nádoby (bez použití hrnčířského kruhu) a drobné antropomorfní sošky (idoly?).\n\nK objevu tripolské kultury došlo v osmdesátých letech devatenáctého století nezávisle na Ukrajině a v Rumunsku. V severovýchodním Rumunsku objevil kulturu Teodor Burada a byla pojmenována Cucutenská podle vesnice Cucuteni v župě Iași, kde k objevu došlo. Na Ukrajině kulturu objevil český rodák Čeněk Chvojka a byla pojmenována \"Tripolská\" podle vesnice Trypillja jižně od Kyjeva. Název z Ukrajiny se rozšířil do slovanských jazyků a obecněji východní Evropy, název \"Cucutenská\" se uchytil v západní Evropě. V moderní době se používá označení Cucutensko-tripolská kultura, které vyjadřuje, že se jedná o jedinou kulturu.\n"}
{"id": "1339678", "url": "https://cs.wikipedia.org/wiki?curid=1339678", "title": "Duvenhage virus", "text": "Duvenhage virus\n\nDuvenhage virus (DUVV) je zástupce rodu \"Lyssavirus\". Byl objeven roku 1970, kdy v Jihoafrické republice zemřel po pokousání netopýrem farmář (po němž je virus pojmenován) na encefalitidu podobné té, jaká se rozvíjí u vztekliny. Druhý záznam tohoto viru pochází z roku 2006, kdy byl v Severozápadní provincii (80 km od místa z roku 1970) člověk poškrábán netopýrem. Za 27 dní se rozvinula nemoc podobná vzteklině a 14 dní nato člověk zemřel. O rok později potom zemřela v Amsterdamu 34letá žena. Během předchozí cesty v Keni v říjnu 2007 byla poškrábána netopýrem, o čtyři týdny později ji přijali do nemocnice s příznaky podobnými vzteklině, a zemřela 8. prosince téhož roku.\n\nPředpokládá se, že přirozeným rezervoárem tohoto viru jsou netopýři, ze kterých byl izolován dvakrát; poprvé v roce 1981 (létavec stěhovavý) a podruhé roku 1986 (nykteris egyptská). Virus je úzce příbuzný s jiným lyssavirem, vyskytujícím se pouze v Africe, Lagos bat virem.\n"}
{"id": "1339681", "url": "https://cs.wikipedia.org/wiki?curid=1339681", "title": "Azetidin-2-on", "text": "Azetidin-2-on\n\nAzetidin-2-on je heterocyklická sloučenina skládající se z nasyceného čtyřčlenného cyklu tvořeného třemi atomy uhlíku a jedním atomem dusíku, obsahuje i ketonovou funkční skupinu. Jedná se o nejjednodušší β-laktam a základní strukturní jednotku β-laktamových antibiotik a inhibitorů absorpce cholesterolu.\n"}
{"id": "1339690", "url": "https://cs.wikipedia.org/wiki?curid=1339690", "title": "Literární cena novin Aftonbladets", "text": "Literární cena novin Aftonbladets\n\nLiterární cena novin Aftonbladets (švédsky \"Aftonbladets litteraturpris\") je literární cena, kterou od roku 1957 udílí švédský deník Aftonbladet. Je honorována 50 000 švédskými korunami.\n"}
{"id": "1339693", "url": "https://cs.wikipedia.org/wiki?curid=1339693", "title": "Karbamoylfosfát", "text": "Karbamoylfosfát\n\nKarbamoylfosfát je biologicky významný aniont, meziprodukt metabolismu dusíku u savců a plazů. Objevuje se v močovinovém cyklu a v syntéze pyrimidinů.\n\nKarbamoylfosfát se vytváří z hydrogenuhličitanového aniontu, amoniaku (získaného z glutaminu) a fosfátu (z ATP). Syntézu katalyzuje enzym karbamoylfosfátsyntetáza:\n\n"}
{"id": "1339695", "url": "https://cs.wikipedia.org/wiki?curid=1339695", "title": "Tereziánský Karmel", "text": "Tereziánský Karmel\n\nTereziánský Karmel je reformní odnož karmelitánského řádu, vzniklé roku 1568 z obnovného hnutí španělských světců Terezie z Ávily (1515–1582) a Jan od Kříže (1542–1591). Ti usilovali o navrácení a rozvíjení Karmelu cesty vedoucí zpět k pramenům.\n\nReformní křídlo bývá označováno také jako bosí karmelitáni \"(Discalceaten)\", k němuž kromě bosých karmelitánek a bosých karmelitánů patří další různé kongregace terciárních řádů, sekulární instituty a laické hnutí bratrstev. Řád bosých karmelitánů se označuje řádovou zkratku OCD (z latinského \"Ordo Carmelitarum Discalceatorum\"). Starší větev řádu, karmelitáni, má řádovou zkratku O. Carm. Laickým společenstvím karmelitánské rodiny je Společenství Tereziánského Karmel TKG, zkráceně OCDS \"(Ordo Carmelitarum Discalceatorum saecularis)\". \nV roce 2009 byl ve Fátimě za nového hlavním představeným Tereziánského Karmelu zvolen páter Saverio Cannistrà.\n"}
{"id": "1339697", "url": "https://cs.wikipedia.org/wiki?curid=1339697", "title": "Pyrrolidin", "text": "Pyrrolidin\n\nPyrrolidin, též tetrahydropyrrol, je heterocyklická sloučenina tvořená nasyceným petičlenným cyklem s jedním atomem dusíku. Dá se považovat za cyklický sekundární amin. Tato bezbarvá kapalina je mísitelná s vodou a většinou organických rozpouštědel. Přidáním dalších funkčních skupin k samtotnému pyrrolidinu lze odvodit mnoho substituovaných pyrrolidinů.\n\nPyrrolidin se připravuje reakcí butan-1,4-diolu s amoniakem za použití oxidového katalyzátoru.\n\nŘada derivátů pyrrolidinu se vyskytuje v přírodě v alkaloidech jako jsou například nikotin a hygrin. Pyrrolidin je rovněž součástí některých léčiv jako jsou procyklidin a bepridil. Také tvoří základ racetamových sloučenin (například piracetamu a aniracetamu). K derivátům pyrrolidinu patří rovněž aminokyseliny prolin a hydroxyprolin.\n\nPyrrolidin je zásada, podobně silná jako ostatní dialkylaminy. Od klasických sekundárních aminů se liší svou cyklickou strukturou.\n\nPyrrolidin se používá jako základní surovina při syntéze složitějších organických sloučenin, například pro aktivaci ketonů a aldehydů k nukleofilní adici tvorbou enaminů.\n"}
{"id": "1339703", "url": "https://cs.wikipedia.org/wiki?curid=1339703", "title": "Jaroslav Šmíd", "text": "Jaroslav Šmíd\n\nJméno a příjmení Jaroslav Šmíd má více známých nositelů:\n\n"}
{"id": "1339705", "url": "https://cs.wikipedia.org/wiki?curid=1339705", "title": "Horní Jílovky", "text": "Horní Jílovky\n\nHorní Jílovky je název mělkého lesního rybníka nalézajícího se asi 3 km severozápadně od města Lázně Bohdaneč u silnice I/36 vedoucí do Chlumce nad Cidlinou. Tato silnice je vedena po koruně rybniční hráze.\n\nRybník je v současnosti využíván pro chov rybího plůdku. Spolu s přilehlými rybníky Dolní Jílovky, Tichý rybník, Rozhrna a Skříň tvoří významnou ornitologickou oblast vodního ptactva.\n"}
{"id": "1339708", "url": "https://cs.wikipedia.org/wiki?curid=1339708", "title": "Dolní Jílovky", "text": "Dolní Jílovky\n\nDolní Jílovky je název mělkého lesního rybníka nalézajícího se asi 3 km severozápadně od města Lázně Bohdaneč u silnice I/36 vedoucí do Chlumce nad Cidlinou.\n\nRybník je v současnosti využíván pro chov rybího plůdku. Spolu s přilehlými rybníky Horní Jílovky, Tichý rybník, Rozhrna a Skříň tvoří významnou ornitologickou oblast vodního ptactva.\n"}
{"id": "1339709", "url": "https://cs.wikipedia.org/wiki?curid=1339709", "title": "Rusko-turecká válka (1806–1812)", "text": "Rusko-turecká válka (1806–1812)\n\nRusko-turecká válka v letech 1806–1812 byla jedním z mnoha konfliktů mezi těmito zeměmi. Skončila připojením Besarábie k Rusku.\n\nVálka vypukla v souvislosti s Napoleonskými válkami. Osmanská říše, která s Ruskem předtím utrpěla několik ponižujících porážek, se teď cítila povzbuzena rusko-rakouskou porážkou v bitvě u Slavkova, aby Rusku snížila náklonnosti Hospodarů (vládců) ve svých vazalských oblastech v Moldávii a Valašsku. Současně její francouzští spojenci obsadili Dalmácii a hrozilo, že budou využívat obě dunajská knížectví jako tranzitní oblasti do Ruska. Aby se zabránilo možnému postupu, obsadila ruská armáda 40 % území Moldávie a Valašska. Sultán reagoval blokádou úžiny Dardanely pro ruské lodě a vyhlásil Rusku válku.\n\nVelká část ruské armády byla vázána na západních hranicích proti případné francouzské invazi. Přesto Kutuzov získal pro Rusko Besarábii Bukurešťskou smlouvou z 28. května 1812.\n\n"}
{"id": "1339716", "url": "https://cs.wikipedia.org/wiki?curid=1339716", "title": "Tichý rybník", "text": "Tichý rybník\n\nTichý rybník se nalézá asi 3 km severozápadně od centra města Lázně Bohdaneč. V bezprostřední blízkosti tohoto rybníka se nalézají další rybníky - Dolní Jílovky a Skříň.\n\nTichý rybník je jedním z nejmladších rybníků v okolí. Byl založen po roce 1919 spolu s rybníkem Udržal na pozemcích bývalého panství barona Richarda Drascheho z Wartinberka po proběhlé pozemkové reformě.\n\nRybník je v současnosti využíván pro chov ryb. Spolu s přilehlými rybníky Dolní Jílovky, Horní Jílovky, Rozhrna a Skříň tvoří významnou ornitologickou oblast vodního ptactva. Po hrázi Tichého rybníka prochází naučná stezka Pernštejnskými rybníky, která seznámí návštěvníky s historií a současností zdejšího rybníkářství a s rozmanitostí přírodních krás.\n"}
{"id": "1339717", "url": "https://cs.wikipedia.org/wiki?curid=1339717", "title": "Areté", "text": "Areté\n\nAreté (řecky: ἀρετή) ve svém základním smyslu znamená „dokonalost jakéhokoliv druhu“ a současně může být ve své definici pojato jako vyšší princip ve smyslu morální ctnosti. V nejstarších zmínkách z dob starého Řecka byla tato představa o dokonalosti nedílnou součástí pojetí o naplněném životě s využitím jeho veškerého potenciálu.\n\nPojem z Homérovy doby není genderově specifikován. Sám Homér používá termín jak pro řecké a trojské hrdiny, tak i pro velké ženy své doby, jakou byla např. Penelope, manželka řeckého hrdiny Odyssea. V Homérových básních je areté především spojováno se statečností, ale ještě častěji s efektivitou. Žena nebo muž areté je osoba s maximální výkonností, využívající všech svých schopností – síly, statečnosti a vtipu – pro dosažení skutečných výsledků. Areté tak zahrnuje veškerý potenciál, který je lidem k dispozici.\n\nV některých kontextech je areté explicitně spojeno s lidským poznáním, kde jsou výrazy jako „ctnost je poznání“ a \"areté je poznání\" používány zaměnitelně, neboť nejvyšší lidskou způsobilostí je poznání a všechny ostatní fyzické schopnosti jsou odvozeny od této hlavní úlohy. Je-li areté učením a poznáním, pak nejvyšším poznáním člověka je poznání samotného vědomí; v tomto světle je teoretická studie lidského poznání, kterou Aristoteles definuje jako „rozjímání\", nejvyšší lidskou schopností a štěstím.\n\nVe starověkém Řecku byl termín areté používán pro různá označení, například prvotřídní komín, vynikající býk či dokonalý člověk. Význam slova se mění v závislosti na tom, co popisuje, protože všechno má svoji specifickou vlastnost; areté člověka se liší od areté koně. Tento způsob myšlení se prvně objevil v Platónově Podobenství o jeskyni. Na základě Platónova díla víme, že zejména tehdejší aristokracie byla prostřednictvím svého původu brána za skutečný příklad areté. Mimo jiné „kořen areté je stejný jako u slova aristos. Význam slov tak poukazuje na jejich výjimečnost a nadřazenost, kdy jsou současně používány v množném čísle pro označení privilegovaných elit.\"\n\nV 5. a 4. století př. n. l. se z areté aplikovaného na muže vyvinuly i jiné ctnosti, jako je dikaiosyne (spravedlnost) a sophrosyne (zdrženlivost, střídmost). Byl to právě Platón, kdo vytvořil morální základ, který zahrnoval tato nová uplatnění, avšak právě v díle Aristotela byla definice areté rozvinuta v jeho plném rozsahu. Aristotelova „Doktrína prostřednosti“ je pak paradigmatickým příkladem tohoto vědění.\n\nV Platónově díle je areté taktéž interpretováno v souvislosti s atletickým výcvikem a vzdělávání mladých chlapců. Stephen G. Miller toto pojetí použil ve své knize Ancient Greek Athletics, kde uvádí, že Aristotelovo smýšlení o areté je podloženo obecným úmyslem vést k výchově. Výchova a vzdělávání ve smyslu areté znamená, že chlapci budou učeni takových věcí, které jsou životu přínosné. Nicméně dokonce sám Platon říká, že areté není něco, co bychom mohli jasně definovat, ale naopak uvádí, že \"„neexistuje dohoda o tom, co představuje areté, což logicky vede k neshodě o jeho vhodném učení\". Tvrdit tak, že areté má obecnou definici dokonalosti či naplnění, může být přehnané, jednoduše proto, že by bylo velmi obtížné přesně definovat jeho samotný význam, a s ním i jedinou správnou cestu jeho dosažení.\n\nVe starém Řecku panovala obecná víra v to, že každá mysl, tělo a duše musí být dostatečně připravena a vyvinuta pro život v souladu s areté. To vedlo k myšlence, že pro získání areté musí být přítomna atletika. Není potřeba jí obětovat celý život, stačí díky ní uvést tělo do správného stavu areté, stejně tak jako, když jsou mysl a duše rozvíjeny „svými“ prostředky.\n\nV Homérově básni Ilias a Odyssea se výraz areté používá především k popisu hrdinů či aristokracie a jejich pohybových obratností, se zvláštním zřetelem na sílu a odvahu. Přesto není tato definice jednotná. Například areté Penelopy se týká spolupráce, pro kterou je Agamemnonem chválena. Či dokonalost bohů, která obecně zahrnovala jejich sílu, ale v Odyssey, měli bohové schopnost udělit životu dokonalost, který je kontextuálně chápán jako znamení prosperity. Areté bylo také jméno manželky krále Alcinousa.\n\nNa základě poznámek Bernarda Knoxe, které jsou součástí překladu Odyssey od Roberta Faglesa, je areté také spojeno s řeckým slovem araomai, jehož význam je v překladu modlit se.\n\nCo se týče Iliady, to jakým způsobem Homer popisuje Achillese, je také příkladem areté. Areté je spojeno s dobrem a zdatností bojovníka. Debra Hawhee poukazuje na to, že normy a praktiky aténské virtuosity „působí v rámci reputace politiky, jejímiž normativními póly jsou čest a hanba\". To znamená, že areté funguje jako vnější jev v závislosti na vnějším příjmu a potvrzení jeho konkretizace. Smrt v bitvách či vítězství na olympijských hrách bylo považováno za projev dobra, šlechetnosti a čestnosti, a právě proto si zasloužily svůj čas. Takže nejenže je Achilles statečným a znamenitým válečníkem, ale současně je také od svého počátku předurčen zemřít v trójských válkách s tou největší slávou – zaručeným areté.\n\n"}
{"id": "1339718", "url": "https://cs.wikipedia.org/wiki?curid=1339718", "title": "Balboa (Panama)", "text": "Balboa (Panama)\n\nBalboa je západní předměstí panamského hlavního města Ciudad de Panamá, žije v něm okolo deseti tisíc lidí. Je významným přístavem, ležícím mezi návrším Cerro Ancón a pacifickým vjezdem do Panamského průplavu, nachází se zde také konečná stanice železnice Panama Canal Railway a letiště Aeropuerto Internacional Panamá Pacífico. Založili ho Američané v roce 1909 jako hlavní město pronajatého území Panamské průplavové pásmo a pojmenovali ho po Vascovi Núñezovi de Balboa, který jako první Evropan překonal Panamskou šíji. Byly zde vybudovány instituce jako pošty, školy, banky, kostely, policejní stanice apod., architektura Balboy tak prozrazuje vliv Spojených států. V roce 1979 byla zavedena společná správa USA a Panamy, v roce 1999 bylo celé pásmo předáno Panamě a Balboa byla administrativně připojena k městu Ciudad de Panamá. Nachází se zde pomník studentů zabitých v roce 1964 při pokusu vztyčit nad místní střední školou panamskou vlajku.\n\n\n"}
{"id": "1339721", "url": "https://cs.wikipedia.org/wiki?curid=1339721", "title": "Hronovská kotlina", "text": "Hronovská kotlina\n\nHronovská kotlina je geomorfologický okrsek Náchodské vrchoviny. Bezprostředně sousedí s Chudobskou sníženinou (Obniżenie Kudowy) na polské straně. \n\nKotlina je ohraničena z východu Stolovými horami a Chudobskou sníženinou, z jihu Sedloňovskou vrchovinou (podcelkem Dobrošovská vrchovina), Levínskou vrchovinou a Ohnišovskou pahorkatinou (podcelkem Bohdašínská vrchovina); ze západu ji omezují prudké svahy Červenokostelecké pahorkatiny a ze severu ji uzavírají Jestřebí hory (Hronovská kotlina sousedí jak s Bukovinským, tak i s Maternickým hřbetem). \n\nSeverojižním směrem jí protéká řeka Metuje a zleva potoky Brlenka s přítokem Čermná (Czermnica) a Střela (Klikawa). Na severovýchodě od Žďárek až po Horní Chudobu (polsky Kudowa Górna) ji ohraničují čtyři úzké příkré hřbety, na nichž dosahuje kotlina své největší nadmořské výšky. Přímo nad obcí Žďárky na severozápad je vrch Přední hora s kótou 472 m n. m., na jihozápad nad obcí Bartoňova hora 510 m n. m.; dále tímže směrem se táhne Světlá hora, která je napůl již v Polsku (525 m n. m.; v literatuře je zaznamenán též název Břečťanový vrch nebo Vondráčkova hora; polsky Bluszczowa Góra, německy Efeuberg) a za údolím Čermné až do Horní Chudoby se rozprostírá Prasečí hřbet (527 m n. m., též Klovrzova hora, polsky Świni Grzbiet, německy Schweinsrücken). Ten pokračuje pravoúhle k jihozápadu nad centrum lázní Kudowa-Zdrój vrcholy Parkowa Góra (475 m n. m.) a Wzgórze Kapliczne (422 m n. m.), oblíbená místa procházek lázeňských hostů. Údolí pod příkrými severovýchodními svahy těchto hřbetů odděluje Hronovskou kotlinu od Bukovinské části Jestřebích hor a severovýchodního výběžku Levínské vrchoviny. \n\nZejména oba prostřední dva hřbety jsou hojně využívány k plachtění rogalisty i modeláři díky vynikajícímu svahové proudění zejména při jihozápadním větru, který zde vane velmi často. Za první republiky zde probíhaly i starty větroňů s lidskou posádkou.\n\nUprostřed kotliny v Brném (Velké Poříčí) je nejvýraznějším osamoceným vrchem Homolka (388 m n. m. - na mapách z 19. století označeno jako Křepelka), pod níž protéká stejnojmenný potok a nacházejí se na něm dva rybníky (Homolka I a Homolka II). Na polské straně nad obcí Słone je vrch Słone Wzgórze (393 m n. m.) Od vrchu Homolka se na levém břehu Metuje rozprostírá mezi obcemi Hronov, Velké Poříčí a Žďárky táhlá náhorní rovina, která vrcholí kótou Jonák (410 m n. m.) Tato rovina je rozdělena Lokvencovým dolem na dvě části. Severní se nazývá Šedivá hora (dříve Bílá hora), která přechází ve městě Hronově v návrší Příčnice a Havrlinka (na nich se nachází hronovská čtvrť Příčnice). Dolem protéká Lokvencův potok (levostranný přítok Metuje), na jeho horním toku je rybník a na středním toku dva rybníčky a také tam bylo velkopoříčské koupaliště. Na jižní vyvýšenině od Lokvencova dolu je letiště Aeroklubu Hronov ve Velkém Poříčí.\n\nV kotlině leží město Hronov, dále obce Malé Poříčí (část Náchoda), městys Velké Poříčí, Žďárky, Malá Čermná (součást Hronova) a na polské straně Słone (česky \"Slané\", německy \"Schlaney\" / 1937–45 Schnellau), část města Kudowa-Zdrój, česky \"Chudoba\", německy \"Bad Kudowa\").\n\n"}
{"id": "1339728", "url": "https://cs.wikipedia.org/wiki?curid=1339728", "title": "Limbe (Kamerun)", "text": "Limbe (Kamerun)\n\nLimbe je pobřežní město v Kamerunském jihozápadním regionu. Dříve bylo město známe jako Victoria, Limba se nazývá teprve od roku 1982. Založené bylo v roce 1858 na jižním svahu Kamerunské hory britským misionářem Alfredem Sakerem. Podle sčítání v roce 2005 mělo město 84 223 obyvatel.\n\nVictoria byla založená v červnu 1858 britským misionářem Alfredem Sakerem z Baptistické misionářské společnosti z Londýna. Z počátku byla Victoria s okolím nezávislá na nové německé kolonii v Kamerunu a spadala pod britskou správu. V květnu 1886 došlo k dohodě mezi Vekou Británii a Německem o výměně Victorie s okolím za Forcados river v Nigérii a St. Lucia v Jižní Africe a tím se Victoria v květnu 1887 stala součástí německé kolonie. Ve stejném roce koupili švýcarští presbyteriánští misionáři území od baptistické misionářské společnosti.\nBěhem 1. světové války v roce 1915 se Victorie opět dostala pod Britskou správu. V roce 1982 byla přejmenovaná na Limbe kamerunským prezidentem Ahmadou Ahidjo.\n\nAčkoliv je v jihozápadním regionu oficiálním jazykem angličtina, ve městě se používá také francouzština, kvůli zeměpisné blízkosti k největšímu městu v Kamerunu Douala, ve kterém je to oficiální jazyk. Většina obyvatel mluvím kamerunským anglickým pidžinem. Původním jazykem je zde Bimbia a Isubu.\n\nLimbe leží v zátoce s výhledem na hřeben Kamerunské hory. V okolí jsou pláže s černým pískem. Ve městě je zoo (Limbe Wildlife Center) a botanická zahrada. Jižně 5km od města stojí Bismarckova věž.\n\nLimbe je centrem kamerunského ropného průmyslu. Důležitým odvětvím hospodářství je turistika a rybářství. Přístav v Limbe je jedním ze čtyř obchodních přístavů v Kamerunu.\n"}
{"id": "1339733", "url": "https://cs.wikipedia.org/wiki?curid=1339733", "title": "Aidan Gillen", "text": "Aidan Gillen\n\nAidan Gillen, rodným jménem Aidan Murphy (* 24. dubna 1968 Drumcondra, Dublin), je irský herec, který je nejvíce znám jako Petyr Baeliše v seriálu stanice HBO \"Hra o trůny\", Tommy Carcetti v seriálu \"The Wire - Špína Baltimoru\", Stuart Alan Jones v seriálu stanice Channel 4 \"Queer as Folk\", John Boy v seriálu stanice RTÉ \"Love/Hate\" a operativec CIA Bill Wilson ve filmu \"Temný rytíř povstal\".\n\nGillen vyhrál tři ceny Irské filmové a televizní akademie a byl nominován na cenu BAFTA, cenu Britské nezívislé filmové akademie a Tony Award.\n\n"}
{"id": "1339737", "url": "https://cs.wikipedia.org/wiki?curid=1339737", "title": "Edéa", "text": "Edéa\n\nEdéa je město v Kamerunu na řece Sanaga v regionu Littoral. Městem prochází železniční trať mezi největšími kamerunskými městy Douala a Yaoundé. Dle odhadu z roku 2001 mělo město 122 300 obyvatel. Z průmyslu je zde zastoupeno zpracování bauxitu a dřeva, ocelárna a papírny. Ve městě je vodní elektrárna o výkonu 264 MW, z něhož dodává 60 % do výroby hliníku. V okolí města se pěstují banány, olejové palmy a kakao.\n"}
{"id": "1339739", "url": "https://cs.wikipedia.org/wiki?curid=1339739", "title": "Petr Sadovský", "text": "Petr Sadovský\n\nPetr Sadovský (* 26. června 1969) je český politik a podnikatel v IT, od října 2017 poslanec Poslanecké sněmovny PČR, od roku 2016 zastupitel Královéhradeckého kraje, od roku 2014 zastupitel a od roku 2016 místostarosta města Dobruška, člen hnutí ANO 2011, předtím nestraník za ČSSD.\n\nOd září 1998 je jednatelem a společníkem s vkladem ve firmě \"ACT CZ\", která se zabývá prodejem a servisem počítačových sestav a příslušenství. Zajišťuje též projektování počítačových sítí a sportovní sázení.\n\nPetr Sadovský žije ve městě Dobruška v okrese Rychnov nad Kněžnou.\n\nV komunálních volbách v letech 2006 a 2010 kandidoval jako nestraník za ČSSD do Zastupitelstva města Dobruška, ale ani jednou neuspěl. V roce 2013 se stal členem hnutí ANO 2011, předsedá Oblastní organizaci Rychnov nad Kněžnou. Ve volbách v roce 2014 vedl kandidátku hnutí ANO 2011 a byl zvolen zastupitelem města. Po změnách v městské koalici se stal v březnu 2016 neuvolněným místostarostou města. Působí jako předseda Likvidační komise.\n\nV krajských volbách v roce 2016 byl za hnutí ANO 2011 zvolen zastupitelem Královéhradeckého kraje. Působí jako člen Výboru sociálního a Výboru pro dopravu.\n\nVe volbách do Senátu PČR v roce 2014 kandidoval za hnutí ANO 2011 v obvodu č. 48 – Rychnov nad Kněžnou. Se ziskem 13,72 % hlasů skončil na třetím místě.\n\nVe volbách do Poslanecké sněmovny PČR v roce 2013 kandidoval za hnutí ANO 2011 v Královéhradeckém kraji, ale neuspěl (stal se prvním náhradníkem). Podařilo se mu to až ve volbách v roce 2017, když byl za hnutí ANO 2011 zvolen poslancem v Královéhradeckém kraji, a to ze třetího místa kandidátky.\n\nVe komunálních volbách v roce 2018 obhájil za hnutí ANO 2011 post zastupitele města Dobruška, a to z pozice lídra kandidátky. Zůstal též ve funkci místostarosty.\n"}
{"id": "1339741", "url": "https://cs.wikipedia.org/wiki?curid=1339741", "title": "Vševltavský spolek", "text": "Vševltavský spolek\n\nVševltavský spolek je osvětová a zájmová organizace založená pro popularizaci pražských břehů, ochranu práv „lidí od vody“ a k utváření společného prostoru pro všechny uživatele vodních ploch a přilehlého okolí. Primárně se činnost spolku zaměřuje na řeky Vltavu a Berounku, a to především na využívání řeky, jejích břehů i navazujících pozemků.\n\nTento spolek představuje společenství sdružující subjekty se zájmem o dění okolo vody a jeho členové provozují jak plavbu, půjčovny lodí, sportovní kluby, zájmové organizace, tak i přístavy a vlastní nemovitosti i movitosti na březích řeky a její hladině a pořádají kulturní akce na vodě a v jejím okolí.\n\nSoučástí spolku je i odborný výbor, který je sestaven z vodohospodářů, odborníků na plavbu a vodní stavby, jehož prostřednictvím se bude spolek vyjadřovat k záměrům státních orgánů a zároveň nabídne svou expertízu v otázkách dalšího rozvoje vltavských a berounských břehů.\n\nVševltavský spolek chce nejenom chránit profesní zájmy členů spolku, ale především se aktivně podílet na ochraně a rozvoji života v oblasti Vltavy a Berounky.\n\n"}
{"id": "1339743", "url": "https://cs.wikipedia.org/wiki?curid=1339743", "title": "Josef Slíva", "text": "Josef Slíva\n\nJosef Slíva nebo také Sliwa (25. listopadu 1898 Třinec – ?) byl československý reprezentant v krasobruslení. Získal osm titulů mistra ČSR v kategorii mužů. Na Zimních olympijských hrách 1924 skončil na čtvrtém místě, když ho o medaili připravil sporný verdikt rakouského rozhodčího. Zúčastnil se také Zimních olympijských her 1928, kde obsadil páté místo. Na mistrovství světa v krasobruslení byl v letech 1925 a 1926 shodně pátý. Na mistrovství Evropy v krasobruslení 1930, které pořádalo Štrbské Pleso, získal Slíva zlatou medaili, po šampionátu však vypukla aféra se zmanipulovanými rozhodčími a všechny výsledky byly anulovány. Byl také akademickým mistrem světa. Vystudoval České vysoké učení technické a se svými bratry provozoval stavební firmu.\n"}
{"id": "1339748", "url": "https://cs.wikipedia.org/wiki?curid=1339748", "title": "Volejbalové údery", "text": "Volejbalové údery\n\nVolejbalové údery slouží k provedení výměny míče mezi soupeři. Výměna míče začíná příjmem a končí útočnou akcí.\n\nNeboli odbití obouruč spodem. Při něm střehový postoj vypadá tak, že máme rozkročené a pokrčené nohy. Dále máme vzpřímený trup , někdy až nepatrně předkloněný. Musíme mít zvednutou hlavu a neustále sledovat míč. Paže máme pokrčené ve výši pasu a lokty mírně od těla. Pohyb při bagru se skládá ze zastavovacího dvojkroku. První krok má brzdící význam, druhý krok pohyb dobrzďuje a upravuje. Stabilitu zajistíme, že máme chodidla široce vzdálená. Ještě předtím než spojíme paže, tak se v loktech napínají. Lokty se stlačí co nejvíce k sobě. Odbití se děje odrazem od napnutých paží.\n\nNahrávka je přesun nahrávače z výchozího postavení do místa, kde bude odehrávat míč. Nahrávač je ve střehovém postoji. Je čelem do vlastního pole, osa ramen je šikmo k síti a pravá noha je mírně dopředu. Míč, který nahrávač nahraje, směřuje buď nad něj, kde zaujal střehový postoj nebo těsně vedle něj.\n\nPodává se za koncovou čarou směrem k síti. Hráč stojí v uvolněném postoji. Nohy jsou od sebe na šířku ramen a levou nohu máme mírně dopředu. Míč si nadhodíme buď levou rukou, nebo obouruč před pravé rameno. Poté, co míč nadhodíme, pootočíme trup a paže se ohýbá v lokti a stahuje se vzad. Ohnutá paže společně s ramenem se otáčí vpřed. Loket se dostává před rameno a zastavuje se. Při úderu je paže natažená nahoru. Do míče se poté trefíme otevřenu dlaní. Když už hráči umí podání můžou si s dlaní a zápěstím více pohrát a ovlivnit tak směr a druh letu míče.\n\nSmeč se dělí na několik částí. Začíná se tříkrokovým rozběhem, následuje odraz, let, úder míče a dopad. Mnoho faktorů ovlivňuje kvalitu úderu. Mezi takové faktory patří nahrávka, správné načasování rozběhu a odrazu. Důležitá je také správná technika úderu, posunutí loktu za sebe, správné vytočení těla. Měli bychom se také odrazit z obou nohou a dopadnout na stejné místo, odkud jsme se odrazili. Mnoho hráčů podceňuje důraz na pořádný odraz a do úderu dát všechnu svoji sílu a emoce, ale přitom to je také velmi důležité.\n\nU šestkového volejbalu slouží blok jako obrana při úderu od protihráče. Jeden, dva nebo všichni hráči přední řady vyskočí se vzpaženýma rukama nad síť. Hráči se snaží dosáhnout na míč a cílem je, aby se míč nedostal na jejich stranu. Je důležité, jak jsou nastavené ruce proti míči, protože hráči musí pokrýt správný směr. Výskok musí být proveden co nejblíže k síti, aby měl větší šanci míč zablokovat, ale nesmí se dotknout sítě, protože to je podle pravidel zakázáno a druhý tým dostává bod.\n\nPaže se spojí pokrčené a napnou se v momentu kontaktu s míčem. Měli by se nejdříve napnout a poté spojit. Paže se spojí mezi stehny (ve svislé poloze) a pohybují se směrem nahoru proti míči, měli by se spojit před tělem. Hráč odbíjí míč zápěstím, ne předloktím. Hráč má hrát předloktím, protože zápěstí je menší, tvrdší a nepravidelnější než plocha předloktí. Neúplné zastavení pohybu, to vede k nestabilnímu postoji. Hráč nezaujal dostatečně široký postoj. Nesprávná volba způsobu odbití.\n\nOdbití je provedeno předloktím. Hráč provede odbití zápěstím, protože dá nahrávce větší přesnost než předloktím. Když hráč tlumí míč v prstech krátce, není pak schopen nahrávku načasovat a míč po odbití příliš rotuje. Nesoučasné nasazení rukou na míč vede k nepřesné nahrávce. Při nestandardních situacích nesprávná volba způsobu nahrávky, poté nepřesná nahrávka nebo nedokončení akce útočným úderem. Hráč neumí řešit situaci po nepřesné přihrávce, musí umět nahrát míč v různých situacích. Tělo by se mělo pohybovat od nahrávky míče za ním, ne od míče. Nahrávka je provedena nad čelem, což pomáhá k přesnosti. Důležité je umět časovat nahrávku. Do odbití jsou málo zapojeny palce. Přílišný záklon hlavy.\n\nHráč musí zhodnotit druh nahrávky. Základ je správné načasování. Při klasické nahrávce rozběh začíná, když se míč dotkne rukou nahrávače. Když je nahrávka rychlejší, hráč se rozběhne dříve a rychleji. Hráč nevyskočí dostatečně vysoko a nedá dynamiku do útoku, snižuje kvalitu útoku. Špatný zášvih paží. Hráč nesleduje míč, nahrávače nebo soupeře. Do každého jednotlivého pohybu se musí přidat dynamika a energie. Když se využívá pouze smeče jako útok, dále se může použít i lob, drajv, smeč, ulívka atd. Hráč po útoku nesleduje svůj útok, ale vrací se do pole a je připravený na protiútok. Na smeč se jde uvolněně.\n\nŠpatné odhadnutí místa odrazu. Když hráč nepřesáhne přes síť. Špatné načasování, pozdní výskok nebo naopak brzký výskok. Výchozí postavení je blízko k síti, může dojít k nedostatečnému odrazu, dotek sítě, což je chyba nebo neúčelné pohyby. Chybné je, i když je blokař až moc vzdálen od sítě. Hráč přichází do místa odrazu pozdě. Když činnosti paží je nepřirozená, strnulá. Hráč by měl přesahovat pažemi přes síť. Chyba je, když jsou paže příliš od sebe, poté je omezený účinek bloku. Prsty jsou u sebe, když prsty budou od sebe hráči pak zabírají větší plochu bloku. Rovina ramen by neměla být při bloku šikmo k síti.\n\nHráč se snaží udržet míč v rovnováze na napnutých pažích. Soustředí se hlavně na správná držení paží a stabilitu střehového postoje. Další cvičení je výhoz míče a ztlumení na napnutých pažích. Hlavní pohyb vykonávají nohy, proto dobré cvičení je, odbíjet ze sedu po nadhozu spoluhráče. Paže pouze následují míč a hlavní pohyb vykonávají nohy. Zastavovací dvojkrok se nacvičí po nadhozu spoluhráče. Spoluhráč nadhazuje míč do různých míst, ale hlavně dopředu. Při opakovaném nadhozu spoluhráče se spojí ruce a po odbití zase rozpojí a připravují se na další odbití a takhle pořád dokola. Pokud se trénuje se spoluhráčem, může se odbíjet ve dvojici. Dvakrát se odbíjí nad sebe a pak na spoluhráče a znovu. Když jsou tři hráči, můžeme odbíjet na sebe do kola a při každém odbití se natočit směrem na spoluhráče, na kterého se odbíjí. Aby se hráči naučili odbití stranou nebo otočení a odbití bagrem, hráč bude zase nadhazovat svému spoluhráči, ale teď už nebude nadhazovat jenom dopředu, ale do mírné dálky za něj a do stran.\n\nJsou tři hráči, kteří stojí vedle sebe a mají mezi sebou dostatečný prostor. První hráč přihraje prostřednímu hráči míč, ten míč nahraje na posledního hráče, tak přesně nad něj a vysoko, aby mohl zasmečovat do prvního hráče. První hráč přijme míč na prostředního, ten mu to zpět nahraje zase tak, aby mohl z této nahrávky smečovat do posledního hráče a takhle pořád dokola. Pokud chceme trénovat orientaci, kam míč nahráváme. Jsou dva hráči, kteří odbíjejí míč mezi sebou. Poprvé míč odbíjí nad sebe, udělají půlobrat a míč odbijí za hlavou na svého spoluhráče. Jednoduché a rychle cvičení, smečař stojí připravený s míčem na rozběh na smeč. Hodí míč na hráče, který přebíhá k síti a poté míč nahrává a smečař útočí na druhou polovinu hřiště.\n\nNejdříve nacvičování odbití míče jednoruč spodem, a pokud už hráčům jde odbití spodem, začíná se odbití vrchem. Pro odbití vrchem je důležitý nadhoz míče, musí být nadhozen tak akorát vysoko, aby hráč měl čas se pořádně napřáhnout paží. Na druhé straně hřiště kam hráč podává, stojí spoluhráč, při podání se hráč soustředí na veškerou techniku a snaží se podání směřovat na svého spoluhráče, ten míč přijme a pak se role hráčů vymění a ten, co podával, jde přijímat. Trenér ohraničí nějakým lanem různá místa, kam chce, aby se podávající trefili. Např. pravý roh, zadní střed, levý roh vepředu pod sítí. Za každé trefené místo dá body a hráči se snaží získat co nejvíce bodů, tzn. Co nejvíce se trefit do označených míst, kdo získá nejvíce bodů vyhrává.\n"}
{"id": "1339750", "url": "https://cs.wikipedia.org/wiki?curid=1339750", "title": "Čeněk Chvojka", "text": "Čeněk Chvojka\n\nČeněk Chvojka, též Vikentij Vjačeslavovič Chvojka (21. únor 1850 Semín – 20. srpen 1914 Kyjev) byl český archeolog působící dlouhodobě na Ukrajině. Je považován za zakladatele ukrajinské archeologie a objevitele tripolské kultury. \n\nVystudoval obchodní akademii v Chrudimi. Poté žil v Praze, ale nakonec emigroval do Ruské říše. Od roku 1876 žil v Kyjevě, s nímž spojil svůj osud. Nejprve se zde živil jako učitel, ale v 90. letech se obrátil k archeologii. Roku 1897 na 11. archeologickém kongresu publikoval svou teorii o existenci tripolské neolitické kultury ležící na území dnešní Ukrajiny. Tripolská kultura se stala velmi významnou pro moderní ukrajinský nacionalismus. Stejně tak definoval tzv. zarubiněckou a černjachovskou kulturu. V roce 1899 se stal zakladatelem, ředitelem a prvním kurátorem Kyjevského muzea, dnes Národního muzea ukrajinské historie (\"Національний музей історії України\").\n\nČeněk Chvojka zemřel v roce 1914 v Kyjevě a je pohřben na zdejším hřbitově Bajkovo.\n\nV roce 1962 byla jeho jménem nazvána původní Novokirilovská ulice v Kyjevě, kde Chvojka žil od roku 1898 do své smrti. V roce 1967 byla na dům, v němž zde bydlel, instalována pamětní deska.\nU příležitosti 150. výročí narození Vikentije Chvojky v roce 2000 vydala Národní banka Ukrajiny pamětní minci v hodnotě 2 hřivny.\n\n"}
{"id": "1339752", "url": "https://cs.wikipedia.org/wiki?curid=1339752", "title": "Eva Kollárová", "text": "Eva Kollárová\n\nEva Kollárová (* 29. října 1939, Liptovský Mikuláš) je slovenská vysokoškolská učitelka a filoložka, zaměřením rusistka, jež zastávala dokonce v letech 1997–2000 úřad viceprezidentky Mezinárodní asociace učitelů ruského jazyka a literatury (MAPRJAL). Je také členkou Asociácia rusistov Slovenska (ARS).\n\nEva Kollárová vystudovala v 60. letech 20. století slovenštinu a ruštinu na Filozofické fakultě Univerzity Komenského v Bratislavě.\n\nV srpnu roku 1999 uváděla jako viceprezidentka IX. kongres MAPRJALu, konaný v Bratislavě, jehož se zúčastnilo 600 účastníků ze 43 zemí světa. V listopadu roku 2006 byla pozvána do Kremlu, kde osobně obdržela z rukou ruského prezidenta Vladimira Putina ocenění, čímž „\"prezident vyjádřil svoje poděkování za její celoživotní úsilí o šíření ruské umělecké kultury na Slovensku i ve světě\"“.\n\nProfesorka Eva Kollárová je vdaná, jejím manželem se stal její spolužák Ján, s nímž má dvě děti.\n\nNa otázku jak se dostala k ruštině odpověděla v rozhovoru s Naďou Kališovou pro slovenský deník SME následujícími slovy: \n\n"}
{"id": "1339753", "url": "https://cs.wikipedia.org/wiki?curid=1339753", "title": "Hypertyreóza", "text": "Hypertyreóza\n\nHypertyreóza je endokrinní onemocnění \"(endokrinní = s vnitřním vyměšováním),\" tedy onemocnění štítné žlázy. Při tomto onemocnění vylučuje štítná žláza více hormonů (\"tyroxinu a trijodtyronin)\", než je v normě. Jde tedy o zvýšenou činnost štítné žlázy (\"hyper = z latiny nadmíra, přebytek).\" Toto onemocnění postihuje přibližně 2% populace, zejména se vyskytuje u žen. Nejčastějším projevem bývá zvětšení štítné žlázy (\"tzv. struma, vole\"). Mezi další časté příznaky patří bušení srdce, nervozita, nespavost, zvýšený krevní tlak. Obvykle se léčí pomocí léků, které sníží produkci hormonů štítné žlázy. Nejčastější příčinou hypertyreózy je primární postižení štítné žlázy, nebo se zejména u mladších osob vyskytuje autoimunitní onemocnění Gravesova-Basedowova choroba, která způsobuje zvýšení produkce hormonů štítné žlázy. Snížená činnost štítné žlázy je \"hypotyreóza\". \n\nPro hypertyreózu je několik typických příznaků. Mezi nejčastější patří zjevné zvětšení štítné žlázy, které se nazývá struma nebo také vole. Dále tuto nemoc doprovází bušení srdce, zvýšený krevní tlak a někdy může vést až k arytmii. Mezi další příznaky patří vysoká únava, ospalost, nervozita, nesnášenlivost tepla, klidový třes (prsty rukou, oční víčka). U žen se může vyskytovat porucha menstruačního cyklu, u mužů poruchy potence. Kůže pacientů je ve většině případů jemná, teplá, nadměrně vylučuje pot, vlasy jsou jemné a slabé, někdy může dojít k jejich vypadávání. \n\nKvůli zvýšenému metabolismu, který je způsoben nadměrnou produkcí hormonů tyroxin a trijodtyronin, dochází k úbytku hmotnostia pacienti častěji pociťují hlad. Tento hlad může u 5% lidí vést ke zvýšení hmotnosti. U dlouhodobé hypertyreózy se může projevit osteoporóza.\n\nProblémy s očima jsou další příznak hypertyreózy. Často dochází k pálení a řezání v oku, bolest na zadní straně oka, nadměrné vystupování očních bulbů z očnic, kvůli kterému dochází k vysychání rohovky. Dále se objevuje nadměrné slzení a pálení očí. V krajních případech může dojít k chabnutí očních svalů. \n\nNejčastější příčinou hypertyreózy je primární poškození štítné žlázy. Může být způsobena \"polynodózní (mnohouzlová) strumou\", předávkováním jodem nebo toxickým adenomem. Pokud pacient trpí Gravesovou-Basedowovou chorobou, jsou v těle tvořeny protilátky, které vyvolávají produkci hormonů štítné žlázy. Gravesova-Basedowova choroba je autoimunitní onemocnění, které způsobuje tvorbu látek, které podporuji tvorbu tyroxinu a trijotyroninu a tím pádem zvyšují jejich vylučování do krve. Následně je značně zrychlen metabolismus a dýchání. \n\nPokud jsou ve štítné žláze přítomny uzly, nemusí mít žádný vliv na funkci štítné žlázy. Někdy se ale mohou zaktivovat a poté podporuji produkci hormonů. Příčiny změny uzlů na aktivní není zatím objasněna.\n\nPacient musí při podezření na hypertyreózu podstoupit vyšetření hormonů v krvi. Nejprve se zkoumá množství TSH (tyreoidální stimulační hormon), který je produkován ve hypofýze, neboli podvěsku mozkovém. Tohoto hormonu je při hypertyreóze v krvi malé množství. TSH je hormon, který stimuluje transport jodu ke štítné žláze. \n\nDále se sleduje množství volného tyroxinu a trijodtyroninu v krvi. Tyto hormony zvyšují metabolismus a tudíž i spotřebu kyslíku. Při podezření na Gravesovu-Basedowovu chorobu se zkoumá hladina protilátek TRAK a TROAb.\n\nPři dalších vyšetřeních pacient podstupuje sonografii štítné žlázy, při kterém se zjišťují uzly a útvary ve štítné žláze mimo normu. Tyto útvary musí být včas podchyceny a pravidelně kontrolovány lékařem, aby nedošlo k rakovině štítné žlázy.\n\nLéčba hypertyreózy má dvě fáze. V první fázi jde o počáteční zklidnění. Při ní se podávají léky snižující produkci hormonů štítné žlázy. Tato léčiva se nazývají tyreostatika. Ze začátku je podávána vysoká dávka, která se po čase snižuje v závislosti na zdravotním stavu. \n\nSouběžně s podáváním tyreostatik se podávají léky na zklidnění srdeční činnosti, tzv. betablokátory. \n\nDůležité je, aby pacient ze začátku léčby omezil fyzickou činnost a byl v psychické rovnováze a nebyl vystavován stresovým situacím. Nutností jsou pravidelné návštěvy lékaře. \n\nDruhá fáze je definitivní řešení hypertyreózy. Řeší se buď operativně, nebo pomocí radiojodu. V dnešní době se provádí totální odstranění štítné žlázy. Rizikem této operace je poškození hlasivek, které se projevuje celoživotním chrapotem. Po této operaci, kdy je celá štítná žláza odstraněna, musí pacient do těla dostávat hormony pomocí tabletek. V některých případech není vhodná operace, tudíž je pacientovi doporučeno podstoupit léčbu radiojodem. Tato léčba je velice rozšířena v USA, ale v České republice se příliš neprovádí. \n\nPři akutní tyreotoxické krizi se podává jód, který snižuje uvolňování hormonů ze štítné žlázy. Dále se také jód používá před operací štítné žlázy, jelikož také snižuje prokrvení štítné žlázy. \n\nPacient, který se někdy léčil s hypertyreózou, by měl pravidelně navštěvovat endokrinologa, který bude provádět průběžná vyšetření, aby vyloučil navrácení nemoci nebo naopak po odstranění štítné žlázy k hypotyreózy. \n\n"}
{"id": "1339756", "url": "https://cs.wikipedia.org/wiki?curid=1339756", "title": "Červenokostelecká pahorkatina", "text": "Červenokostelecká pahorkatina\n\nČervenokostelecká pahorkatina je geomorfologický podcelek Náchodské vrchoviny. Jejím nejvyšším vrcholem je Končinský kopec (530 m n. m.).\n\nČervenokostelecká pahorkatina je vrchovina mezi městy Červený Kostelec, Rtyně v Podkrkonoší, Hronov a Náchod. Je ohraničena na východě strmými svahy nad údolím řeky Metuje v Hronovské kotlině, na severu údolím Zbečnického potoka a přes sedlo údolím až ke Rtyni v Podkrkonoší podél hronovsko-poříčského zlomu, kde sousedí s Rtyňskou brázdou (Trutnovská pahorkatina, součást Krkonošského podhůří). Odtud se táhne podél různých geomorfologických podcelků Kocléřovského hřbetu (součást Zvičinsko-kocléřovského hřbetu Krkonošského podhůří) přes město Červený Kostelec údolím rybníka Špinka podél Liščího hřbetu (součást Kocbeřského hřbetu) pod západními svahy Žernovské pahorkatiny vč. jejího Trubějovského hřbetu, až do Náchoda, kde končí vrchem, na němž stojí náchodský zámek. Hronovsko-poříčský zlom má hloubku posuvu vrstev až 1000 metrů a bývají na něm často slabá zemětřesení: nejsilnější bylo v r. 1901, a to 4,7–5 stupňů Richterovy škály.\n\nPříkop na místě hronovsko-poříčského zlomu odděluje pahorkatinu od Jestřebích hor. Svahy pahorkatiny na jihu spadají do údolí potoka Radechovka. Vedle Končinského kopce dosahují nadmořské výšky nad 500 m n. m. ještě vrchy Signál a Na Vrchách mezi obcemi Slavíkov a Pavlišov, oba shodně 501 m n. m. Výraznější vyvýšeninou je také Hájek (497 m n. m.) Střední část pahorkatiny vytváří mírně zvlněnou krajinu, která se zvedá v průměru o 150 metrů nad Hronovskou kotlinu. Od Hronova do Náchoda vybíhají k údolí Metuje většinou zalesněné výběžky, z nichž prvním na severu je Chlomek (na něm leží lokalita Na chlomku), dále směrem k jihu Hronovská, Slavíkovská, Drážní, Pustina, Březová, Chocholka, Peněžitá, Nad Silnicí, Vrchová, Březiny a Kašparák. V údolích většiny z nich tečou drobné potoky, z nichž některé nepodléhají centrální evidenci vodních toků (nemají identifikační číslo). \n\nOd východu na západ údolími Zbečnického potoka a Radechovky lze vystoupat na vrchol této zvlněné krajiny.\n\nNa pahorkatině leží obce Pavlišov (místní část Náchoda), Slavíkov (část Horní Radechové), Babí (část Náchoda), Studénka (osada Zbečníka a s ním část Hronova), Kostelecké končiny (část Zábrodí) a vlastní Zábrodí, Horní Kostelec (část Červeného Kostelce) a část Horní Radechové s usedlostmi Fortnou a Hájkem. Severojižním směrem byla vybudována mezi Bělovsem a Zbečníkem při východním okraji pahorkatiny lehká a těžká předválečná betonová opevnění. Na vrchu Signál je rozhledna, z níž je výhled na hřebeny Orlických hor, Stolové hory, Broumovské stěny, Soví hory, Ostaš, Adršpašsko-teplické skály, Jestřebí hory, Krkonoše a další přilehlé a mezilehlé vrchoviny.\n\nÚzemí je odvodňováno na severu Zbečnickým potokem vč. Stříbrného potoka do Metuje, na západě Olešnicí a jejím přítokem Špinkou (s rybníky Čermákem, Brodským a Špinkou) do Úpy a na jihu Radechovkou směrem k Náchodu a do Metuje; ze strmých východních břehů pak několika drobnými potoky, vlévajícími se přímo do Metuje. \n\nČervenokosteleckou pahorkatinou vedou tyto turistické značky:\n\n"}
{"id": "1339757", "url": "https://cs.wikipedia.org/wiki?curid=1339757", "title": "Trhoňka", "text": "Trhoňka\n\nRybník Trhoňka se nalézá asi 1 km jižně od obce Bukovka a asi 4 km západně od centra města Lázně Bohdaneč v okrese Pardubice. Rybník se nalézá na potoce Bukovka nad rybníkem Rozhrna. Rybník je v současnosti využíván pro chov ryb. Spolu s nedalekými přilehlými rybníky Dolní Jílovky, Horní Jílovky, Tichý rybník, Rozhrna a Skříň tvoří významnou ornitologickou oblast vodního ptactva.\n\nNa hrázi rybníka se nalézá konečné zastavení naučné stezky Pernštejnskými rybníky, která seznamuje návštěvníky s historií a současností zdejšího rybníkářství a s rozmanitostí přírodních krás.\n"}
{"id": "1339758", "url": "https://cs.wikipedia.org/wiki?curid=1339758", "title": "Seznam dílů seriálu Ničemové", "text": "Seznam dílů seriálu Ničemové\n\nToto je seznam dílů seriálu \"Ničemové\".\n\n<onlyinclude>\n</onlyinclude>\n\n"}
{"id": "1339760", "url": "https://cs.wikipedia.org/wiki?curid=1339760", "title": "Seznam dílů seriálu Mad Dogs", "text": "Seznam dílů seriálu Mad Dogs\n\nSeznam dílů seriálu Mad Dogs může znamenat:\n"}
{"id": "1339763", "url": "https://cs.wikipedia.org/wiki?curid=1339763", "title": "Botanik", "text": "Botanik\n\nBotanik je vědec zabývající se botanikou, studuje rostliny, včetně krytosemenných, mechů a mořských řas a to jak v terénu (in situ), tak v laboratoři (ex situ). Botanika je přírodní věda zkoumající flóru, tedy rostliny a vše, co s nimi souvisí. V rámci botaniky se rozlišují další specializovanější vědní obory.\n\nJedním z nejznámějších botaniků je Carl Linné, který položil základy binomické nomenklatury.\n\nBotanikové se zaměřují zejména na:\n\n"}
{"id": "1339766", "url": "https://cs.wikipedia.org/wiki?curid=1339766", "title": "Dálnice v Norsku", "text": "Dálnice v Norsku\n\nNorsko má jen malý počet dálnic (norsky \"motorvei\"). První dálnice byla otevřena v roce 1950. Norské dálnice nemají vlastní vnitrostátní číslování, pro jejich označení se používají čísla evropských silnic, popřípadě norských silnic, přičemž víceproudé silnice jsou jen na nejvytíženějších tazích a nejsou nijak rozlišované od dvouproudých, stejně jako v dalších zemích severní Evropy. Celková délka dálnic (vyhovujících statusu dálnice) je v zemi cca 468 km. Nejvyšší povolená rychlost na norských dálnicích je 110 km/h, takto stanovená rychlost je pouze na malém množství úseků, na většině je limit max. 100 km/h nebo 90 km/h. Dálniční poplatky jsou v Norsku vybírány na mýtných branách a to bezhotovostně, platba probíhá přes speciální karty Visitors Payment contract (pro zahraniční turisty, při využívání dálnic v dob kratší než 3 měsíce) nebo OnBoard unit (hlavně pro místní, při využívání dálnic v době delší než 3 měsíce).\n"}
{"id": "1339767", "url": "https://cs.wikipedia.org/wiki?curid=1339767", "title": "Moselská románština", "text": "Moselská románština\n\nMoselská románština (latinsky \"Lingua Romanica Mosellensis\") je vymřelý jazyk, kterým se mluvilo v údolí Mosely (na území dnešního Německa, blízko hranic s Francií a Lucemburskem).\n\nMoselská románština se vyvinula z latiny, když byla zdejší oblast ve starověku pod římskou nadvládou. Několik mluvčích přežilo do 11. století.\n\nMoselská románština byla silně ovlivněna germánskými jazyky. Moselský dialekt němčiny byl též ovlivněn moselskou románštinou. Z moselské románštiny také vychází několik místních názvů.\n"}
{"id": "1339773", "url": "https://cs.wikipedia.org/wiki?curid=1339773", "title": "Srdce Ježíšovo (rozhledna)", "text": "Srdce Ježíšovo (rozhledna)\n\nRozhledna Srdce Ježíšovo, (v originálu , celým názvem , tedy Náš Ježíš přinášející světlo), je ocelová socha Ježíše Krista od maďarského umělce Waltera Levente Zawaczkého, která zároveň slouží jako rozhledna. Nachází se na vrcholu Gordon–tető (958 m n. m.) v rumunských Východních Karpatech u obcí Farkaslaka (Lupeni) a Székelyszentlélek (Bisericani) v župě Hargita, která je součástí sikulské oblasti s převahou maďarského obyvatelstva. S výškou 22 metrů se řadí mezi nejvyšší sochy Ježíše ve Východní Evropě.\n\nSocha vznikla podle návrhu maďarského sochaře Waltera Levente Zawaczkého, který se inspiroval sochou Krista Spasitele v Rio de Janeiru. Technické plány vytvořili pracovníci firmy Severimpex Kft. z města Székelyudvarhely, kde vznikla i nosná kovová konstrukce sochy od firmy NYKO Kft. Základy sochy vytvořila firma Laszlo Constr. Kft. z blízké obce Nyikómalomfalva. K samotné stavbě došlo z iniciativy obyvatel, podnikatelů a samospráv z obcí Bogárfalva, Farkaslaka a Székelyszentlélek. Výrobní náklady činily 200 000 EUR. Socha vznikla již v létě 2011, ale slavnostní odhalení proběhlo až 17. srpna 2013. Uvnitř sochy je točité schodiště, kterým lze vystoupat na vyhlídkovou plošinu umístěnou v hlavě sochy. Při dobré viditelnosti lze dohlédnout až na pohoří Fagaraš.\n\nSocha je důležitým symbolem a poutním místem pro maďarsky mluvící menšinové obyvatelstvo hlásící se převážně k římskokatolickému, případně protestantskému vyznání, na rozdíl od majoritního rumunského obyvatelstva, které se hlásí výhradně k ortodoxnímu pravoslaví.\n\nPodle Mátyáse Alberta, starosty obce Farkaslaka v roce 2012, se 80 % místních obyvatel domnívalo, že zhotovení i samotná výstavba sochy byly správným rozhodnutím. Na hlasy kritiků odpověděl tím, že „\"i pařížská Eiffelova věž v době výstavby měla své odpůrce a později se (přesto) stala symbolem města\"“.\n\n\n"}
{"id": "1339774", "url": "https://cs.wikipedia.org/wiki?curid=1339774", "title": "Václav Dobruský", "text": "Václav Dobruský\n\nVáclav Dobruský (11. srpen 1858 Heřmanův Městec – 24. prosinec 1916 Praha) byl český archeolog, epigrafik a numismatik působící zejména v Bulharsku. Je považován za zakladatele bulharské archeologie.\n\nVáclav Dobruský vystudoval klasickou filologii: starořečtinu a latinu na Univerzitě Karlově v Praze. Po částečném osvobození části Bulharska (vznik autonomní Východní Rumélie v roce 1878) byl do této země pozván, jako mnoho jiných českých intelektuálů té doby. V letech 1880–1886 učil latinu na gymnáziu v Plovdivu. Zde také zahájil svůj archeologický výzkum památek staré Thrákie. Po faktickém sjednocení Bulharska roku 1885 dostal pozvání do Sofie. I zde učil v letech 1886–1893 latinu na gymnáziu. Roku 1890 začal učit archeologii na Sofijské univerzitě. V roce 1893 se stal zakladatelem a prvním ředitelem Národního archeologického muzea (\"Национален археологически музей\") v Sofii. Souběžně prováděl vykopávky, objevil přitom starověká města Oescus (1904–1905) a Nicopolis ad Istrum (1906–1909). V roce 1910 se stal obětí intrik a musel opustit jak místo ředitele muzea, tak sofijskou univerzitu. Vrátil se v roce 1911 do Prahy a od roku 1912 do roku 1914 na Karlově univerzitě učil antickou numismatiku. Roku 1916 byl jmenován ředitelem knihovny Královské české společnosti nauk, ale brzy na to zemřel.\n\nVáclav Dobruský byl ženat, s manželkou Marií, rozenou Toužimskou (1859-??) měl šest dětí, narozených v rozmezí 1885-1898.\n\n"}
{"id": "1339777", "url": "https://cs.wikipedia.org/wiki?curid=1339777", "title": "Rozhrna", "text": "Rozhrna\n\nRybník Rozhrna se nalézá v katastru obce Bukovka asi 0,6 km západně od obce Neratov nebo 3 km západně od centra města Lázně Bohdaneč v okrese Pardubice. Rybník je napájen potokem Bukovka.\n\nRybník byl postaven v druhé polovině 15. století majiteli Neratovského poplužního dvora - Bukovskými z Hustířan. V současnosti je využíván pro chov ryb.\n\nRozhrna spolu s nedalekými přilehlými rybníky Dolní Jílovky, Horní Jílovky, Tichý rybník, Trhoňka a Skříň tvoří významnou ornitologickou oblast vodního ptactva.\n\nPo hrázi rybníka prochází naučná stezka Pernštejnskými rybníky, která seznamuje návštěvníky s historií a současností zdejšího rybníkářství a s rozmanitostí zdejších přírodních krás.\n"}
{"id": "1339780", "url": "https://cs.wikipedia.org/wiki?curid=1339780", "title": "600 (číslo)", "text": "600 (číslo)\n\nŠest set je přirozené číslo, které se římskými číslicemi zapisuje DC, řeckými číslicemi χ' a hebrejskými číslicemi ם. Následuje po čísle pět set devadesát devět a předchází číslu šest set jedna. \n\n600 je\n\n\n\n\n"}
{"id": "1339785", "url": "https://cs.wikipedia.org/wiki?curid=1339785", "title": "Kinga Gál", "text": "Kinga Gál\n\nKinga Gál (* 6. září 1970, Kluž) je maďarská právnička, politička, současná poslankyně Evropského parlamentu za stranu Fidesz – Maďarská občanská unie a členka Poslaneckého klubu Evropské lidové strany (Křesťanských demokratů) a také místopředsedkyně Evropské lidové strany (EPP).\n\nNarodila se 6. září 1970 do maďarské rodiny v Kluži v tehdejší Rumunské socialistické republice. Roku 1989 odmaturovala na Madách Imre Gimnázium v Budapešti. V roce 1993 získala na International Institute of Human Rights ve Štrasburku odborný diplom \"Diplome of the International and Comparative Law of Human Rights\". V březnu 1995 získala právnický diplom na Katedře státních a právních věd na Univerzita Loránda Eötvöse (ELTE) v Budapešti.\n\nBěhem studií pracovala jako poradkyně pro politickou stranu Demokratické unie rumunských Maďarů (RMDSZ). V letech 1997 až 2001 pracovala jako mezinárodní menšinový právník – vědecký pracovník v Evropském výzkumném institutu pro národnostní menšiny v německém Flensburgu. Poté byla mezi roky 2001 a 2002 místopředsedkyní Úřadu pro přeshraniční Maďary (Határon Túli Magyarok Hivatal). V letech 2003 až 2004 byla poradkyní předsednictva Maďarské akademie věd (MTA).\n\nJe vdaná a má čtyři syny: Áron, Gergő, Zsombor a Márton.\n\nHovoří anglicky, maďarsky, německy, rumunsky a dorozumí se i francouzsky.\n\n\nV EP je místopředsedkyní Výbor pro občanské svobody, spravedlnost a vnitřní věci, a členkou Podvýbor pro lidská práva a Delegace ve Smíšeném parlamentním shromáždění AKT-EU.\n\n\n"}
{"id": "1339787", "url": "https://cs.wikipedia.org/wiki?curid=1339787", "title": "Adam B. Sychrow", "text": "Adam B. Sychrow\n\nAdam B. Sychrow (* 1973 v Olomouci) je český zpěvák, muzikálový herec, hudební pedagog. V dětství se s rodiči přestěhoval do Ostravy, kde absolvoval základní i střední školu. V současnosti působí jako frontmen kapely olomoucké kapely Hazydecay, učitel zpěvu a také jako host na mnoha nahrávkách různých český i zahraničních umělců.\n\n\n\n"}
{"id": "1339790", "url": "https://cs.wikipedia.org/wiki?curid=1339790", "title": "Dialogové okno", "text": "Dialogové okno\n\nDialogové okno je v informatice označení pro ovládací prvek v grafickém uživatelském rozhraní. Jedná se o nevelké okno se zobrazenou informací pro uživatele, u které je od uživatele vyžadována odezvu, obvykle kliknutí myší na zobrazené tlačítko. Provedení a chování dialogových oken může být různé podle požadované uživatelské interakce.\n\nDialogová okna dělíme na modální okna a nemodální okna podle toho, zda blokují komunikaci s původním oknem, ze kterého byla zobrazena. Dialogovými okny jsou typicky \"informace\", \"upozornění\", \"varování\", \"hlášení chyby\", \"úspěšné dokončení\" a podobně. Složitějším dialogovým oknem je výběr souboru.\n\nPoužívání modálních oken bývá kritizováno odborníky na použitelnost uživatelského rozhraní kvůli riziku, že uživatel „automaticky“ bez rozmyslu dá souhlas s provedením nevratné akce. V mnoha případech lze takové rozhodnutí provést jiným způsobem.\n\nOtevření \"modálního\" dialogového okna pozastaví provádění programu až do zavření tohoto okna, čímž dojde k přerušení hlavního workflow. Pokud není toto chování požadováno vývojářem jako nezbytné podmínka pro okamžité provedení nějaké činnosti, je vhodné se mu vyhnout, protože brání uživateli, aby přešel k jiné činnosti, pokud si to přeje. Tato forma dialogu se používá, pokud program potřebuje nějaké informace, aby mohl pokračovat, nebo pokud má uživatel potvrdit, že chce provést nějakou nevratnou nebo potenciálně nebezpečnou akci (potvrzovací dialogové okno). Odborníci na použitelnost GUI považují časté používání modálních dialogových oken za příznak špatného návrhu aplikace, protože mohou způsobovat modální chyby; podle tohoto názoru musí být možné většinu akcí odvolat; modální dialog, který se objevuje neočekávaně nebo který uživatel automaticky (ze zvyku) zavře, neposkytuje dostatečnou ochranu proti nezamýšlenému provedení nebezpečné akce.\n\nV mnoha programech je modálním oknem realizováno informační \"Okno o programu\", které obvykle zobrazuje jméno programu, jeho verzi, a často také informace o autorských právech. Jiný druh upozornění může vyžadovat rozhodnutí, zda se má provést nějaká akce, zpravidla kliknutím na jedno z tlačítek „OK“ nebo „Storno“. Upozornění se používají i pro informování uživatele o ukončení programu, ať bylo vyvoláno uživatelem nebo „pádem programu“. Příkladem může být zobrazený dialog editoru Gedit pro získání rozhodnutí uživatele, zda má být dosud nepojmenovaný dokument uložen a uživateli dovoluje zvolit požadované jméno souboru.\n\nKoncept \"dokumentového modálního\" dialogového okna se používá v operačním systému macOS a ve webovém prohlížeči Opera. V macOS X se zobrazují jako lístek ( ) připojený k rodičovskému oknu. Tyto dialogy blokují pouze příslušné okno, dokud uživatel dialog nezavře, což mu umožňuje pracovat v jiných oknech i téže aplikace.\nV macOS se dialogová okna zobrazují připojená k záhlaví okna s návodnou animací, která přispívá k lepšímu pochopení, že dialogové okno je k rodičovskému oknu připojeno, a nejen zobrazeno před ním. Dokud je dialogové okno zobrazeno, uživatel nemůže ve vlastním dokumentu provést žádnou akci, stále může však rodičovské okno přesouvat, měnit jeho velikost nebo jej minimalizovat, případně přesunout do popředí jiná okna a pracovat s nimi.\n\nPokud porovnáme tento typ dialogového okna se „standardními“ modálními dialogovými okny používanými ve Windows a jiných operačních systémech, lze najít následující shodné rysy:\n\n\na odlišnosti:\n\n\nOba mechanismy mají své nevýhody:\n\n\n\"Nemodální\" dialogová okna se používají, pokud požadovaná informace není nezbytná pro další činnost. V tomto případě je možné nechat dialogové okno otevřené, zatímco program pokračuje dál. Určitým typem nemodálního dialogového okna je panel nástrojů, který je buď od počátku oddělený od hlavní aplikace nebo je možné jej odpojit na žádost uživatele. Položky, které panel nástrojů nabízí, slouží pro výběr požadované vlastnosti nebo funkce programu.\n\nDobře navržený software používá nemodální dialogová okna všude, kde je to možné, protože nevnucují uživateli určitý způsob práce. Příkladem může být dialogové okno pro úpravu nastavení aktuálního dokumentu definující například barvu textu a pozadí. Uživatel může pokračovat v úpravách textu v hlavním okně bez ohledu na nastavení barev, které může kdykoli změnit pomocí dialogu. (Tento příklad není míněn jako \"nejlepší\" možná realizace globálního nastavení vlastností dokumentu; stejné funkcionality lze často dosáhnou pomocí tlačítek na panelu nástrojů v hlavním okně programu.)\n\n"}
{"id": "1339791", "url": "https://cs.wikipedia.org/wiki?curid=1339791", "title": "Jiří Mašek", "text": "Jiří Mašek\n\nJiří Mašek (* 16. července 1958 Hradec Králové) je český politik, záchranář a ředitel Záchranné služby Královéhradeckého kraje, od října 2017 poslanec Poslanecké sněmovny PČR, v roce 2016 krátce zastupitel Královéhradeckého kraje, od roku 2018 zastupitel města Hradec Králové, člen hnutí ANO 2011.\n\nAbsolvoval Gymnázium J. K. Tyla v Hradci Králové a následně vystudoval Lékařskou fakultu Univerzity Karlovy v Hradci Králové (získal titul MUDr.).\n\n\"- do roku 1990 pracoval jako lékař internista na klinice nemocí z povolání a na první interní klinice Fakultní nemocnice Hradec Králové\"\n\n\"- 1990–1999 vedoucí lékař letecké záchranné služby v Hradci\"\n\n\"- 2000–2003 ředitel okresní záchranné služby v Náchodě\"\n\n\"- 2003–2011 zdravotnický náměstek ředitele Zdravotnické záchranné služby Královéhradeckého kraje (ZZS KHK)\"\n\n\"- 2011 ředitel ZZS KHK\"\n\nPůsobí jako záchranář, lékař urgentní medicíny a internista, pracoval u \"Letecké záchranné služby Hradec Králové\". Od května 2011 je ředitelem \"Zdravotnické záchranné služby Královéhradeckého kraje\" (již v letech 2003 až 2004 vedl Oblastní středisko Náchod). Na konci roku 2017 však funkci kvůli poslaneckému mandátu opustí. Od dubna 2008 je navíc jednatelem a společníkem s vkladem ve firmě \"MEDICAR(e) cz\". V letech 2003 až 2009 byl členem dozorčí rady akciové společnosti \"H A C A R\".\n\nJiří Mašek žije ve městě Hradec Králové. V letech 2000 až 2011 se angažoval jako předseda \"Nadačního fondu Svazu českých lékařů v Hradci Králové\".\n\nOd roku 2016 je členem hnutí ANO 2011.\n\nV krajských volbách v roce 2012 kandidoval jako nestraník za SNK ED do Zastupitelstva Královéhradeckého kraje, ale neuspěl. Podařilo se mu to až ve volbách v roce 2016, když kandidoval jako nestraník za hnutí ANO 2011. Svého mandátu se však těsně po volbách vzdal, protože mu zákon neumožnil být zastupitelem a zároveň ředitelem příspěvkové organizace zřizované krajem (tj. Záchranná služba Královéhradeckého kraje).\n\nVe volbách do Poslanecké sněmovny PČR v roce 2017 byl zvolen poslancem za hnutí ANO 2011 v Královéhradeckém kraji, a to ze šestého místa kandidátky (vlivem preferenčních hlasů se posunul na konečné třetí místo). V dubnu 2018 se stal předsedou sněmovní komise pro kontrolu činnosti Generální inspekce bezpečnostních sborů (GIBS).\n\nV červenci 2018 se neúčastnil hlasování o důvěře druhé vlády Andreje Babiše, protože byl na dovolené v Austrálii. V komunálních volbách v roce 2018 byl za hnutí ANO 2011 zvolen zastupitelem města Hradec Králové.\n"}
{"id": "1339800", "url": "https://cs.wikipedia.org/wiki?curid=1339800", "title": "Jan Rubeš", "text": "Jan Rubeš\n\nJan Rubeš (6. červen 1920 Volyně – 29. červen 2009 Toronto) byl český a kanadský operní zpěvák (bas) a herec.\n\nVystudoval operní zpěv na Pražské konzervatoři, pod vedením Hilberta Vávry. Na operních prknech debutoval v roce 1940, v opeře Národního divadla, jako Basilio v \"Lazebníku sevillském\". Po únorovém komunistickém převratu v roce 1948 emigroval. Zpíval v torontské opeře, i v operních domech ve Frankfurtu, Mexiku, New Yorku, Detroitu, Seattlu a New Orleans. V 50. letech se prvně objevil na filmovém plátně, ale hrát začal hlavně od 80. let, a to i v televizi, včetně seriálů \"Směr jih\" nebo \"Akta X\". Zahrál si také v 21. epizodě 3. série seriálu Hvězdná Brána SG-1 dědečka Daniela Jacksona (Michael Shanks) V roce 1995 mu bylo uděleno nejvyšší kanadské státní vyznamenání Order of Canada.\n"}
{"id": "1339801", "url": "https://cs.wikipedia.org/wiki?curid=1339801", "title": "T́", "text": "T́\n\nT́ (minuskule t́) je speciální písmeno latinky. Nazývá se T s čárkou. V současnosti se téměř nepoužívá, vyskytuje se pouze ve võruštině, avšak velmi zřídka a není součástí abecedy tohoto jazyka. Čte se jako palatalizované T (tʲ). V minulosti se používalo v komijštině, kde ho do roku 1930 značil znak Ԏ. Do roku 1872 se používalo i v čuvaštině, kde ho značil znak Т̌. Též se používal v přepisu již nepoužívaného písma kharóšthí, kde ho značí znak 𐨳. V Unicode má majuskulní tvar kód U+0054U+0301 a minuskulní U+0074U+0301.\n"}
{"id": "1339804", "url": "https://cs.wikipedia.org/wiki?curid=1339804", "title": "Buddhismus v Česku", "text": "Buddhismus v Česku\n\nBuddhismus dle tradičního dochování vzniká před více než 2500 lety. Tato doba je spjata s historií o indickém princi Siddahartovi Gautamovi, který se stal Buddhou a dosáhl osvícení. Teorie a základní principy buddhismu jsou po celém světě stejné. I v Česku je mnich primárně zodpovědný za předávání zkušeností. Podle odhadů má buddhismus dnes více než 500 milionů stoupenců po celém světě, v Česku se k buddhismu podle údajů poskytnutých sčítáním lidu v roce 2011 přihlásilo přes 6100 osob.\n\nBuddhismus se na Západ začíná šířit podobně jako hinduismus v 19. a první polovině 20. století. Západní svět v tomto období prokazoval touhu po poznání a tedy i poznání nových náboženství jako je buddhismus.V druhé polovině 20. století přestává být buddhismus na Západě záležitostí pouze úzkých společenských vrstev. Stává se díky přísunům imigrantů z buddhistických zemí skutečným masovým hnutím. V 70. letech 20. století došlo k přenosu učení buddhismu Diamantové cesty, který zpřístupňuje učení Buddhy modernímu světu. V některých zemích jako je Dánsko, Řecko, Rakousko, Polsko, Maďarsko je buddhismus Diamantové cesty oficiálně uznávaným náboženstvím. \n\nBuddhistické náboženství přichází do České republiky okolo roku 1920. V této době do ČSR dorazil západomongolský národ Kalmyků. Ti byli brzy nuceni republiku opustit, vláda totiž nebyla nakloněna podobným náboženským praktikám. Československo se tímto aktem zdrželo o 40 let v šíření buddhistické víry oproti západním zemím. Za přední popularizátory buddhismu v Československu ve 20. století lze považovat Leopolda Procházku, Fráňu Drtikola, manžele Eduarda a Mílu Tomášovy či Květoslava Minaříka. Po pádu komunismu roku 1989 lidé pociťovali ztrátu duchovních hodnot, neboť do té doby žili převážně materialistickým způsobem. I toto mohlo být důvodem pro zvýšený zájem o buddhismus po Sametové revoluci. V České republice se můžeme často setkat s prohlášeními typu „Žádné náboženství kromě buddhismu pro mě není přípustné.“ Čechy může na buddhismu přitahovat logika náboženství, možnost analýzy a polemizování s postojem Buddhy, pacifismus, absence dogmatismu.\n\nPražské buddhistické centrum Lotus vzniklo v březnu roku 1997 jako politicky nezávislý subjekt. Bylo založeno Lubošem Vojtěchem a buddhistickým mnichem bhantem Wimalou. Nachází se v centru Prahy, v Dlouhé ulici, blízko Staroměstského náměstí. Sdružuje na principu dobrovolnosti lidi zaměřené především na prohlubování zájmu o duchovní stránku života s důrazem na buddhistickou filosofii a meditační praxi. Poskytuje prostory pro meditační praxi jednotlivých buddhistických skupin, setkávání se s učiteli jejich tradic a pořádání společenských akcí spojených s východními kulturami. Je přístupné všem, kdo projevují zájem o tuto duchovní oblast a chtějí se aktivněji zapojit do života českého buddhistického společenství. V současné době zde působí théravádové skupiny Buddha Mangala, Bodhi Praha, Přátelé Dhammy a Nirodha, dále zenové skupiny Kwan Um a Daruma a skupina tibetského buddhismu Karma Kagjü. \n\nBuddhistické meditační centrum Dibbavana  se nachází v západních Čechách. Bylo vysvěceno 13. května 2007 za přítomnosti bhanteho Sujivy (Malajsie) a bhikkhuní Visuddhi (Česká republika). Filozofie centra vychází z teorie a praxe théravádového buddhismu. Opírá se o buddhistické texty pálijského kánonu Tipitaka se specifickým důrazem na studium Abhidhammy a praxi meditace vhledu a meditace laskavosti a dobrotivosti tak, jak je vyučována v tradici Mahási. Posláním centra je vybudovat nezávislou základnu, kde se bude moci uskutečňovat praxe dharmy. Tak je tomu běžně v asijských klášterech a meditačních centrech. Hlavní důraz je kladen na každodenní praxi a dlouhodobější meditační ústraní, neboli „retreat“. \n\nJedná se o neformální seskupení zájemců o cestu sebepoznání, spontánně vzniklé v průběhu času během meditačních kurzů pořádaných v bývalé barokní faře, nyní zrekonstruovaném domě v malé vesnici Skála na Vysočině. Odtud pochází i název skupiny. Většina meditačních setkání probíhá formou intenzivních zasedání v duchu théravádové tradice. Tato tradice je nejdůležitější naukovou oporou a inspirací pro většinu účastníků, ale v principu je skupina otevřena všem sebepoznávacím směrům. Skupina se postupně formovala od roku 2006, kdy začaly probíhat celkem pravidelně meditační kurzy.\n\nBuddhistická skupina Daruma byla založena na jaře roku 2008 českými laickými stoupenci čchanového / zenového buddhismu. V současné době navštěvuje skupinu pravidelně asi deset lidí. Skupina udržuje velmi přátelské vztahy se zenovou skupinou v Česko-japonské společnosti. Skupina navazuje na duchovní tradici čínského čchanového a japonského zenového buddhismu. Tato tradice počala příchodem indického mnicha Bódhidharmy do Číny a následně se rozšířila do Koreje, Japonska a Tibetu. Tradice má přímou posloupnost učitelů od Buddhy Šákjamuniho až k dnešním mistrům. \n\nSdružení Lungta je dobrovolné nevládní neziskové sdružení občanů zajímajících se o Tibet, tibetskou kulturu a tibetský buddhismus. Vzniklo v listopadu 1997 v důsledku vyústění dlouhotrvajícího zájmu několika jednotlivců o Tibet. Základním cílem sdružení je v rámci existujících personálních a finančních možností získávat a zprostředkovávat objektivní informace o Tibetu a unikátní tibetské kultuře, upozorňovat na porušování lidských práv v Tibetu a zajišťovat přímou pomoc v Tibetu či severní Indii prostřednictvím veřejných sbírek. Mezi hlavní aktivity sdružení již tradičně patří vydávání časopisu Tibetské listy, provozování internetového informačního systému o Tibetu TIBINFO, organizace kampaně Vlajka pro Tibet v České republice a vedení veřejně prospěšných sbírkových projektů. V minulosti pak sdružení pořádalo kampaně za záchranu politických vězňů, přednášky, včetně přednášek Jeho Svatosti dalajlámy, výstavy, koncerty, vydávalo materiály a publikace o Tibetu. \n\nBuddhismus Diamantové cesty se v České republice objevuje koncem sedmdesátých let. Do Česka poprvé přijíždí lama Ole Nydahl, dánský buddhistický učitel, který byl pověřen významnými představiteli tibetského buddhismu, aby přenesl učení buddhismu Diamantové cesty na Západ. Ten vedl přednášky v soukromém bytě, v rodném domě Franze Kafky v Praze. Nedošlo však k žádným trvalým spolupracím, a to díky nepřízni komunistického politického režimu. Buddhismus Diamantové cesty se začal v Česku rozvíjet až od roku 1994, kdy měl lama Ole Nydahl první veřejnou přednášku v Městské knihovně v Praze. Krátce na to vzniklo i pražské meditační centrum, které dnes sídlí v Hradešínské ulici na Vinohradech. Brzy byla založena meditační centra i v Českých Budějovicích, Plzni, Brně, Hradci Králové a mnoha dalších českých městech. Dnes existuje v České republice celkem 50 meditačních skupin a center, která jsou zázemím pro pravidelné přednášky, veřejné meditace a knihovny s buddhistickou literaturou a jsou vždy otevřena všem zájemcům o Buddhova učení. V posledních letech se Diamantová cesta v Česku rozvíjí velmi intenzivně. Lama Ole přijíždí každý rok alespoň na jednu veřejnou přednášku, na které vždy přichází více než 1500 zájemců o buddhismus. Roku 2007 byl buddhismus Diamantové cesty zaregistrován jako náboženská společnost v evidenci Ministerstva kultury ČR, a stal se tak první a zatím jedinou oficiální náboženskou organizací buddhistů v České republice. Severomoravské buddhistické centrum je Dakiní Gompa v Českém Těšíně, které vzniká pod praktickým vedením Ole Nydahla.\n\n"}
{"id": "1339805", "url": "https://cs.wikipedia.org/wiki?curid=1339805", "title": "Rosa na kolejích (píseň)", "text": "Rosa na kolejích (píseň)\n\nRosa na kolejích je píseň českého folkového písničkáře Stanislava Wabi Daňka, která dala jméno jeho pozdějšímu debutovému albu.\n\nV 70. letech 20. století se Wabi Daněk stal zpěvákem a autorem trampské skupiny ROSA z Gottwaldova. Daněk měl dle svých slov neodbytnou myšlenku, že by skupina měla mít svoji znělku. V knize narazil na slova indiánského náčelníka Seattla, která údajně pronesl na adresu přistěhovalců ve své řeči či dopise určené vládě USA:\n\nAč existují pochyby o autenticitě výroku náčelníka, stejně jako o přesném znění, samotný příměr se Daňkovi líbil a vypůjčil si jej, aby následně vznikla píseň během necelé hodiny. V rozhovoru pro Reflex vzpomínal na inspiraci beznadějným pohledem z vlaku na opuštěnou vechtrovnu před zastávkou Pardubice a strach, že by jednou mohl takto skončit. Autor přiznal, že po letech zjistil podobnost úvodního kytarového riffu s písní \"Pramínek vlasů\" Jiřího Suchého, ale podobnost byla nevědomá.\n\nText písně popisuje pocity trampa, který se opakovaně vrací k železničnímu nádraží, aby od něj vandroval a poznával svět. Přibližuje putování po cestách i po kolejích, na kterých tramp stírá bosýma nohama ranní rosu.\n\nSkladba se stala natolik populární, že trampové při jejím hraní ji po určité období vzdávali hold v pozoru, na plzeňské Portě vstávalo i 30 tisíc lidí najednou. Této úcty se skladbě již v současnosti nedostává, ale \"Rosa na kolejích\" je médii často označována za neoficiální trampskou hymnu, byť je po druhé světové válce za trampskou hymnou považována \"Vlajka vzhůru letí\" od bratrů Kordových.\n\nPíseň se dočkala mnoha parodií:\n\n\nPoslední zmíněnou skladbu o návštěvě zubaře si Wabi Daněk oblíbil a občas hrál na svých koncertech.\n\n\n\n"}
{"id": "1339806", "url": "https://cs.wikipedia.org/wiki?curid=1339806", "title": "Albánská riviéra", "text": "Albánská riviéra\n\nAlbánská riviéra (albánsky Riviera shqiptare/Bregu) je označení pobřeží Jónského moře v jižní Albánii. Rozprostírá se od Karaburunského poloostrova na severu a města Vlora až k hranici s Řeckem u města Konispol. Často je za oblast albánské riviéry nesprávně označováno celé pobřeží země, vč. Jaderského moře na severu. \n\nRiviéra se stala populární po obnově infrastruktury, především hlavní silnice SH8 v roce 2009. V roce 2009 ji proslavila vystoupení DJe Tiësto. V roce 2010 se zde natáčela jedna z epizod seriálu Top Gear. \n\nRiviéra je známá svým nočním životem, ekoturistice, a luxusními letovisky, které zde byly v posledních letech vybudovány. Nachází se zde také tradiční středomořské vesnice, opuštěné a odlehlé pláže, zálivy, jeskyně apod. Z kulturního hlediska se jedná o oblast obývanou tradičně Albánci pravoslavného vyznání. Směrem od moře terén velmi rychle stoupá až k nadmořské výšce okolo 2000 m v pohoří Kanali. Okolní příroda je cílem pro horskou turistiku (např. Národní park Llogara). \n\nMezi turistická letoviska albánské riviéry patří např. Himara, Dhërmi, Sarandë, nebo Ksamil. \n"}
{"id": "1339807", "url": "https://cs.wikipedia.org/wiki?curid=1339807", "title": "610 (číslo)", "text": "610 (číslo)\n\nŠest set deset je přirozené číslo, které se římskými číslicemi zapisuje DCX a řeckými číslicemi χι'. Následuje po čísle šest set devět a předchází číslu šest set jedenáct. \n\n600 je\n\n\n\n"}
{"id": "1339809", "url": "https://cs.wikipedia.org/wiki?curid=1339809", "title": "Kombinované pole", "text": "Kombinované pole\n\nKombinované pole ( ) je ovládací prvek grafického uživatelského rozhraní, který umožňuje zadávat hodnoty pomocí textového pole nebo je vybírat z připojeného seznamu. Tento seznam může být buď rozbalovací nebo výběrový.\n\nPodle konfigurace je možné:\n\n\nPravidla výběru hodnoty závisí na tom, zda je použit rozbalovací seznam nebo výběrový seznam.\n\n"}
{"id": "1339810", "url": "https://cs.wikipedia.org/wiki?curid=1339810", "title": "Výběrový seznam", "text": "Výběrový seznam\n\nVýběrový seznam ( ) je ovládací prvek grafického uživatelského rozhraní, který umožňuje vybrat jednu nebo více položek (možností) ze seznamu. U výběrového seznamu je na rozdíl od rozbalovacího seznamem pole seznamu již rozbaleno. To znamená, že v seznamu je vidět alespoň jednu možnost seznamu.\n\nVolba se provádí myší, někdy i klávesnicí. Pokud je k dispozici několik možností, může uživatel stisknutím klávesy vybrat několik možností pomocí myši (nebo najetím na vybranou možnost kurzorovými klávesami a stisknutím mezery na klávesnici). Kromě toho lze stisknutím klávesy můžete vybrat několik možností, které jsou vedle sebe.\n\nSeznam musí pro uživatele být nejdříve naplněn daty, musí se pro něj vytvořit seznam hodnot, které má vybírat: Číselník. Jde typicky o uspořádané seznamy párů klíč-hodnota, zpravidla sežazené, které se do zobrazení přebírají zpravidla z databáze, pak jde o překlad primárních klíčů na člověku čitelné popisy.\n\n"}
{"id": "1339811", "url": "https://cs.wikipedia.org/wiki?curid=1339811", "title": "Rozbalovací seznam", "text": "Rozbalovací seznam\n\nRozbalovací seznam ( ) je ovládací prvek grafického uživatelského rozhraní, který má „v klidu“ velikost jednoho řádku textu s okrajem. Kliknutím na něj levým tlačítkem myši nebo klávesou se otevře seznam možností, ze kterého lze lze vybírat. Na rozdíl od kombinovaného pole neumožňuje zadávat vlastní hodnoty.\n\nPokud je seznam příliš dlouhý, je obvykle vybaven posuvníkem. Když se zobrazí seznam voleb, lze vybrat jednu z nich kliknutím levým tlačítkem myši nebo výběrem pomocí kurzorových kláves a klávesy nebo klávesy . Po provedení výběru se rozbalovací seznam znovu vrátí do „pohotovostního stavu“, ale s vybranou hodnotou zapsanou v poli. Volbu lze obvykle zrušit kliknutím někde mimo oblast widgetu nebo stisknutím klávesy .\n\nSeznam musí pro uživatele být nejdříve naplněn daty, musí se pro něj vytvořit seznam hodnot, které má vybírat: Číselník. Jde typicky o uspořádané seznamy párů klíč-hodnota, zpravidla sežazené, které se do zobrazení přebírají zpravidla z databáze, pak jde o překlad primárních klíčů na člověku čitelné popisy.\n\n"}
{"id": "1339812", "url": "https://cs.wikipedia.org/wiki?curid=1339812", "title": "Dvě čárky", "text": "Dvě čárky\n\nDvě čárky (též odborně dvojitý akut, ˝ nebo zvýrazněně ◌̋) je diakritické znaménko v latince a výjimečně i v cyrilici. V Unicode má kód U+030B. Bývá často zaměňováno za přehlásku (¨) nebo za dvojitou svislou čárku ( ̎ ). Na české klávesnici ho lze zapsat jako +.\n"}
{"id": "1339815", "url": "https://cs.wikipedia.org/wiki?curid=1339815", "title": "Cung-tu", "text": "Cung-tu\n\nCung-tu () byla vysoká úřední funkce v administrativě mingské a čchingské Číny, tj. od 15. do začátku 20. století. Úřad vznikl v 15. století, když mingští císaři začali vysílat \"ad hoc\" jmenované hodnostáře do regionů a pověřovali je „celkovým dohledem“, \"cung tu\", nad určitými záležitostmi, podle okolností hospodářskými či vojenskými. V čchingském období, od poloviny 17. století, se pověřenci \"cung-tu\" stali generálními guvernéry s převážně vojenskými pravomocemi. Byli nadřazeni provinčním guvernérům \"sün-fu\" a stáli v čele jedné nebo více provincií.\n\nV letech 1519–1551 byli velitelé \"cung-tu\" přejmenováni na cung-č’ (). Neformálně byli nazýváni č’-tchaj , č’-ťün , č’-sien nebo č’-fu .\n\nPověřenci \"cung-tu\" byli příležitostně jmenovaní zmocněnci ústřední vlády podřízení císaři, vyslaní do regionů obvykle k řešení vojenských problémů zpravidla přesahujících jednu provincii.\n\nVysíláni byli od poloviny 15. století, koncem století jich přibylo a v 16. století se stali poměrně běžnými. Tak roku 1441 byl ministr vojenství Wang Ťi vyslán do Jün-nanu a s titulem \"cung-tu ťün-wu\" () pověřen celkovým řízením vojenských operací proti Lu-čchuanu, nebo roku 1452 Wang Ao dohlížel na vojska v provinciích Kuang-čou a Kuang-si (dohromady zkráceně nazývaných Liang-Kuang). Nankingští ministři vojenství dostávali titul nejvyšší velitel metropolitní posádky \"cung-tu ťing-š’\" (). Někdy \"cung-tu\" řešili hospodářské záležitosti, tak od roku 1451 byl úřad velitele operací spojených s dopravou rýže vybrané na daních po Velkém kanálu do Pekingu a údržbou kanálu pojmenován \"cchao-jün cung-tu\" (). Úřad trval do roku 1905.\n\nOd roku 1469 byl úřad \"cung-tu\" Liang-Kuangu obsazován víceméně trvale. Vznikla také funkce \"cung-tu\" pro „tři velitelství“ v Šen-si. Další \"cung-tu\" byli jmenováni různě případ od případu ve střední a jižní Číně, například v letech 1554–1555 nankingský ministr vojenství Čang Ťing velel armádám v šesti pobřežních provinciích jihovýchodu, kompetence jeho nástupců byla však omezena na Nan č’-li, Če-ťiang a Fu-ťien.\n\nNejvyšší velitelé \"cung-tu\" byli nejvýše postavení úředníci v provinciích, podléhali jim velcí koordinátoři \"sün-fu\" a stáli nad běžnou provinční a místní administrativou. Mívali titul ministra nebo náměstka ministra vojenství a současně vysoké funkce v kontrolním úřadu. Dohlížel-li nejvyšší velitel \"cung-tu\" na více provincií, měl zpravidla pro svou sídelní provincii i titul velkého koordinátora \"sün-fu\". Neměli vlastní úřad, k nezbytnému zpracování dokumentů si proto za své peníze najímali soukromé tajemníky \"mu-fu\".\n\nV říši Čching byl generální guvernér \"cung-tu\" stálým úřadem, jehož nositelé měli hlavní druhou (2a) úřední hodnost. Drželi současně titul nejvyššího kontrolora. Někdy dostali i titul ministra vojenství, pak měli vedlejší první (1b) hodnost. Podřízení byli přímo císaři, resp. státní radě \"ťün-ťi-čchu.\"\n\nČchingští \"cung-tu\" byli nejvýše postavenými úředníky provinční správy, kterým podléhala celá provinční administrativa v čele s guvernéry provincií \"sün-fu\", řídícími civilní správu svěřené provincie (v jejímž čele stál provinciální správce \"pu-čeng-š’\" a provinční soudce \"an-čcha-š’\") Ve své sídelní provincii obvykle vykonávali i funkci provinčního guvernéra \"sün-fu\". \n\nGenerální guvernéři \"cung-tu\" řídili jednu nebo více provincií, v 19. století se jejich počet stabilizoval na osmi, kteří spravovali regiony\n\n"}
{"id": "1339820", "url": "https://cs.wikipedia.org/wiki?curid=1339820", "title": "Římskokatolická farnost Březová u Uherského Brodu", "text": "Římskokatolická farnost Březová u Uherského Brodu\n\nŘímskokatolická farnost Březová u Uherského Brodu je územní společenství římských katolíků v děkanátu Uherský Brod s farním kostelem svatého Cyrila a Metoděje.\n\nVesnice byla založena na začátku 17. století. Během následujícího století byla několikrát zpustošena a vypálena. K účelům duchovní správy sloužil původně kostelík sv. Jana Křtitele a Panny Marie, vybudovaný v roce 1747 stavitelem Jiřím Wergstadtem z Uherského Brodu. Špatný technický stav a rostoucí počet obyvatel přispěly k tomu, že v 60. letech 19. století byl zbudován nový, mnohem rozměrnější chrám. Základní kámen byl položen 19. července 1865. Chrám byl stavěn pět let, dokončen až v roce 1870.\n\nV roce 1747 byl zde ustanoven nadační expozita uherskobrodský, od stejného roku je známý přehled duchovních správců. V roce 1784 pak byla zřízena lokální kuracie. Samostatná farnost byla zřízena roku 1854. \nOd července 2016 je farářem R. D. Mgr. Pavel Vágner.\n\nVe farnosti se konají pravidelně bohoslužby ve farním kostele – v neděli i ve všední dny.\n\nFarnost se pravidelně zapojuje do projektu Noc kostelů.\n\nVe farnosti se pravidelně koná tříkrálová sbírka. V roce 2017 se při ní vybralo v Březové 23 00̟1 korun a v Lopeníku 10 451 korun.\n\n"}
{"id": "1339821", "url": "https://cs.wikipedia.org/wiki?curid=1339821", "title": "Vodní elektrárna Ajba", "text": "Vodní elektrárna Ajba\n\nVodní elektrárna Ajba ( zkratkou HE Ajba) je jednou z menších a novějších vodních elektráren ve Slovinsku, která leží na řece Soči, v blízkosti vesnice Ajba v občině Kanal ob Soči v Gorickém regionu. Provozuje ji společnost Soške elektrarne Nova Gorica.\n\nVodní elektrárna byla postavena za účelem zajištění minimálního ekologicky přijatelného toku řeky Soča v jejím korytu. Její průtok vyžaduje minimálně 2,5 m³ / s.\n\nElektrárna byla postavena v roce 2008 a k jejímu provozování je využívána voda z přehrady Ajba. Přehrada byla postavena již v roce 1939 jako součást projektu vodních elektráren Plave.\n\nVodní elektrárna Ajba, spolu s vodními elektrárnami HE Plave, HE Plave 2 a přečerpávací elektrárnou Avče využívá vodu z přehradní nádrže Ajba.\nHE Ajba je průtočná elektrárna s jednou svislou turbinou o výkonu 0,25 MW. Roční výroba je zhruba 1400 MWh. Využívaný spád je 10,2 - 11,7 m.\n \nhttps://web.archive.org/web/20160505022851/http://www.seng.si/mma_bin.php?id=2008091211210770&src=mid&set=leading\n"}
{"id": "1339822", "url": "https://cs.wikipedia.org/wiki?curid=1339822", "title": "Dita Přikrylová", "text": "Dita Přikrylová\n\nDita Přikrylová (* 26. února 1989) je datová analytička a ředitelka organizace Czechitas, kterou v roce 2014 založila.\n\nAbsolvovala Gymnázium Jakuba Škody v Přerově. Na Ekonomicko-správní fakultě Masarykovy univerzity v roce 2011 obhájila bakalářskou práci na téma \"Optimalizace podnikových procesů zavedením čárových kódů\", v roce 2013 pak diplomovou práci s tématem \"Řízení projektů nasazení podnikových portálů\" a získala titul inženýra.\n\nVe studiu pokračovala na Fakultě informatiky, na jejíž katedře počítačových systémů a komunikací v roce 2016 obhájila závěrečnou práci v angličtině na téma \"Business intelligence models for capturing and analysis of enterprise marketing data\".\n\nNa ekonomicko-správní fakultě se přihlásila na doktorské studium s cílem dostat do ekonomie více informatiky.\n\nPracovala jako risk konzultant a datová analytička, ale po úspěchu kurzu programování webových aplikací se s kamarádkou rozhodla založit neziskovou organizaci Czechitas a v pořádání workshopů především pro ženy pokračovat. V rozhovorech a přednáškách uvádí, že malý počet žen pracujících v oboru IT je zakořeněn především ve stereotypech a představuje na trhu práce velký nevyužitý potenciál. \n\nV obchodním rejstříku je od 8. června 2016 uvedena rovněž jako členka správní rady firmy 6D Academy, z.ú. a je členem rady společnosti Recruitment academy.\n\nV roce 2016 získala díky snaze o zvyšování technické a digitální gramotnosti žen Cenu evropského občana, udílenou od roku 2008 Evropským parlamentem. Cena jí byla předána v Evropském domě dne 7. října. V témže roce se umístila v českém žebříčku magazínu Forbes \"30 pod 30\".\n\nMezi její záliby patří především kiteboarding, za kterým díky možnosti digitálního nomádství jezdí i do zahraničí.\n\n\n"}
{"id": "1339823", "url": "https://cs.wikipedia.org/wiki?curid=1339823", "title": "Potopa (opera)", "text": "Potopa (opera)\n\nPotopa je opera o jednom dějství českého skladatele Jana Duchaně (nar. 1927) na libreto Hany Proškové napsané volně podle \"Povídky mlynářovy\" ze souboru \"Canterburské povídky\" anglického středověkého básníka Geoffreye Chaucera.\n\n\"Potopa\" vznikla původně jako třetí a poslední dějství opery \"Canterburské povídky\", kterou Jan Duchaň napsal koncem 50. let 20. století po studiích ve Varšavě a u Pavla Bořkovce, ale jako jediná část této opery byla inscenována a vyšla tiskem. Jan Duchaň se mezitím stal pedagogem na brněnské konzervatoři. \"Potopa\" měla premiéru 30. května 1965 ve Slezském divadle Zdeňka Nejedlého v Opavě (v kombinaci s Mascagniho \"Sedlákem kavalírem\").\n\nKlavírní výtah opery s textem jako rozmnoženinu vydal Český hudební fond roku 1959.\n\nDuchaň napsal pro jeviště následně balet \"Pygmalion\" (uvedlo Státní divadlo Ostrava 9. listopadu 1963) a komickou operní aktovku \"Ctnostná komedie\", rovněž na libreto Hany Proškové (uvedlo Operní studio JAMU v Brně 18. května 1966).\n\n(Dílna tesaře Johna) Mistr John volá učedníka Robina. Kárá ho rozhořčeně za to, že dosud není hotov s lavicí, kterou si u nich objednal kostelník Absolon. Robin je prostoduchý a mistr John ho označuje za největšího osla ve městě, ale Robin míní, že by se našli i větší… Mistr John mu tedy slibuje zdvojnásobení platu, najde-li většího osla, než je on sám (scéna \"Robine, Robine… najdu-li osla, osla většího\").\n\nOdejdou a v dílně poklízí Johnova manželka, paní Alison. Kostelník Absolon přichází, aby se jí úpěnlivě dvořil. Každý den jí zpívá pod okénkem, ale ona snad spí jako zabitá (árie \"Vím jen, že zpíval\"). Alison ho vtipně odmítá. Jejich rozhovor nejprve vyruší žák Mikuláš, který je odnedávna u mistra Johna v nájmu; Absolon na pohledného klerika rychle žárlí. Když se pak Absolon stává dotěrným, volá Alison manžela, že tu má zákazníka. Nakvašený Absolon se s mistrem tesařským dohaduje o objednané lavici, současně mu však vnuká pochyby o věrnosti mladé choti a podezření na nájemníka (duet \"Milý pane, nevěříte\"). Mistr John ví o kostelníkových záměrech své, ale semínko pochybnosti v něm přesto vzklíčí. Skutečně, jakmile odejde, padnou si Mikuláš a Absolon toužebně do náručí. Alison si stěžuje na svého manžela a důvtipný Mikuláš jí slibuje, že na Johna vyzraje lstí – a ještě dnešní noc s ní stráví v jednom loži (duet \" Má krásko! – Miláčku můj, Mikuláši!\").\n\nMistr John si nechává od své ženy prostřít k večeři; drží Alison zkrátka a ta mu předstírá poslušnost. Vběhne Robin a oznamuje, že pan Mikuláš se pominul: mluví sám k sobě a křičí. Brzy slyší Mikulášovy výkřiky a samomluvu přímo z jeho komory (zpěv \"Ach Pane, zadrž ruku svou\"). Robin i John zvědavě nakukují klíčovou dírkou a hádají, co se děje, až se John odváží na Mikuláše zabušit. Mikuláš vyjde se strhaným výrazem. Na Johnovy otázky se nejprve zdráhá cokoli říci, pak mu však důvěrně sdělí, že se už dlouho zaobírá tajnými vědami a nyní se z hvězd dozvěděl, že právě dnes v noci se má konat stejná potopa jako za praotce Noa. Důvěřivý John se ptá, jak se má zachránit, a Mikuláš mu radí, aby se na noc zavřel do sudu; on sám s Alison se spokojí s bytelnými neckami (duet \"Povězte dobrodinci svému\").\n\n(Proměna) jak Mikuláš poradil, tak se stalo: u stropu zavěsili káď a v ní čeká John, pod ním sedí Alison a John v neckách. Všichni vzývají Noa, aby nad nimi držel ochrannou ruku při nadcházející potopě (modlitba Mikuláše \"Před hrozbou rozpoutaných vod\"). Mistr John se dojatě loučí s Robinem, kterému o nebezpečí neřekl. Brzy poté usne a milenci mají noc pro sebe, protože mistr má pevné spaní.\n\nJenže pod okno se přikrade vyšňořený Absolon a zpívá Alison roztouženou píseň (\"Holoubek smutný dělá vrkú, vrkú!\"). Alison je otrávená a Mikuláš se chce Absolona zbavit a ještě si z něj ztropit žert. V temné noci se vydává za Alison a slíbí Absolonovi jednu hubičku. Kostelník s překvapením zjišťuje, že jeho milá má vousatou líc, a Mikuláš se mu vysměje. Milenci se radují, že mají od nezvaného ctitele pokoj.\n\nAbsolon zuří a chystá Mikulášovi pomstu (árie \"Já puknu vztekem\"). Dá si u kováře rozpálit srp a pak se vrátí pod okno se svou písní. Mikuláš chce svůj žert zopakovat, ale když dojde na polibek, Absolon místo toho sekne vtipálka do tváře rozpáleným srpem. Mikuláš běduje a hledá vodu, aby ránu zchladil. Jeho křik vzbudí Johna, jenž se domnívá, že potopa už začala; přeřeže lana poutající jeho káď, a ta spadne a mistr se notně potluče. Alison zmateně pobíhá od jednoho k druhému, navíc si Robin jejich křik o vodě vysvětlil tím, že hoří, takže svolává sousedy. Ti se sbíhají a nedokážou si vysvětlit, co se stalo, přičemž žasnou nad Johnovou otázkou, zda se utopil (scéna \"Co? Voda? Už je tady?… Kde je, co je?\"). Jen Robin může mít z dnešní příhody radost: ukázalo se, že je dost lidí hloupějších než on.\n\nDvě flétny (jedna střídá jako pikola), dva hoboje, dva klarinety in B, dva fagoty, čtyři lesní rohy in F, dvě trubky in C, tři pozouny, tuba, tympány, činely, malý buben, velký buben, klavír, dvě až tři cembala, smyčcové nástroje (housle, violy, violoncella, kontrabasy).\n"}
{"id": "1339824", "url": "https://cs.wikipedia.org/wiki?curid=1339824", "title": "Medikán Numa", "text": "Medikán Numa\n\nNuma byl medikán, neboli výrazná cyklóna, která v polovině listopadu 2017 zasáhla území západně od hlavního města Řecka – Atén. Živel zasáhl také provincie Crotone a Lecce v jižní Itálii. Těsně před svým rozpadem stihla Numa zasáhnout západní Řecko, včetně ostrova Korfu. Částečně byl také zasažen jih Albánie. \n\nTato bouře je v Řecku nejhorší živelní katastrofou spojenou s počasím od roku 1977. Bouře způsobila velké škody, povodně, sesuvy půdy a smrt nejméně 19 lidí (10 mužů, 5 žen a další neznámí). Řecký předseda Alexis Tsipras kvůli bouři v Řecku vyhlásil třídenní stav nouze.\n\nŘecká národní observatoř v Aténách pojmenovala systém názvem Zenon.\n"}
{"id": "1339828", "url": "https://cs.wikipedia.org/wiki?curid=1339828", "title": "Maun", "text": "Maun\n\nMaun (též Motji) je město na severozápadě Botswany. Jedná se o hlavní město Severozápadního distriktu. Bylo založeno v roce 1915 lidmi z kmene Batawana. Leží v poušti Kalahari, nedaleko delty Okavanga. Městem prochází dálnice A3. V roce 2011 tu žilo 55 784 obyvatel, což z Maunu činí páté největší město Botswany. Díky deltě Okavanga a solným pláním Makgadikgadi je tu největší cestovní ruch v Botswaně.\n\nNejbližší vesnice od Maunu jsou Toteng, Haka, Sankuyo, Sehithwa, Tsau, Makalamabedi, Motopi, Mmumoshweu a Xhumaga. Nejbližší město je Gweta (asi 199 km na západ) a nejbližší státní hranice je hranice s Namibií, asi 167 km na severovýchod vzdálenou.\n"}
{"id": "1339832", "url": "https://cs.wikipedia.org/wiki?curid=1339832", "title": "Borovany (zámek)", "text": "Borovany (zámek)\n\nBorovanský klášter je bývalý augustiánský klášter upravený na zámek v Borovanech na Českobudějovicku. Stojí v centru města na Žižkově náměstí. Jedná se o osmý český klášter obývaný příslušníky řehole svatého Augustina a jeden z prvních klášterů založených v Čechách po skončení husitských válek. Barokní areál zámku je chráněn jako kulturní památka.\n\nKlášter augustiniánů kanovníků založil roku 1455 Petr z Lindy, bývalý služebník Rožmberků, povýšený toho roku do šlechtického stavu. K rozhodnutí založit nový klášter jej vedlo úmrtí jediného syna. V Borovanech v té době již byl farní kostel Navštívení Panny Marie, a proto na jeho místě vznikl i augustiniánský klášter. Dne 10. srpna roku 1455 povolil král Ladislav Pohrobek stavbu kostela a prozatímních klášterních budov. Podle Jaroslava Kadlece však stavbu povolil až 20.&bsp;října 1455 místodržící v Čechách Jiří z Poděbrad. O tři roky později, 9. září 1458, potvrdil založení nové církevní instituce papež Pius II. Větší část stavby byla hotova v roce 1461. Šlo o dílo podunajské rožmberské huti, ale jména stavitelů nejsou známa. Klášter převzal do svého znaku Lindův erb v podobě černo-zlatého štípeného štítu a na něm zelenou lipovou ratolest se dvěma listy.\n\nKe klášteru patřilo mnoho pozemků: ves Hluboká a Nesměň, les Kuchyňka a Hájek a sedm rybníků s mlýnem a částí říčky Stropnice. Po Petrově smrti připadly klášteru ještě další pozemky. Souhlas se založením kláštera udělil a předchozí královské a papežské výsady potvrdil 15. března 1461 písemně král Jiří z Poděbrad. \n\nV březnu roku 1461 přišel do Borovan probošt Zikmund (+ před 28.1.1464) s šesti bratry augustiniány-kanovníky a založili první tamní kanonii. Přišli z kanonie v Třeboni, kde řád působil pod patronátem Rožmberků skoro sto let. Vysvěcení svatostánku v kostele Navštívení Panny Marie se uskutečnilo 14. října 1464 za probošta Valentina. Stavební práce skončily až na sklonku 15. století. \n\nPočátek života borovanské klášterní komunity byl naplněn prosperitou, klidný a beze sporů. Až na začátku 16. století začaly roztržky mezi proboštem Jakubem (1508-1517) a řádovými bratry. Klášter začal pomalu upadat kvůli dluhům, sporům se sousední šlechtou a šířením protestantské víry. Po polovině 16. století vymřeli řádoví bratři na mor a roku 1577 zemřel i šestý probošt Šimon.\n\nVilém z Rožmberka dosadil do čela kláštera prozatímního správce Matěje Kozku z Rynárce (1558–1564), kterému se nepodařilo ekonomický úpadek kláštera zastavit a přestal přijímat nové bratry. Protože byl klášter v zoufalém stavu, Vilém ho v roce 1564 zrušil a ujal se správy kostela.\n\nV první polovině 17. století se začala situace lehce zlepšovat a v roce 1630 podnikl císař Ferdinand III. první kroky k obnovení borovanského kláštera. Dne 13. března 1630 uzavřel smlouvu s proboštem kláštera v Klosterneuburgu, že odtamtud budou vysláni dva bratři do Borovan. V roce 1651 se dokončily opravy budov a o sedm let déle přišli do kláštera augustiniánští bratři a 18. listopadu 1662 byl dosazen probošt Georga Janda († 18. května 1670). Augustiniánská komunita byla zrušena dvorským dekretem císaře Josefa II. 14. listopadu 1785. Kostel byl přeměněn na farní a došlo k potvrzení prvního borovanského faráře Schwingenschlegla. V roce 1787 pozemky, budovy a celý majetek koupil kníže Jan ze Schwarzenbergu a prelaturu přestavěl na zámek – letní rezidenci dvého rodu. Od roku 1939, kdy ho Schwarzenbergové prodali, patří zámek městu Borovany.\n\nV prostorách zámku byla v letech 1940 až 1997 základní škola.\n\nReprezentační prelatura byla vystavěna roku 1765–1768 za probošta Augustina Dubenského. Nad vjezdem do budovy se nachází rodový erb Schwarzenbergů, který tam umístili, když klášter vlastnili. Prelatura sloužila k bydlení nájemci a správci klášterního statku.\n\nKostel byl první část, která se začala při stavění kláštera v roce 1455 budovat na základech farního kostela. Stavba byla dokončena roku 1464 za probošta Valentina (vládl 1464-1479). Roku 1701 nastoupil probošt Christian Preitfelder, který požádal pražského arcibiskupa o subvence ze solní pokladny na renovaci klášterních budov a kostela. Roku 1721 pořídil do kostela nové varhany a barokizoval interiér se Škapulířovou kaplí. Roku 1729 na severní straně kostela barokizoval věž cibulovitou bání a pořídil čtyři zvony. Za probošta Augustina Dubenského (17384-1784) byl ke kostelu přičleněn presbytář s freskami Františka Jakuba v kupoli a krypta.\n\nPo stavbě kostela se začal stavět klášter, který byl dokončen za probošta Prokopa v době prosperity křížovou chodbou kolem roku 1490. Dnes se na chodbě nachází lapidárium barokních kamenných soch včetně originálu Mariánského sloupu z Českých Budějovic. V patře je instalováno klášterní muzeum. Zbylé prostory slouží jako fara a shromažďovací prostory fary.\n\nV roce 1747 byla na místě gotické kaple Panny Marie Karmelské vystavěna Škapulířová kaple ve slohu rokoka.\n\nBěhem třicetileté války proběhly 3. dubna 1619 boje i v Borovanech. Traduje se, že vojáci zpustošili kostel a odvezli odtud tři největší zvony, které prodali v Českých Budějovicích. Jeden ze zvonů zlodějům spadl z vozu a potopil se hluboko v bahně, kdy za sebou zanechal bezednou studánku. Říkalo se jí Haltýř a skutečně existovala.\n\nZrekonstruovaný zámek byl v roce 2010 opět otevřen. V areálu zámku se nyní nachází kavárna a od roku 2013 borůvková zahrada, kde je vysazeno osm druhů kanadských borůvek. Dále také bylinková zahrada, knihovna Augustina Dubenského nebo kinosál. Od rekonstrukce probíhá v zámku každý měsíc řada kulturních akcí, například výstavy, koncerty a každoroční borůvkové trhy.\n\n"}
{"id": "1339833", "url": "https://cs.wikipedia.org/wiki?curid=1339833", "title": "Schwarze Wand", "text": "Schwarze Wand\n\nSchwarze Wand (dříve \"Krystallkopf\", 3503 m n. m.) je hora ve Vysokých Taurách v Rakousku. Nachází se ve skupině Venedigeru na území spolkové země Tyrolsko. Leží v hřebeni Mittleren Tauernhauptkamm v části Hohes Gletscherdach. Schwarze Wand sousedí na jihozápadě s Rainerhornem (3559 m), na jihovýchodě s Hoher Zaunem (3451 m). Na jižních svazích hory se rozkládá ledovec Inneres Mullwitzkees, na severních ledovec Schlatenkees.\n\nPrvní výstup na vrchol uskutečnili v roce 1864 Robert von Lendenfeld, Urban Steiner a Balthasar Ploner.\n\nNejsnazší výstupová cesta na vrchol vede od chaty Defreggerhaus (2963 m) přes hřeben Mullwitzaderl do sedla Schwarz-Wand-Törl (3465 m) a dále jihozápadním hřebenem na vrchol (ve výstupu 2 h).\n\n"}
{"id": "1339835", "url": "https://cs.wikipedia.org/wiki?curid=1339835", "title": "Arthur von Briesen", "text": "Arthur von Briesen\n\nArthur von Briesen (26. září 1891 v Métách v Lotrinsku - 15. května 1981 v Kostnici). Od 1. května 1939 zastával funkci posádkového velitele branné moci v Praze. Dne 1. října 1942 byl povýšen na generálmajora. Byl to právě on, kdo mimo jiné organizoval výcvik důstojnické školy V. praporu (Sturmbann) pluku (Standarte) SA \"Feldherrnhalle\" v Praze Na Pražačce. Frekventanti této školy (a příslušníci bojové skupiny protiletecké obrany Luftwaffe \"Reimann\") brutálně zasáhli (ve dnech 5. až 8. května 1945) a zmasakrovali několika desítek zajatých českých povstalců a českých a bulharských civilistů. V květnové revoluci 1945 sehrál Arthur von Briesen spolu s německým generálem pěchoty (velitelem jednotek Wehrmachtu v Praze) Rudolfem Toussaintem klíčovou roli (zúčastnil se jednání s vůdčími osobnostmi České národní rady). Dne 8. května 1945 opustil Prahu. \n\n\n\n"}
{"id": "1339837", "url": "https://cs.wikipedia.org/wiki?curid=1339837", "title": "Pyramidenkogel", "text": "Pyramidenkogel\n\nPyramidenkogel je rozhledna na vrcholu stejnojmenné hory Pyramidenkogel (851 m) nad Wörthersee, na území korutanské obce Keutschach am See v okrese Klagenfurt-venkov. Svou výškou 100 m je nejvyšší dřevěnou rozhlednou na světě.\n\nSoučasná rozhledna je již třetí stavbou svého druhu na vrcholu Pyramidenkogel. První z nich byla postavena v roce 1950 a jednalo se o dřevěnou 27 metrů vysokou rozhlednu. V roce 1968 ji nahradila 54 metrů vysoká železobetonová rozhledna. Architekt Gustav Wetzlinger ji komponoval jako betonový sloup se třemi pentagonálními vyhlídkovými plošinami na vrcholu. Dne 12. října 2012 byla tato betonová věž vyhozena do povětří.\n\nNová rozhledna se začala stavět v roce 2012. Architekty byli Markus Klaura, Dietmar Kaden, projektantem Markus Lackner a celá stavba stála 8 milionů €. Rozhledna byla otevřena 20. června 2013. \n\nStavba věže o celkové výšce 100 m a hmotnosti 800 t probíhala podle statistických výpočtů konstrukce softwarem RSTAB. Má spirálovitý tvar a skládá se ze 16 spirálovitě zakřivených lepených modřínových sloupů s profilem 32/144 cm. Sloupy jsou v 10 „patrech“ spojeny ocelovými prstenci. Nosnou konstrukci ještě zpevňují diagonální táhla z ocelových trubek, vedená od paty věže k její špičce. Věž má tři volně pochozí vyhlídkové plošiny a tzv. Sky Box – prostor uzavřený skleněnými okny. Na nejnižší vyhlídkovou rampu lze vyjet rychlovýtahem s prosklenou kabinou pro 16 osob, doba jízdy je necelých 30 s. Věž nese na špičce 18 m vysoký stožár s rozhlasovými vysílači pro celé Korutany. Kuriozitou je spirálovitě vedená 120 m dlouhá vnitřní skluzavka, po které mohou dolů odvážlivci sjíždět na zapůjčených podložkách do přízemí rychlostí až 25 km/h. Na betonovém základu v přízemí slouží návštěvníkům restaurace a prodejna suvenýrů. \n"}
{"id": "1339838", "url": "https://cs.wikipedia.org/wiki?curid=1339838", "title": "Baradá", "text": "Baradá\n\nBaradá (, – \"Abáná\", – \"Chrysorrhoas\") je řeka v Sýrii. Pramení v jihozápadní části Antilibanonu v blízkosti hranice s Libanonem. Prvních dvacet kilometrů teče na jihozápad, pak se stačí k jihovýchodu a odděluje Antilibanon od Hermonu. Na kraji Damašku, hlavního města Sýrie, se rozděluje do šesti vodních kanálů a zavlažuje Ghútu, oázu, na které je Damašek postaven. Za Ghútou se ztrácí v suché stepi, jejíž okraj se v období dešťů mění v bažinu. Její celková délka je zhruba 84 kilometrů.\n\n"}
{"id": "1339844", "url": "https://cs.wikipedia.org/wiki?curid=1339844", "title": "Armi Kuusela", "text": "Armi Kuusela\n\nArmi Kuusela (* 20. srpen 1934 Muhos) je finská modelka a herečka. V roce 1952 vyhrála finskou soutěž krásy Suomen Neito a ve stejném roce byla v Long Beach zvolena historicky první držitelkou titulu Miss Universe. V roce 1953 byla obsazena do hlavní role filmu \"Maailman kaunein tyttö\", k němuž napsal scénář Mika Waltari. Jejím prvním manželem byl filipínský obchodník Virgilio Hilario, měli spolu pět dětí. V roce 1975 ovdověla, v roce 1978 se podruhé provdala za amerického diplomata Alberta Williamse, s nímž žijí v kalifornském La Jolla. Věnuje se charitě, podporuje Sanford Burnham Prebys Medical Discovery Institute. V roce 2012 obdržela Řád bílé růže, v anketě Velcí Finové se umístila na 66. místě.\n\n"}
{"id": "1339845", "url": "https://cs.wikipedia.org/wiki?curid=1339845", "title": "Odpočet DPH", "text": "Odpočet DPH\n\nUplatněním odpočtu daně se rozumí uvedení daně na vstupu do daňového přiznání v příslušných řádcích, případně jeho uplatnění v rámci daňové kontroly. Plátce daně, který má za povinnost platit DPH, získává možnost odečíst daň zaplacenou dodavateli od daně vybrané od svých odběratelů (poplatníků). Jinak řečeno DPH, kterou zaplatil dodavatelům během nákupů svých vstupů – alias DPH na vstupu – si může odečíst od daně, kterou obdrží za své výstupy (produkty) od svých odběratelů (poplatníků) – alias DPH na výstupu.\n\nPlátce daně má nárok na odpočet v případě, že přijatá zdanitelná plnění budou použita pro své ekonomické činnosti.\n\nNárok na odpočet daně u přijatých zdanitelných plnění v plné výši má plátce v případě, když:\nPlátce tedy má nárok na odpočet daně v plné výši u přijatých zdanitelných plnění, která použije výhradně pro uskutečnění výše uvedených plnění.\n\nPovinnost krátit nárok na odpočet daně koeficientem má plátce u přijatých zdanitelných plnění, která použije částečně pro výše uvedené účely a částečně též pro plnění nesouvisejících s jeho ekonomickou činností či pro plnění osvobozená od daně bez nároku na odpočet daně na vstupu. \n\nNárok na odpočet daně nemůže plátce uplatnit vůbec v případě přijatých zdanitelných plnění, která použije výhradně pro plnění osvobozená od daně bez nároku na odpočet daně či pro plnění nesouvisející s jeho ekonomickou činností.\nZákaz odpočtu daně se vztahuje výslovně též na pořízení přijatých zdanitelných plnění použitých pro reprezentaci, které nelze podle zákona o daních z příjmů zahrnout do daňově uznatelných výdajů, s výjimkou pořízení dárků v rámci ekonomické činnosti.\n\nV případě, když plátce DPH odebírá zboží či služby od tzv. nespolehlivého plátce, automaticky ručí za to, že odběratel naúčtovanou DPH finančnímu úřadu sám odvede. Pokud se tak nestane, bude berní úřad nárokovat její uhrazení na odběrateli i přes to, že ten daň předtím zaplatil – ve faktuře ji měl naúčtovanou on. Jednoduše řečeno, všechny dodavatele musíme kontrolovat v registru plátců, abychom se nedostali do problémů a neručili za odvod DPH, které mají na starosti oni.\n\n"}
{"id": "1339848", "url": "https://cs.wikipedia.org/wiki?curid=1339848", "title": "Černé operace CIA", "text": "Černé operace CIA\n\nČerné operace (angl. Black operations nebo Black ops) jsou tajné operace vedené vládou, vládními agenturami nebo vojenskými organizacemi, které většinou bývají ilegální. Důležité je, že daná organizace ji nepřizná.\n\nCIA (Central Inteligence Agency) je zpravodajská služba Spojených států amerických s polem působení mimo USA. Byla založena roku 1947 a vznikla pouze jako globální tisková agentura, která měla Trumanovi dodávat každodenní informační souhrny. \"Měla to být pouze centrála, která bude prezidentovi dodávat informace o tom, co se děje ve světě.\" Tvrdil Harry S. Truman a pokračoval, že si nikdy nepřál, aby CIA \"fungovala jako špionážní organizace. O něčem takovém se při jejím zakládání vůbec neuvažovalo.\" Jeho představa se nevyplnila a CIA nahradila OSS neboli Office of Strategic Services, která měla za úkol sbírat a analyzovat informace a zároveň vést “nekonvenční a polovojenské operace v době 2. světové války.”\n\nZa vlády prezidenta Nixona začala mít CIA problémy s únikem informací. A nejenom CIA. NSA, FBI a CIA odposlouchávaly všechny zaměstnance svých agentur, Bílého domu i washingtonských reportérů a snažily se odhalit, kudy unikají přísně tajné a důvěrné informace do medií. Jejich snaha, ale byla marná a v červnu 1971 začali New York Times zveřejňovat části dokumentů o vietnamské válce, které byly “bezpečně” uchovávány v Pentagonu. \n\nO rok později 17. června 1972 chytila policie pět mužů při pokusu vloupání se do kanceláří ústředí Demokratické strany ve Watergate. Někteří z nich byli bývalí zaměstnanci CIA, ale tentokrát ve službách Bílého domu. Tím se pro CIA zrodil další problém, se kterým se bylo třeba vypořádat. Washington post zveřejnil vloupání jako práci prezidentových lidí, i když nebylo v té době jasné, jestli za touto akcí stál sám prezident Nixon. \n\nBylo v Nixonově zájmu umlčet pět účastníků vloupání. Proto chtěl od CIA, aby je vyplatila ze svých černých fondů, ale Richard Helms, který v té době stál v čele CIA, věděl, že by to znamenal konec zpravodajské služby a rozhodl se odmítnout. Tím se CIA hrozba jménem Watergate vyhnula, ale zároveň si vytvořila nebezpečého nepřítele, Nixona. Nixon Helmse suspendoval a jeho pozici získal James Schlesinger. Společně  odchodem Helmse byly zničeny dva přísně tajné dokumenty. První byly písemné doklady o exeprimentech s ovládáním lidské psychiky pomocí LSD a dalších psychotropních látek. Druhé byly nahrávky se záznamy rozhovorů, které se odehrály v jeho ředitelské kanceláři. Z těch to dokumentů zbyly jen zlomky a později byly nalezeny a zveřejněny. \n\nPo dosazení Schlesingra začala CIA prakticky pracovat pro Bílý dům, neboli pro Nixona. Během jednoho roku několikrát a opakovaně selhávala a i po abdikaci Nixona a nastoupení Geralda R. Forda stále trpěla únikem informací. To vyvrcholilo 22. prosince 1974, kdy se na první  stránce New York Times objevil titulek o odposlouchávání amerických občanů CIA, který napsal Seymour Hershe. Tak začalo rozsáhlé vyšetřování CIA a jejích aktivit nejen doma, ale i v zahraničí. Tím vyšly najevo všechny, nebo aspoň většina tajných operací, které hraničily se zákonem, nebo byly nezákonné. CIA osnovala atentáty, prováděla exeprimenty s drogami na lidech bez jejich vědomí, a také prováděla operace na území Spojených států amerických. Tímto se dostala pod neustálý dohled veřejnosti a ztratila i tu trochu důvěry, která jí do té doby zůstala.\n\nZa druhé světové války fungovala OSS (předchůdce CIA) jako zpravodajská služba, jejímž úkolem bylo dodávat informace Bílému domu o postupech Hitlera, dění uvnitř Třetí říše a hlavně mapování rozmístění továren na výrobu letadel. Jejím hlavním představitelem byl William J. Donovan, který se snažil přemluvit Roosevelta, jenž byl tou dobou prezidentem, aby se OSS stala agenturou, zcela nezávislou a oddělenou od armády. Roosevelt, ale věděl o problémech dvojitých agentů v agentuře i infiltrací a zároveň se zpráva o tomto pokusu dostala do novin Chicago Tribute a získala si velmi negativní ohlas ze strany kongresu, kde někteří jeho členové tuto ideu přirovnávali ke gestapu, proto se rozhodl myšlenku odložit.\n\nDonovan zkusil svou myšlenku prosadit ještě jednou poté, co se americkým prezidentem stal Harry S. Truman. Ten, ale nebyl této myšlence nezávislé tajné služby, schopné provádět tajné operace, nakloněn a 20. září 1945 nařídil OSS rozpustit.\n\nOperace Paperclip byla tajná operace odehrávající se na konci druhé světové války, vedena zpravodajskou službou OSS.\n\nMezitím, co se světové velmoci - USA, Velká Británie a SSSR - spojily, aby čelily Třetí říši, Spojené státy a Spojené království si začali uvědomovat hrozby sovětské propagandy a rozhodli se jednat. Na základě toho Spojené státy započaly operaci Paperclip.\n\nJednou z hlavních vedoucích postav byl Frank G. Winser, který předtím fungoval na Balkáně, kde byl svědkem sovětské taktiky, do které například spadalo odvážení Rumunů na otrockou práci. To z něj udělalo zapřísáhlého antikomunistu. To, co Stalin na Balkáně praktikoval, ho tak zasáhlo, že se u něj začala projevovat klinická deprese. Ale kolegové z OSS - mezi nimi i Donovan - snažili přehlédnout, jelikož všichni Wisnera obdivovali za jeho oddanost boji proti Sovětskému svazu.\n\nWinser si v čerstvě poválečné Evropě zbudoval provizorní zpravodajskou síť a s její pomocí pak na území Německa, Polska i Československa verboval bývalé důstojníky SS na útěku. Tímto se Spojené státy spojily s bývalými nacistickými důstojníky proti SSSR. A nerekrutovala pouze vědce, ale dokonce i vysoké vojenské či civilní představitele Třetí říše, a tak “spojili Donovan a Dulles tajně osud Ameriky s tím nejhorším ze Třetí říše.” Americká vláda překvapivě přijala a evakuovala velitele gestapa Heinricha Müllera a také organizátora holocaustu Aloise Brunnera, pravou ruku Adolfa Eichmanna.\n\nUSA se samozřejmě snažily, co nejlépe zakrýt své tajné postupy a zároveň, aby předešly pozdějším obviněním, používali Gehlenovu organizaci, jejímž prostřednictvím platily mzdy “tisícům důstojníkům gestapa, wermachtu a SS.”\n\nSvé chyby si Spojené státy uvědomovaly až zpětně.\n\nDva roky po rozpuštění OSS si Spojené státy s Trumanem v čele čím dál více uvědomovaly hrozbu ze Stalinovy strany. Také rostl čím dál větší zájem o jeho záměry v Evropě, proto se USA rozhodlo učinit několik následujících kroků. V březnu roku 1947 byla vyhlášena Trumanova doktírna, v červnu byl navržen Marshallův plán a odhlasován Zákon o národní bezpečnosti, který mimo jiné zřídil Ústřední zpravodajskou službu, CIA, která se stala zcela nezávislou agenturou.\n\nTato agentura byla ekvivalentem ruského KGB a založením CIA mohla konečně začít válka agentů Západu a Východu.\n\nSe vznikem CIA se zreinkarnovala operace Paperclip, která získávala vědce a intelektuály nacistického Německa a k ní se přidala operace National Interest, která se zaměřovala na nacisty, kteří by mohli být “politicky použitelní” v boji proti SSSR. Na získávání nacistů potřebovala CIA “lidi, kteří měli žaludek na uzavření smlouvy s ďáblem.” Jedním z těchto lidí byl například George Weisz. \n\nRoku 1953 CIA naplánovala spolu s britskou \"Intelligence\" vojenský puč na svržení prvního demokraticky zvoleného premiéra Íránu, Mohammeda Mossadegha. Ten po svém zvolení znárodnil naleziště nafty nacházející se na území Íránu, na kterém měla zároveň podíl Velká Británie. Zároveň Mossadegh se soustředil na Sovětský svaz a získání Íránu by pak znamenalo snížení sovětského působení.\n\nCIA úzce spolupracovala s britskou zpravodajskou službou a Šáhem Muhammadem Rezou Pahlavím. Společně začali připravovat nadcházející události. \n\nVedoucími agenty operace Ajax byli Donald Wilber a Kermit Roosevelt. Roosevelt chtěl využít problémů íránské ekonomiky a klesající Mossadeghovy podpory v politice. Také nebylo těžké získat na svou stranu íránskou armádu, jelikož poté co si Mossadegh přivlastnil post ministra obrany, ztratil tak velkou část podpory armády. \n\nPřevrat byl naplánován na 8. srpna 1953, ale tento plán jim zkomplikovalo špatné počasí, díky němuž CIA získala podepsané panovnické dekrety, které byly důležité k uskutečnění převratu, až 12. srpna, a poté začal dvoudenní svátek, a tak se vše muselo odložit. Ale 14. srpna byla Mossadeghova rezidence obklopena tanky, které tam, ale nebyly, aby premiéra sesadily, naopak ho chránily a plán Spojených států se Spojeným královstvím, byl prozrazen. Toho Mossadegh využil ve svůj prospěch a rozhodl se převzít veškerou kontrolu v zemi.\n\nCIA rychle ukryla legálního předsedu vládu Zahedího na bezpečném místě a Šáh, který do té doby pobýval na pobřeží Kaspického moře, se přesunul do Říma. Hned další den příznivci Mossadegha vyrazili do ulic a ničili vše, co jim přišlo do cesty. To se Roosevelt rozhodl použít na Mossadegha jednu z posledních pák, které na něj měli a to zrušení obchodu s naftou. Mossadegh uposlechl a demonstraci nechal rozpustit. \n\nDen na to, i přes rozkazy zrušit operaci, podplatil Roosevelt všechny kdo se dali a utvořil si vlastní demonstraci. Když vyvedl Zahedího, zmocnil se ho dav jásajícího lidu a začala se šířit zpráva, že se k Teheránu blíží Šáhovy jednotky a ke konci dne Zahedího tankové jednotky zvítězily nad vojáky a barikádou ozbrojených vozidel chránících Mossadegha. Převrat si vyžádal 300 mrtvých. \n\nDo čela Íránu se dostal Šáh a vztahy s USA se upevnily, což umožnilo CIA založit v Íránu základnu na odposlouchávání Sovětského svazu.\n\n"}
{"id": "1339850", "url": "https://cs.wikipedia.org/wiki?curid=1339850", "title": "Drakovec", "text": "Drakovec\n\nDrakovec (\"Dracunculus\") je rod rostlin z čeledi árónovité, zahrnující pouze 2 druhy. Jsou to poměrně robustní byliny se znoženě členěnými listy a velkým páchnoucím květenstvím, které může dosáhnout výšky až 90 cm. Drakovec obecný kvete sytě purpurově a je rozšířen ve východním Středomoří, zatímco drakovec kanárský má toulce bílé a vyskytuje se na Kanárských ostrovech a Madeiře. Drakovce jsou občas pěstovány jako botanická kuriozita. V podmínkách České republiky nejsou dostatečně zimovzdorné.\n\nDrakovce jsou vytrvalé byliny, v dormantní fázi zatahující do kulovité podzemní hlízy. Listy jsou řapíkaté, hluboce znoženě laločnaté. Žilnatina je v rámci každého laloku zpeřená, spojující se u okraje čepele do sběrné žilky.\nKvětenství se rozvíjí spolu s listy a může být až 90 cm dlouhé. Toulec je buď sytě purpurový nebo bílý.\nPalice je asi stejně dlouhá jako toulec. Zóna samičích květů přechází bez přechodu v samčí zónu, která je od vrcholového přívěsku oddělená krátkou zónou sterilních samčích květů.\nKvěty jsou jednopohlavné, bezobalné. V samčích květech jsou 3 až 4 tyčinky.\nSemeník samičích květů obsahuje jedinou komůrku s několika vajíčky.\nPlodem jsou červenooranžové bobule obsahující několik semen, nahloučené do palicovitého plodenství.\n\nRod zahrnuje pouze 2 druhy. Drakovec obecný se vyskytuje ve Středomoří od Itálie a Sardinie po střední Turecko. Drakovec kanárský je endemit Makaronézie, omezený svým výskytem na Kanárské ostrovy a Madeiru.\nDrakovce rostou jako geofyty v podrostu středomořské keřové a stromové vegetace, jako jsou makchie, olivovníkové a kaštanovníkové háje, někdy i v kamenité otevřené krajině.\n\nKvětenství drakovců vydávají zápach připomínající hnijící maso, čímž lákají rozličný hmyz vyhledávající mršiny a rozkládající se organický materiál. Květy jsou opylovány zejména brouky z čeledí drabčíkovití, kožojedovití, mršníkovití a mrchožroutovití a různými mouchami. Analýzou chemických látek podílejících se na zápachu květenství byl zjištěn zejména trimethylamin, dále několik dalších aminů, indol a amoniak.\n\nRod \"Dracunculus\" je v rámci čeledi árónovité řazen do podčeledi \"Aroideae\" a tribu \"Areae\".\n\n\nDrakovec obecný je v teplejších oblastech mírného pásu občas pěstován jako trvalka a botanická zajímavost. Kvete v červnu až červenci. Je uváděn ze sbírek některých českých botanických zahrad.\nHlízy a plody drakovce obecného byly v minulosti používány při léčení revmatismu a hemeroidů.\n\nDrakovce pocházejí z oblastí s mediteránním klimatem a v podmínkách České republiky je není možno pěstovat celoročně venku (USDA zóna odolnosti 7 až 10), hlízy je však možno na podzim vykopat a skladovat podobně jako jiřiny. Drakovce vyžadují humózní, dobře propustnou zem a suché léto. Snášejí plné slunce i zastínění, ve stínu však déle trvá než dorostou do květu schopné velikosti. Množí se snadno dceřinými hlízami. Dceřiné rostliny je vhodné jednou za několik let odstraňovat, neboť natěsnané rostliny hůře kvetou.\n\n"}
{"id": "1339852", "url": "https://cs.wikipedia.org/wiki?curid=1339852", "title": "Antonín Ctibor", "text": "Antonín Ctibor\n\nAntonín Ctibor (31. května 1855 Tábor – 5. července 1933 Uherské Hradiště) byl učitel, ředitel školy a kulturní pracovník ve Slaném. Rovněž přispíval do kulturních a odborných časopisů.\n\nNarodil se v Táboře, kde také vystudoval nižší gymnázium. Pokračoval ve studiu na vyšším gymnáziu v Písku. Po maturitě odešel studovat polytechniku do Prahy. Z existenčních důvodu přešel na učitelství. Půdobil jako učitel ve Velvarech a později ve Slaném. V roce 1899 byl jmenován ředitelem měšťanské školy v Kralupech nad Vltavou. Přispíval do novin a časopisů, například: \"Rozhledy\" (nakladatel Josef Pelcl), \"Svobodný občan\", \"Čas\" či \"Učitelské noviny\". Je rovněž jedním z redaktorů Ottova slovníku naučného. Zapojoval se do učitelských organizací Ústřední spolek jednot učitelských a Spolek učitelstva měšťanských škol.\n\nVe Slaném se zapojil do kulturního života města. Hrál ochotnické divadlo a od roku 1888 vedl slanský ochotnický spolek. Byl jedním ze zakládajících členů muzejního a literárního spolku \"Palacký\", kustodem městského muzea a redaktorem jeho časopisu Slanský obzor.\n\nJe pohřben na městském hřbitově ve Slaném.\n"}
{"id": "1339855", "url": "https://cs.wikipedia.org/wiki?curid=1339855", "title": "Lubomír Beneš", "text": "Lubomír Beneš\n\nLubomír Beneš (7. listopad 1935 Praha – 12. září 1995 Roztoky u Prahy) byl český animátor a režisér loutkových filmů. Tvůrce slavného seriálu \"Pat a Mat\".\nVyrůstal v pražské čtvrti Hloubětín. Od dětství mu rodiče platili soukromého učitele kreslení. Po maturitě šel na vojnu a po ní v roce 1957 uspěl v konkursu Krátkého filmu Praha, kam nastoupil jako elév. Brzy se stal součástí proslulého studia Bratři v triku. V té době, tedy v 60. letech, ho zajímala animátorská avantgarda a koncept tzv. kresleného zvuku - za tím účelem spolupracoval mj. s Normanem McLarenem a byl členem umělecké \"kinietické\" skupiny Syntéza. V roce 1967 začal spolupracovat s Jiřím Trnkou. Pod jeho vedením natočil svůj první animovaný film nazvaný \"Homo\" (1967). Roku 1969 se zúčastnil Bienále mladých tvůrců v Paříži. V roce 1974 natočil svůj první loutkový film: \"Račte prominout\". Za dva roky vznikl film \"Kuťáci\", kde se prvně objevily loutkové postavičky dvou iniciativních nešiků, které se později tak proslavily. Beneš napsal námět, scénář i film režíroval. Jen výtvarný návrh postaviček byl z pera Vladimíra Jiránka. Loutková groteska měla mimořádný úspěch a brzy vznikl nápad na pokračování v podobě večerníčkového seriálu. Jeho název zněl nejprve \"A je to!\", avšak časem se prosadil název \"Pat a Mat\". Seriál uspěl i v zahraničí a do roku 1994 Beneš natočil jeho 29 dílů. Roku 1995 Beneš zemřel, další díly seriálu již točil jeho syn Marek. Od roku 1990 seriál vznikal v produkci soukromého studia AiF, které Beneš založil s Vladimírem Jiránkem. Krom Pata a Mata byl jeho nejúspěšnějším večerníčkem seriál \"Jája a Pája\" (1987-1996), který režíroval a byl i autorem námětu. Zajímavostí je, že se Beneš objevil v raném filmu Jana Svěráka \"Ropáci\" (1988), kde ztvárnil roli jednoho z výzkumníků. Zemřel v Roztokách u Prahy, kde v závěru svého života žil.\n"}
{"id": "1339861", "url": "https://cs.wikipedia.org/wiki?curid=1339861", "title": "Typ 99", "text": "Typ 99\n\nTyp 99 může mít různé významy:\n"}
{"id": "1339867", "url": "https://cs.wikipedia.org/wiki?curid=1339867", "title": "Římskokatolická farnost Dolní Němčí", "text": "Římskokatolická farnost Dolní Němčí\n\nŘímskokatolická farnost Dolní Němčí je územní společenství římských katolíků v děkanátu Uherský Brod s farním kostelem svatého Filipa a Jakuba.\n\nPrvní písemná zmínka o obci pochází z roku 1358. Současný novogotický kostel byl postaven v letech 1870–1873.\n\nRoku 1751 ustanoven v Dolním Němčí expozita hlucký, Od stejného roku je známý přehled duchovních správců. V roce 1784 pak byla zřízena lokální kuracie. \nOd července 2010 je farářem R. D. Mgr. Petr Hofírek.\n\nVe farnosti se konají pravidelně bohoslužby ve farním kostele – v neděli i ve všední dny.\nNa území farnosti se pravidelně koná tříkrálová sbírka. V roce 2017 se při ní vybralo 84 442 korun.\n\nVe farnosti působí schola, která se účastnila mnoha soutěží a patří mezi nejlepší scholy v regionu.\n\n"}
{"id": "1339871", "url": "https://cs.wikipedia.org/wiki?curid=1339871", "title": "Adolf Schiffer", "text": "Adolf Schiffer\n\nAdolf Schiffer (14. srpen 1873 – 13. května 1950 Budapešť) byl český čelista.\n\nNarodil se v Praze, v židovské rodině. Na čelo se učil v mládí soukromě, nakonec byl přijat na Hudební akademii Franze Liszta v Budapešti, kde se stal posledním velkým žákem Davida Poppera, rovněž českého rodáka. Schiffer se stal posléze Popperovým asistentem a po Popperově odchodu do důchodu zaujal jeho místo profesora hry na čelo, které zastával až do penzionování v roce 1939. Jeho nejslavnějším čelovým žákem byl Janos Starker. Vedl však i budoucí skladatele Paula Abrahama či Mátyáse Seibera.\n"}
{"id": "1339876", "url": "https://cs.wikipedia.org/wiki?curid=1339876", "title": "Přepínač (GUI)", "text": "Přepínač (GUI)\n\nPřepínač ( nebo ) je ovládací prvek grafického uživatelského rozhraní, který umožňuje uživateli vybrat jednu hodnotu z předdefinované množiny vzájemně výlučných voleb. Nemožností výběru více než jedné z možností se přepínač odlišuje od podobně vypadajícího zaškrtávacího pole, u kterého může být vybraný libovolný počet položek (žádná, jedna nebo více) a které lze vrátit do stavu, kdy není vybrána žádná položka.\n\nPřepínače jsou uspořádány do skupin po dvou nebo více volbách a zobrazeny obvykle jako sada kruhových políček každé s popiskem; každé kolečko může mít vnitřek buď nevyplněný (vypnutý, neaktivní, nevybraný) nebo vyplněný černým kroužkem (zapnutý, aktivní, vybraný). V rámci jedné skupiny se jednotlivé volby vzájemně vylučují; když uživatel vybere jednu volbu, všechny dříve vybrané volby ve stejné skupině se vypnou (ve výsledku je tedy vybraný pouze jeden přepínač). Výběr přepínače se provádí kliknutím myši na tlačítko nebo na jeho popisek nebo pomocí klávesové zkratky.\n\nNa počátku nemusí být vybrán žádný z přepínačů ve skupině. Tento stav nelze normálním ovládáním prvku obnovit, ale může být možné jej docílit pomocí jiných prvků uživatelského rozhraní. \n\nAnglický název upomíná na tlačítka používaná na starších rozhlasových přijímačích pro výběr vlnového rozsahu, na novějších pro výběr nastavené stanice. Tlačítka jsou mechanicky spojena tak, že když je jedno z tlačítek stisknuto, ostatní tlačítka se uvolní, takže v zapnutém stavu může být pouze jedno tlačítko.\n\nVe webových formulářích HTML prvek codice_1 slouží ke zobrazení přepínače. Příklad:\nRozdělení voleb do skupin se děje podle parametru codice_2. V jedné skupině lze vybrat pouze jeden přepínač.\n\nNení-li v HTML formuláři vybráno žádné tlačítko ve skupině, nebude při odeslání formuláře dvojice jméno-hodnota pro danou skupinu vůbec předána. Pokud by v vedeném příkladě nebyl použit u první možnosti parametr codice_3 a uživatel by žádnou hodnotu nevybral, proměnná codice_4 by v datech úplně chyběla.\n\nStandard Unicode od verze 6 obsahuje znak s kódovým bodem 128,280 (U+1F518), který reprezentuje aktivní hodnotu přepínače (🔘). Znak se nachází v části Různé symboly a piktografy. Podobné znaky jsou operátor tečka v kroužku (U+2299), rybí oko (U+25C9) a býčí oko (U+25CE).\n\nFont Wingdings 2 obsahuje na pozicích 153 a 158 glyfy, které lze použít jako vypnutou a zapnutou volbu přepínače.\n\n"}
{"id": "1339877", "url": "https://cs.wikipedia.org/wiki?curid=1339877", "title": "Vodstvo Česka", "text": "Vodstvo Česka\n\nV České republice tvoří vodní plochy asi 2 % celkové rozlohy.\n\nPřes území České republiky prochází hlavní evropské rozvodí, které ho rozděluje na 3 úmoří – Severního, Černého a Baltského moře. Jejich trojmezí se nachází na hoře Klepý (nebo též Klepáč) v masivu Králického Sněžníku. Každé úmoří lze dále dělit na povodí jednotlivých řek.\n\nToto úmoří je ze všech největší. Zabírá asi 65 % rozlohy, což je téměř 50 000 km. Pokrývá naprostou většinu Čech a nepatrnou část Moravy. Nejdůležitější řekou je Labe, která jako jediná odvádí vodu z celého tohoto území. Jejími nejdůležitějšími přítoky jsou Vltava (nejdelší řeka ČR), Ohře, Jizera, Orlice, Úpa a Metuje.\n\nNachází se z většiny na Moravě a zabírá 25 % rozlohy ČR. Malé kousky se nachází i v Čechách, konkrétně na Šumavě, odkud voda z jihozápadních svahů odtéká do Dunaje. V Beskydech se pak nachází malá území, odkud odvádí vodu slovenská řeka Váh. Nejdůležitější řekou tohoto úmoří na našem území je Morava, jejímiž nejdůležitějšími přítoky jsou Desná, Třebovka, Haná, Bečva a Dyje.\n\nJe nejmenším úmořím v ČR. Pokrývá téměř výhradně Slezsko, spadá do něj ale i povodí řeky Nisy, která se nachází v Severních Čechách. Jeho rozloha činí asi 10 % ČR, z čehož 8,5 % je povodí řeky Odry a 1,5 % Nisy. Z našeho území odvádí vodu do Baltského moře řeka Odra a její přítoky Opava, Ostravice, Olše či Nisa (která se ale do Odry nevlévá na území České republiky).\n\nLabe, nejmohutnější česká řeka (největší průměrný průtok 312,5 metrů krychlových za sekundu), pramení v Krkonoších a území ČR opouští v severních Čechách do Německa. Významnými přítoky Labe jsou od pramene: Úpa, Metuje, Orlice (Tichá a Divoká), Chrudimka, Cidlina, Jizera, Vltava, Ohře, Bílina, Ploučnice.\n\nVltava jako největší přítok Labe je zároveň nejdelší řekou na území ČR (433 km). Vzniká na Šumavě soutokem Teplé a Studené Vltavy. Jejími největšími přítoky jsou Malše, Lužnice, Otava, Sázava a Berounka.\n\nBerounka jako největší přítok Vltavy vzniká v Plzni soutokem Mže a Radbuzy. Nejvýznamnějšími přítoky Berounky jsou Střela a Litavka.\n\nOhře, ačkoli je jedním z přítoků Labe, má zřízenu vlastní správu povodí. Pramení v Německu, kde se nazývá Eger, a jejími nejvýznamnějšími přítoky jsou Svatava a Teplá.\n\nSázava pramení na Českomoravské vrchovině nedaleko Žďáru nad Sázavou. Je to vodácky asi nejznámější a nejvyhledávanější řeka.\n\nMorava je se 297 km třetí nejdelší řekou ČR. Pramení v Jeseníkách a území ČR opouští na trojmezí hranic Česka, Slovenska a Rakouska. Poté teče po hranici Slovenska a Rakouska a v obci Devín nedaleko Bratislavy se vlévá do Dunaje.\n\nDyje (největší přítok Moravy) pramení na česko-moravském pomezí a protéká podél česko-rakouské hranice. Dyje teče také zčásti Rakouskem, kde se nazývá Thaya. Významným přítokem je Svratka. \n\nSvratka (přítok Dyje) odvodňuje velkou část Moravy a pramení na Českomoravské vrchovině. Největšími přítoky jsou Svitava a Jihlava.\n\nOdra pramení v Oderských vrších a odvodňuje hlavně území severní Moravy a Slezska a poté opouští území ČR u Ostravy do Polska. Významnými přítoky jsou Moravice, Opava, Ostravice, Olše.\n\nI v ČR se vyskytují vodopády. Nejsou však nijak závratně velké. Nejvyšším je Pančavský vodopád v Krkonoších. Vodopádem s největším průtokem je Velký vodopád na řece Bílé Opavě, který je součástí kaskády několika vodopádů.\n\nPřehrady v České republice lze rozdělit dle účelu do několika kategorií:\n\n\nVltavská kaskáda je dosud největším projektem stavby přehrad v ČR. Sestává z 9 přehrad – Lipna 1 a Lipna 2, Hněvkovic, Kořenska, Orlíku, Kamýku, Slap, Štěchovic a Vraného. Byla vybudována za dvěma účely. První je hydroenergetický. Každá přehrada obsahuje turbínu na výrobu elektřiny. Druhým účelem je ochrana hlavního města Prahy před velkou vodou. Při správné koordinaci průtoku přehrad lze docílit výrazného snížení zdvihu hladiny řeky Vltavy. Na žádné jiné řece v ČR neexistuje podobná soustava přehradních nádrží.\n\nV ČR se nachází pouze několik málo přírodních jezer, z nichž 5 je ledovcového původu 1 původu sesuvového a několik dalších je rašelinných a krasových. Dále však existuje velké množství jezer umělých.\n\nNacházejí se výhradně na Šumavě a je jich 5 – Černé, Čertovo, Plešné, Prášilské a Laka (v sestupném pořadí dle velikosti).\n\nOdlezelské jezero vzniknuvší sesuvem půdy je nejmladším jezerem v ČR. Vzniklo roku 1872 podmáčením a následným sesuvem svahu nedaleko vsi Odlezly na severu Plzeňského kraje.\n\nNěkolik jezírek tohoto původu se nachází na Šumavě. Příkladem může být jezero Chalupské, nedaleko Borové Lady, které je s rozlohou 1,3 ha největším z nich. Nebo také jezírko na Tříjezerní slati u Modravy a Jezerní slati u Kvildy. Na Šumavě je však těchto jezírek k nalezení nepřeberné množství.\n\nKrasová jezírka vznikají krasovými jevy jako jsou škrapy či závrty. Takováto jezírka se nachází v Hranické propasti, v Macoše (zde v počtu 2) a v Bozkovské jeskyni (je zcela v podzemí).\n\nV dnešní době (začátek 21. století) se jako jezera označují i uměle vytvořené vodní plochy jako např. zatopené pískovny, lomy a doly (tzv. rekultivační jezera).\n\nRybník je vodohospodářská stavba typu umělé vodní nádrže určené především k chovu ryb, vodní drůbeže a obecně plní i funkci přirozeného zadržování (retence) vody v krajině. Největší koncentrace rybníků je v Jižních Čechách v Třeboňské a Českobudějovické pánvi, a to díky jejich rovinatosti. Největším rybníkem v ČR jeRožmberk severně od Třeboně vybudovaný Jakubem Krčínem z Jelčan na řece Lužnici. Dalšími rybníky, které jsou v žebříčku velikosti u vrcholu jsou Horusický rybník a Bezdrev.\n\nK rybníkům patří i různé vodní náhony. Nejznámějšími jsou Zlatá stoka a Nová Řeka. Zlatou stoku založil Josef Štěpánek Netolický a propojuje rybníky na levém břehu řeky Lužnice. Nová řeka je projektem Jakuba Krčína z Jelčan a umožňuje části vody v řece Lužnici obejít rybník Rožmberk a odvést jí Nežárky.\n\nV roce 2014 bylo zjištěno, že podzemních vod v ČR na mnoha místech ubývá. Není to ale způsobeno nedostatkem srážek,ale jejich nerovnoměrným rozmístěním. Ve východních Čechách napadlo pouze 65-70 % průměru, ale například v Ústeckém kraji téměř 110 % průměru. Největší nedostatek vody ale zažívá Jižní Morava, kde kromě nízkého úhrnu srážek komplikuje situaci i vysoká teplota.\n\nBROŽA, Vojtěch. Přehrady Čech, Moravy a Slezska. [s.l.] : Knihy 555, 2005. 256 s. Dostupné online. ISBN 80-86660-11-7. (čeština) \n\n\n"}
{"id": "1339882", "url": "https://cs.wikipedia.org/wiki?curid=1339882", "title": "630 (číslo)", "text": "630 (číslo)\n\nŠest set třicet je přirozené číslo, které se římskými číslicemi zapisuje DCXXX a řeckými χλ'. Následuje po čísle šest set dvacet devět a předchází číslu šest set třicet jedna. \n\n630 je\n\n\n"}
{"id": "1339885", "url": "https://cs.wikipedia.org/wiki?curid=1339885", "title": "Mistrovství světa v silniční cyklistice mužů – závod amatérů", "text": "Mistrovství světa v silniční cyklistice mužů – závod amatérů\n\nZávod amatérů (tj. cyklistů bez profesionální licence) byl nejstarší disciplínou mistrovství světa v silniční cyklistice, jezdil se od roku 1921. Mistrovství se nekonalo za druhé světové války, počínaje rokem 1972 se vynechával olympijský rok. Kategorie byla z programu MS vypuštěna v roce 1995 a nahradil ji závod mužů do 23 let. Historicky nejúspěšnější zemí je Itálie s osmnácti tituly. \n\n"}
{"id": "1339890", "url": "https://cs.wikipedia.org/wiki?curid=1339890", "title": "Jednotka sboru dobrovolných hasičů obce Česká Lípa – Dobranov", "text": "Jednotka sboru dobrovolných hasičů obce Česká Lípa – Dobranov\n\nHasiči obce Dobranov (Jednotka sboru dobrovolných hasičů obce Česká Lípa - Dobranov) je jednotka požární ochrany zařazená v integrovaném záchranném systému do kategorie JPO III/1 s historií sahající až do roku 1878. Jejím zřizovatelem je okresní město Česká Lípa s přibližně 37 000 obyvateli a jednotka je spolu s JSDH Česká Lípa jednou z jeho organizačních složek.\n\nVelitelem jednotky je v současné době Milan Rákosník.\n\nJednotka byla k 1. lednu 2010 přeřazena z kategorie JPO V do kategorie JPO III/1 a v dubnu získala novou cisternu CAS 20 Tatra 815.\n\n"}
{"id": "1339891", "url": "https://cs.wikipedia.org/wiki?curid=1339891", "title": "Václav z Michalovic (opera)", "text": "Václav z Michalovic (opera)\n\nVáclav z Michalovic (op. 29) je historická opera o třech jednáních českého skladatele Josefa Bartovského na libreto Eduarda Šimka podle stejnojmenného eposu Svatopluka Čecha. Premiéra se konala 28. června 1928 Městském divadle v Plzni v režii Karla Veverky, dirigoval Antonín Barták. Opera vznikla ke 25. výročí otevření nového Městského divadla v Plzni. \n\nJedná se o nejambicióznější z předválečných oper plzeňského skladatele Josefa Bartovského. Libretista Eduard Šimek Čechův epos pro operní účely dramaticky zhustil, posílil milostný příběh a vůbec úlohu žen, zejména Ignacie, a také učinil děj drastičtějším a romantičtějším (motiv tajné chodby). Textově i hudebně se dílo orientuje na vzor romantické historické opery; odlišuje se tak v řadě Bartovského scénických děl od předchozí symbolistické \"Písně modrých hor\" i následující \"Ženy v trojúhelníku\" se současným námětem i hudbou s prvky jazzu.\n\nPodle zpráv z tisku zadal Bartovský tuto operu i pražskému Národnímu divadlu to ji však nakonec nenastudovalo. \"Václava z Michalovic\" – jako jedinou z Bartovského oper – nastudovalo plzeňské divadlo ještě jednou, a to ve své první poválečné sezóně. Premiéra se konala 2. března 1946. \n\nOdehrává se v Praze několik let po tragedii bělohorské.\n(Refektář jezuitské koleje v Klementinu) V pražské jezuitské koleji se koná velká hostina, na niž jsou pozváni i zástupci ostatních řeholí a šlechta, mezi nimi místrodržitel Baltazer de Marradas a plukovník Martin de Hoeff-Huerta. Druhý z nich přivedl na hostinu i své dvě neteře a schovanky, pyšnou a rozmarnou Marii a něžnou Ignacii, avšak převlečené za mladé panoše, aby měly přístup na mužskou slavnost. Marradas dává přinést obrovský dort, na němž jsou vyvedeny postavičky kacířů od antických schizmatiků přes Husa a Jeronýma až k Lutherovi, Kalvínovi a Zwinglimu. Před započetím jídla čte z knihy zásluh jezuitského řádu v Čechách pohledný novic Václav. Hostům se mládenec líbí a ptají se na jeho původ. Páter Sedecius vypráví, jak Václava jako dítě ze zjevně protestantského a šlechtického, ale neznámého rodu zachránil na ulici ve zmatku po bělohorské bitvě a přivedl k vychování do koleje.\nHosté pak obdivují mistrovský italský obraz Madony, který řád přivezl z Itálie pro plukovníka Huertu. Huertovy neteře při pohledu na něj vzpomínají na vzdálenou vlast (jsou sice rodem Španělky, ale vychovány byly v Itálii). I Václav poznamenává, že by rád viděl Řím, stolici Církve svaté. Dívky s ním zapřádají rozhovor: Marie ho škádlí a ptá se, zda ho není škoda pro řádovou sutanu, ale Václav plamenně hájí církev a laje jejím nepřátelům; ba dokonce otevře okno a hrozí směrem ke Staroměstské mostecké věži, na níž jsou dosud koše s hlavami popravených českých pánů.\n\nOtáčivým obrazem vstoupí do refektáře obávaný vojevůdce Verdugo, oděný v krvavě rudém šatě. Huerta jej vítá, neboť Verdugovi zaslíbil Ignacii; ta se mu ale vyhýbá. Marradas všechny sezývá k podívané a z jeho dortu vyskočí klášterní sluha v masce ďábla a vybízí pobavené hosty, aby si na kacířích pochutnali. Pak se zvedají číše na počest císaře, katolickou církev a jezuitský řád. Václav přitom odhalí převlek Marie a Ignacie, ale dívky si na něm vyprosí, aby jejich tajemství neprozradil. Zábava je ostatně stále bujařejší a přípitky stále nevhodnější pro dívčí uši, neřkuli pro řeholní prostředí.\n\n(Zahrady Huertova paláce na Malé Straně) Jezuitský rektor Beskovius, doprovázený Václavem a jeho přítelem Konrádem, přišli do Huertova domu odevzdat obraz Madony. Václav v zahradním altánu narazí na Marii a Ignacii. Dívky jej poznávají a zvou dovnitř. Ač na něj Marie z rozmařilosti i ze žárlivosti zkouší své půvaby, je zjevné, že Václavovi učarovala Ignacie a on jí. Konrád scénu pozoruje zpovzdálí, a když se mu pak Václav vyzpovídá z duševních zmatků, Konrád ho přísně kárá a varuje před ďáblovými osidly.\n\nKdyž Václav zůstane sám, objeví se za zahradní zídkou starý muž. Václavovy rysy se mu zdají velmi povědomé, vyptává se jinocha na jeho jméno a původ a pak dochází jistoty: Václav je mladým synem staroměstského mučedníka, vladyky Bohuslava z Michalovic, jehož byl stařec jménem Ambrož po mnoho let věrným sluhou a přítelem. Dojat předává hochovi rodinnou kroniku Michaloviců a líčí mu hrdinství a smrt jeho otce. Slibuje ohromenému Václavovi, že ho dostane z kláštera. Václav jej vyprovází netuše, že jejich rozhovor vyslechl Konrád a vše ihned vyzradil rektorovi.\n\nKdyž se Václav vrátí do zahrady, vyběhne z domu Ignacie a zastaví ho. Nyní, když jsou sami, nijak neskrývá svou lásku a nabízí Václavovi, že mu pomůže k útěku z koleje tajnými chodbami, které dobře zná. Václav neví, kterému ze dvou návrhů na útěk dříve vyhovět. Omámen Ignaciinou krásou před ní kleká a líbá lem jejích šatů, ale ona se s ním loučí polibkem přímo na tvář.\n\n(Cela v Klementinu) Václav byl za trest zavřen samoten do cely. Ale čítá ve své knize a rychle ztrácí katolickou víru. Páter Sidecius se jej marně snaží přesvědčit poukazem na dobu a péči, kterou Václavovi on sám i Tovaryšstvo prokázali, mladý Michalovic vidí v římské církvi církev vrahů svého otce. Zrádný Konrád mu poté sebere knihu a rektor zahrne Václava urážkami a výhrůžkami. Pak dá mladíka spoutat a hodit na lůžko.\n\nVáclav má horečné sny, v nichž se mu vzpomínky z raného dětství mísí s obrazy lebek na Staroměstské věži a na druhé straně s líbezným zjevem Ignacie. Sen o její přítomnosti se promění ve skutečnost, neboť dívka si k němu našla cestu sklepením. Václav a Ignacie si vyznávají lásku, jsou však překvapeni rektorem a Ignaciiným strýcem, který se dovtípil, kam se poděla. Ignacie oba muže marně prosí o shovívavost vůči Václavovi. Když ji Huerta násilně vytrhne z Václavova náručí, omráčí ho provinilý novic železným křížem. Ale klášterní sluhové Ignacii násilím odvedou a Václav je opět samotný a zamknutý.\n\n(Proměna – Loď chrámu sv. Salvátora) Incident přiměl Huertu uspíšit Ignaciinu svatbu s Verdugem. Obřad se koná v hlavním jezuitském chrámu a rektor koleje pronáší oddací řeč. Ale Václavovi se podařilo vyvléci se z pout a tajnou chodbou, kterou mu Ignacie ukázala, utéci z cely. Z výšky ochozu salvátorské kopule volá ke všem shromážděným, aby se vzepřeli pánům a kněžím, kteří jsou vrahy nejlepších synů a dcer národa. Nastává zmatek. Na ochoz hbitě vyběhne Konrád, aby Václava umlčel. Pustí se s ním do zápasu, a ač má Václav navrch, nakonec oba zaklesnuti do sebe spadnou z výšky na chrámovou dlažbu. Václavovo tělo je přivlečeno doprostřed kostela; Ignacie k němu s výkřikem klesá, rovněž mrtva.\n"}
{"id": "1339892", "url": "https://cs.wikipedia.org/wiki?curid=1339892", "title": "579 (číslo)", "text": "579 (číslo)\n\nPět set sedmdesát devět je přirozené číslo. Římskými číslicemi se zapisuje DLXXIX a řeckými číslicemi φοθ. Následuje po čísle pět set sedmdesát osm a předchází číslu pět set osmdesát.\n\n579 je:\n\n"}
{"id": "1339895", "url": "https://cs.wikipedia.org/wiki?curid=1339895", "title": "Stanislav Diviš", "text": "Stanislav Diviš\n\nStanislav Diviš (* 20. listopadu 1953, Kutná Hora) je český malíř a zpěvák kapely Krásné nové stroje.\n\nNavštěvoval základní školu v Telčicích, po jejímž ukončení po jejímž ukončení se vyučil na střední škole v Kutné Hoře v oboru elektromontér. K výtvarnému umění se dostal díky fascinaci dílem Františka Kupky, proto se v letech 1975 – 1982 snažil, během střídaní různých dělnických zaměstnání, dostat na výtvarnou vysokou školu. V roce 1982 byl přijat ke studiu na Akademii výtvarných umění v Praze do ateliéru restaurátorství. V témže roce založil spolu s Robertem Nebřenským a Martinem Chourou rockovou kapelu Krásné nové stroje.\n\nUž v letech 1983 a 1984 uspořádal na půdě AVU mikulášské besídky, na jejichž výzdobě se podíleli studenti ze všech ateliérů. Tyto besídky byly předzvěstí tzv. Konfrontací. Během let 1984 – 1987 společně s Jiřím Davidem šest těchto Konfrontací, jednalo se o ilegální a poloilegální akce, na kterých mohli zcela svobodně vystavovat své práce.\n\nRoku 1985 byl donucen, pod záminkou přestupu na VŠUP, ukončit své studium na AVU a v roce 1987 začal již pravidelně vystavovat na všech důležitých českých i světových výstavách. Ve stejném roce došlo také k založení výtvarné skupiny Tvrdohlaví., jejímž členem Stanislav Diviš byl.\n\nMezi lety 1996 a 1997 byl zaměstnán jako asistent v ateliéru vizuální komunikace Jiřího Davida na AVU. Později od roku 2002 do roku 2010 vedl vlastní ateliér malby na VŠUP.\n\nStanislav Diviš je představitelem české postmoderny, na jeho měla vliv především neoexprese, transavantgarda, dále pak Faucaultova \"archeologie vědění\" a Derridova filosofie dekonstrukce.\n\nPro jeho tvorbu je charakteristická určitá míra abstrakce a semiotika. V Divišově díle je patrný historizující pohled, který má většinou slouží jako základ radikální výtvarné stylizace a konstruování obrazového systému. S výtvarnými předlohami, jimiž jsou zpravidla již známé motivy,pracuje tak, že je přetváří \"k obrazu svému\". Tento postup je asi nejpatrnější v cyklu Zbytky, jehož základem jsou vzorníky látek z opuštěné textilky v Aši. Autor sám svou metodu, založenou na exaktnosti, srovnávání, transpozici a estetické redukci obecně sdílených znaků i celých sémantických systémů, označil jako \"vědecký realismus\", což by se dalo označit za konceptuální provokaci.\n\nJiří Přibáň ve své knize Obrazy české postmoderny dílo Stanislava Diviše charakterizuje jako \"zcela svébytnou kombinaci estetické volnosti, abstrakce a skeptického realismu, který rezignoval na možnost zachytit bezprostřední svět a život v jeho neredukované autenticitě. Je v něm obasžena zkušenost, že naše realita je vždy závislá na nějakém projevu, ať se jedná o projev výtvarný, mytologický, vědecký, řemeslný nebo tělocvičný.\"\n\nTento cyklus vychází z dětských kreseb jeho syna Prokopa.\nV tomto cyklu se Stanislav Diviš pokusil pomocí systému znaků zobrazit hudbu. Tímto cyklem také autor oznamuje, že tato cesta výtvarného umění nemá smysl, protože lze zachytit pouze znakový systém, který cestu k hudbě otevírá.\nCyklus spartakiády zachycuje pomocí značek nikdy neuskutečněné spartakiádní sestavy.\nZákladem tohoto cyklu se staly vzorníky látek ze staré textilky v Aši.\n\n\n\n\n\n\n\n\n\n\n\n\n\n\n\n\n\n\nMartin Dostál, Jiří David, Stanislav Diviš, … probatum est, Praha, 2012.\n\nStanislav Diviš, Střepy, zbytky, doteky, Galerie moderního umění v Hradci Králové, 2011.\n\nStanislav Diviš, Ztracené světy (kat. výst.), Galerie města Plzně, 2009.\n\nMartin Dostál, Stanislav Diviš, Praha, 2008.\n\nStanislav Diviš, Květy z ráje (kat. výst.), Galerie České pojišťovny, 2006.\n\nStanislav Diviš, Dva světy, Obrazy (kat. výst.), Galerie Felixe Jeneweina města Kutné Hory, 2001.\n\nStanislav Diviš, Obrazy 1985 – 1992 (kat. výst.), Galerie Václava Špály, 1993.\n\n\n\n"}
{"id": "1339896", "url": "https://cs.wikipedia.org/wiki?curid=1339896", "title": "Kuntergrau", "text": "Kuntergrau\n\nKuntergrau je německý seriál z let 2015–2017 vysílaný prostřednictvím webových stránek. Seriál ve dvou sériích pojednává o pěti přátelích z Kolína nad Rýnem.\n\nStudenti Jan a Noah chodí spolu, ale jejich představy o sexu jsou odlišné, což mezi nimi vede k neshodám. Když se Noah náhodou dozví, že Jan uvažuje o studiu v zahraničí, vztah se dostane do krize. Marcel pracuje na přepážce v bance. Zde se seznámí s Lukasem, který se právě přistěhoval do Kolína,protože se nepohodl se svými konzervativně smýšlejícími rodiči. Leopold bydlí se svou volnomyšlenkářskou babičkou, která ho ve všem podporuje. Začne chodit s Lukasem, aniž by tušil, že ten se už má nezávazný poměr s Marcelem. Když ale Lukas zjistí, že Marcel je HIV pozitivní, a hlavně je Lukasův kamarád, rozejde se s Marcelem.\n\n"}
{"id": "1339900", "url": "https://cs.wikipedia.org/wiki?curid=1339900", "title": "Maso Here", "text": "Maso Here\n\nMaso Here je česká firma známá hlavně výrobou a propagací sušeného masa typu biltong. Firma byla založena Ondřejem Plasem v Libčanech v roce 2010 pod názvem Hootova Farma.\n\nCelý koncept výroby sušeného masa je postaven na tradiční africké receptuře, kterou si zakladatel osvoji při pobytu na farmě v Jihoafrické republice. Pod původním názvem Hootova Farma fungovala společnost až do roku 2015 s výhradním zaměřením na lokalitu Východočeského kraje. Po změně názvu se sídlo a výroba přesunuly z Libčan do Hradce Králové a obchodní a marketingové aktivity se rozšířily na celou oblast České republiky a Slovenska.\n\nMaso Here vyrábí sušené maso typu biltong. Jedná se o africkou variantu připravovanou z plátků syrového masa nakrájených na pruhy podél nebo napříč svalovinou. Po usušení se pak maso krájí na malé kousky.\n\nFirma se snaží od samého začátku podporovat zdravý životní styl a šířit povědomí o sušeném mase jako zdravém potravinovém doplňku bohatém na proteiny, který je snadno dostupný a v České republice není zatím příliš známý.\n\nPo vzoru zemí se silnou tradicí sušení masa jako jsou Nový Zéland nebo Jihoafrická republika, kde se každoročně na podzim vyhlašují národní dny biltongu, byl společností 14. září 2017 poprvé vyhlášen český Národní den sušeného masa, jehož cílem je zejména obecná propagace sušeného masa a sdílení receptur na různé druhy jeho výroby.\n\n\nNázev společnosti byl inspirován filmem Pupendo a hláškou \"R\"epráky here, dráty here\"\", kterou pronesl herec Pavel Liška.\n\nV roce 2018 získalo sušené maso s chilli příchutí známku Regionální potravina Královéhradeckého kraje.\n"}
{"id": "1339906", "url": "https://cs.wikipedia.org/wiki?curid=1339906", "title": "ATP Finals 2017 – mužská dvouhra", "text": "ATP Finals 2017 – mužská dvouhra\n\nMužská dvouhra ATP Finals 2017 probíhala v polovině listopadu 2017. Do singlové soutěže londýnského Turnaje mistrů nastoupilo osm nejlepších hráčů v klasifikaci žebříčku ATP Race. Obhájcem titulu byl britský tenista Andy Murray, jenž na okruhu absentoval od Wimbledonu pro dlouhodobé problémy s kyčlí.\n\nZ devíti účastníků předchozího ročníku 2016 do soutěže zasáhli Marin Čilić, David Goffin a Dominic Thiem. Švýcar Stan Wawrinka se také kvalifikoval, ale odstoupil pro zranění. Naopak dva nejvýše nasazení Rafael Nadal a Roger Federer v roce 2016 chyběli. První hráč žebříčku Nadal po úvodném odehraném zápasu odstoupil pro zranění kolena. Federer navýšil 15. účastí rekordní počet startů ze závěrečné události. Po výhře skupiny však v semifinále za 1.45 hodin podlehl sedmému nasazenému Belgičanu Davidu Goffinovi, což znamenalo jeho první prohru po šňůře šesti vzájemných výher. Belgičan tak snížil bilanci utkání dvojice na 1–6 a Švýcarovi oplatil hladkou porážku ze semifinále říjnového Swiss Indoors 2017. Goffin se stal pátým tenistou, jenž dokázal na témže turnaji porazit Nadala i Federera, druhým hráčem v rámci Turnaje mistrů, když v tomto ohledu navázal na Nikolaje Davyděnka a rok 2009. \n\nPoprvé v kariéře do turnaje zasáhli Alexander Zverev, Grigor Dimitrov, Jack Sock a Pablo Carreño Busta. Goffin učinil debut jako přímý účastník, když v předchozím roce odehrál jedno utkání z prozice náhradníka.\n\nVítězem se stal 26letý šestý nasazený Bulhar Grigor Dimitrov, jenž ve finále zdolal stejně starou turnajovou sedmičku Davida Goffina po třísetovém průběhu 7–5, 4–6 a 6–3, čímž navýšil aktivní bilanci vzájemných zápasů na 8–1. V probíhající sezóně si tak připsal čtvrté turnajové vítězství, které představovalo osmý singlový titul na okruhu ATP Tour. Dimitrov se stal prvním vítězným debutantem turnaje od Španěla Àlexe Corretji a roku 1998, celkově pak šestým takovým. Premiérově od roku 2008 se pak ve finále střetli oba hráči, kteří nikdy předtím do této fáze nepostoupili. Čtyři z pěti duelů Bulhar sehrál s debutanty. V následném vydání žebříčku ATP z 20. listopadu 2017 se Dimitrov poprvé v kariéře posunul do elitní světové pětky, když figuroval na 3. místě.\n\n\n"}
{"id": "1339907", "url": "https://cs.wikipedia.org/wiki?curid=1339907", "title": "Landhauska Dolní a Horní", "text": "Landhauska Dolní a Horní\n\nLandhauska Dolní a Horní \"(Halířovský grunt, Pachtův dvůr)\" jsou budovy bývalé hospodářské usedlosti v Praze, které se nacházejí v Havlíčkových sadech. Dolní Landhauska stojí pod svahem na břehu Botiče, zbylé budovy Horní Landhausky se nacházejí u vchodu do parku z Rybalkovy ulice. Dolní Landhauska je chráněna spolu s Havlíčkovými sady a Gröbovou vilou jako kulturní památka České republiky.\n\nObě sousedící usedlosti známé pod názvem „Halířovský grunt“ měly stejný osud. Byly postaveny nejpozději začátkem 17. století a po skončení třicetileté války je měli v držení jezuité. Sloužily jako letní venkovské domy \"„landhausky“\" pro nemocné členy řádu z Prahy.\n\nStavení s polnostmi a vinicí měl v polovině 18. století v majetku Antonín Haniš z Greifenthalu, po něm usedlosti držel František Václav Pachta z Rájova. Majitelé se zde střídali, od Kašpara Vintra koupil dvůr „se všemi budovami, ovocnou i kuchyňskou zahradou, živým i mrtvým inventářem“ baron Jakub Wimmer. Po jeho smrti roku 1822 přešly obě Landhausky spolu s dalšími nemovitostmi do exekučního prodeje, kde je získal Josef Lumbe, pozdější dvorní rada, univerzitní profesor a ředitel pražské polytechniky. Lumbe zde dal postavit obytnou budovu a na části vinic a zahrad vybudoval sady.\n\nRoku 1870 koupil Horní Landhausku Moritz Gröbe, který posléze získal i Dolní Landhausku. Na vyvýšené terase na místě původního obytného domu Horní Landhausky čp. 59 postavil novou vilu. Z této horní usedlosti se dochovaly tři budovy s dvorem a zahrádkou. Jedna z těchto budov sloužila veřejným účelům, zbylé dvě byly obytné. Nebyly přestavovány a zachovaly si původní venkovský charakter.\n\nDolní Landhauska čp. 60 je dvoupatrová novorenesanční budova postavená roku 1871 na místě starší usedlosti. Zalomená opěrná zeď v její blízkosti má niky na křídlech a zaklenutá schodiště po stranách. Schodiště nesou terasu pod obnovenou vinicí. Vila stojí na břehu Botiče pod svahem a má bohatě zdobené průčelí. Při rekonstrukci roku 2007 získala novou střechu a fasádu.\n\n\n"}
{"id": "1339908", "url": "https://cs.wikipedia.org/wiki?curid=1339908", "title": "SD Croatia Berlin", "text": "SD Croatia Berlin\n\nSD Croatia Berlin (celým názvem: Sportsko Društvo Croatia Berlin e. V.) je německý fotbalový klub, který sídlí v berlínském městském obvodu Tempelhof-Schöneberg. Jedná se o sportovní organizaci chorvatské komunity ve městě. Založen byl v roce 1972 pod názvem NK Hajduk Berlin. Svůj současný název nese od roku 1989. Od sezóny 2015/16 působí v Berlin-Lize, šesté německé nejvyšší fotbalové soutěži. Své domácí zápasy odehrává na Friedrich-Ebert-Stadionu s kapacitou 5 000 diváků. Klubové barvy jsou červená, modrá a bílá.\n\nMimo mužský fotbalový oddíl má klub i jiné oddíly, mj. oddíl futsalu, který je dvojnásobným mistrem Německa z let 2010 a 2011.\n\nZdroj: \n\n\n\nZdroj: \n\n\n\nZdroj: \n\n"}
{"id": "1339910", "url": "https://cs.wikipedia.org/wiki?curid=1339910", "title": "Carrera", "text": "Carrera\n\nCarrera může být:\n\n\n"}
{"id": "1339912", "url": "https://cs.wikipedia.org/wiki?curid=1339912", "title": "Ajda Pekkanová", "text": "Ajda Pekkanová\n\nAjda Pekkanová (celým jménem \"Ayşe Ajda Pekkanová\", nepřechýleně \"Pekkan\", čti ; * 12. února 1946, Istanbul) je turecká zpěvačka a herečka, která vydala více než 20 alb a ve světě prodala 42 miliónů kusů. V roce 1980 reprezentovala svou zemi na Eurovizi. Známá je také pro svůj výrazně mladší vzhled.\n"}
{"id": "1339916", "url": "https://cs.wikipedia.org/wiki?curid=1339916", "title": "ATP Finals 2017 – mužská čtyřhra", "text": "ATP Finals 2017 – mužská čtyřhra\n\nMužská čtyřhra ATP Finals 2017 probíhala v polovině listopadu 2017. Do deblové soutěže londýnského Turnaje mistrů nastoupilo osm nejlepších párů v klasifikaci žebříčku ATP Race. Obhájcem titulu byl finsko-australský pár Henri Kontinen a John Peers.\n\nBrazilec Marcelo Melo si po první výhře, v páru se světovou dvojkou Łukaszem Kubotem, zajistil podruhé v kariéře konečnou pozici světové jedničky na deblovém žebříčku ATP. \n\nVítězství obhájili druzí nasazení Henri Kontinen s Johnem Peersem, kteří ve finále za 70 minut zdolali polsko-brazilské turnajové jedničky Łukasze Kubota s Marcelem Melem po dvousetovém průběhu 6–4 a 6–2. Oba šampioni si do žebříčku ATP připsali 1 300 bodů a získali desátou společnou trofej. Kontinen vybojoval osmnáctý deblový titul na okruhu ATP Tour a pro Peerse to bylo šestnácté takové turnajové vítězství. Naposledy před nimi se podařilo trofej ze závěrečného turnaje roku obhájit bratrům Bobu a Mikeovi Bryanovým po triumfech v letech 2003 a 2004.\n\n\n"}
{"id": "1339918", "url": "https://cs.wikipedia.org/wiki?curid=1339918", "title": "ATP Finals 2017", "text": "ATP Finals 2017\n\nATP Finals 2017, známý také jako Turnaj mistrů 2017 či se jménem sponzora Nitto ATP Finals 2017, představoval závěrečný tenisový turnaj mužské profesionální sezóny 2017 pro osm nejvýše postavených mužů ve dvouhře a osm nejlepších párů ve čtyřhře na žebříčku ATP (Emirates ATP Rankings) v pondělním vydání po skončení posledního turnaje okruhu ATP World Tour před Turnajem mistrů, tj. Paris Masters, pokud se podle pravidel účastníci nekvalifikovali jiným způsobem.\n\nTurnaj se odehrával ve dnech 12. až 19. listopadu 2017, podeváté v britském hlavním městě Londýnu. Dějištěm konání byla multifunkční O Arena, s instalovaným dvorcem s tvrdým povrchem. Celková dotace i prize money činily 8 000 000 amerických dolarů, což znamenalo meziroční nárůst půl miliónu dolarů. Hlavním sponzorem se premiérově stala japonská společnost Nitto Denko, když v této roli nahradila firmu Barclays.\n\nObhájcem titulu ve dvouhře byl britský hráč Andy Murray, který se turnaje neúčastnil pro zranění kyčle. Ve čtyřhře trofej obhajoval finsko-australský pár Henri Kontinen a John Peers.\n\nDvouhru ovládl 26letý Bulhar Grigor Dimitrov, jenž se stal prvním vítězným debutantem turnaje od Španěla Àlexe Corretji a roku 1998, celkově pak šestým takovým. Bodový zisk jej poprvé v kariéře posunul do elitní světové pětky na 3. místo. Deblový triumf po roce opět vyhráli Henri Kontinen s Johnem Peersem a stali se prvními obhájci ve čtyřhře od bratrů Boba a Mikea Bryanových, kteří podruhé v řadě triumfovali v roce 2004.\n\nLondýnská O Arena hostila mezi 12. až 19. listopadem 2017 čtyřicátý osmý ročník turnaje mistrů ve dvouhře a čtyřicátý třetí ve čtyřhře. Událost organizovala Asociace tenisových profesionálů (ATP) jako součást okruhu ATP World Tour 2017. Jednalo se o závěrečný turnaj sezóny v kategorii ATP World Tour Finals. V roce 2017 byla také založena závěrečná událost pro nejlepší hráče do 21 let, milánský turnaj Next Generation ATP Finals.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin. První dva tenisté z každé skupiny postoupili do semifinále, které je hráno vyřazovacím systémem pavouka. První ze skupin se utkali s druhými z opačných skupin. Vítězové semifinále se pak střetli ve finálovém duelu.\n\nSoutěž čtyřhry kopírovala formát dvouhry.\n\nVšechny zápasy dvouhry byly hrány na dva vítězné sety. Ve všech se uplatnil tiebreak, a to včetně finále. Každé utkání čtyřhry se konalo na dva vítězné sety. Za vyrovnaného stavu 1:1 na sety o vítězi rozhodla supertiebreak. Jednotlivé gamy čtyřhry neobsahovaly „výhodu“, ale po shodě vždy následoval přímý vítězný míč gamu.\n\nATP potřetí pojmenovala skupiny, v minulosti označované A a B, po předchozích vítězích turnaje. Ve dvouhrách se jednalo o Američana Peta Samprase (tituly 1991, 1994, 1996–1997, 1999) a Němce Borise Beckera (tituly 1988, 1992, 1995). Ve čtyřhře propůjčili skupinám jména členové párů Woodbridge a Woodforde (tituly 1992, 1996) a také Eltingh a Haarhuis (tituly 1993, 1998).\n\nTabulka uvádí započítané sezónní výsledky a odpovídající bodový zisk kvalifikovaných hráčů a náhradníků Turnaje mistrů. \n\nTabulka uvádí poměr vzájemných zápasů hráčů před Turnajem mistrů.\n\nTabulka uvádí započítané sezónní výsledky a odpovídající bodový zisk kvalifikovaných párů na Turnaji mistrů.\n\nTabulka uvádí poměr vzájemných zápasů párů před Turnajem mistrů.\n\n\n\n"}
{"id": "1339921", "url": "https://cs.wikipedia.org/wiki?curid=1339921", "title": "Hřbitovní kaple (Strašnice)", "text": "Hřbitovní kaple (Strašnice)\n\nHřbitovní kaple dr. Karla Farského ve Strašnicích, někdy též Husův sbor v Praze-Strašnicích, je kaple s farním úřadem Československé církve husitské.\nNachází se u severovýchodní zdi evangelického hřbitova na Vinohradské ulici v Praze 10-Strašnicích. \n\nKaple byla postavena v 1. polovině 20. století dle návrhu Adolfa Foehra a sloužila německým evangelíkům.\n\nDo užívání Československé církve husitské byla předána dne 9. listopadu 1955 rozhodnutím ONV Praha 10, která v ní zřídila kolumbárium.\n\nV roce 1958 padlo rozhodnutí, že má dojít k likvidaci hřbitova. Pozemky hřbitova měly slouži pro rekreační a sportovní účely. Ač byl hřbitov oficiálně uzavřen, neoficiálně docházelo k ukládání uren i mezi lety 1948 a 1993. K likvidaci hřbitova nakonec nedošlo. Přestal se používat po roce 1945, oficiálně byl uzavřen se souhlasem Státního úřadu pro věci církevní v roce 1950 usnesením ONV Praha 10. Na hřbitově bylo zakázáno pohřbívání a ukládání uren a měl být po uplynutí deseti let od posledního pohřbu, tj. 7. února 1956, zrušen. \n\nV letech 2009 až 2015 proběhla rekonstrukce hřbitovní kaple v rámci druhé etapy oprav hřbitova a některých hrobek a domku pro hrobníka, stejně jako rozvodů užitkové vody a elektrického osvětlení. Při rekonstrukci kaple byl obnoven také německý nápis CHRISTUS IST UNSER LEBEN (Kristus je náš život). Náklady na opravy činily 62 mil. Kč. Kapli slavnostně vysvětil patriarcha Tomáš Butta a místní farář, bývalý patriarcha Josef Špak na Boží hod svatodušní.\n\n"}
{"id": "1339922", "url": "https://cs.wikipedia.org/wiki?curid=1339922", "title": "Posuvník (GUI)", "text": "Posuvník (GUI)\n\nPosuvník ( ) je pomocný ovládací prvek grafického uživatelského rozhraní. Používá se, pokud je třeba zobrazit část rozsáhlejšího vstupního pole, seznamu, formuláře nebo plochy okna na omezeném prostoru. V určeném prostoru je zobrazen pouze výřez z rozsáhlejší oblasti a posuvník slouží pro posouvání ( ) tohoto výřezu ve vodorovném nebo svislém směru.\n\nPosuvník se zpravidla zobrazuje, pouze pokud je výřez menší než zobrazovaná plocha. Pokud je zobrazovaná plocha větší než výřez ve vodorovném i svislém směru, zobrazuje se vodorovný i svislý posuvník.\n\nPosuvník se zpravidla zobrazuje jako pruh zakončený na obou koncích šipkami. V pruhu se posunuje obdélník, jehož velikost a umístění naznačují, jaká část celé oblasti je viditelná. Například: obdélník začíná v polovině posuvného pruhu a končí čtvrtinu délky pruhu od konce. Má tedy délku jedné čtvrtiny délky posuvného pruhu. To naznačuje, že v okně je viditelná třetí čtvrtina oblasti.\n\nPokud uživatel chce, aby se v okně objevila další část plochy, musí posuvník posunout. To lze provést následujícími způsoby:\n\n\n"}
{"id": "1339928", "url": "https://cs.wikipedia.org/wiki?curid=1339928", "title": "Samomluva", "text": "Samomluva\n\nSamomluva je o non-sociální řeč, tedy situaci, kdy člověk rozmlouvá sám k sobě. Samomluva je pozorovatelná při soustředění, nedostatku sociálního kontaktu anebo uvolnění emocí, rovněž však může samomluva doprovázet psychické choroby jako je schizofrenie či autismus. Samomluva se objevuje u obou pohlaví, u žen je však přímo spjatá s izolací.\n\nSamomluva se projevuje při nedostatku sociálního kontaktu, potřebě odreagovat emoce či při řešení problémů, toto chování je patrné zejména u mladších dětí, tedy ve vývojovém stadiu, kdy se chování zvnitřňuje slouží samomluva k regulaci proudu myšlenek při plnění složitějších úkolů. Tato potřeba je dána souvislostí mezi mluvou a výkonem.\n\nČlověk je přirozeně společenský tvor, tudíž požaduje kontakt s jinými jedinci, při nedostatku takového kontaktu v lidech může samomluva sloužit jako náhrada skutečné socializace. Samomluva při uvolňování emocí je často patrná během řízení dopravního prostředku a nadávání ostatním řidičům. Pokud však člověk náhodně vykřikuje nadávky, může se jednat o Tourettův syndrom. Samomluva mizí anebo ustupuje do pozadí zvýšením sociálního kontaktu.Tyto případy jsou chápány jako normální projevy samomluvy.\n\nNutkání k mluvení se sebou samotným je přímo úměrné délce předešlého mlčení. Tato potřeba je u žen vyšší, jelikož je samomluva přímou odpovědí na osamělost.\n\nNěkteří lidé ze stavebnictví samomluvu používají k vytvoření akustické odezvy prostoru a tím mimořádně efektivnímu prozkoumání rozměrů a povrchů prostoru.\n\nV některých případech je transformace myšlenky na řeč, průchod řeči prostorem a návrat řeči do světa myšlenek prostřednictvím sluchu ověřením funkčnosti smyslů a tedy funkčnosti samotného mozku.\n\nZa odchylky od přirozené samomluvy považujeme samomluvu, která doprovází různé mentální poruchy.\n\nRůzné typy demence poškozují kognitivní funkce mozku, později dochází ke zhoršování a následnému poškození oblastí emotivity, chování, vnímání a řeči. V posledním stádiu demence dochází až k úplné degradaci osobnosti. Mezi projevy oslabení řečových schopností patří špatné vybavování slov, potíže s porozuměním humoru, nesmysluplná řeč, samomluva.\n\nSchizofrenie je považována za nejzávažnější duševní onemocnění, jelikož postihuje více psychických funkcí. Mezi příznaky schizofrenie patří halucinace, bludy, apatie, kognitivní dysfunkce, deprese. V případě sluchových halucinací na ně může člověk trpící schizofrenií samomluvou odpovídat.\n\nAutismus je typický abnormálními sociálními interakcemi a stereotypním chováním. Mezi projevy autismu patří narušení schopnosti komunikace, člověk trpí opožděným vývojem řeči, užívání stejných slov a frází nebo naopak vytváření novotvarů, samomluva je patrná například při přípravě rozhovorů s jinými lidmi či při uklidňování se.\n\nJedná se o neuropsychiatrické onemocnění, projevující se ve věku od 6-7 let pohybovými a zvukovými tiky, často může být provázen dalšími poruchami chování. Mezi zvukové tiky může patřit vykřikování různých slov či vulgarismů (tzv. koprolálie).\n\nJedná se o sugesci způsobenou vlastní myšlenkou. Lze ji považovat za psychologickou metodu vyvinutou francouzským psychologem Emilem Coué. Autosugesce může být prováděna i nahlas tedy de facto se jedná o samomluvu. Couého metoda takto trénuje jisté aspekty osobnosti.\n\nJe samomluva prvním znakem šílenství nebo cestou k úspěchu? http://www.rozhlas.cz/plus/svet/_zprava/je-samomluva-prvnim-znakem-silenstvi-nebo-cestou-k-uspechu--1723952\n\nProč lidé trpí samomluvou? A proč to pozoruji častěji u žen? https://psychologie.cz/poradna/proc-lide-trpi-samomluvou-proc-pozoruji-casteji-u-zen/\n\nSamomluva jako projev duševní choroby, ale i pozornosti a koncentrace https://www.novinky.cz/zena/zdravi/441148-samomluva-jako-projev-dusevni-choroby-ale-i-pozornosti-a-koncentrace.html\n"}
{"id": "1339930", "url": "https://cs.wikipedia.org/wiki?curid=1339930", "title": "Wacker 04 Berlin", "text": "Wacker 04 Berlin\n\nWacker 04 Berlin (celým názvem: Sport-Club Wacker 04 e. V. Reinickendorf) byl německý sportovní klub, který sídlil v berlínském městském obvodu Reinickendorf. Založen byl v roce 1904 pod názvem Reinickendorfer FC West 04. Svůj poslední název nesl od roku 1949. V posledních letech své existence se klub potýkal s finančními problémy, které vyvrcholily v roce 1994 vyhlášením konkursu. Většina oddílů zaniklého klubu přešla k obvodnímu rivalu BFC Alemannia 90. Klubové barvy byly fialová a žlutá.\n\nSvé domácí zápasy odehrával na stadionu Wackerplatz s kapacitou 5 000 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1339931", "url": "https://cs.wikipedia.org/wiki?curid=1339931", "title": "580 (číslo)", "text": "580 (číslo)\n\nPět set osmdesát je přirozené číslo. Římskými číslicemi se zapisuje DLXXX a řeckými číslicemi φπ. Následuje po čísle pět set sedmdesát devět a předchází číslu pět set osmdesát jedna.\n\n580 je:\n\n"}
{"id": "1339932", "url": "https://cs.wikipedia.org/wiki?curid=1339932", "title": "651 (číslo)", "text": "651 (číslo)\n\nŠest set padesát jedna je přirozené číslo, které se římskými číslicemi zapisuje DCLI a řeckými χνα'. Následuje po čísle šest set padesát a předchází číslu šest set padesát dva. \n\n651 je\n\n\n"}
{"id": "1339933", "url": "https://cs.wikipedia.org/wiki?curid=1339933", "title": "Edmondson", "text": "Edmondson\n\nAnglické příjmení Edmondson má následující nositele:\n\n"}
{"id": "1339935", "url": "https://cs.wikipedia.org/wiki?curid=1339935", "title": "Æ̃", "text": "Æ̃\n\nÆ̃ (minuskule æ̃) je speciální písmeno latinky. Nazývá se Æ s vlnovkou. V současnosti se používá pouze v jazyce hupda, používaném asi 1500 lidmi v jižní Kolumbii a severozápadní Brazílii. V Unicode má majuskulní tvar kód U+00C6U+0303 a minuskulní U+00E6U+0303. \n"}
{"id": "1339936", "url": "https://cs.wikipedia.org/wiki?curid=1339936", "title": "Rack (jednotka)", "text": "Rack (jednotka)\n\nRack je měřítko výkonu textilních strojů. \n\n1 rack znamená\n- u strojů na výrobu záclonoviny = 240 obrátek stroje\n\n- na strojích k výrobě hladkého tylu = 720 obrátek stroje \n\n- na strojích k výrobě krajky = 960 obrátek stroje. \n\nPoužívá se hlavně k posouzení jakosti výrobků. Např. jakostní krajky se vyrábějí rychlostí 35-50 cm /rack, nejlevnější až 200 cm/rack. \n"}
{"id": "1339938", "url": "https://cs.wikipedia.org/wiki?curid=1339938", "title": "Kasugai (Aiči)", "text": "Kasugai (Aiči)\n\nKasugai () je město v Japonsku. Leží na největším japonském ostrově, Honšú, a patří do prefektury Aiči v regionu Čúbu. K roku 2017 mělo přes 300 tisíc obyvatel.\n\nKasugai leží severovýchodně od města Nagoja na říčce Šónai tekoucí z prefektury Gifu do zátoky Ise.\n\nV sousedství města se nachází letiště Nagoja, jehož význam ovšem prudce poklesl po otevření mezinárodního letiště Čúbu v roce 2005.\n\nKasugai vzniklo 1. června 1943 sloučením čtyř vesnic.\n"}
{"id": "1339939", "url": "https://cs.wikipedia.org/wiki?curid=1339939", "title": "Gong (divadlo)", "text": "Gong (divadlo)\n\nGong je pražská divadelní scéna. Sídlo má v Sokolovské ulici v městské části Libeň u hranic Prahy 8 a 9. Budova divadla byla postavena v 50. letech 20. století. V divadle se nacházejí dva sály. Větší má kapacitu 240 diváků, menší 60. Během představení je otevřena také divadelní kavárna Dřímota. Jihozápadní křídlo budovy je v pronájmu pojišťovny Slavia.\nUmělecky činný zde byl herec a režisér Ivan Jandl, který tu připravoval představení, v nichž pod jeho vedením hráli například Jana Hlaváčová, začínající Naďa Konvalinková nebo Hynek Bočan. Ve foyeru divadla je umístěna jeho pamětní deska. Před přesídlením na Dobešku zde vystupovalo také divadlo Sklep. Po záplavách v roce 2002 zdejší prostory využíval soubor divadla v Dlouhé, který měl své dosavadní prostory zničeny velkou vodou. To zde uvádělo drama \"Lajka, Čchin a Gagarin\" připravené Aurelem Klimtem, jež se posléze stalo námětem pro film \"Lajka\".\n\nNa konci léta 2008 se v prostorách divadla uskutečnila výstava modelové železnice. V letech 2009–2010 prošla scéna rekonstrukcí za téměř šest milionů Kč, při níž bylo mimo jiné instalováno výsuvné hlediště. V prostorách divadla Gong se vedle klasických divadelních představení pořádají také koncerty, přednášky, výtvarné kurzy a akce pro děti. Gong je domovskou scénou pro divadelní spolek AHA!, který se zaměřuje na představení pro děti a mládež.\n\nPřed budovou divadla se nachází tramvajová zastávka „Divadlo Gong“, o přibližně 400 metrů dále stanice metra Českomoravská.\n\n"}
{"id": "1339941", "url": "https://cs.wikipedia.org/wiki?curid=1339941", "title": "Dálnice ve Finsku", "text": "Dálnice ve Finsku\n\nStátní silnice (finsky \"valtatie\") tvoří nejdůležitější finské dopravní tahy. Propojují největší města s okolními státy, popřípadě tvoří důležité spojnice, okruhy nebo obchvaty. Jejich celková délka činí 8570 km, přičemž víceproudé silnice jsou jen na nejvytíženějších úsecích, na celkem cca 700 km. Maximální povolená rychlost na finských dálnicích je 120 km/h. Finské státní silnice nejsou zpoplatněné.\n\nPoznámka: Státní silnice 17 byla v roce 2010 přeřazena jako součást státní silnice 9.\n\n"}
{"id": "1339950", "url": "https://cs.wikipedia.org/wiki?curid=1339950", "title": "Enderova hra (román)", "text": "Enderova hra (román)\n\nEnderova hra (v anglickém originále Ender's Game) je sci-fi román amerického spisovatele Orsona Scotta Carda z roku 1985, úvodní díl rozsáhlé Cardovy knižní série \"Enderova hra\". Původ samotného románu sahá do roku 1977, kdy vydal povídku „Enderova hra“, kterou v první polovině 80. let upravil a rozšířil do podoby románu. Card za tento román získal cenu Nebula a cenu Hugo. V roce 2013 byl podle románu natočen celovečerní film \"Enderova hra\".\n\nNa počátku příběhu je Ender šestiletý chlapec, který je po důkladném zkoumání odvezen ze Země do tzv. Bitevní školy, kde jsou z vybraných dětí vychováváni budoucí vojevůdci, kteří budou za několik let čelit třetí invazi termiťanů. Při první invazi byla zničena velká část Číny, druhá byla odražena již ve Sluneční soustavě, ale obě lidstvo odvrátilo spíše šťastnou náhodou a nyní se za cenu obrovských ekonomických, politických a populačních omezení chystá na třetí bitvu, která bude zřejmě konečná, neboť mimozemšťané lidstvo nesmírně technologicky převyšují.\n\nEnder je po všech stránkách geniální dítě, ve které vojáci a psychologové vkládají naděje, že bude nejen nejlepším stratégem v lidské historii, ale také vojevůdcem, který bude mít i dostatečnou míru \"štěstí\", o kterém všichni předpokládají, že bude nutné ke zničení technicky vyspělejší civilizace. Protože však Endera považují za příliš láskyplného člověka, manipulují jím až do krutě bezvýchodných situací, aby pochopil, že se musí vždycky spoléhat pouze sám na sebe.\n\nTřetí invaze se však blíží a Ender se nakonec už v patnácti letech stává chlapcem, do jehož rukou vkládá lidstvo celý svůj osud. Kniha má překvapivý, až šokující závěr, ale termiťané jsou nakonec poraženi.\n\nV epilogu Ender zjišťuje, že se nemůže vrátit na Zemi, kde propukají politické a vojenské konflikty a všechny strany mají strach, že by Ender mohl být využit proti nim. Navíc v těchto konfliktech hraje důležitou úlohu jeho bratr Petr, který Endera v dětství tyranizoval. Vydává se proto do vesmíru s loděmi, které mají kolonizovat různé planety, aby se už lidstvo nemohlo nikdy ocitnout v ohrožení naprostého zániku. Na jedné z planet nachází (záměrně pro něj) uschovaný zámotek termiťanské královny, který je schopný s ním komunikovat na mimosmyslové úrovni a v jeho rukách je tedy i šance na obnovení vyhlazené civilizace.\n\nEnder si uvědomuje, jak velký by byl odpor lidstva vůči takovému činu a proto vydává knihu „Královna úlu“, ve které se snaží přiblížit lidstvu uvažování zcela odlišných bytostí a vysvětlit jejich tragický střet s lidstvem jako hluboký omyl. Knihu podepisuje pseudonymem \"Mluvčí za mrtvé\" a se svou sestrou Valentinou se vydává dále do vesmíru hledat vhodné místo a čas pro zmrtvýchvstání termiťanského druhu.\n"}
{"id": "1339952", "url": "https://cs.wikipedia.org/wiki?curid=1339952", "title": "Římskokatolická farnost u kostela sv. Jakuba Praha-Petrovice", "text": "Římskokatolická farnost u kostela sv. Jakuba Praha-Petrovice\n\nŘímskokatolická farnost Praha-Petrovice je komunita římských katolíků sdružených kolem kostela svatého Jakuba Staršího v městské části Praze 10-Petrovicích. Farní úřad sídlí v nové budově \"Camino\" z roku 2016, na adrese Edisonova 17.\n\nAdministrátorem farnosti je RNDr. Mgr. P. Miloš František Převrátil, vikářem je Ing. Mgr. Miroslav Verčimák. Do územní působnosti farnosti spadají obce Petrovice a Horní Měcholupy, v roce 2001 se ke zdejší farnosti hlásilo 18 003 osob.\n\nV těsném sousedství kostela vzniklo nové farní centrum \"Camino\", které nabízí prostory pro setkávání farníků i rodičů s dětmi. Dne 6. února 2014 byl v hotelu Clarion uspořádán benefiční koncert pod záštitou arcibiskupa Dominika kardinála Duky OP, a pražského primátora Tomáše Hudečka. Koncertem na podporu výstavby farního centra provázel P. Prokop OSB kde vysoupila skupina Hradišťan Jiřího Pavlicy. Celkové náklady na výstavbu měly činit přibližně 20 milionů Kč. Stavba byla dokončena v první polovině roku 2016 a v neděli 29. května ji slavnostně vysvětil kardinál Duka.\n\nProstory farního sálu Camino slouží mnoha duchovním i společenským účelům, je zde společenský sál, klubovna, dětská herna, které je možné si také pronajmout. \n\n\n"}
{"id": "1339955", "url": "https://cs.wikipedia.org/wiki?curid=1339955", "title": "Seznam dílů seriálu Myšlenky zločince: Chování podezřelých", "text": "Seznam dílů seriálu Myšlenky zločince: Chování podezřelých\n\nToto je seznam dílů seriálu \"\".\n\n<onlyinclude>\n</onlyinclude>\n\n"}
{"id": "1339957", "url": "https://cs.wikipedia.org/wiki?curid=1339957", "title": "Klinická smrt", "text": "Klinická smrt\n\nKlinická smrt je charakteristická zástavou dechu a srdeční činnosti, která trvá přibližně 5 až 6 minut. Je to typ smrti, kdy CNS je stále funkční, ale činnosti srdce a dechu jsou zastaveny. V této době nesmí být organismus považován za mrtvý, neboť může být za určitých podmínek oživen. Většinou však dochází k odumírání jiných tkání buněk a to podle jejich citlivosti na nedostatek kyslíku.\n\nV některých případech je však člověk schopen se vrátit zpět do své tělesné schránky a zpravidla ho tento zážitek ovlivní. Někteří lidé se vrací i s příběhem, který změní jejich pohled na svět a ovlivní jejich pokračující život.\n\n\"„Nikdo se nevrátil z míst, kam odešli naši mrtví, ale jsou někteří, jenž zemřeli a od nich se můžeme něco naučit“\",\n\nMezi první studie patří studie Švýcara Heima, který po pádu v Alpách zažil klinickou smrt. Po této tragédii začal sbírat příběhy od lidí, kteří tento zážitek také prožili (lidé zasažení bleskem či elektrickým proudem, postřelení vojáci, rybáři, kteří téměř utonuli). Heimova práce naznačovala fakt, že 95 % případů se navzájem podobalo bez ohledu na vnější faktory. Zprvu se objevily zrychlené a mentální aktivity, náhlé uvědomění situace a také předzvěst své vlastní smrti. Poté se objevil prožitek nahlédnutí do existujícího života a po něm přicházející pocity uvolnění, vyrovnanosti a poklidu s tajemnými představami (setkání s božskými bytostmi nebo dříve zemřelými).\n\nČlověk si uvědomuje blízkost smrti, což v něm vyvolává úzkost až paniku. To vyúsťuje v úsilí aktivně zvládnout nebezpečnou situaci a bojovat se sklonem k upadání do pasivní rezignace. Ustane-li ohrožení, vzpomíná jedinec na tento prožitek jako na nepříjemný prožitek.\n\nJestliže ohrožení života dále přetrvává, ubývá obranných pocitů a nastává pocit uklidnění a blaženosti. Člověk může prožívat smrt poměrně klidně, někdy může být i přitahován ke smrti. Strach je nahrazen klidem a vyrovnaností. Akceptuje se rezignace a vědomí, že se nedá nic jiného podniknout.\n\nJedinec se vidí mimo vlastní tělo, je přítomen jako aktivní a objektivní pozorovatel, který přijímá smrt lhostejně. Může se dostavit přehled stávajícího života, který je doprovázen příjemnými a silnými emocemi. Zastavuje se čas, člověk prožívá „sounáležitost“ s vesmírem, poznává smysl lidské existence a existence vůbec, zaniká vlastní vůle a dochází k poznání jakési vyšší moci či zákonů. V tomto okamžiku, je-li proces nevratný, většina lidí umírá.\n\nKlinická smrt je mimo jiné spojována s prožitkem blízké smrti (NDE), avšak NDE je vysoce závislý na klinické smrti. Často jsou prožitky komplexnější u těch jedinců, kteří byli ve stavu klinické smrti, než prožitky těch, kteří se smrti pouze přiblížili. A samozřejmě lidé, kteří byli ve stavu klinické smrti delší čas, došli dále, než ti, kteří byli resuscitováni brzy.\n\nTento prožitek je definován jako zážitek opuštění vlastního těla, fenomén světla, dále panoramatický přehled dosavadního života a vliv zážitku na další život. Avšak někteří jedinci si po oživení na nic mimořádného nepamatují.\n\n\n"}
{"id": "1339960", "url": "https://cs.wikipedia.org/wiki?curid=1339960", "title": "Agusta A.106", "text": "Agusta A.106\n\nAgusta A.106 byl lehký jednomístný vrtulník navržený k protiponorkovým operacím z palub torpédoborců třídy \"Impavido\" Italského námořnictva. Stroj byl vybaven sofistikovanou elektronikou společnosti Ferranti, zajišťující autostabilizaci a identifikaci cílů, a mohl být vyzbrojen dvojicí torpéd zavěšených pod trupem. Dvoulistý nosný rotor a ocasní pylon mohly být při skladování na palubě lodi složeny, a na podvozkové ližiny mohly být upevněny nafukovací plováky.\n\nByly postaveny dva prototypy, z nichž první vzlétl v listopadu 1965. Plánovaná výroba pěti předsériových kusů byla námořnictvem zrušena v roce 1973.\nÚdaje podle \"Jane's All The World's Aircraft 1969-70\"\n"}
{"id": "1339961", "url": "https://cs.wikipedia.org/wiki?curid=1339961", "title": "Lost Paradise", "text": "Lost Paradise\n\nLost Paradise je prvním studiovým albem britské kapely Paradise Lost. Bylo vydáno 1990 u firmy Peaceville Records. Deska se nese ve stylu death/doom metalu a obsahuje včetně intra devět položek.\n\n\n\n"}
{"id": "1339962", "url": "https://cs.wikipedia.org/wiki?curid=1339962", "title": "O něčem jiném", "text": "O něčem jiném\n\nSnímek O něčem jiném z roku 1963 je prvním hraným a zároveň celovečerním počinem režisérky Věry Chytilové (nepočítáme-li režisérky absolventský film \"Strop\" z roku 1961). Díky výběru stylistických prostředků, narativní struktuře a tematickému zasazení, pro něž se Chytilová rozhodla, můžeme tento snímek zařadit mezi filmová díla tzv. Československé nové vlny. Film pracuje při zachycování života obou žen téměř dokumentárním stylem, dále pak využívá neherce a zobrazuje banální každodennost, což jsou jedny z hlavních rysů tzv. cinema verité.\n\nFilm zachycuje každodenní život dvou žen – olympioničky Evy Bosákové a ženy v domácnosti Věry. Obě si kladou otázku, co je jejich smyslem života. Zatímco olympionička Eva vše věnuje sportu a soukromý život si plánuje až do skončení sportovní kariéry, Věra má pocit nedostatku seberealizace v domácnosti. Obě však na konci zjistí, že jejich dosavadní život jim vyhovuje a není potřeba ho měnit, neboť právě tam je jejich místo.\n\nFilm byl oceněn Velkou cenou na filmovém festivalu v německém Mannheimu.\n"}
{"id": "1339971", "url": "https://cs.wikipedia.org/wiki?curid=1339971", "title": "Bez slitování", "text": "Bez slitování\n\nBez slitování je šestým románem Leeho Childa ze série knih s Jackem Reacherem v hlavní roli. V roce 2002 ji vydalo nakladatelství Putman. Používá vyprávění ve třetí osobě.\n\nJack Reacher dorazí stopem z Kalifornie až do Atlantic City v New Jersey. Tam jej zkontaktuje Mary Ellen Froelichová, krásná agentka tajné služby, které se podařilo vystopovat jej, a má na něj neobvyklou prosbu. Někdo pravidelně posílá výhružné dopisy nově zvolenému více prezidentovi Spojených států a ona po Reacherovi chce, aby jí popsal způsoby, kterými by se jej on pokusil zabít. Poté by proti těmto způsobům mohla zavést příslušná opatření a tím zajistit vyšší bezpečnost zvoleného více prezidenta. Reacher tuto výzvu příjme a na pomoc si k sobě přibere svou bývalou kolegyni z armády Frances Neagleyovou. Společně se pokusí podezřelé najít dříve, než atentát provedou. Reacher prožije s Froelichovou krátký intimní vztah, ale brzy zjistí, že Froelichová je stále zamilovaná do jeho zesnulého bratra Joea. Poté co Froelichová schytá kulku určenou jejímu chráněnci, přísahá Reacher, že se neznámým pachatelům pomstí.\n\n\n"}
{"id": "1339982", "url": "https://cs.wikipedia.org/wiki?curid=1339982", "title": "No limit hold 'em", "text": "No limit hold 'em\n\nNo limit hold 'em poker patří mezi karetní hry. Je to jedna z nejvíce hraných variant pokeru na celém světě. Tato verze pokeru se hraje ve 2-9 hráčích.\n\nHra se hraje s balíčkem 52 karet. Karty jsou zde ve 4 barvách (piky, káry, srdce, kříže). Jejich hodnota je od (2-A)\n\nVarianta Texas hold 'em vznikla na počátku 20. století.Vzhledem k tomu, že hra se poprvé hrála ve městě Robston v americkém státě Texas nese toto přízvisko.Tento druh pokeru se šířil po celé USA. Roku 1967 se No limit hold 'em dostal do Las Vegas. Po založení WSOP<br>\na po rozhodnutí jejich zakladatelů se usneslo že hlavní soutěž se bude hrát právě v této variantě. Nyní je tato verze pokeru nej-<br>\nrozšířenější vůbec.\n\nHra je uzpůsobena pro 2-9 hráčů. Každý hráč dostane na začátku hry 2 karty od tzv. dealera. Tyto karty smí vidět pouze hráč sám.<br>\nPo tomto úvodním kole, kdy každý hráč drží v ruce své dvě karty se přechází ke hře. Jako první hraje hráč po levici toho kdo drží big blind.<br>\nZde se každý hráč může rozhodnout zda vsadí základní částku, navýší, nebo se rozhodne, že jeho karty nejsou dost silné a rozhodne se karty složit.<br>\nPoté co se na stole dorovnají sázky příchází na řadu opět dealer. Ten vyloží první tři společné karty na stůl (Flop). Hráči se poté mohou rozhodnout<br> zda ty karty které jsou na stole s těmi co drží v ruce jsou dobré, či nikoliv. Následuje tedy další kolo kde se hráč rozhodne opět budˇ pro dorovnání, navýšení či<br>složení karet. Následují obdobně další 2 fáze. Dealer vyloží čtvrtou společnou kartu (Turn) a hráči opět sází. Jako poslední následuje vyložení páté karty (River).<br> Po této kartě jsou na řadě finální sázky. Hráči následně poměří sílu své kombinace s ostatními. Hráč s nejsilnější kombinaci vyhrává Pot (celková částka na stole).\n\nV pokeru existuje 10 výherních kombinací. Výhry dosáhne ten, kdo bude mít vyšší výherní kombinaci. Pokud se na konci hry stane, že dva hráči mají totožnou sílu výherní kombinace, tak se částka rozdělí mezi tyto hráče 50/50.\n\nKombinace - od nejslabší po nejsilnější\n\nPřehled jak jdou výherní kombinace po sobě. V závorce za popisem je vždy uveden příklad.\n\nI. Nejvyšší karta - Nejvyšší karta co hráč drží na ruce. Pokud máte v ruce např. 8 a 10 bude se vám počítat jako nejvyšší karta 10.\n\nII. Jeden pár - Jeden pár vytvořený buď 1 společnou kartou a kartou co má hráč v ruce, nebo 2 karty v ruce. (10,10)\n\nIII. Dva páry - Obdobné jako u One pair, pouze jsou páry 2. (10,10 a 9,9)\n\nIV. Tři páry - Stejný systém jako ostatní páry, nicméně jsou 3. (10,10,10)\n\nV. Postupka - 5 po sobě jdoucích karet v nejméně dvou různých barvách. (4,5,6,7,8)\n\nVI. Barva - 5 libovolných karet o stejné barvě\n\nVII. Fullhouse - 3 karty se stejnou hodnotou spolu se 2 kartami (jiné) stejné hodnoty. (10,10,10 a 7,7)\n\nVIII. Poker - Poker by se dal také jinak nazvat čtveřice. Tím pádem je systém stejný jako u všech předchozích párů. (10,10,10,10)\n\nIX. Postupka v barvě - 5 po sobě jdoucích karet stejné barvy\n\nX. Královská postupka - Královská postupka začínající kartou 10 a končící A (10,J,Q,K,A)\n\nPozice hráče u stolu při Texas hold 'em pokeru je velmi důležitá. Před hrou se skládájí tzv. sázky na slepo. Tyto sázky skládají vždy u stolu 2 hráči (Small blind a Big blind). Small Blind je vždy poloviční od Big Blindu. Pokud tedy Small Blind bude např. 1 dolar, tak Big Blind bude činit dolary 2. Po těchto povinných sázkách před hrou se rozdají hráčům karty. Po rozdání karet hraje hráč nalevo od Big Blindu. Pořadí sázek probíhá po směru hod. ručiček. Hráč má na výběr ze 3 možností - 1. karty složit a v tomto kole dále nepokračovat 2. dorovnat na částku 2 dolarů, které jsou na stole jako povinné minimum vkladu 3. zvýšit na libovolnou sumu. Toto učiní každy hráč. Pokud by některý hráč zvýšil musí ostatní hráči opět minimálně dorovnat danou částku. Poté co se sázky sjednotí vyloží dealer na stůl 3 spol. karty. Zde se 1. hráč co bude po vyložení karet hrát rozhodne mezi 2 možnostmi 1. nezvýšit, ale pouze zaklepáním do stolu tzv. (check) hru přesunout na dalšího hráče 2. navýšit o libovolnou částku. Pokud tento hráč navýší, všichni hráči po něm se rozhodují stejně jako v 1. kole sázek. Takto sázení pokračuje až do konce, kdy se na stůl vyloží poslední karta a hráči poměří sílu své výherní kombinace.\n\n\n"}
{"id": "1339985", "url": "https://cs.wikipedia.org/wiki?curid=1339985", "title": "Vojtěšská huť", "text": "Vojtěšská huť\n\nVojtěšská huť později také Huť Koněv ( \"Adalbertshütte\") je areál bývalých kladenských železáren, které v polovině 19. století založil Vojtěch Lanna. K dalším spoluzakladatelům patřili Václav Novotný a Hubert Klein spolu s bratry Františkem a Vojtěchem. Vznik huti je spjat hlavně s dobývaním koksovatelného uhlí na Kladensku. V roce 1855 zde byla zapálena první vysoká pec v Čechách, která spalovala koks.\n\nPodnikatel Vojtěch Lanna působil na Kladensku ještě před založením nové hutě, a to prostřednictvím spolku Pražské uhelné doly u Kladna, který vytvořil 30. září 1847 s Václavem Novotným. Lanna se v roce 1850, po nalezení bohatých ložisek železné rudy poblíž Nučic u Prahy, rozhodl rozšířit svou činnost také do oboru metalurgie. Vznikl spolek Kladenského kamenouhelného těžířstva u jehož zrodu stál Vojtěch Lanna, Václav Novotný, bratři Kleinové a Florentin Robert.\n\nV publikaci \"Železářství v Čechách jindy a nyní\", vydané roku 1909 popisují události vzniku takto.\nV roce 1850 byla udělena dekretem horního hejtmanství v Příbrami koncese k založení hutě na Kladně. Bylo nezbytné vlastnicky oddělit podnikatelské aktivity železářské od horních, a tak roku 1851 vznikl nový spolek s názvem Kladenské železářské těžířstvo (\"Kladnoer Eisengewerkschaft\"). Lanna se téhož roku vydal do Londýna na Světovou výstavu, při niž navštívil železářské oblasti nejen v Anglii, ale i v Belgii, Porýní a v Pruském Slezsku, kde čerpal inspiraci pro budoucí výstavbu huťě. Trvalo až do 18. dubna 1854, než začala stavba první ze dvou plánovaných vysokých pecí. Rok poté byla první vysoká pec na koks v Čechách vysvěcena a konal se její první odpich. Následovala druhá z pecí, která byla zprovozněna v roce 1856. Ke sloučení Kladenského kamenouhelného a železářského těžařstva došlo v roce 1857 a vznikla později nová kapitálově silná společnost Pražská železářská průmyslová společnost (\"Prager-eisen-industrie-gesellschaft\"), která se dále zasloužila o rozvoj huťě.<br>\n\nV roce 1860 byly postaveny další čtyři vysoké pece. Šest vysokých pecí činilo Vojtěšskou huť největší vysokopecní provozovnou v Rakousku-Uhersku. K roku 1975 byla Vojtěšská huť železárnou s uzavřeným výrobním cyklem. Měla vlastní pudlovnu, válcovnu, slévárnu, mostárnu, vysoké pece a vyráběla kolejnice, strojní i stavební konstrukce nebo litinové hrnce.\n\nRok 1946 byl rokem přelomovým. Došlo k znárodnění huťě a změně názvu na Koněv, po ruském maršálovi Ivanovi Stěpanoviči Koněvovi. Spolu s Poldinou hutí a dalšími závody se Vojtěšská huť stala součástí Spojených Oceláren, národního podniku (SONP). V roce 1976 byl provoz vysokých pecí zastaven a od té doby docházelo k rušení provozů a postupné likvidaci areálu.<br>\n\nZděné pece odráží architektonické období romantických stylů, připomínající donjony středověkých hradů. Tento dojem umocňují gotizující prvky, jako je cimbuří. Jednalo se o tzv. \"belgické pece\". Na zemi, kde se nejvíce rozšiřovaly, měly čtvercový půdorys a tvar kolmého jehlanu, dole o straně 9,5m, na sazebně však už jen 7,6m. Zděná konstrukce s trojitou vyzdívkou byla uvnitř žáruvzdorná, na plášti z obyčejných lisovaných cihel, s výklenky dole na všech bocích; ve třech se nacházely výfučny, ve čtvrtém zřejmě odpichový otvor. Čtyři pece postavené v roce 1860 promítají stejný styl.\n\nZ dostupných zdrojů (litografie s kresbami a autorským podpisem) je pravděpodobné, že architektem výstavby Vojtěšské huťi byl Vojtěch Ignác Ullmann, přítel Vojtěcha Lanny, který pro něj navrhl i rodinnou vilu v pražské Bubenči.<br>\n\nVznik mostárny umožnil výrobu nýtových, střešních a jiných konstrukcí. V hale se válcované profily jen zabrušovaly, připravovaly ke slícování, děrovaly k nýtování apod. Samotné konstrukce se montovaly na otevřeném prostranství za halou. V roce 1881 byla v provozu mostárny realizována objednávka na konstrukci, která měla po požáru Národního divadla znovu zastřešit divadlo a to jak hlavní kopuli, tak postranní střechy.<br>\n\nDnes se v částěčné zdemolovaném areálu huti nachází jen torza budov. Mnoho iniciativ se snaží pozvednout zájem o tento komplex. Například sdružení Kladno-Koněv vztyčilo naučnou stezku industriálním prostorem bývalé Vojtěšské huti. Mezinárodní festival Industriální stopy se v roce 2008 úspěšně zasloužil o prohlášení torz tří vápenných pecí za kulturní památku.\n\n"}
{"id": "1339988", "url": "https://cs.wikipedia.org/wiki?curid=1339988", "title": "Alrosa", "text": "Alrosa\n\nAlrosa ( ) je ruská polostátní skupina zabývající se těžbou a zpracováním diamantů. Jedná se o největšího těžaře diamantů na světě co do jejich množství. Doly a rezervy má společnost v Jakutsku a v Archandělské oblasti, dále pak v Africe. Historie skupiny sahá do roku 1954, kdy byl v Rusku nalezen první zdroj diamantů, sopečný komín Zarnica, a další rok potom dalších 15 lokalit. Společnost jako taková byla založena 19. února 1992 a má sídlo v Mirném v Jakutsku. Název pochází ze spojení , čili \"Diamanty Ruska - Sacha\".\n\n\n"}
{"id": "1339989", "url": "https://cs.wikipedia.org/wiki?curid=1339989", "title": "Holýšov (hradiště)", "text": "Holýšov (hradiště)\n\nHolýšov je pravěké hradiště u stejnojmenného města v okrese Domažlice. Nachází se na vrchu Trní asi dva kilometry severovýchodně od města.\n\nMísto, kde se hradiště nachází, mívalo pomístní jméno \"U Zámku\" nebo \"Zámka\" a podle pověsti na něm stával středověký hrad. Dochované pozůstatky opevnění jsou pravěkého původu. Do osmdesátých let dvacátého století z lokality pocházely pouze nálezy atypických pravěkých střepů, které neumožnily přesnější datování existence hradiště. Teprve archeologický výzkum Dary Soukupové-Baštové na východním okraji hradiště odkryl zlomky keramiky a mazanice z pozdní doby halštatské.\n\nHradiště se nachází na severním výběžku vrchu Trní s nadmořskou výškou 502 metrů. V sedle mezi vrcholem kopce (516 metrů) a nižším severním vrcholem vede val a před ním je příkop. Délka valu se uvádí 200–300 metrů nebo jen osmdesát metrů. Val vysoký na vnější straně tři až čtyři metry končí na východě u strmého skalnatého srázu, zatímco na západě klesá a postupně splývá s terénem. Asi třicet metrů za valem plochu hradiště dále člení a chrání přirozený skalní útvar.\n\n"}
{"id": "1339991", "url": "https://cs.wikipedia.org/wiki?curid=1339991", "title": "Seznam dílů seriálu Zhu Zhu", "text": "Seznam dílů seriálu Zhu Zhu\n\nToto je seznam dílů seriálu \"Zhu Zhu\". Kanadsko-americký animovaný televizní seriál \"Zhu Zhu\" měl premiéru na stanici Disney Channel.\n\n<onlyinclude></onlyinclude>\n"}
{"id": "1339994", "url": "https://cs.wikipedia.org/wiki?curid=1339994", "title": "Tripes à la mode de Caen", "text": "Tripes à la mode de Caen\n\nTripes à la mode de Caen ([trip a la mód d kan], doslova „dršťky na caenský způsob“) je normandské národní jídlo. Podle legendy pochází z doby Viléma Dobyvatele a recept vznikl v klášteře Abbaye des Hommes. Připravuje se z hovězích žaludků, nožiček, kůží, kostí a loje, které se nakrájí na kousky a pomalu dusí ve speciální terakotové nádobě zvané \"tripiére\" spolu s cibulí, česnekem, pórkem, mrkví, pepřem, hřebíčkem a bouquet garni. Vše se zaleje calvadosem a cidrem, hrnec se přikryje poklicí, škvíry se utěsní chlebovým těstem a vloží se do trouby minimálně na osm hodin. Dršťky po caensku jsou typickým podzimním jídlem, protože v té době se dobytek na pastvě živí spadanými jablky, které dají jeho masu typickou vůni. V roce 1952 byl založen spolek \"Confrérie de la Tripière d'Or\", který pořádá pravidelné soutěže v přípravě této speciality.\n\n"}
{"id": "1339998", "url": "https://cs.wikipedia.org/wiki?curid=1339998", "title": "Ǣ", "text": "Ǣ\n\nǢ (minuskule ǣ) je speciální písmeno latinky. Nazývá se Æ s vodorovnou čárkou. V současnosti se již písmeno jako takové nepoužívá, používá se velice zřídka v ALA-LC přepisech laoštiny a thajštiny, kde ho reprezentují znaky v laoštině ແ a v thajštině แ. Dříve se též používalo ve staroangličtině. V Unicode má majuskulní tvar kód U+01E2 a minuskulní U+01E3. \n"}
{"id": "1340002", "url": "https://cs.wikipedia.org/wiki?curid=1340002", "title": "David Pražák", "text": "David Pražák\n\nDavid Pražák (* 13. září 1979) je český politik a podnikatel v zemědělské prvovýrobě, od října 2017 poslanec Poslanecké sněmovny PČR, od roku 2015 zastupitel města Semily, člen hnutí ANO 2011.\n\nOd září 2003 působí ve statutárních orgánech akciové společnosti \"AGROCENTRUM JIZERAN\" – nejprve byl v letech 2003 až 2007 členem představenstva a od června 2007 je místopředsedou představenstva. Od prosince 2016 je pak členem dozorčí rady ve společnosti \"KORID LK\".\n\nDavid Pražák žije ve městě Semily, konkrétně v části Podmoklice.\n\nJe členem hnutí ANO 2011, předsedá Oblastní organizaci Semily. V komunálních volbách v roce 2014 kandidoval za hnutí ANO 2011 do Zastupitelstva města Semily, ale neuspěl (stal se až čtvrtým náhradníkem). Postupně však jeho čtyři kolegové na mandát rezignovali či jej nepřijali, takže se na jaře 2015 stal zastupitelem města. Ve volbách v roce 2018 obhájil za hnutí ANO 2011 mandát zastupitele města Semily, a to z pozice lídra kandidátky.\n\nV krajských volbách v roce 2016 kandidoval za hnutí ANO 2011 do Zastupitelstva Libereckého kraje, ale neuspěl.\n\nVe volbách do Poslanecké sněmovny PČR v roce 2017 byl zvolen poslancem za hnutí ANO 2011 v Libereckém kraji, a to ze čtvrtého místa kandidátky.\n"}
{"id": "1340003", "url": "https://cs.wikipedia.org/wiki?curid=1340003", "title": "Dálnice v Bosně a Hercegovině", "text": "Dálnice v Bosně a Hercegovině\n\nCelková délka dálnic v Bosně a Hercegovině je v současné době 97 km. Nejvyšší povolená rychlost na dálnicích je pro osobní automobily 130 km/h, na rychlostních silnicích pak 100 km/h. Na bosenských dálnicích funguje mýtný systém pro všechna vozidla.\n\nPrvní plány na výstavbu dálnic v bývalé Jugoslávii se objevily před rokem 1950. Následovala výstavba tzv. Dálnice Bratrství a jednoty, propujující největší jugoslávská města, ta se nicméně nenacházela na území dnešní Bosny a Hercegoviny. První bosenské dálnice začaly vznikat až po více než 20 letech po rozpadu Jugoslávie. První úsek dálnice A1 tvořící obchvat Sarajeva byl otevřen až v roce 2014, stát má tedy oproti jiným evropským zemím ve výstavbě dálnic velké zpoždění. V současnosti probíhají práce na dokončení důležité trasy dálnice A1, dále existují plány také na dálnice A2 a A3 a na rychlostní silnice.\n\nDálnice jsou v Bosně a Hercegovině označovány písmenem A (\"autocesta\" - chorvatsky dálnice, \"autoput\" - bosensky dálnice).\n\nRychlostní silnice jsou v Bosně a Hercegovině označovány písmenem B (\"brza cesta\" - chorvatsky rychlostní silnice, \"brzi put\" - bosensky rychlostní silnice).\n"}
{"id": "1340004", "url": "https://cs.wikipedia.org/wiki?curid=1340004", "title": "Hydrogensiřičitan vápenatý", "text": "Hydrogensiřičitan vápenatý\n\nHydrogensiřičitan vápenatý je anorganická sloučenina, vápenatá hydrogensůl kyseliny siřičité. Lze jej získat reakcí uhličitanu vápenatého s nadbytkem HSO. Jedná se o slabé redukční činidlo, podobně jako oxid siřičitý a siřičitany. Používá se jako konzervant v potravinách, jeho E kód je E 227. Jeho vodné roztoky jsou slabě kyselé.\n"}
{"id": "1340010", "url": "https://cs.wikipedia.org/wiki?curid=1340010", "title": "Filip Josef Pick", "text": "Filip Josef Pick\n\nFilip Josef Pick (14. říjen 1834 Nové Město nad Metují – 3. červen 1910 Praha) byl český dermatolog. \n\nVystudoval lékařství na Vídeňské univerzitě, kde byl žákem Karla Rokytanského, rovněž českého rodáka. Doktorát získal roku 1860 a stal se asistentem dalších českých rodáků Josefa Škody a Ferdinanda von Hebry. Roku 1867 se habilitoval na pražské univerzitě (německé části) jako mimořádný profesor, v letech 1896-1906 pak byl řádným profesorem dermatologie. V letech 1903–1904 byl děkanem lékařské fakulty této části univerzity. Jako jeden z prvních popsal erytromelii. Vytvořil též tzv. Pickovu mast.\n"}
{"id": "1340011", "url": "https://cs.wikipedia.org/wiki?curid=1340011", "title": "Rovnost (pracovní tábor)", "text": "Rovnost (pracovní tábor)\n\nTábor Rovnost byl jeden z 18 nápravně pracovních táborů za komunistického režimu na Jáchymovsku. Tábor byl obsazen vězni dne 15. 9. 1949 a zrušen byl 1. 6. 1961. Krycí označení tábora bylo P. Pojmenován byl podle dolu, na kterém leží. Šachta, ve které vězni pracovali, byla hluboká 660 metrů a byla nejhlubší na Jáchymovsku. Tábor byl určen zejména pro vězně první skupiny, kteří byli podle komunistického režimu nejnebezpečnější. Tito vězni byli odsouzeni na více než 10 let. S vězni I. kategorie se zacházelo nejhůř ze všech a byli považováni za méněcenné. V jednu chvíli bylo v táboře až na 1 344 odsouzených.\n\nTábor Rovnost byl velitelský. Kvůli ostraze se zde nacházely strážnice a strážní věže. Pro vězně zde byly zejména ubytovací baráky ze dřeva. Topit se v nich smělo jen ve výjimečných případech. Nacisté, kteří byli v táborech také, obvykle neobývali stejný barák s politickými vězni. Na osobní věci směl mít mukl jen jednu papírovou krabici. V táboře se vyskytovalo i vězení, které se nazývalo korekce. Tábor měl dvě brány. První, hlavní branou, přijížděli návštěvy, noví vězni nebo byly přiváženy zásoby. Druhá brána spojovala tábor s pracovní šachtou - jámou Rovnost. Aby se vězni do šachty dostali, museli nejdříve projít tunelem z ostnatého drátu, který přezdívali Ulička ztracených nadějí nebo Ulička komunismu.\n\nVelitelem tábora Rovnost byl František Paleček, který působil u SNB ještě v sedmdesátých letech. Vězni v táborech své dozorce znali většinou jen pod přezdívkami. Do své funkce se dostal poté, co zastřelil vězně na útěku. Jeho přezdívka vznikla nejspíše podle jeho malé postavy. Paleček trpěl tzv. Napoleonským syndromem. Na vězně byl velmi surový a sadistický. Tloukl je přes prsty železným řetízkem nebo je nechával stát na mrazu před okny své budovy. Jeho krutost lze ukázat též na příběhu Miroslava Šamaje, kterého ustanovil vedoucím světnice v baráku. Šamaj byl na Rovnosti nový, tudíž neznal tamější poměry a odmítl vedoucím být. Paleček Šamaje udeřil pěstí, ve které svíral svazek klíčů, přes ucho a uložil mu trest. Musel následujících 14 dní v čase po skončení práce až do večerky stát venku na mrazu. Ranou pěstí Paleček Šamajovi protrhl ušní bubínek, jelikož v táboře nebyl žádný doktor, nebyla rána ošetřena a zhnisala. Obzvláště krutý byl Paleček ke Svědkům Jehovovým. Kvůli své víře odmítali těžit uran pro válečné účely. Mučil je proto hladem, pálil o ně cigarety nebo je nechával stát jen ve spodním prádle na mrazu. \n\nČerná Máry byla přezdívka dalšího z dozorců, nástupce Palečka. Tento dozorce si zasedl zejména na Josefa Brykse, letce RAF. Dalším jeho činem byl například osud vězně jménem Požár. Oficiálně bylo uvedeno, že Požár spáchal sebevraždu, oběsil se. Podle pamětníka Jiřího Lukšíčka, který byl Požárův spolubydlící na Rovnosti, je nesmysl, aby se Požár oběsil - měl ženu a děti. Navíc se vězeň neměl na čem oběsit, protože do korekce (kam byl odveden poté, co napadl dozorce, který po něm chtěl, aby se zvedl, když psal dopis, což podle vězeňského řádu Požár vykonat nemusel), nesměl mít opasek, ani tkaničky. V knize \"Uranový gulag\" od Zdeňka Šedivého se objevuje naprosto identický případ vězně Požára, jediný rozdíl je ve jméně dozorce. Šedivý uvádí jméno Vašíček přezdívaný Fešák. S největší pravděpodobností se jedná o stejného dozorce, protože případy jsou naprosto stejné.\n\nJe známo mnoho případů, kdy dozorci byli odměněni Komunistickou stranou Československa za trestné činy. Jedním z nich je již výše uvedený, kdy dozorce Paleček byl povýšen za zastřelení prchajícího vězně. Dalším z nich je udělení dovolené strážnému, který zastřelil vězně Dokonala. Kulak Dokonal již nechtěl žít, proto se chtěl zabít vběhnutím do drátů. Vězeňští svědci této tragédii chtěli zabránit a zastavit ho. Jakmile si situace všiml strážný na věži, vystřelil po něm. Dokonal nezemřel hned, ale až při převozu do nemocnice.\n\nTábor Rovnost byl zrušen dne 1. 6. 1961. V dnešní době se na území tábora rozkládá chatová oblast. Do dnešních dob se dochovala jen strážnice, řetízkárna, ošetřovna a tzv. Palečkův hrad, model středověkého hradu, který si nechal postavit dozorce Paleček od vězňů.\n\n"}
{"id": "1340013", "url": "https://cs.wikipedia.org/wiki?curid=1340013", "title": "Oskar Pafka", "text": "Oskar Pafka\n\nOskar Pafka (7. prosince 1896 Znojmo – 4. března 1949 Voitsberg, Rakousko) byl český malíř a grafik.\n\nOskar Pafka se narodil 7. prosince 1896 v rodině pekaře Pafky ve Znojmě. \n\nNejprve studoval měšťanskou školu a následně Státní odbornou keramickou školu, obě ve Znojmě. Škola byla v největším rozkvětu a navázala kontakty s evropskými uměleckými centry, zejména s Vídní. Dále pokračoval ve studiu na Mistrovské škole pro monumentální sochařství na vídeňské uměleckoprůmyslové škole.\n\nOskar Pafka je autorem několika sgrafit na znojemských domech, ať již na fasádě Fouskovy drogerie U černého psa, na domě hodináře Macouna nebo na domě rodiny statkáře Dvořáka. Byl také autorem vitráží pro kostel sv. Prokopa v Únanově. Oskar Pafka byl nadaný malíř a měl pohotové kreslířské nadání. V roce 1915 byl přímo ze studií odveden na frontu do 1.světové války. Hrůzy a utrpení z bojů ho poznamenaly na celý život. Školu ve Vídni nedokončil a po válce se vrátil do Znojma, kde jako hostující žák dokončil aspoň Státní odbornou keramickou školu. Ve Znojmě vystřídal na 40 podnájmů a po svatbě v roce 1926 s Jelenou Nase často navštěvoval Prahu. Během celoročního pobytu v roce 1930–1931 V Praze navštívil Wagnerovy slavnosti v Düsseldorfu a na zpáteční cestě berlínská muzea, kde ho zaujalo zejména egyptské umění, nejvíce sochy Achnatona a Nefertiti. V roce 1936 se rozvedl a odešel do Vídně, kde se znovu oženil s Ernou, rozenou Lomprer-Dobnerovou, se kterou se však záhy rozvedl. Na konci druhé světové války odešel do Voitsbergu, kde pro známého svého otce, pekaře Rakuschu zhotovil na fasádě jeho pekařství sgrafita symbolizující přípravu chleba.\n\nZemřel 4. března 1949 ve Voitsbergu v Rakousku.\n\nNa keramické škole studoval Oskar Pafka zejména sochařství, ve svém díle se věnoval také sgrafitům, malířství a kreslenému humoru. Pafka vystavoval své kresby ve výkladních skříních a u obchodníka s obrazy. Jeho typickým projevem byla lineárně vedená pevná kresba, tvořená geometricky kladenými přímkami a křivkami. Koncepce obsahu jeho díla ve většině prací v sobě zrcadlí ducha symbolismu. Pod vlivem symbolismu poukazoval na utopický svět přání a hledáním symbolických útvarů identifikuje sebe sám nebo kontrast dobra a zla.\n\nJeho technologie malby připomíná metodu adice různobarevných ploch. Pafka tvořil také rozměrné alegorické malby plné spiritualismu a mysticismu.\n\nPafkův věhlas překročil hranice regionu i mimo Znojemsko a jeho alegorické scény a sgrafita „Oplakávání“ zdobí i Arcibiskupský palác v Praze. Karikatury z lékařského prostředí najdeme na Universitní klinice v Praze nebo na Psychiatrické klinice v Krakově. Dílo Poslední soud je v Biskupském paláci v Brně. V časopisecké produkci nalezneme Pafkovy kresby „Trh a okurky ve Znojmě“, „Znojemský trh a obilí“, „Znojemské městské zastupitelstvo“, „Znojemské figurky“, „Děti na motocyklu“, „Vyšetření pacientky“, „Kaktus“, „Dirigent“ z cyklu Čeští muzikanti, „Kapitalista“, čí cyklus 8 kreseb nazvaný „Zbohatlík“ nebo satirický „Krach na burze“, který lze zařadit do politické satiry. Soudobé sociální tendence vyjádřil v obrazech „Úděl lidu“ a „Dělník“.\n\nPafka také ilustroval pohádky oblíbenými motivy už v období secese. Například „Písně mládí\" nebo „Políbení\" a měl tím snahu zkrášlovat život kolem sebe. Většinu těchto dovedností získal studiem. \n\nV jeho díle hraje černá barva významnou roli, využíval ji ke grafice, dřevořezu a dřevorytu a se zálibou zaplňoval černé listy černým mořidlem. \n\n\n"}
{"id": "1340015", "url": "https://cs.wikipedia.org/wiki?curid=1340015", "title": "Erwin Raupp", "text": "Erwin Raupp\n\nErwin Raupp, také \"Erwin Raup\" (1863 v Karlsruhe – 1931 v Darmstadtu) byl Královský saský dvorní umělecký fotograf v Drážďanech ( in Dresden). Věnoval se portrétní a krajinářské fotografii. Byl jedním z prvních německých secesních fotografů. Pro české respektive moravské prostředí je významný tím, že v roce 1904 pořídil během dovolené na moravském Slovácku řadu dokumentárních a v moderním slova smyslu reportážních národopisných fotografií. Většina jeho díla byla patrně zničena během druhé světové války. Významná číst jeho díla se zachovala ve sbírkách na Moravě a v Čechách.\n\nErwin Raupp se pravděpodobně počátkem devadesátých let 19. století usadil v Drážďanech a otevřel si ateliér na Prager Strasse, kde převzal starší ateliér dvorního fotografa Huga Englera. Byl koncem 19. století dvorním fotografem v Drážďanech (Dvorní fotograf Jeho Výsosti vévody von Sachsen-Meiningen a Jejío Výsosti vévodkyně zu Mecklenburg-Schwerin). Tyto tituly ale odkazují na nepříliš významné příslušníky saské šlechty.\n\nV roce 1907 přestěhoval svůj ateliér z Drážďan do Berlína. V roce 1912 přesídlil podruhé, tentokrát do Darmstadtu. Tam žil až do své smrti s manželkou, její sestrou a se svým jediným synem.\n\nV této době zhotovoval reprezentativní ateliérové podobizny, vizitky a kabinetky běžného stylu. Dochovaly se například fotografie herců a hereček v kostýmech.\n\nNa přelomu tisíciletí se přiklonil k secesnímu fotografickému hnutí, které se snažilo povýšit fotografii mezi ostatní umělecké obory. Byl mezi prvními živnostenskými fotografy, kteří se k tomuto směru ve fotografii přiklonili. K dalším patřili například Rudolf Dührkoop, Hugo Erfurth, Nicola Perscheid či Wilhelm Weimer. V roce 1899 uspořádal výstavu \"umělecké fotografie\" v galerii Ernsta Arnolda v Drážďanech. \n\nZměnil styl svých zakázkových portrétů, namísto fotografií v rozptýleném světle začal své zákazníky i přátele portrétovat na tmavém pozadí s výraznou světelnou atmosférou, která vyvolávala iluze, že se jedná o portrét v domácím prostředí. Portrétovat se u něj nechávali přední osobnosti a umělci. Slavný je například portrét Karla Maye; portrét lékaře Ernsta von Leyden je považován za jeden z nejlepších Rauppových portrétů. V souvislosti umělecké secesní fotografie jsou ale Rauppovy portréty spíše konzervativní, což je patrně důsledkem zakázkového charakteru jeho tvorby.). \nOblíbeným secesním námětem byly krajiny. V dobovém fotografickém tisku se dochovaly reprodukce jeho gumotisků. Raup rovněž fotografoval na svých prázdninových cestách. Jsou známy jeho fotografie z cesty do Káhiry (1903) na ostrov Helgoland (1906) nebo do Istanbulu.\n\nRaupp fotografoval v roce 1896 Lužické Srby jako státní zakázku od německé vlády a tyto fotografie byly vystaveny na výstavě v Drážďanech v roce 1897. Tyto fotografie se ale nedochovaly, byly patrně zničeny v dubnu 1945, kdy byla zcela zničena budova lužickosrbského muzea v Budyšíně (). Na radu kustoda tohoto muzea se Raupp vypravil na jižní Moravu.\n\nV létě 1904 cestoval několik týdnů po Slovácku, kde jej provázel uherskohradišťský publicista a sběratel lidového umění František Kretz. Raupp měl sebou nový přenosný fotoaparát na desky 9 x 12 cm, který zde chtěl vyzkoušet. Výsledkem je mnoho fotografií z každodenního života obyvatel Slovácka.\n\nPrvní dokumentovanou událostí byl výroční trh v Uherském Hradišti v úterý 17. května 1914. Poslední jednoznačně identifikované fotografie pocházejí ze 3. července 1914 z cyrilometodějské pouti ve Velehradě. V tomto mezidobí fotografoval v obcích:\nNěkteré fotografie se nepodařilo místně určit. Raup s Kretzem pobývali též u malíře Joži Uprky v Hroznové Lhotě.\n\nNámětem fotografií jsou výhradně lidé. Krajina je zobrazena ojediněle, fotografie lidové architektury zcela chybí. Fotografie lze rozdělit do tří skupin:\nTisky fotografií z této prázdninové cesty zpracovával Raupp až do roku 1907, což je patrné z autorských razítek na dochovaných kopiích. Tyto fotografie následně popisovali z pohledu etnografického František Kretz a Josef Klvaňa a jsou součástí etnografických sbírek Moravského zemského muzea v Brně (18 velkoformátových gumotisků a 169 maloformátových pozitivů), Národního muzea v Praze (140 maloformátových pozitivů) a Slováckého muzea v Uherském Hradišti (47 velkoformátových gumotisků).\n\nRaupp nebyl prvním, ani jedinným fotografem, který fotografoval Slovácko na počátku 20. století. Jeho dílo je ale výjimečné záběry všednodenního života. \n\n\nRaupp zkonstruoval vlastní fotografickou kameru, kterou potom vyráběla firma Ica. Jednalo se o deskovou kameru formátu 13 x 18 nebo 18 x 24 cm. Kamera umožňovala používání široké škály objektivů od širokoúhlých objektivů po teleobjektivy (rozsah výtahu měchu byl 8 - 49 cm pro formát 13 x 18 cm a 10 - 64 cm pro formát 18 x 24 cm). Kamera dále umožňovala korekci perspektivy. Dobová inzerce ji nabízela v letech 1913 - 1935, vyráběla se ale patrně již dříve.\n\nNa cestách používal zrcadlovku na desky 9 x 12 cm. Ta mu umožňovala pracovat téměř reportážním způsobem.\n\nSvé pozitivy zpracovával po roce 1900 tehdy oblíbenými technikami gumotisku, uhlotisku a kombinovaného gumotisku, což byla Rauppova vlastní varianta této techniky.\n\n\n\n"}
{"id": "1340017", "url": "https://cs.wikipedia.org/wiki?curid=1340017", "title": "Vlivy kávy na zdraví", "text": "Vlivy kávy na zdraví\n\nTéma vlivu kávy na zdraví jsou často velmi kontroverzní. První zprávy o vlivu kávy na lidský organismus byly publikovány už kolem roku 1820. Tehdy se přišlo na to, že v semenech této rostliny je obsažen alkaloid zvaný kofein, který příznivě povzbuzuje činnost některých orgánů, jako je srdce, mozek, nervy, ledviny nebo svaly, ale zároveň může u některých lidí způsobovat problémy a narušovat spánek. Kromě kofeinu ale také obsahuje káva mnoho jiných látek, například antioxidanty a živiny.\n\nNa rozdíl od rozšířeného přesvědčení, že káva působí dehydratačně, běžné pití kávy nijak nenarušuje hospodaření těla s tekutinami. Mírné pití kávy (3-4 běžné šálky, tzn. obsahující 150 mg kofeinu spolu s 150 ml vody) dokonce ani nenarušuje rehydrataci těla po sportovním výkonu, stejně tak nenarušuje hydrataci pokud je kofein (300 mg) přijat před sportovním výkonem. U lidí, kteří nejsou zvyklí na působení kofeinu (resp. alespoň několik dnů nepřijali žádný kofein), se nicméně močopudné účinky mohou projevit již při přijmutí 250-300 mg kofeinu (okolo 2-3 šálků kávy nebo 5-8 šálků čaje). Při pravidelném pití ale na tento účinek kofeinu vzniká rychle tolerance a močopudný účinek u lidí zvyklých pít kávu lze zaznamenat podle různých studií teprve až po přijmutí dávek nad 500 mg kofeinu, resp. alespoň 6 mg kofeinu na kg tělesné váhy (tzn. zhruba alespoň 5 šálků kávy). V takovém případě se tedy doporučuje zvýšit příjem tekutin, který vyrovná jejich ztrátu indukovanou působením kofeinu.\n\nBěžný 250ml šálek kafe obsahuje:\n\nObsahuje také antioxidanty, které snižují pravděpodobnost vzniku srdečně-cévních chorob a některých typů rakoviny.\n\nKáva obsahuje velké množství kofeinu, který patří mezi stimulanty (látky, které podporují mozkové funkce a zvyšují metabolismus). Kofein je nejvíce rozšířený stimulant na světě. Je obsažen v různých potravinách, káva je však jeho největším zdrojem. V běžném šálku kávy kávy je přibližně 90-100mg kofeinu. Kofein způsobuje snížení únavy a zvýšení mozkové aktivity. Stimulační účinek kofeinu na mozkovou činnost byl ověřen řadou klinických studií. K dalším účinkům kofeinu patří zrychlení reakčního času, zlepšení nálady, zvýšení bdělosti a zlepšení kognitivních funkcí (paměť, učení, etc). Ale tyto účinky jsou pouze krátkodobé. Pokud člověk pije kávu denně, budou účinky následně slabší.\n\nV roce 2016 Mezinárodní agentura pro výzkum rakoviny (IARC) konstatovala, že samotné pití kávy nemůže klasifikovat jako karcinogen. Pouze pití horkých nápojů (včetně kávy) tato agentura klasifikuje jako pravděpodobný karcinogen pro člověka (skupina 2A).\n\n\n"}
{"id": "1340019", "url": "https://cs.wikipedia.org/wiki?curid=1340019", "title": "Resistance Is Futile (album, Manic Street Preachers)", "text": "Resistance Is Futile (album, Manic Street Preachers)\n\nResistance Is Futile je třinácté studiové album velšské rockové skupiny Manic Street Preachers. Vydáno bylo 6. dubna roku 2018 společností Columbia Records. Vydání alba bylo oznámeno dne 17. listopadu 2017, tedy přibližně měsíc poté, co baskytarista a hlavní textař kapely Nicky Wire uvedl, že si není jistý, zda kapela ještě nějaké album vydá. Deska byla nahrána nedaleko Newportu, a to ve studiu, které si kapela nedlouho předtím vybudovala. První singl z alba, nazvaný „International Blue“, byl zveřejněn 8. prosince 2017. Dne 16. února následujícího roku byla zveřejněna druhá píseň, konkrétně „Distant Colours“. V úvodu písně je krátce mluvené slovo ve velštině, které namluvila herečka Elan Evans. Všechny písně jsou nazpívány v anglickém jazyce. Další singl „Dylan & Caitlin“ byl zveřejněn 9. března 2018. Další singl – „Liverpool Revisited“ – byl vydán ve stejný den jako celé album, tedy 6. dubna 2018. V písni „The Left Behind“ zpívá netradičně baskytarista kapely Nicky Wire.\n\n\n"}
{"id": "1340027", "url": "https://cs.wikipedia.org/wiki?curid=1340027", "title": "Twente", "text": "Twente\n\nTwente je region v jihovýchodní části nizozemské provincie Overijssel, při hranici s Německem. Jmenuje se podle původních obyvatel z germánského kmene Tubantů neboli Tvihantů a je vymezen řekami Regge na západě a Dinkel na východě. Má rozlohu 1503 km² a žije v něm přes 600 000 obyvatel, je součástí euroregionu EUREGIO. Kraj je rovinatý, nejvyšší vrchol Tankenberg dosahuje 85 metrů nad mořem.\n\nTwente je výrazně urbanizovaná oblast s důležitými průmyslovými městy Enschede, Almelo a Hengelo, kde se rozvíjejí moderní technologie. Na venkově převažují pastviny a vřesoviště, vyspělá je živočišná výroba, pěstování brambor a pivovarnictví (značka Grolsch), těží se sůl a stavební kámen. Rozvíjí se turistický ruch; díky odlehlosti si kraj zachoval svérázný folklór (např. velikonoční procesí „vlöggelen“) a tradici venkovské pospolitosti zvanou „noaberschap“, nachází se zde také množství architektonických památek.\n\nPodle regionu se jmenuje fotbalový klub z Enschede FC Twente, golfový turnaj Twente Cup, cyklistický závod De Hel van Twente, vysoká škola Universiteit Twente, letiště Twente a plavební cesta Twentekanaal. Twente má vlastní vlajku se symbolem koně (Saksenros) i hymnu Twents volkslied, hovoří se zde zvláštním twentským dialektem dolnoněmčiny, většina obyvatel se hlásí k římskokatolické církvi. Tradičními místními kulinářskými specialitami jsou rybízové pečivo kreantewegge a salám bakleaverworst, národním sportem je klootschieten, koulová hra podobná pétanque. \n\n"}
{"id": "1340031", "url": "https://cs.wikipedia.org/wiki?curid=1340031", "title": "Lockenhaus", "text": "Lockenhaus\n\nLockenhaus (maďarsky: Léka, chorvatsky: Livka) je městys v okrese Oberpullendorf, v rakouské spolkové zemi Burgenland. V lednu 2017 zde žilo 2025 obyvatel.\n\nObec se rozkládá ve střední části Burgenlandu. Městysem protéká od západu k východu řeka Güns. Nadmořská výška území je zhruba od 300 m podél řeky až po téměř 890 m v jižní části. Celková rozloha území městyse je 58,79 km².\n\nMěstys se skládá celkem z pěti místních částí, jimiž jsou:\nV závorkách je uveden počet obyvatel ke dni 1. ledna 2015.\n\nSousedními obcemi Lockenhausu jsou: na severu Unterrabnitz-Schwendgraben, Piringsdorf a Steinberg-Dörfl, na severovýchodě Oberloisdorf a Mannersdorf an der Rabnitz. Na východě hraničí s maďarskými obcemi Köszeg, Velem a Bozsok. Na jihu a na západě pak hraničí s obcemi v okrese Oberwart.\nMěstys Lockenhaus se nachází na křižovatce hlavních silnic, jimiž jsou Zemská silnice B50 (Burgenland Straße), Zemská silnice B55 (Kirchschlager Straße) a Zemská silnice B56 (Geschriebenstein Straße), která tady začíná.\n"}
{"id": "1340032", "url": "https://cs.wikipedia.org/wiki?curid=1340032", "title": "Francis Gonzalez", "text": "Francis Gonzalez\n\nFrancis Gonzalez (* 6. února 1952 Bordeaux) je bývalý francouzský atlet, běžec, který se věnoval středním tratím, zejména půlce, halový mistr Evropy z roku 1973.\n\nV roce 1972 časem 1:49,17 vybojoval na halovém mistrovství Evropy bronzovou medaili v běhu na 800 metrů. O rok později se stejným časem stal halovým mistrem Evropy na této trati. Od druhé poloviny 70. let 20. století se věnoval běhům na 1500 a 3000 metrů. Na těchto tratích na evropských halových mistrovstvích obsazoval finálová umístění (4. až 7. místo). Jeho posledním mezinárodním úspěchem bylo šesté místo v běhu na 3000 metrů na Světových halových hrách v roce 1985.\n\n"}
{"id": "1340039", "url": "https://cs.wikipedia.org/wiki?curid=1340039", "title": "Farnobius", "text": "Farnobius\n\nFarnobius (4. století - podzim 377) byl germánský vůdce jednoho z kmenů Greutungů a pravděpodobně optimát, který vedl před Huny prchající Greutungy z Dácie na jih ve snaze najít útočiště na území Římské říše. \nV roce 375 na území Dácie dorazili kočovní Hunové, které se nepodařilo zastavit. Greutungové mladého krále Videricha pod vedením Farnobia začali ustupovat na jih k Dunaji a následně do Moesie na území Římské říše. Stejně tak učinili i Vizigóti vedení Alavivem a Fritigernem. Vizigótům bylo jejich žádosti o vstup na území Římské říše vyhověno. Východořímským císařem Valensem byli usídleni v Thrákii jako foederati. Vizigótů bylo kolem dvěstě tisíc, a protože potravin bylo málo, tak mezi nimi vypukl hladomor. Následně kvůli hladomoru nebylo vyhověno žádosti o vstup na území Římské říše koalici Greutungů vedené Farnobiem a regenty Alatheem a Saphraxem, proto vyčkávali na severním břehu Dunaje. Když římská ostraha hranic polevila ve své ostražitosti, Greutungové toho využívali a postupně se přeplavili přes Dunaj do Moezie. Při překonávání řeky mnoho Greutungů utonulo. V roce 376 vypukla mezi Góty válka. Farnobius se od koalice Greutungů odtrhl a pokračoval v boji nezávisle na zbytku koalice.\n\nFarnobiův kmen se připojil ke skupině kmene Taifálů a s nimi pokračovali v ničení Dolní Moesie. V roce 377 Farnobius zaútočil a dobyl římské castrum v Beroea, která byla pod ochranou magister milita Frigerida. Frigeridus byl nucen ustoupit a následně odejít do Ilýrika, kde se mu podařilo získat posily k tomu, aby se vrátil zpět do Thrákie. Když jeho vojska postupovala přes hory zpět do Thrákie, tak překvapili kmen Farnobia, který se pokoušel překročit stejné hory. V bitvě, která následovala, byl Farnobius zabit a jeho kmen padl do zajetí.\n\nPo Farnobiově porážce a smrti byl jeho kmen deportován do Římské říše, aby doplnil populaci Apeninského poloostrova.\n"}
{"id": "1340040", "url": "https://cs.wikipedia.org/wiki?curid=1340040", "title": "Magnus Manske", "text": "Magnus Manske\n\nHeinrich Magnus Manske (* 24. května 1974) je vědcem ve Welcome Trust Sanger Institute v Cambridgi ve Spojeném království a jedním z vývojářů první verze MediaWiki. \n\nManske se narodil v Kolíně nad Rýnem v Německu. \n\nManske studoval biochemii na Kolínské univerzitě. Toto studium zakončil v roce 2006 ziskem titulu PhD.; jeho dizertační práce byla open source nástrojem pro molekulární biologii nazvaným GENtle. \n\nJako student byl Manske jedním z prvních editorů encyklopedie Nupedie, předchůdce Wikipedie. Později napsal jednu z prvních verzí software MediaWiki, na kterém Wikipedie běží. Manske od roku 2007 pracuje ve Welcome Trust Sanger Institute, ale stále zůstává aktivní i ve vývoji nástrojů pro Wikipedii a její sesterské projekty Wikidata a Wikimedia Commons.\n\nJako student byl jedním z nejvíce aktivních editorů Nupedie, kam vkládal obsah týkající se biologie. Kromě toho také vyvíjel několik nástrojů a rozšíření pro Nupedii. Později, když byl nespokojen s limity současného softwaru, vyvinul jednu z prvních verzí software, který se později stal MediaWiki. \n\nSoftware, který byl nejprve pro Wikipedii používán, se nazývá UseModWiki a byl napsaný v Perlu. Vzhledem k problémům, které s tímto softwarem byly, Magnus v létě 2001 začal pracovat na náhradě pro UseModWiki. Tato náhrada měla ukládat data do databáze a měla obsahovat funkce specifické pro Wikipedii. 25. ledna 2002 Manske uvolnil první verzi wiki engine založeného na PHP a MySQL, který se v té době jmenoval \"Phase II\". Jedna z inovací, kterou Manske v Phase II implementoval, bylo využití jmenných prostorů pro separování rozličných typů stránek, jako je jmenný prostor \"Diskuse\" nebo \"Wikipedista\". Phase II také přineslo mnoho dalších funkcí, které jsou stále používány, například nahrávání souborů, sledování stránek, automatické podpisy a seznam uživatelských příspěvků. Manskeho nový software také zjednodušil integrování fotografií do článků na Wikipedii a přinesl novou uživatelskou skupinu: správce, kteří mohli mazat stránky a blokovat vandaly. \n\nManske byl podporovatelem open source programů, zejména licence GPL. Jeho práce na prvotních verzích tohoto software byla uvolněna právě pod touto licencí. \n\nManskův software Phase II byl kvůli výkonnostním problémům spojených s tím, jak Wikipedie nadále rostla, v červnu 2002 znovu přepsán a od roku 2003 byl nazýván MediaWiki. Výsledný software je nyní používán jako hlavní platforma pro Wikipedii i její sesterské projekty a jako software pro mnoho dalších organizací a institucí. \n\nManske je uznán jako autor prvního článku na německé Wikipedii, který byl o polymerázové řetězové reakci. \n\nJimmy Wales v roce 2002 určil 25. leden jako den Magnuse Manskeho jako ocenění jeho příspěvků do Wikipedie. Tvrdil, že „tento den by si každý wikipedista měl na Magnuse připít a poděkovat mu za mnoho jeho vynálezů“. \n"}
{"id": "1340041", "url": "https://cs.wikipedia.org/wiki?curid=1340041", "title": "Kelani", "text": "Kelani\n\nKelani (také \"Kelani River\" nebo \"Kelani Ganga\", කැළණි ගඟ) je řeka na jihozápadě Srí Lanky, dlouhá 145 kilometrů. V době monzunu dosahuje průtok až 1500 m³/s. Vzniká soutokem zdrojnic Kehelgamu Oja a Maskeli Oja nedaleko hory Srí Páda (Adamova hora), významnými přítoky jsou Gurugoda a Síthawaka. Na horním toku se nachází národní park Horton Plains, řeka protéká největším srílanským městem Kolombem a ústí do Lakadivského moře. Kelani je využívána jako zdroj pitné vody, k zavlažování polí a k výrobě elektrické energie, významná je i těžba písku, provozuje se rafting. Na řece nedaleko města Kitulgala se natáčel film \"Most přes řeku Kwai\".\n"}
{"id": "1340044", "url": "https://cs.wikipedia.org/wiki?curid=1340044", "title": "Jaromír Vegr", "text": "Jaromír Vegr\n\nJaromír Vegr (24. prosince 1883 Mlýny – 3. července 1975 Praha) byl podplukovník československé armády, nositel československé medaile Za zásluhy, ministerský rada nejvyššího úřadu cennového a starší ekonom státního úřadu plánovacího v Praze.\n\nJaromír Vegr se narodil v jihočeské obci Mlýny a byl pokřtěn jako \"Josef Oldřich\", v roce 1949 však přijal křest Církve československe husitské.\n"}
{"id": "1340045", "url": "https://cs.wikipedia.org/wiki?curid=1340045", "title": "Dreiherrnspitze", "text": "Dreiherrnspitze\n\nDreiherrnspitze (též Dreiherrenspitze, , 3499 m n. m.) je hora ve Vysokých Taurách na rakousko-italské státní hranici. Nachází se ve skupině Venedigeru na trojmezí mezi Tyrolskem, Salcburskem a Jižním Tyrolskem. Leží v západní části hřebene Tauernhauptkamm. Na východě sousedí s vrcholem Umbalköpfl (3429 m), na severozápadě s vrcholem Grasleitenkopf (2954 m) a na jihozápadě s vrcholem Althausschneidespitze (3225 m). Na severozápadních svazích Dreiherrnspitze se rozkládá ledovec Prettaukees (\"Vedretta di Predoi\"), na jihozápadních ledovec Äußeres Lahnerkees (\"Vedretta di Lana\"), na severních ledovec Krimmlerkees a na jihovýchodních ledovec Umbalkees.\n\nPrvní doložený výstup na vrchol podnikli 2. listopadu 1866 Balthasar Ploner, Michael Dorer a Isidor Feldner.\n\nNa vrchol lze vystoupit z italské strany od chat Birnlückenhütte (2441 m) a Lenkjöchlhütte (2603 m), z rakouské strany od chaty Clarahütte (2038 m). Ve všech případech se jedná o ledovcovou tůru.\n\n"}
{"id": "1340046", "url": "https://cs.wikipedia.org/wiki?curid=1340046", "title": "František Tylšar", "text": "František Tylšar\n\nFrantišek Tylšar (* 12. prosince 1966, Šumperk) je český básník, textař, lektor vzdělávání dospělých, železniční specialista, podnikatel, v současnosti zaměstnanec vlakového doprovodu Českých drah.\n\nPoezii se sevěnuje od roku 2009. Zpočátku jen krátkými verši pro pár přátel na sociální síti. Rok na to již vydal svoji první básnickou sbírku \"Jahodové verše\".\n\nJe členem Obce spisovatelů. a předsedou \"Jihočeského klubu Obce spisovatelů.\" Stará se o webovou prezentaci obou spolků a řídí redakční radu klubového časopisu Literární Fórum. Od roku 2016 je vedoucím literární skupiny českého zemského svazu FISAIC (Mezinárodní federace pro kulturu a volný čas železničářů).\n\n\n\n\nVerše tvoří pro skupinu pravidelných čtenářů, kterým je bezplatně rozesílá prostřednictvím svého blogu Verše pro radost. Od konce roku 2010 píše také pro časopis \"Veselsko\". Spolupracuje s Jihočeským klubem Obce spisovatelů.\nJe textařem skupin \"A proč ne\" ze Soběslavi, která v roce 2011 a 2015 vydala vlastní CD, skupiny \"ŠANDORC\" (CD Šířím lásku) a chrudimské skupiny \"DuoVP\".\n\n \n"}
{"id": "1340047", "url": "https://cs.wikipedia.org/wiki?curid=1340047", "title": "Pankuronium-bromid", "text": "Pankuronium-bromid\n\nPankuronium-bromid je aminosteroid prodávaný pod obchodním názvem Pavulon. Látka se v medicíně používá na relaxaci kosterních svalů během chirurgických operací, kde je použito anestetikum. Sama však nemá žádné sedativní účinky.\n\nVelká Británie v roce 2008 zakázala vývoz této látky do Spojených států amerických.\n\nV Kanadě se lék prodává již od roku 1973. Většinou se do těla distribuuje v množství odpovídající 241 až 280 mililitrů na kilogram váhy pacienta. Vedlejšími účinky je zvýšení srdečního tepu a krevního tlaku. Může také výjimečně dojít k nadměrné tvorbě slin a potu, syndromu spánkové apnoe nebo k vytvoření vyrážky.\n\nNásledující tabulka ukazuje míru toxicity látky:\nToxicita této látky se využívá při popravě vězňů v některých státech USA (jedna ze tří povolených látek). V Nizozemsku a Belgii se jedná o doporučenou látku při provádění eutanazie. Látka však může být i zneužita, což je případ amerického anesteziologa Efrena Saldivara, který mezi lety 1988 a 1998 předávkoval v Kalifornii více než 200 pacientů. Odsouzen byl na doživotí. Stejně tak jí lze použít k trestné činnosti, kdy pomocí ní byli v polském městě Lodž zabíjeni pacienti, aby byli následně prodáváni místním pohřebním službám. Tato kauza vešla v známost jako Případ lovců kůží.\n"}
{"id": "1340049", "url": "https://cs.wikipedia.org/wiki?curid=1340049", "title": "Djaus", "text": "Djaus\n\nDjaus „Nebe“ či Djaus Pitar „Nebe-Otec“ je védský bůh nebes. Jeho význam jako samostatného božstva byl mizivý a není mu věnován žádný z rgvédských hymnů. Jisté důležititosti dosahoval pouze v páru s Prithiví „Širokou“ - mateřskou bohyní země, známém jako \"Djávaprthiví\", kterému je věnováno hymnů osm. Často je reprezentován býkem, zatímco Prthiví krávou. V pozici partnera této bohyně byl někdy zastoupen Pardžanjou, bohem deště a hromu, a obě božstva tak splývala. Ačkoliv má jisté hromovládné rysy, v Rgvédu se například uvádí že hřmí a že déšť je jeho semenem, není hromovládcem, tuto pozici ve védském panteonu zaujímá Indra , případně Pardžanja. Dále je označována za vševědoucího, tato vlasnost je ale opět spíše spojena s jinými božstvy a to Mitrou-Varunou.\n\nPřestože není Djaus přímo označován za otce bohů a lidí jako řecký Zeus je pravděpodobné že byl takto chápán vzhledem k funkci Djávaprthiví jako univerzálních rodičů. Je mu přisuzováno otcovství několika božstev – Agniho, Súrji, Indry, Pardžajany a Marutů, v těchto případech však nejspíše jde vyjádření jejich nebeské přirozenosti, nikoliv přímý příbuzenský vztah. Přímo za dceru Djause je označena bohyně úsvitu Ušas. Dále je spojen s Ašviny, kteří jsou označováni jako jeho vnuci či potomci. Podle Jaana Puhvela byl potomkem Djause pouze jeden z Ašvinů\n\nSlovo \"djaus\" či \"d(i)jáus\" znamená v sanskrtu jak nebe obecně, tak jméno božstva. Vychází z praindoevropského *D(i)jéus, stejně jako jiná indoevropská teonymuma nebeských bohů jako latinské Iouis a řecké Zeus, spojení s otcovským titulem zase odpovídá latinské Iuppiter, řecké Zeus Pater nebo ilyrské Deipaturos. Praindoevropské teonymum vychází z kořene \"*di/dei\" „vydávat světlo“ sémanticky spojeného se nebesy, světlem a dnem.\n"}
{"id": "1340051", "url": "https://cs.wikipedia.org/wiki?curid=1340051", "title": "581 (číslo)", "text": "581 (číslo)\n\nPět set osmdesát jedna je přirozené číslo. Římskými číslicemi se zapisuje DLXXXI a řeckými číslicemi φπα. Následuje po čísle pět set osmdesát a předchází číslu pět set osmdesát dva.\n\n581 je:\n\n"}
{"id": "1340052", "url": "https://cs.wikipedia.org/wiki?curid=1340052", "title": "Maria Teresa de Filippis", "text": "Maria Teresa de Filippis\n\nMaria Teresa de Filippis (11. listopadu 1926 Neapol – 8. ledna 2016 Scanzorosciate) byla italská automobilová závodnice, známá také pod přezdívkou \"Pilotino\". \n\nPocházela ze zámožné aristokratické rodiny, její otec byl majitel prosperující energetické společnosti. Od dětství vynikala v jízdě na koni a po sázce se svými bratry se začala ve věku 22 let věnovat motoristickému sportu, vyhrála hned svůj debutový závod na trati ze Salerna do Cava de' Tirreni. V roce 1956 obsadila druhé místo ve Velké ceně Neapole. V roce 1958 nastoupila jako první žena v historii do seriálu Formule 1. Zpočátku závodila soukromě na voze Maserati, později se stala členkou týmu Porsche. Zúčastnila se pěti závodů F1: dvakrát nepostoupila z kvalifikace, dvakrát závod nedokončila pro poruchu vozu, jejím největším úspěchem se tak stalo nebodované desáté místo na Grand Prix Belgie 1958. \n\nKariéru ukončila v roce 1959 poté, co při závodě zahynul šéf týmu Porsche Jean Behra. V roce 1960 se provdala a narodila se jí dcera. V letech 1997 až 2011 byla místopředsedkyní Klubu bývalých jezdců Formule 1.\n\nJe jednou z pouhých pěti žen v historii F1. Její start vzbudil mnoho diskusí, jeden funkcionář při této příležitosti prohlásil, že ženy by neměly nosit přilbu jinde než u kadeřníka. \n\nJejí bratr Luigi De Filippis byl také automobilovým závodníkem. \n\n"}
{"id": "1340056", "url": "https://cs.wikipedia.org/wiki?curid=1340056", "title": "Katedra historie Fakulty přírodovědně-humanitní a pedagogické TUL", "text": "Katedra historie Fakulty přírodovědně-humanitní a pedagogické TUL\n\nKatedra historie Fakulty přírodovědně-humanitní a pedagogické Technické univerzity v Liberci je samostatnou katedrou Fakulty přírodovědně-humanitní a pedagogické Technické univerzity v Liberci. Vznikla v roce 1991 jako katedra dějepisu z iniciativy Rudolfa Anděla. Jejím současným vedoucím je Jaroslav Pažout.\n\nKatedra pořádá od roku 1991 každoroční seminář Česko-slovenské vztahy, od roku 2001 se podílí na katalogizaci starých a vzácných tisků z fondu Krajské vědecké knihovny v Liberci, od roku 2010 vydává recenzované periodikum \"Fontes Nissae - Prameny Nisy\" zabývající se historií, památkami a uměním Libereckého kraje. Na obsahu Fontes Nissae se dále podílí Krajská vědecká knihovna v Liberci, Městské muzeum v Železném Brodě, Národní památkový ústav, územní odborné pracoviště v Liberci, Oblastní galerie Liberec, Severočeské muzeum v Liberci, Státní okresní archiv Jablonec nad Nisou a Státní okresní archiv Liberec.\n\nZ iniciativy studentů katedry vzniklo v roce 2013 Sdružení historiků ČR, regionální pobočka Liberec.\n\nKatedra zajišťuje výuku tříletého bakalářského programu:\n\nV navazujícím dvouletém magisterském studijním programu pak:\n\n\n"}
{"id": "1340059", "url": "https://cs.wikipedia.org/wiki?curid=1340059", "title": "Widget toolkit", "text": "Widget toolkit\n\nWidget toolkit, widget library, GUI toolkit nebo UX library je knihovna nebo kolekce knihoven obsahující sadu grafických ovládacích prvků (nazývaných \"widgety\") pro vytváření programů pracujících v grafickém uživatelském prostředí (GUI).\n\nVětšina widget toolkitů obsahuje i vlastní vykreslovací stroj určený buď pro určitý operační nebo okenní systém nebo s vestavěným backendem s rozhraním pro více systémů a také s vykreslovacími API jako například OpenGL, OpenVG nebo EGL.\nLook and feel grafických řídicích prvků může být buď pevně zakódován nebo oddělen, což umožňuje používat různá témata/skinny pro grafické řídicí prvky.\n\nNěkteré toolkity mohou být používány z jiných jazyků použitím jazykových vazeb. Buildery grafických uživatelských rozhraní jako například Glade Interface Designer umožňují vytváření GUIs metodou WYSIWYG pomocí značkovacích jazyků pro uživatelská rozhraní, jako je např. GtkBuilder.\n\nGUI programy jsou obvykle konstruovány kaskádově, takže z jednodušších grafických řídicích prvků se skládají složitější.\n\nVětšina widget toolkitů používá událostmi řízené programování jako model pro interakce. Toolkit zpracovává uživatelské události, například, když uživatel klikne na tlačítko. Je-li detekována událost, je předána aplikaci, ve které je zpracována. Návrh těchto toolkitů byl kritizován kvůli prosazování příliš zjednodušeného modelu akcí zpracovávajících události, programátoři začátečníci vytvářejí aplikační kód, který je náchylný k chybám, obtížně rozšiřitelný a příliš složitý. Pro reprezentaci interaktivních změny stavů reaktivních programů byly navrženy jako vysokoúrovňové modely Konečné automaty a hierarchické stavové stroje.\n\nOkno je považováno za grafický řídicí prvek. V některých okenních systémech přidává správce oken okna přímo na plochu, kde lze s nimi různými nástroji manipulovat. Každé okno je přiřazeno k určité aplikaci, která ovládá widgety připojené k jeho ploše, které lze příslušnými aplikacemi sledovat a měnit.\n\n"}
{"id": "1340060", "url": "https://cs.wikipedia.org/wiki?curid=1340060", "title": "Jimmy Kimmel Live!", "text": "Jimmy Kimmel Live!\n\nJimmy Kimmel Live! je americká pozdně večerní talk show, jejímž autorem a moderátorem je Jimmy Kimmel, vysílaná na kanále ABC. Hodinu dlouhá show byla poprvé uvedena 26. ledna 2003 jako program následující bezprostředně po přímém přenosu z 27. ročníku Super Bowlu. \"Jimmy Kimmel Live!\" je produkována společností Jackhole Productions ve spolupráci s ABC Studios. V roce 2017, kdy uběhlo 14 let od prvního přenosu, jde o nejdéle nepřetržitě vysílanou show v historii ABC. \n\nPrvních deset let začínal přenos vždy o půlnoci nebo pět minut po ní, v lednu 2013 se však vysílací čas přesunul již na 23:35 EST, aby show lépe konkurovala pořadům \"The Tonight Show with Jay Leno\" (NBC) a \"Late Show with David Letterman\" (CBS) stejného typu na konkurenčních televizích. Poté, co z branže odešli postupně Jay Leno (únor 2014), David Letterman (květen 2015) a Jon Stewart (srpen 2015) se Kimmelova show stala čtvrtou nejdéle stále vysílanou talkshow po pořadech Conana O'Briena, Billa Mahera a Carsona Dalye.\n\nPřestože se pořad jmenuje \"Jimmy Kimmel Live!\", v překladu Jimmy Kimmel živě, nebývá až na výjimky vysílána jako přímý přenos, nýbrž se natáčí v 16 hodin pacifického času v den vysílání. Zmíněné výjimky představují speciály vysíláné v rámci nějaké velké události, například bezprostředně po slavnostním předávání Oscarů, či speciální půlhodinové epizody dávané pod názvem \"Jimmy Kimmel Game Night\" jako předzápasový program před utkáními finálové série NBA (každý rok v červnu bývá odvysíláno 4 až 7 těchto epizod v závislosti na výsledcích basketbalového finále). \n\nDo roku 2009 byla premiérová show vysílána pětkrát do týdne, každý všední den. Mezi lety 2009 a 2012 byla vždy v pátek vysílána repríza některé předchozí epizody toho týdne. Od ledna 2013 býval namísto páteční show uveden sestřih nejlepších scén toho týdne pod názvem \"Jimmy Kimmel Live! This Week\", nicméně tento koncept byl posléze zavržen a společnost se vrátila k modelu pátečních repríz.\n\n"}
{"id": "1340061", "url": "https://cs.wikipedia.org/wiki?curid=1340061", "title": "Institut pro politiku a společnost", "text": "Institut pro politiku a společnost\n\nInstitut pro politiku a společnost (anglicky \"Institute for Politics and Society\") je think tank spjatý s hnutím ANO 2011. Organizace vznikla v roce 2014 a sídlí v Praze. Institut pro politiku a společnost je součástí ELFu (European Liberal Forum), se kterým spolupracuje na řadě aktivit. Předsedou správní rady je Jan Macháček, dalšími členy rady jsou Adriana Krnáčová, Edvard Outrata, Martina Dlabajová a Pavel Pustějovský.\nInstitut pro politiku a společnost pořádá celou řadu veřejných akcí. Jedná se o veřejné debaty, kulaté pracovní stoly nebo mezinárodní konference. Výstupy z těchto akci jsou zpravidla veřejné a lze je dohledat na webových stránkách organizace. Institut rovněž pravidelně vydává analýzy na různá témata, které jsou volně přístupné.\n\nInstitut pro politiku a společnost se nezaměřuje pouze na jednu tematickou oblast. Svými aktivitami pokrývá celou řadu témat. Z tohoto pohledu se liší od ostatních think tanků v České republice. Organizace se zaměřuje na zahraniční a bezpečnostní politiku, obranu, evropské záležitosti, vzdělávání, digitalizaci, ekonomiku, energetiku, urbanismus, otázky hodnot v politice nebo na lidská práva.\nS Institutem pro politiku a společnost spolupracuje Dita Charanzová, Martina Dlabajová, Dan Ťok, Adriana Krnáčová, Cyril Svoboda nebo historik a politolog Jacques Rupnik.\n\n"}
{"id": "1340069", "url": "https://cs.wikipedia.org/wiki?curid=1340069", "title": "582 (číslo)", "text": "582 (číslo)\n\nPět set osmdesát dva je přirozené číslo. Římskými číslicemi se zapisuje DLXXXII a řeckými číslicemi φπβ. Následuje po čísle pět set osmdesát jedna a předchází číslu pět set osmdesát tři.\n\n582 je:\n\n"}
{"id": "1340070", "url": "https://cs.wikipedia.org/wiki?curid=1340070", "title": "Jaroslav Perner", "text": "Jaroslav Perner\n\nJaroslav Perner, křtěný Jaroslav Václav(28. března 1869 Týnec nad Labem – 9. června 1947 Praha) byl český geolog a paleontolog, zakladatel české paleontologické školy.\n\nOvlivnil ho jeho strýc, významný český geolog Antonín Frič, který ho také učil na Karlově univerzitě. Na studiích strávil nějaký čas i na univerzitách v Birminghamu a Tübingenu. Poté si vyzkoušel terénní výzkum v Německu, Francii, Švédsku, Norsku a Ruské říši (zejména na Uralu). Od roku 1892 byl asistentem v Českém geologickém muzeu. Byl též člen redakční rady geologického německého časopisu \"Geologisches Centralblatt\", pravidelně publikoval též v českém \"Věstníku české akademie\". Od roku 1892 také pracoval jako kustód a posléze jako kurátor v Národním muzeu, kde především konzervoval fosilie v oddělení Barrandeum. Roku 1927 byl jmenován řádným profesorem paleontologie na Univerzitě Karlově.\n\nNavázal na dílo Joachima Barranda, jehož monumentální \"Système silurien du center de la Bohème\" dokončoval a doplňoval. Jako geolog se zabýval zejména silurským a devonským obdobím v české kotlině (\"Miscellanea silurica Bohemiae\", 1901; \"Études sur les graptolites de Bohême\", 1894-1899; \"Der jetzige Standpunkt der Hercynfrage\", 1899). Jako paleontolog se věnoval hlavně plžům.\n\n"}
{"id": "1340075", "url": "https://cs.wikipedia.org/wiki?curid=1340075", "title": "Ę̄̌", "text": "Ę̄̌\n\nĘ̄̌ (minuskule ę̄̌) je speciální písmeno latinky. Nazývá se E s ocáskem, vodorovnou čárkou a háčkem. Jedná se o písmeno s kombinovanou diakritikou. V současnosti je však toto písmeno považováno za ohrožené, jelikož se používá pouze v jazyce kaska, kterým mluví asi 15 lidí v západní Kanadě. V Unicode má majuskulní tvar kód U+0118U+0304U+030C a minuskulní U+0119U+0304U+030C.\n"}
{"id": "1340076", "url": "https://cs.wikipedia.org/wiki?curid=1340076", "title": "Důl Kovárna", "text": "Důl Kovárna\n\nDůl Kovárna je historické hornické dílo na katastrálním území města Pece pod Sněžkou v okrese Trutnov v Královéhradeckém kraji. Historické štoly se nacházejí v Obřím dole na jižním svahu Sněžky v nadmořské výšce 955–1034 metrů.\n\nPrvní zmínky o dolování v masívu Sněžky jsou z roku 1456, další zprávy jsou z roku 1511. Těžil se zde chalkopyrit, arzenopyrit a pyrhotin. Největší rozmach těžby nastal v 19. století, kdy se měděné a arzénové rudy z Obřího dolu vyvážely do různých míst Evropy, arzenik vozili formani v padesátikilových soudcích až do Vídně a Terstu. Uvádí se, že mezi roky 1828 a 1868 ze suroviny, vytěžené v Obřím dole, bylo v hutích v Peci pod Sněžkou získáno 39 tun surové mědi a 1 250 tun arzeniku, který neodebírali jen zahraniční zákazníci, ale také místní skláři.\n\nSoučástí dolu byla skutečná kovárna (později známá jako horská bouda Kovárna), v níž se vyráběly a upravovaly důlní nástroje a zařízení. Tato budova byla zakreslena již v mapě z roku 1568. Těžba měděných a arzénových rud v dole Kovárna skončila v roce 1876. Horská bouda Kovárna poté sloužila jako hostinec. Od padesátých let 20. století bouda chátrala. V roce 1966 ji převzala správa Krkonošského národní parku, kvůli nedostatečné údržbě však objekt dále chátral a v roce 1979 byl zbourán.\n\nNa počátku padesátých let 20. století byl na základě rozhodnutí tehdejších státních představitelů v mnoha uzavřených a nevyužívaných důlních dílech na území Československa zahájen geologický průzkum za účelem zjištění možného využití jednotlivých ložisek. Během průzkumu v nejnížeji položené části dolu Kovárna, v oblasti štoly Prokop, bylo v letech 1952–1959 vyraženo sedm kilometrů nových chodeb. Když průzkum nepřinesl žádoucí výsledky, geologové štolu opustili. Veškerá technika však byla ponechána na místě, pouze vstupní chodba byla odstřelena a zavalena.\n\nOd roku 2004 byla část dolu z iniciativy členů albeřické základní organizace České speleologické společnosti zpřístupněna veřejnosti, ovšem vždy jen po tři dny v týdnu během hlavní letní sezóny, tj. v měsících červenci a srpnu. V roce 2011 byla nabídka prohlídek rozšířena o další, náročnější trasu B, jejíž součástí je výprava do padesátimetrové hloubky po nerezových žebřících. Každou sezónu důl navštívilo na 1500 turistů. Ke vstupu do dolu pro návštěvníky je využita dědičná odvodňovací štola Barbora v nadmořské výšce 1010 metrů. Pokud jde o další podzemní prostory, v nadmořské výšce 955–960 metrů prochází masívem Sněžky dědičná štola Prokop, nad níž se o 23 metrů výše nachází tzv. Mezipatro, kam lze sestoupit trasou B. Méně náročná trasa A zavede návštěvníky do štol Gustav a Heinrich, jejichž horní ústí je ve výšce 1034 metrů.\n\nOd roku 2018 je plánováno dlouhodobé uzavření dolu. Cílem je připravit zpřístupnění dosud zavalené štoly Prokop a zároveň provést vyčištění a zabezpečení spodního patra, které je neustále zaplavováno bahnem a dolu by tak mohl hrozit zánik.\n"}
{"id": "1340078", "url": "https://cs.wikipedia.org/wiki?curid=1340078", "title": "František Kiviš z Rotterau", "text": "František Kiviš z Rotterau\n\nFrantišek Kiviš z Rotterau (30. duben 1814 Klatovy – 29. říjen 1851 Praha) byl český gynekolog a porodník, jeden ze zakladatelů těchto oborů samotných.\n\nVystudoval gymnázium v rodných Klatovech a poté lékařství na Karlově univerzitě v Praze, kde roku 1837 získal doktorát. Studijně poté cestoval do Francie, Německa, Anglie a Dánska. Do Čech se vrátil v roce 1841 a začal pracovat ve zdravotnické komisi Českého gubernia. V roce 1842 se rozhodl pro lékařskou porodnickou praxi, nejprve v Novém Bydžově a poté v Berouně. Brzy však zahájil akademickou kariéru, když byl nejprve jmenován docentem a záhy pověřen vedením nově vzniklého gynekologického oddělení na lékařské fakultě Univerzity Karlovy. V roce 1843 si vymohl, aby pro gynekologické účely bylo vyčleněno několik lůžek ve Všeobecné nemocnici v Praze, což je někdy označováno za založení první gynekologické kliniky v Rakouské říši.\n\nV roce 1845 Prahu opustil, když nahradil Josefa Servase d’Outreponta jako profesor na katedře gynekologie a porodnictví na univerzitě ve Würzburgu. Tam byl také záhy jmenován ředitelem porodnické kliniky a napsal ve Würzburgu rovněž své nejoceňovanější dílo \"Klinische Vorträge über specielle Pathologie und Therapie der Krankheiten des weiblichen Geschlechtes\" (1848). V roce vydání jeho stěžejní práce však zemřela jeho žena a Kiviš se psychicky zhroutil. \n\nRoku 1850 se vrátil do Prahy. Zde mu bylo nabídnuto na Karlově univerzitě místo profesora porodnictví (po Antonínu Janu Jungmannovi), avšak šlo o poctu spíše formální – jeho psychický stav už se po krizi z roku 1848 příliš nezlepšil a Kiviš nemohl plně pracovat. Roku 1851 navíc onemocněl tuberkulózou a velmi brzy na ní zemřel, v 38 letech.\n"}
{"id": "1340082", "url": "https://cs.wikipedia.org/wiki?curid=1340082", "title": "Seznam hradišť v Ústeckém kraji", "text": "Seznam hradišť v Ústeckém kraji\n\nSeznam hradišť v Ústeckém kraji obsahuje pravěká a raně středověká hradiště na území Ústeckého kraje včetně nepotvrzených objektů a objektů s nejistou lokalizací. Přestože přehled obsahuje osídlení lokality v různých obdobích pravěku a v raném středověku, neznamená to, že dané hradiště existovalo ve všech uvedených dobách.\n"}
{"id": "1340085", "url": "https://cs.wikipedia.org/wiki?curid=1340085", "title": "Plutonium-242", "text": "Plutonium-242\n\nPlutonium-242 (Pu) je s poločasem přeměny 3,75×10 let po plutoniu-244 druhým nejstabilnějším izotopem plutonia, přeměňuje se alfa rozpadem na uran-238; 5,5×10 % jader tohoto nuklidu podléhá spontánnímu štěpení.\n\nJelikož má Pu asi patnáctkrát delší poločas přeměny než plutonium-239, je rovněž zhruba patnáctkrát méně radioaktivní a nepřispívá výrazně k radioaktivitě jaderného odpadu. Emise záření gama z něj je také slabší než u ostatních izotopů.\n\nPlutonium-242 vzniká záchytem neutronů z Pu, Pu a Pu. U Pu a Pu je pravděpodobnost štěpení při záchytu tepelného neutronu asi 75 % a pravděpodobnost vzniku následujícího izotopu je přibližně 25 %.\n\nPlutonium-242 má poměrně nízký účinný průřez pro záchyt tepelných neutronů avyžaduje čtyři záchyty neutronu k přeměně na další štěpitelný nuklid, curium-245 nebo plutonium-241. U curia-245 může však také dojít k dalšímu záchytu neutronu za vzniku curia-246, z něhož se dají získat těžší aktinoidy (například kalifornium) nebo zpět Pu. Pu je tedy nevhodné k recyklaci v tepelném reaktoru a je vhodnější pro použití v ryclém reaktoru, kde může být přímo štěpeno. Nizký účinný průřez Pu však způsobuje, že se jej během jednoho cyklu reaktoru přemění poměrně malé množství.\n"}
{"id": "1340087", "url": "https://cs.wikipedia.org/wiki?curid=1340087", "title": "Karl Fischer von Treuenfeld", "text": "Karl Fischer von Treuenfeld\n\nKarl Fischer von Treuenfeld (celým jménem Theodor Friedrich Karl von Fischer-Treuenfeld, od roku 1933 von Treuenfeld, někdy uváděn jen jako Karl von Treuenfeld nebo Karl von Fischer-Treuenfeld; 31. března 1885 ve Flensburgu v severním Německu – 6. června 1946 v Allendorfu u Wetzlaru ve středním Německu) byl německý generál. \n\nSvoji kariéru v SS zahájil zhruba v polovině roku 1939 a již před koncem roku 1940 dosáhl hodnosti SS-Brigadeführer und Generalmajor der Waffen-SS. Skoro celý rok 1941 velel Waffen-SS Severovýchod. \n\nDne 5. ledna 1942 byl jmenován velitelem zbraní SS na území Protektorátu Čechy a Morava (Befehlshaber der Waffen-SS im Protektorat Böhmen und Mähren) a jeho přímým nadřízeným byl zastupující říšský protektor SS-Obergruppenführer Reinhard Heydrich. Po atentátu na R. Heydricha (27. května 1942) a vypátrání úkrytu atentátníků v pražském kostele sv. Cyrila a Metoděje v Resslově ulici velel von Treuenfeld osobně příslušníkům Waffen-SS při akci, jejímž cílem bylo zajmout parašutisty živé. \n\nBěhem celé společné akce Waffen-SS a gestapa (v noci ze 17. června 1942 na 18. června 1942) se von Treuenfeld dostával do ostrých sporů s úředníky pražského gestapa. (Před K. H. Frankem je von Treuenfeld označil za diletanty.) O průběhu dobývání kostela vypracoval von Treuenfeld hlášení, které bylo (23. června 1942) doručeno novému zastupujícímu říšskému protektorovi SS-Oberstgruppenführerovi Kurtu Daluegemu. V hlášení byly přeceňovány zásluhy příslušníků Waffen-SS a kritizována součinnost s pražským gestapem. \n\nToto hlášení bylo jedním z důvodů, proč byl von Treuenfeld dne 5. července 1942 odvolán z funkce velitele zbraní SS na území Protektorátu Čechy a Morava. (Jeho funkci převzal 26. srpna 1942 SS-Standartenführer Alfred Karrasch.) Následně byl von Treuenfeld převelen na východní frontu. \n\nKarl Fischer von Treuenfeld byl v lednu roku 1944 povýšen na SS-Gruppenführera a generálporučíka Waffen-SS. Poté velel speciálním jednotkám SS v Itálii. Spáchal sebevraždu v americkém internačním táboře v Allendorfu u Wetzlaru dne 6. června roku 1946.\n\nTheodor Friedrich Karl Fischer von Treuenfeld (někdy nesprávně \"von Fischer-Treuenfeld\") se narodil v severoněmecké šlechtické rodině. Matkou byla Friederika Emma Harms (1851–1919), která pocházela z rodiny obchodníka ze severoněmeckého hansovního města Lübeck. Otcem pak byl Felix Friedrich Oskar von Treuenfeld (1842–1923) – říšský komisař při námořních úřadech (Reichskommissar bei den Seeämtern) působící v severoněmeckém městě Flensburgu a severoněmeckém lázeňském městě Tönningu.\n\nDo řad členů ozbrojené organizace NSDAP – Schutzstaffel vstoupil 1. května 1939 (SS-Nr.: 323 792). I když byl v roce 1938 převeden do zálohy s hodností majora, brzy po vstupu do SS získal hodnost SS-Oberführer. (Nikdy nevstoupil do řad členů NSDAP.) V rámci hierarchie SS byl 9. listopadu 1940 povýšen do hodnosti SS-Brigadeführer und Generalmajor der Waffen-SS a od 11. dubna 1941 až do 1. prosince 1941 byl velitelem Waffen-SS Severovýchod (Befehlshaber der Waffen-SS Nordost). \n\nDo funkce velitele Waffen-SS (Zbraně-SS) v Protektorátu Čechy a Morava byl ustanoven s hodností SS-Brigadeführer dne 5. ledna 1942. \n\nDne 18. června 1942 velel Hans-Ulrich Geschke gestapu při dobývání krypty kostela sv. Cyrila a Metoděje v Resslově ulici (Resslova 307/9, Praha 2, Nové Město). Nejdříve byl sveden boj o kůr a emporu. Boj trval téměř tři hodiny. Po začátku boje došlo k ostrému sporu mezi velitelem Waffen–SS Karlem Fischerem von Treuenfeldem a velitelem pražského gestapa Geschkem. Podstatou ostré hádky bylo, kdo akci vlastně velí a jak má akce probíhat. (Pravomoce gestapa a Waffen-SS nebyly příliš jasné.) Karl Fischer von Treuenfeld nesouhlasil s používáním duchovních jako živých cílů. Tvrdil, že dobývání kostela má probíhat jako vojenská operace. Geschke oponoval názorem, že se jedná o policejní akci a ne frontové válčení a že atentátníky potřebuje zatknout živé. K. H. Frank nakonec dal za pravdu esesmanům, že odpor parašutistů zlomí jen hrubá síla, takže akce nakonec probíhala jako bojová operace Waffen–SS. Geschke si to ale nenechal líbit. Po akci napsal oponentní zprávu v jejímž důsledku byl Karl von Treuenfeld potrestán převelením z bezpečí Prahy na východní (ruskou) frontu. \n\n\n\n\n\n\n\n\n"}
{"id": "1340094", "url": "https://cs.wikipedia.org/wiki?curid=1340094", "title": "Električni orgazam", "text": "Električni orgazam\n\nElektrični orgazam (v srbské cyrilici Електрични оргазам) je srbská rocková skupina původem z Bělehradu.\n\nSkupina vznikla v lednu 1980 po koncertu skupiny \"Leb i sol\". V hospodě \"Mornar\" ji založili Srđan Gojković, Ljubomir Jovanović (tehdejší bubeník a kytarista skupiny \"Hipnotisano pile\" a varhaník Ljubomir Đukić. V roce 1981 skupina nahrála spolu s Idoli a Šarlo akrobati své první album \"Paket aranžman\", které se zařadilo mezi jedno z nejpopulárnějších alb tzv. \"nové vlny\" v Jugoslávii. V 80. letech koncertoval Električni orgazam nejen v SFRJ, ale i v zahrančí; 6 koncertů odehráli v Polsku (4 ve varšavském klubu Riviera-Remont, jeden v Krakově a jeden v Kaliszi). Kolem roku 1983 se skupina posunula směrem od punk rocku k mainstreamovému rocku. \n\nV roce 1988 skupina nahrála na Balkáně populární píseň \"Igra rock'n'roll cela Jugoslavija.\" Ta byla použita jako soundtrack k filmu Hezké vesnice hezky hoří. Skupina byla rovněž i zmíněna v koprodukčním balkánském filmu Karaula z roku 2006. \n\nV letech 1989–1999 skupina kvůli sólové kariéře hlavního zpěváka Srđana Gojkoviće dlouhodobě nevystupovala. \n\n\nCelkem skupina za svojí kariéru vydala 12 studiových, 7 živých a 3 kompilačních alb. \n\n\n\n"}
{"id": "1340101", "url": "https://cs.wikipedia.org/wiki?curid=1340101", "title": "Vasyl Makuch", "text": "Vasyl Makuch\n\nVasyl Omeljanovyč Makuch (; 14. listopadu 1927, Kariv, Lvovská oblast – 5. listopadu 1968, Kyjev, SSSR) byl ukrajinský občan, jenž se v listopadu roku 1968 sebeupálil v centru Kyjeva na protest proti sovětské okupaci, kvůli rusifikaci Ukrajiny a také sovětské okupační agresi vůči tehdejšímu Československu.\n\nV únoru roku 2017 mu byla v Kyjevě odhalena pamětní deska, na níž je nápis: „\"на знак протесту проти комуністичного тоталітарного режиму й агресії СРСР проти Чехословаччини\"“ (česky: \"Na protest proti komunistickému totalitnímu režimu a agresi SSSR vůči Československu\").\n\nOd května 2018 je po něm pojmenována lávka přes potok Botič v Praze.\n\n"}
{"id": "1340103", "url": "https://cs.wikipedia.org/wiki?curid=1340103", "title": "Ičinomija (Aiči)", "text": "Ičinomija (Aiči)\n\nIčinomija () je město v prefektuře Aiči v Japonsku. K roku 2017 měla přes 380 tisíc obyvatel.\n\nIčinomija leží na řece Kiso (tekoucí do zálivu Ise) severozápadně od Nagoji a západně od Kónanu. Leží na severozápadě prefektury u hranice s prefekturou Gifu.\n\nSoučasné město vzniklo 1. září 1921. Dne 1. dubna 2005 bylo podstatně rozšířeno zahrnutím sousedních měst Bisaie a Kisogawy.\n\n\n"}
{"id": "1340104", "url": "https://cs.wikipedia.org/wiki?curid=1340104", "title": "International Working Test 2003", "text": "International Working Test 2003\n\nInternational Working Test 2003 (IWT 2003) byl XII. ročník mezinárodní soutěže retrieverů ve working testech, který se konal 5. a 6. července 2003 ve Francii v Sully-sur-Loire. Pořadatelem soutěže byl Association Sportive des Utilisateurs de Retrievers (ASUR).\n\nSoutěže se zúčastnilo 28 týmů (17 národních týmů, 8 národních a 3 mezinárodní free týmy) ze 7 zemí. Vítězem se stal Švýcarsko-francouzský free tým (17) před národním týmem z Belgie (14) a Francouzsko-belgickým free týmem (22).\nIndividuální soutěž vyhrála Verena Ommerli ze Švýcarska se psem Conneywarren Spike před H. J. Heijmansem ze Nizozemska se psem Jeser Jake a Jean-Louis Recchiem z Francie s fenou Featherquest Shadow.\n\nRozhodčími byli Peter Cole, Peter Hammond, Steve Palley, Graham Stephenson, Mike Talamy.\n\n"}
{"id": "1340110", "url": "https://cs.wikipedia.org/wiki?curid=1340110", "title": "Adžnála", "text": "Adžnála\n\nAdžnála je město v indickém svazovém státě Paňdžábu. Leží na severozápadním kraji okresu Amritsar, severozápadně od Amritsaru, a na severozápadě sousedí s provincií Paňdžáb v Pákistánu (tedy s pákistánskou částí historického Paňdžábu). Při sčítání lidu v Indii v roce 2001 měla Adžnála přes osmnáct tisíc obyvatel, z toho zhruba 68 % gramotných.\n"}
{"id": "1340113", "url": "https://cs.wikipedia.org/wiki?curid=1340113", "title": "Nikolaj Nikolajevič Suchanov", "text": "Nikolaj Nikolajevič Suchanov\n\nNikolaj Nikolajevič Suchanov (; vlastním jménem ; 9. prosince 1882, Moskva, Ruské impérium – 29. června 1940, Omsk, SSSR) byl sovětský ekonom, historik, novinář a také revolucionář – menševik, účastnící se tzv. Velké říjnové socialistické revoluce (VŘSR). Platí také za jednoho z nejznámějších dobových kronikářů VŘSR.\n\nNarodil se roku 1882 jako Nikolaj Nikolajevič Gimmer (Николай Николаевич Гиммер), a to do moskevské rodiny německých Židů.\n\nJeho manželkou byla Galina Konstantinovna Flakserman (). \n\nK listopadu roku 2017 není v databázi Národní knihovny České republiky evidováno žádné dílo, přeložené z ruštiny do češtiny, z jeho celoživotní tvorby (např. \"Записки о революции\").\n\nPrávě v bytě Suchanova při ulici Karpovka č. 32 se uskutečnila domovní schůzka Vladimira Iljiče Lenina s ostatními revolucionáři, mezi nimiž byli přítomní kupříkladu Lev Davidovičvič Trockij, Lev Borisovič Kameněv, Alexandra Kollontajová, Grigorij Jevsejevič Zinovjev a další, a to za účelem hlasování a dojednání poslední ozbrojené fáze tzv. Velké říjnové socialistické revoluce. \n\n"}
{"id": "1340116", "url": "https://cs.wikipedia.org/wiki?curid=1340116", "title": "BFC Alemannia 90", "text": "BFC Alemannia 90\n\nBFC Alemannia 90 (celým názvem: Berliner Fußballclub Alemannia 1890 e. V.) je německý sportovní klub, který sídlí v berlínském městském obvodu Reinickendorf. Založen byl v roce 1890 pod názvem SV Jugendlust 1890. V roce 1994 došlo k fúzi s fotbalovým oddílem Wackeru 04 Berlin a tím i změně názvu na SG Wacker-Alemannia 90 Berlin. Svůj současný název nese od roku 2013. Od sezóny 2017/18 působí v Kreislize B Berlin, desáté německé nejvyšší fotbalové soutěži. Své domácí zápasy odehrává na Sportplatzu Ollenhauer Ritze s kapacitou 4 000 diváků. Klubové barvy jsou modrá a žlutá.\n\nMimo mužský fotbalový oddíl má sportovní klub i jiné oddíly, mj. oddíl tenisu a kuželek.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1340118", "url": "https://cs.wikipedia.org/wiki?curid=1340118", "title": "Late Night with Seth Meyers", "text": "Late Night with Seth Meyers\n\nLate Night with Seth Meyers je americká pozdně večerní talkshow, kterou provází moderátor a bavič Seth Meyers, vysílaná na stanici NBC. Show měla premiéru 24. února 2014 a je produkována ve spolupráci Broadway Video a Universal Television. Jde již o čtvrtou inkarnaci série \"Late Night\", jejímž autorem byl David Letterman. Meyers byl do série obsazen poté, co byl jeho předchůdce Jimmy Fallon přesunut na pozici moderátora pořadu The Tonight Show. V rámci pořadu vystupují společně rovněž hudebník Fred Armisen a jeho house band The 8G Band. Producentem pořadu \"Late Night\" se stal Mike Shoemaker (dřívější producent \"Saturday Night Live\") a výkonným producentem pořadu je Lorne Michaels. Natáčení probíhá ve Studiu 8G na 30 Rockefeller Plaza, newyorském sídle NBC.\n\nPremiérové díly pořadu jsou vysílány pravidelně od pondělí do čtvrtka vždy v 0:37 EST/PST. Místo páteční show bývá dávána repríza některého z předchozích dílů toho týdne. Pořad začíná Meyersovým monologem, který přednáší zpoza stolu. Mezi další prvky patří komediální kousky, skeče, rozhovory s plejádou hostů a hudební či komediální představení. Jednou z hlavních součástí pořadu je scéna zvaná „A Closer Look“, při níž Meyers do hloubky rozebírá aktuální události a kauzy, díky čemuž získává program politický nádech. Pořad denně sleduje na 1,5 milionu diváků. \n\n23. ledna 2016 společnost NBC obnovila s Meyersem kontrakt na vysílání, a to až do roku 2021.\n\n"}
{"id": "1340123", "url": "https://cs.wikipedia.org/wiki?curid=1340123", "title": "Conan (pořad)", "text": "Conan (pořad)\n\nConan je americká pozdně večerní talk show, vysílaná na stanici TBS od pondělí do čtvrtka vždy ve 23:00 EST. Tvůrcem a hlavním aktérem pořadu je moderátor Conan O'Brien, kterého doprovází jeho dlouholetý sekundant Andy Richter. První díl hodinu trvající show byl odvysílán 8. listopadu 2010 a sledovalo ho přes 4 miliony diváků. Produkce prezentuje program jako klasickou večerní talk show, jejímiž prvky jsou zábavné okomentování nedávných událostí a kauz, politické debaty a interview se známými celebritami. \"Conan\" rovněž rád používá sebereferenční humor, při němž si dělá legraci z vlastních skečí. \n\n17. května 2017 bylo oznámeno, že TBS prodloužila kontrakt na vysílání až do roku 2022.\n\n"}
{"id": "1340127", "url": "https://cs.wikipedia.org/wiki?curid=1340127", "title": "Flek (příjmení)", "text": "Flek (příjmení)\n\nPříjmení Flek nebo Fleck nese více různých osobností:\n\n\n"}
{"id": "1340128", "url": "https://cs.wikipedia.org/wiki?curid=1340128", "title": "Sadelerův prospekt", "text": "Sadelerův prospekt\n\nSadelerův prospekt (Sadelerův prospekt Prahy, případně Sadelerův pohled) je označení pro pohled na město Prahu, kterou jako lept vyryl a vydal Aegidius Sadeler IUI. roku 1606. \nVydání nové veduty Prahy pro městskou radu iniciovali pravděpodobně sami konšelé tří pražských měst, jimž rytec Aegidius Sadeler své dílo věnoval - jeho latinská dedikace \"Nobilibus amplisssimis prudentissimis consulibus senatoribus metropolitanae triurbis Pragae...\" je umístěna v kartuši v malostranské partii Petřína. U kartuše jsou vyobrazeni tři muži, kteří objednavateli mohli být, a proti nim pravděpodobně sám autor. \n\nKresbu pro lept připravil nizozemský specialista na veduty v kartografii Philip van den Bossche, dalším spolautorem technické pomoci („aeri incidit“) byl bavorský rytec Johannes Wechter z Eichstättu. Autoři navazovali na anonymní Vratislavský prospekt z roku 1562 (provádějících rytců Kozla a Peterleho), avšak překonali jej velikostí, přesností detailů i množstvím podrobností. \n\nSadelerův prospekt se skládá z devíti listů, každý má rozměry 48,3 × 106,7 centimetrů a překrývají se jejich prázdně okraje, rytina je sesazena přesně v navazujících liniích sousedních objektů. Prospekt zachycuje Prahu v perspektivním pohledu od jihozápadu z výšin nad Smíchovem.\n\nV popředí vlevo se zvedá vrch Petřín s Hladovou zdí a Újezdská brána. Pohled zleva zahrnuje Strahov, Hradčany, Pražský hrad (pod ním Malá Strana), Vltava, Karlův most, Střelecký ostrov, Staré Město, Nové Město, Podskalí a Vyšehrad.\n\nKaždé z měst pražských je identifikováno v oblacích svým znakem. Na prospektu jsou zachyceny postupně znaky hradčanský, říšský, český, staroměstský, novoměstský a vyšehradský. Pouze malostranský je umístěn pod říšským a českým u Hladové zdi.\nNa Vltavě je zobrazena větrná růžice v podobě plovoucího voru. Na veřejných prostranstvích je zobrazena řada osob s atributy své profese, na Vltavě zase několk lodí. V pravém dolním rohu jsou údaje o autorech (Sadeler, van den Bossche, Wechter).\n\nMěřítkem poloviční kopie tohoto prospektu Prahy byla součástí knihy Johanna Ludwiga Gotofreda \"Archontologia cosmica\", vydané roku 1647 v kartografické oficíně Mathiase Meriana ve Frankfurtu nad Mohanem. \n\n"}
{"id": "1340129", "url": "https://cs.wikipedia.org/wiki?curid=1340129", "title": "Bolek", "text": "Bolek\n\nBolek může být:\n\n\n\n"}
{"id": "1340130", "url": "https://cs.wikipedia.org/wiki?curid=1340130", "title": "Šandera", "text": "Šandera\n\nPříjmení Šandera/Šanderová nese více různých osobností:\n\n"}
{"id": "1340132", "url": "https://cs.wikipedia.org/wiki?curid=1340132", "title": "Osu!", "text": "Osu!\n\nosu! je free to play open source hudební videohra vytvořená a vyvíjená Deanem (peppy) Herbertem v jazyce C# .NET Framework. Herní mechaniky osu! jsou inspirovány komerčními herními tituly jako Osu! Tatakae! Ouendan, Elite Beat Agents, Taiko no Tatsujin, Beatmania IIDX, O2Jam, nebo DJMax. Hra poprvé vyšla v roce 2007 pro Microsoft Windows a za dobu své existence se rozšířila takřka na všechny moderní platformy včetně mobilních zařízení. osu! má rostoucí fanouškovskou základnu s kompetitivní scénou po celém světě a pořádá své vlastní turnaje.\n\nHlavní herní režim osu! (někdy nazýván osu!standard) je možné hrát pomocí klávesnice a myši nebo grafického tabletu. Většina hráčů využívá kombinaci myši k ovládání kurzoru a klávesnici ke klikání na herní objekty (nejčastěji kombinace tlačítek Y a X). Ke hraní lze také použít dotyková obrazovka. Cílem hry je úspěšně dohrát beatmapu tím, že hráč správně zasáhne dostatečné množství herních objektů tak, aby udržel klesající hodnotu zdraví nad 0.\n\nBeatmapy standardního režimu se skládají ze základních herních objektů – hit circle (kruh), slider (posuvník) a spinner (kolotoč). Načasování udává tzv. approach circle (kruh přiblížení), který se postupně změnšuje a při doteku s herním objektem slouží jako signalizace pro hráče, který v tento okamžik musí kliknout.\n\nKaždý z herních objektů má svá vlastní kritéria pro úspěšný zásah. U kruhu hraje roli pouze správně načasované kliknutí. Posuvník se skládá ze dvou kruhů propojených cestou, po které musí hráč pohybovat kurzorem z bodu A do bodu B ve správném časovém úseku. Některé posuvníky obsahují tzv. reverse arrow (zpětnou šipku), která značí, že hráč musí projít cestu posuvníku zpět z bodu B do bodu A. Spinner je velký kruh uprostřed obrazovky, pro jehož správné zahrání musí hráč točit kurzorem kolem jeho osy a splnit určitý počet otáček (při vyšším počtu otáček hra uděluje bonusové body). \nosu!mania je režim inspirovaný hrou Beatmania IIDX, kterou byl ovlivněn samotný vývojář. Režim připomíná hru na klavír. Hráč kliká na klávesy do rytmu přilétajících not, jejichž počet je různý – od 4 po 9 kláves. Počet kláves může být též manuálně upraven pomocí herních modifikátorů (od 1 po 9 kláves). osu!mania se nejčastěji hraje pomocí klávesnice, ale lze použít i taneční podložky známé z herní série Stepmania. \n\nRežim osu!taiko je inspirovaný japonskou videohrou Taiko No Tatsujin od společnosti Namco. Herní mechanika je založena na reálních taiko bubnech, na které hráč bubnuje do rytmu přilétajících koleček, které značí typ bubnu, který má hráč použít. Bubny se dělí na červené a modré a je jich celkem 8 typů – katsu, don, velký katsu, velký don, drum roll a denden. Velký katsu a don přičítají dvojnásobek bodů a aktivují se stisknutím dvou správných kláves najednou. Drum rolly se hrají nepřetržitým klikáním libovolných kláves a dendeny střídavým klikáním červených a modrých bubnů. \n\nosu!catch (také Catch the Beat, nebo osu!fruit) je režim inspirovaný skrytým režimem hry Beatmania, ve kterém 2 hráči chytají objekty padající seshora dolů. Hráč pomocí šipek ovládá postavu, která nad hlavou drží tác a chytá padající ovoce do rytmu skladby. osu! verze se odlišuje hlavně v tom, že je pro jednoho hráče a tím, že její obtížnost je kompenzována technikou \"dashování\" která hráči umožňuje rychlý přesun po obrazovce. \nHerní úrovně v osu! jsou nazývány beatmapy. Beatmapa obsahuje skladbu a do jejího rytmu rozmístěné objekty tvořící \"překážkovou dráhu\", které se hráč snaží zasáhnout. Beatmapy jsou tvořené komunitou přes editor, který je přístupný v herním klientu, nebo jsou automaticky konvertovány z beatmap standardního režimu na režimy osu!mania, osu!taiko a osu!catch (ne opačně). Dělí se na hodnocené (schválené mapy s tabulkovým hodnocením) a nehodnocené (mapy, které čekají na schválení, nebo nejsou určeny k hodnocenému hraní).\n\nBeatmapy většinou obsahují několik obtížností označených počtem hvězdiček. Čím vyšší počet hvězdiček, tím bývá mapa náročnější. Každá obtížnost má také svůj slovní název – nejčastěji Easy, Hard, Normal, Insane a Expert (obtížnost může pojmenovat i sám její autor). Obtížnost beatmapy záleží na počtu herních objektů a rychlosti jejich kombinací, délce skladby, rychlosti skladby (BPM), velikosti herních objektů (circle size – CS) a rychlosti od zobrazení a zmizení herního objektu (approach rate – AR). Průběh beatmapy může být upraven pomocí herních modifikátorů. \nosu! obsahuje celkem 18 modifikátorů, které mění dynamiku mapy ulehčením nebo ztížením jejího průběhu. Modifikátory mají přímý vliv na výsledné skóre – zlehčující módy skóre snižují, ztěžující módy skóre zvyšují a některé módy skóre nepočítají. \n\n\n\n\nKaždá dohraná beatmapa se hodnotí podle celkového výsledného skóre, procentuální úspěšnosti, počtu nezasažených objektů a velikosti comba – počtu herních objektů zasažených za sebou bez přerušení. osu! uděluje celkem 8 hodnocení: nejhorší D (červené), C (fialové), B (modré), A (zelené), S (zlaté), S+ (stříbrné), SS (zlaté), až nejlepší (stříbrné) SS+. Například SS+ může obdržet hráč pouze při 100% úspěšnosti a aplikovaným herním modifikátorem, ale na C stačí jen přes 60% správných zásahů. \n\nČím lepší skóre na těžší beatmapě hráč dostane, tím více roste jeho hodnocení výkonu (performance points – PP), které ho posouvá v žebříčku hráčů.\nDo roku 2019 bylo uspořádáno celkem 33 světových pohárů osu! World Cup, které probíhají ve formě 4v4 – čtyři hráči ze stejné země proti dalším čtyřem z jiné země. Ročně osu! pořádá 5 turnajů, z nichž každý je dedikován jinému hernímu režimu (osu!mania turnaje se dělí na 4 klávesové a 7 klávesové). Existují také neoficiální turnaje pořádané komunitou. Hráči se utkávají o ceny v podobě peněžní odměny, předplatného osu!supporter a speciálních výhod. \n\nTým vývojářů se snaží do osu! přinést novou originální hudbu kolaboracemi s umělci (featured artists), kteří poskytnou své skladby pro volné použití, nebo vytvoří exkluzivní hudbu dostupnou pouze ve hře. Použití těchto skladeb zabraňuje potyčkám ohledně autorských práv a dává šanci zajímavým umělcům prezentovat svoji tvorbu. \n\nJelikož je osu! kompletně free to play, vydělává si na svůj provoz prodejem předplatného po jehož zakoupení dostane hráč převážně možnosti kosmetických změn profilu, ale i užitečné funkce jako automatické stahování map přímo v herním klientu, nebo filtry třídění map. \n\nNový open-source osu! klient, který je momentálně ve vývoji a v budoucnu nahradí stávající klient. Zpřístupnění kódu hry dovolí komunitě například vytvářet nové herní režimy a rozšíření. Průběžné testovací verze jsou k dispozici ke stažení.\n\n"}
{"id": "1340134", "url": "https://cs.wikipedia.org/wiki?curid=1340134", "title": "Šefčík", "text": "Šefčík\n\nPříjmení Šefčík nese více různých osobností:\n\n\n"}
{"id": "1340137", "url": "https://cs.wikipedia.org/wiki?curid=1340137", "title": "Otruba", "text": "Otruba\n\nPříjmení Otruba nese více různých osobností:\n\n\n"}
{"id": "1340138", "url": "https://cs.wikipedia.org/wiki?curid=1340138", "title": "625 (číslo)", "text": "625 (číslo)\n\nŠest set dvacet pět je přirozené číslo, které se římskými číslicemi zapisuje DCXXV a řeckými číslicemi χκε'. Následuje po čísle šest set dvacet čtyři a předchází číslu šest set dvacet šest. \n\n625 je\n\n\n"}
{"id": "1340142", "url": "https://cs.wikipedia.org/wiki?curid=1340142", "title": "Římskokatolická farnost u kostela Narození Panny Marie Praha-Michle", "text": "Římskokatolická farnost u kostela Narození Panny Marie Praha-Michle\n\nŘímskokatolická farnost Praha-Michle je komunita římských katolíků sdružených kolem kostela Narození Panny Marie v městské části Praha 4 – Michle.\n\nAdministrátorem farnosti je P. Mgr. Antonín Lukeš M.Id., vikářem je P. Antonio Vicente Pérez Caramés M.Id. Do územní působnosti farnosti spadají čtvrti Michle a Krč. V roce 2001 na území zdejší farnosti žilo 32 762 osob.\n\n"}
{"id": "1340143", "url": "https://cs.wikipedia.org/wiki?curid=1340143", "title": "583 (číslo)", "text": "583 (číslo)\n\nPět set osmdesát tři je přirozené číslo. Římskými číslicemi se zapisuje DLXXXIII a řeckými číslicemi φπγ. Následuje po čísle pět set osmdesát dva a předchází číslu pět set osmdesát čtyři.\n\n583 je:\n\n"}
{"id": "1340144", "url": "https://cs.wikipedia.org/wiki?curid=1340144", "title": "Joseph Fischhof", "text": "Joseph Fischhof\n\nJoseph Fischhof (4. duben 1804 Bučovice – 28. červen 1857 Vídeň) byl český a rakouský klavírista a hudební skladatel.\nNarodil se v Bučovicích, v židovské rodině. Hudební vzdělání získával od sedmi let. Vystudoval gymnázium v Brně (1313-1819). Začal studovat lékařství a filozofii na Vídeňské univerzitě a díky přízni mecenáše Constantina von Gyiky bral klavírní lekce u Antona Halma a skladby u Ignaze von Seyfrieda. Po smrti svého otce v roce 1827 musel přerušit studia a rozhodl se živit hudbou. Stal se jedním z nejvyhledávanějších klavírních učitelů ve Vídni. Roku 1833 se stal profesorem na Vídeňské konzervatoři. Později však z konzervatoře odešel kvůli sporů s ředitelem. Stalo se tak roku 1856. Byl i hudebním teoretikem, studie věnoval dílu Bachově či Beethovenově (zejm. \"Ueber die Auffassung von Instrumental Compositionen in Hinsicht des Zeitmasses, Namentlich Beethoven'schen Werken\").\n"}
{"id": "1340151", "url": "https://cs.wikipedia.org/wiki?curid=1340151", "title": "SC Union 06 Berlin", "text": "SC Union 06 Berlin\n\nSC Union 06 Berlin (celým názvem: Sportclub Union 06 Berlin e. V.) je německý fotbalový klub, který sídlí v berlínském městském obvodu Mitte. Od sezóny 2016/17 působí v Bezirkslize Berlin, osmé německé nejvyšší fotbalové soutěži. Klubové barvy jsou modrá a bílá.\n\nZaložen byl v roce 1950 po útěku hráčského kádru Unionu Oberschöneweide do Západního Berlína. Stalo se tak na konci sezóny 1949/50, ve kterém se Union zúčastnil konečné fáze německého mistrovství. Po prohře s Hamburgerem v Kielu už bylo jasné jak bude vypadat rozdělení Berlína mezi západními mocnostmi a Sovětským svazem. Union měl sídlo v městské části Köpenick, která spadala do sovětské okupační zóny.\n\nZa takto nepříznivé situace se rozhodlo několik hráčů v čele s trenérem Johannesem Sobekem využít počátečních zmatků a na zpáteční cestě z Kielu nalezli útočiště v západní části města. Zde v červnu 1950 založili nový klub SC Union 06, který měl navazovat na úspěchy předválečného Unionu. Ve východní části města byl založen BSG Union Oberschöneweide, který byl v roce 1966 reorganizován pod jménem 1. FC Union Berlin.\n\nSvé domácí zápasy odehrává na Poststadionu s kapacitou 10 000 diváků.\n\n\n\nZdroj: \n\n\n\nZdroj: \n\n\n"}
{"id": "1340152", "url": "https://cs.wikipedia.org/wiki?curid=1340152", "title": "2,4-dinitrochlorbenzen", "text": "2,4-dinitrochlorbenzen\n\n2,4-dinitrochlorbenzen (také DNCB, systematický název 1-chlor-2,4-dinitrobenzen) je organická sloučenina rozpustná v nepolárních rozpouštědlech. Jde o důležitou surovinu pro průmyslovou výrobu dalších sloučenin.\n\nDNCB se vyrábí nitrací 4-nitrochlorbenzenu směsí kyseliny dusičné a sírové. Další způsoby, jak získat tuto sloučeninu s nižší výtěžností zahrnují chloraci 1,3-dinitrobenzenu, nitraci 2-nitrochlorbenzenu a dvojitou nitraci chlorbenzenu.\n\nDíky přítomnosti dvou nitroskupin atom chloru v DNCB snadno podléhá nukleofilní substituci; tímto způsobem lze získat mnoho dalších sloučenin. Reakcí s hydroxidy vzniká dinitrofenol, s amoniakem dinitroanilin, s methoxidy dinitroanisol a reakcí s primárními aminy se utváří sekundární aminy.\n\nDNCB se používá jako substrát při testech GST enzymové aktivity. Jeho molekula je konjugována s jednou molekulou redukovaného glutathionu, který následně absorbuje elektromagnetické záření o vlnové délce 340 nm. Afinita DCNB ke každé z tříd GST je jiná a není dobrým měřítkem aktivity některých forem (jako jsou například GSTT a GSTZ).\n\nDNCB lze použít k léčbě bradavic, účinnost takové léčby je 80 %. Tato látka vyvolává alergickou reakci vůči viru, který bradavice způsobuje.\n\nDNCB způsobuje hypersenzitivitu 4. typu u téměř všech lidí, kteří jsou této látce vystaveni a tak se používá k určení aktivity T-lymfocytů u pacientů. \n\n2,4-dinitrochlorbenzen může způsobit kontaktní dermatitidu.\n"}
{"id": "1340156", "url": "https://cs.wikipedia.org/wiki?curid=1340156", "title": "Dhërmi", "text": "Dhërmi\n\nDhërmi (řecky Δρυμάδες) je vesnice v jižní Albánii, jedno ze sídel tzv. Albánské riviéry. Nachází se na svahu od horského hřbetu Kanali až k Jónskému moři. Administrativně je součástí okresu Vlora. Nachází se v nadmořské výšce 200 m a má okolo 1800 obyvatel.\n\nV roce 1682 zde byla založena první řecká škola, kterou pomohla provozovat ortodoxní církev. Na přelomu 19. a 20. století zde působily řecké školy již tři. V roce 1912 bylo město při první balkánské válce, vzhledem k tomu, že většina obyvatel byla řecká, připravena připojit obec spolu s dalšími městy v regionu k Řecku. Nakonec k tomu ale nikdy nedošlo. Řecké povstání vedl Spyros Spyromilios. Během první světové války byla také vybudována silnice po pobřeží přes Llogarský průsmyk dále na jih, která je dnes základní komunikací Albánské riviéry. 22. prosince 1940 Řecko vesnici nakrátko obsadilo.\n\nBěhem existence socialistické Albánie řada obyvatel odešla do větších albánských měst. Řecké obyvatelstvo do značné míry emigrovalo do Řecka po roce 1991.\n\nVe 21. století je dominantním odvětvím turistika, která umožnila rozvoj sídla. Na pobřeží se nachází řada pláží a kempů.\n\n\n"}
{"id": "1340161", "url": "https://cs.wikipedia.org/wiki?curid=1340161", "title": "Štíhlovka východní", "text": "Štíhlovka východní\n\nŠtíhlovka východní (\"Dolichophis jugularis\") je had z čeledi užovkovití. Žije ve východní části Řecka, na Kypru a na Blízkém východě. V mládí má cihlové zabarvení s tmavými skvrnami, starší hadi jsou černí. Obvykle dosahuje délky okolo 200 cm, ale výjimečně může dorůst až téměř 3 metry, což ho činí jedním z nejdelších hadů Evropy. Jako habitat preferuje otevřený prostor polí, křovinaté vegetace a lesostepí do nadmořských výšek 1500 m. Často je možno ho nalézt na stromě, zdi či křovisku. Živí se malými savci, ptáky, ještěrkami a hady. Není jedovatý, ale výjimečně může v případě podráždění kousnout. Z hlediska člověka je považován za velmi užitečného hada, protože loví malé hlodavce, kteří škodí na úrodě.\n\nVytváří tři poddruhy\n\n"}
{"id": "1340167", "url": "https://cs.wikipedia.org/wiki?curid=1340167", "title": "The Ellen DeGeneres Show", "text": "The Ellen DeGeneres Show\n\nThe Ellen DeGeneres Show (často zkracováno Ellen) je americká zábavná talk show, kterou moderuje herečka a komička Ellen DeGeneres. První díl show byl odvysílán 8. září 2003. Pořad produkuje společnost Telepictures a je vysílán přes tzv. broadcast syndication, při němž je licence k vysílání sdílena mezi více televizními společnostmi. Jednou z televizních korporací, která vlastnila licenci k \"Ellen\" je NBCUniversal.\n\nPrvních pět sérií bylo natočeno ve studiu 11 NBC Studios v Burbanku, Kalifornii. Později se natáčení přesunulo do nedalekých studií Warner Bros. Od šesté série je pořad vysílán ve vysokém rozlišení.\n\nPořad vyhrál k roku 2017 celkem 29 Cen Daytime Emmy, včetně čtyř v kategorii Nejlepší talk show roku a šest v kategorii Nejlepší talk show roku – zábava. Díky tomu překonal starý rekord devíti cen v těchto kategoriích, který držel pořad \"The Oprah Winfrey Show\". Program rovněž získal celkem 17 ocenění People's Choice Awards. YouTube kanál \"Ellen\" patří mezi dvacet nejvíce odebíraných kanálů na serveru. Dne 4. ledna 2016 bylo oznámeno, že show bude pokračovat minimálně do roku 2020.\n\n"}
{"id": "1340170", "url": "https://cs.wikipedia.org/wiki?curid=1340170", "title": "Snopek", "text": "Snopek\n\nPříjmení Snopek nese více různých osobností:\n\n"}
{"id": "1340171", "url": "https://cs.wikipedia.org/wiki?curid=1340171", "title": "Anna Pammrová", "text": "Anna Pammrová\n\nAnna Pammrová (29. června 1860 Kralice nad Oslavou (Jinošov) − 19. září 1945 Žďárec) byla česká filosofka a feministka. Proslula především po mnoho let vedenou korespondencí s Otokarem Březinou, ale i po smrti vydaným torzem knihy \"Antieva\".\n\nNarodila se 29. června 1860 do rodiny lesního úředníka Jana Pammera a jeho manželky Josefiny, rozené Měcháčkové. Její matka záhy zemřela, Anna proto vyrůstala v rodině své kmotry Antonie Novákové v Jasenici a v Náměšti n. Oslavou. Své široké všeobecné a jazykové znalosti (francouzština, angličtina) získala prostřednictvím řídícího učitele Nahodila z Březníka u Kralic za dvouletého pobytu ve Vídni, kde pracovala jako vychovatelka v důstojnické rodině.\n\nVe 24 letech porodila první dítě, nemanželskou dceru Almu. Otce své dcery, Leopolda Stögera, si nicméně odmítla vzít a vrátila se k rodičům. Později se s o deset let mladším lesníkem Františkem Krohem přestěhovala do Kozínku u Mohelna a následně do Sedlce u Hartvíkovic. V Sedlci se jí roku 1901 narodil syn František Pammr a 1. června 1903 se zde za Františka Kroha provdala. Ten však byl hrubián a despota, svou ženu zapřahal do postroje pro krávy, v němž musela odvážet seno a stelivo z lesa či vyvážet hnůj. Její manželství trvalo tři roky, ale rozvedeno bylo až v lednu 1904.\n\nV roce 1899 si pořídila lesní srub nedaleko Žďárce u Tišnova, kam se přestěhovala definitivně po rozvodu. Její dcera v roce 1907 umřela, syn František uprchl v roce 1914 bez rozloučení do Ameriky, odkud s matkou vedl korespondenci. Na samotě u Žďárce u Tišnova žila od r. 1899 až do své smrti. Výjimkou z minimálních styků s příbuznými a přáteli byly kontakty s rodinou Havlových, která měla v nedalekém Havlově od r. 1907 své letní sídlo. Zemřela v roce 1945.\n\nKdyž se Anna Pammrová po narození dcery Almy (1884–1906) vrátila k rodičům do Jinošova, seznámila se tam na podzim roku 1887 s pozdějším básníkem Otokarem Březinou (1868–1929, vlastním jménem Václav Jebavý). Ten byl v Jinošově jeden rok učitelem. Ze vzájemného porozumění vznikla rozsáhlá korespondence. Anna Pammrová si s Otokarem Březinou dopisovala až do jeho smrti, s výjimkou ročního období 1891–1892 a tříleté pauzy po sňatku s Františkem Krohou, v letech 1893–1896. Toto přátelství ovlivnilo i tvorbu obou autorů. Novinářka a spisovatelka Božena Neumannová uvedla v \"Rozpravách Aventina\" (ještě za života A. P.), že to byla právě ona, kdo budoucího básníka přivedl ke tvorbě poezie. Dopisy Otokara Březiny, které byly A. Pammrové adresovány v letech 1903–1928, vydala adresátka v roce 1933 tiskem.\n\nNa její myšlenkový profil působila kromě těžkých životních zkušeností staroindická moudrost, okultismus a teozofie, myšlení J. J. Rousseaua, L. N. Tolstého, Th. Lessinga (kterého překládala do češtiny), konfrontace s filozofií A. Schopenhauera a F. Nietzscheho, ale zejména duchovní přátelství s O. Březinou (osobně se setkali ještě v r. 1925 v Tasově u J. Demla, v r. 1927 a 1928 ve Žďárci). Filosoficky se zabývala třemi hlavními tématy: feminismem, kde sleduje otázku ženské emancipace a z hlediska vlastních zkušeností odsuzuje mužskou nadřazenost a zotročení ženy; kritikou moderní civilizace − byla přesvědčená, že člověk se může zachránit jen v samotě, kritizovala společnost technického věku i sociální nespravedlnosti − a výzvou k nápravě protipřírodního myšlení a jednání, kde je vidět vliv Rousseauovy filosofie. Vyzývala k nastolení nového, hlubšího vztahu k přírodě. Existenci sice zobrazovala pesimisticky jako absurdní, z jejích deníků vysvítá, že několikrát uvažovala o sebevraždě, její negativismus je však doplňován vizí „zářného cíle“, „krásy Všeživota“.\n\nKnihy:\n\nČasopisecké příspěvky:\n\nOd roku 1996 existuje v Tišnově \"Společnost Anny Pammrové\", která se věnuje životu a dílu spisovatelky. (Protipól tvoří spíše recesistický \"Spolek Františka Kroha\", který v letech 2005–2008 vydával vlastní internetový věstník.)\n\n\n"}
{"id": "1340172", "url": "https://cs.wikipedia.org/wiki?curid=1340172", "title": "Kropáč (rozcestník)", "text": "Kropáč (rozcestník)\n\nKropáč může být:\n\n\n\n"}
{"id": "1340175", "url": "https://cs.wikipedia.org/wiki?curid=1340175", "title": "Danihel", "text": "Danihel\n\nPříjmení Danihel nese více různých osobností:\n\n"}
{"id": "1340176", "url": "https://cs.wikipedia.org/wiki?curid=1340176", "title": "Fišar", "text": "Fišar\n\nPříjmení Fišar nese více různých osobností:\n\n"}
{"id": "1340178", "url": "https://cs.wikipedia.org/wiki?curid=1340178", "title": "Gál", "text": "Gál\n\nPříjmení Gál nese více různých osobností:\n\n"}
{"id": "1340179", "url": "https://cs.wikipedia.org/wiki?curid=1340179", "title": "Vaniš", "text": "Vaniš\n\nPříjmení Vaniš nebo Vanis nese více různých osobností:\n\n"}
{"id": "1340181", "url": "https://cs.wikipedia.org/wiki?curid=1340181", "title": "Řihák", "text": "Řihák\n\nPříjmení Řihák nese více různých osobností:\n\n"}
{"id": "1340182", "url": "https://cs.wikipedia.org/wiki?curid=1340182", "title": "Husár", "text": "Husár\n\nPříjmení Husár nese více různých osobností:\n\n"}
{"id": "1340185", "url": "https://cs.wikipedia.org/wiki?curid=1340185", "title": "Měrka (rozcestník)", "text": "Měrka (rozcestník)\n\nMěrka může být:\n\n\n"}
{"id": "1340186", "url": "https://cs.wikipedia.org/wiki?curid=1340186", "title": "Balvín", "text": "Balvín\n\nPříjmení Balvín nese více různých osobností:\n\n"}
{"id": "1340187", "url": "https://cs.wikipedia.org/wiki?curid=1340187", "title": "Filo", "text": "Filo\n\nPříjmení Filo nese více různých osobností:\n\n"}
{"id": "1340188", "url": "https://cs.wikipedia.org/wiki?curid=1340188", "title": "Antikythéra", "text": "Antikythéra\n\nAntikythéra ( Αντικύθηρα) je řecký ostrov ležící mezi Středozemním mořem a Krétským mořem 38 km jihovýchodně od Kythéry, od níž ho odděluje Kythérský průliv. Má rozlohu 20,43 km², žije na něm 68 obyvatel (rok 2011). Největším sídlem je přístav Potamos se 34 obyvateli. Administrativně patří ostrov k obci Kythéra v kraji Attika.\n\nPrvní známky lidského osídlení pocházejí ze 4. tisíciletí př. n. l.. Ve starověku byl ostrov základnou pirátů a nazýval se \"Aigila\", moderní název dostal podle své polohy naproti Kythéře. Pod nadvládou Benátčanů byl známý jako \"Cerigotto\". Ostrov se proslavil nálezem ztroskotané lodi z 1. století př. n. l., na níž byl nalezen mechanismus z Antikythéry a bronzová socha zvaná Eféb z Antikythéry.\n\nAntikythéra leží na významné trase tažných ptáků, nachází se na ní observatoř Řecké ornitologické společnosti. Hnízdí zde ve velkých počtech ostříž jižní.\n\n"}
{"id": "1340190", "url": "https://cs.wikipedia.org/wiki?curid=1340190", "title": "Löwenstein", "text": "Löwenstein\n\nLöwenstein, Loevenstein nebo Loewenstein může znamenat:\n\n"}
{"id": "1340193", "url": "https://cs.wikipedia.org/wiki?curid=1340193", "title": "Mára (rozcestník)", "text": "Mára (rozcestník)\n\nMára může být:\n\n\n"}
{"id": "1340195", "url": "https://cs.wikipedia.org/wiki?curid=1340195", "title": "Janiš", "text": "Janiš\n\nPříjmení Janiš nese více různých osobností:\n\n"}
{"id": "1340198", "url": "https://cs.wikipedia.org/wiki?curid=1340198", "title": "Referendum o přistoupení Maďarska k Evropské unii", "text": "Referendum o přistoupení Maďarska k Evropské unii\n\nReferendum o přistoupení Maďarska k Evropské unii proběhlo 12. dubna 2003. Hlasování bylo s volební účastí 45,62% platné a jelikož 83,76% voličů souhlasilo, stalo se Maďarsko dne 1. května 2004 členským státem Evropské unie. První volby do Evropského parlamentu se v Maďarsku konaly v 13. června 2004.\n\n\n\n\n\n"}
{"id": "1340199", "url": "https://cs.wikipedia.org/wiki?curid=1340199", "title": "Mejzlík", "text": "Mejzlík\n\nPříjmení Mejzlík nese více různých osobností:\n\n"}
{"id": "1340202", "url": "https://cs.wikipedia.org/wiki?curid=1340202", "title": "Miloš Dvořáček", "text": "Miloš Dvořáček\n\nMiloš Dvořáček (3. března 1951 Jaroměř) je český folkový kytarista a lektor hry na kytaru. Jako instrumentalista nahrál několik alb s řadou českých folkových muzikantů.\n\nVyučil se zámečníkem v Jaroměři, absolvoval I. a II. cyklus Lidové školy umění obor Kytara. Po základní vojenské službě působil v Hradci Králové v orchestrech – Combo „D“ Jiřího Dvořáka a v Tanečním orchestru Jiřího Hasala.\n\nV letech 1972–1974 působil jako lektor hry na kytaru v Poděbradech a v Pečkách. V letech 1974–1979 pak jako učitel v LŠU v Chlumci nad Cidlinou a v Hradci Králové. V roce 1974 se stal členem skupiny Kantoři a přešel na profesionální dráhu. Jako instrumentalista, aranžér, režisér a autor spolupracoval na deskách Spirituál kvintetu, Wabiho Daňka, Pavla Dobeše, Věry Martinové, Ivo Jahelky, Nezmarů a dalších. V letech 1989–1995 hrál s Pavlem Dobešem a od roku 1995 s Wabi Daňkem. S ním vystupoval až do jeho smrti v roce 2017. Příležitostně vystupuje i se svým synem bubeníkem a multiinstrumentalistou Milošem Dvořáčkem mladším.\n"}
{"id": "1340204", "url": "https://cs.wikipedia.org/wiki?curid=1340204", "title": "Circle of security", "text": "Circle of security\n\nCircle of security je intervenční program pro rodiče založený na teorii citové vazby. Program trvá 20 týdnů, ve kterých skupina rodičů (N = 6) natáčí na video své interakce se svými dětmi (ve věku 1 - 4 let) a pomocí editovaných nahrávek se učí lépe reagovat a chápat situace během výchovy. Cílem je naučit rodiče chápat význam signálů dítěte (které chce explorovat, případně se vracet do bezpečí náruče), reflektovat myšlenky, pocity a chování sebe a dítěte a také reflektovat své vlastní dětství, které může ovlivňovat aktuální výchovu.\n\nKlíčovým konstruktem, ze kterého metoda vychází, je teorie citové vazby a její idea bezpečného přístavu a jisté základny. Toto je rodičům názorně vysvětleno na obrázku kruhu, kde v horní polovině je zobrazeno dítě směřující k exploraci, spodní část je dítě, které se vrací do náručí. Rodiče by měli působit sebejistě ve všem, co dělají (podle hesla \"be bigger, stronger, wiser, and kind\"), následovat potřeby dítěte, a až ve chvíli, kdy to je nutné, zasáhnout.\n\nIntervence samotná je založena na myšlence, že během výchovy často dochází k narušení vztahu, a je potřeba jej \"napravit\". Nicméně bezpečnou citovou vazbu tvoří hlavně ona schopnost \"nápravy\", ne nedostatek narušení vztahu. Aby bylo možné uvažovat o nápravě, je nutné správně porozumět signálům, které dítě vysílá - a ty jsou často zavádějící. Například, předškolák nebo batole může vycítit, že pokud chce, aby ho matka utěšila, tak jí tím zneklidní. Jedna z možných adaptací je, že obejmutí a útěchu dítě přestane vyžadovat a začne se chovat opačně: bude se chovat tak, jakoby si raději hrál, než aby matce vylezl na klín. To je podle autorů této metody základem vyhýbavé citové vazby.\n\nNesprávná interpretace signálů dítěte může být ovlivněna tím, jak byli rodiče sami vychováváni, a jaké prekoncepty si s sebou nesou. To je demonstrováno videonahrávkou pobřeží a deštného pralesa s jemným hudebním podkresem. Po skupinové diskuzi a reflexi toho, jak příjemné pocity při nahrávce cítili, je rodičům puštěna stejná nahrávka s upravenou verzí soundtracku z filmu Čelisti. Po diskuzi nad tím, jak druhé video vzbudilo rozruch a úzkost, si rodiče mohou uvědomit, jak jejich subjektivní zážitky mohou ovlivnit vnímání potřeb dítěte. Může to být tak, že pokud se rodiče naučili od svých rodičů, že určité projevené potřeby jsou vodou zamořenou žraloky, které se musí vyhnout, pak stejně tak chrání své děti před tím, co sami považují za nebezpečné. Proto se rodiče v sobě učí objevit svoji \"shark music\".\n\nAutoři metody stanovili pět cílů intervence:\n\nKaždý vztah mezi dítětem a rodičem je před nastoupením intervence posouzen, a podle typu vazby je k němu individuálně přistupováno během sezení. Rozlišujeme čtyři typy vazby:\n\nPokud oba rodiče nemají problémy v interakcích s dítětem, mluvíme o bezpečné citové vazbě. Pokud občas dojde k narušení vztahu, je rodiči snadno napraven. Tento typ vazby vede k podpoře sebedůvěry a \"bezproblémovému\" vývoji dítěte.\n\nPokud rodiče preferují vyhýbání se intimnímu vztahu s dítětem, je dítě vnitřně stimulováno k exploraci. Jde pak o jedince, kteří jsou velmi samostatní, jsou jim nepříjemné intimní vztahy a typická je vysoká regulace vlastních emocí.\n\nPokud rodiče zamezují exploraci dítěte a snaží se jej držet \"u sebe\", vzniká ambivalentní vazba. Typická je nízká regulace emocí, \n\nKdyž má rodič z projevů citové vazby strach, nebo reaguje naštvaně, vzniká dezorganizovaná citová vazba nebo rodič zcela rezignuje na roli rodiče jako někoho, kdo by měl v určitých situacích rozhodnout.\n\nPočátek programu je zaměřen na výstavbu bezpečného prostředí ve skupině mezi rodiči i vedením skupiny. Zároveň se učí základní myšlenky teorie citové vazby.\n\nV prvním týdnu je hlavním záměrem vyzdvihnout kompetentnost rodičů a to, když to rodiče s dětmi myslí dobře. Metaforou je videonahrávka, ve které hraje skladba \"You Are So Beautiful.\" \"To je píseň, kterou vám zpívá vaše dítě,\" říká vedoucí skupiny ostatním. Poté jsou představeny základní koncepty attachmentu, na videu je ukázáno, jak vypadá bezpečná citová vazba a jak dítě z jisté základny vyráží explorovat a vrací se do bezpečného přístavu k rodiči. Zároveň je předán list s obrázkem, na kterém je tento proces vysvětlen jako kruh.\n\nBěhem této fáze sledují rodiče každý týden videozáznamy jednoho rodiče ze skupiny. Sledují se tzv. \"over-used strengths\", schopnosti, které jsou používány často, protože jsou s nimi rodiče sžití, jsou vnímány jako funkční a jsou pro rodiče pohodlné, a \"under-used capacities\", schopnosti, které jsou podužívány.\n\nVidea v této fázi obsahují čtyři výstřižky:\n\nHlavním tématem tohoto týdnu je to, že všichni rodiče mají někdy obtíže. Obtíže jsou tedy validizovány, je přečtena krátká esej \"Welcome to the Club,\" ve které jsou uznány každodenní potíže rodičů.\n\nDruhá fáze videí je více zaměřena na obtíže a na používané metody zvládání situací. Opět jsou využity čtyři výstřižky, poslední je opět rodič s dítětem v dobrém vztahu.\n\nV 16. týdnu se skupina ohlédne zpět za probranou teorií a připraví se na poslední fázi videí. Toto sezení umožňuje rodičům konsolidovat informace, které se dozvěděli a aby se mohli vyrovnat s problémy, které případně mohly během posledních týdnů ve skupině vzniknout.\n\nV poslední fázi videí vždy každý týden dva rodiče ukazují videonahrávky, na kterých je vidět, jakým způsobem pokročili ve zvládání situací ve vztahu k probrané látce.\n\nNa posledním setkání dostanou rodiče certifikát o účasti, mají možnost sdílet zkušenost ve skupině a zkontrolují své znalosti v testu. Každý si také odnáší vyplněný pracovní sešit (\"The Kissing Hand)\".\n\nVe studii provedené na 83 rodinách s dětmi ve věku 1-7 let se autoři zabývají vlivem metody na fungování emocí rodičů. Závislými proměnnými byl stres rodičů (měřen pomocí PSI 3 edition), mentální zdraví (měřeno pomocí SCL-90-R), identifikovanými moderátory byla schopnost rodičů reflektovat a pohled rodičů na jejich rodičovství (měřeno pomocí Circle Of Security Interview) a chování dítěte (měřeno pomocí CBCL). Bylo zjištěno, že po provedení 20-týdenní intervence byl redukován stres i další symptomy se střední až velkou velikostí účinku.\n\n"}
{"id": "1340206", "url": "https://cs.wikipedia.org/wiki?curid=1340206", "title": "Ivan Jáč", "text": "Ivan Jáč\n\nIvan Jáč (* 29. dubna 1956) je český politik, ekonom a vysokoškolský pedagog, od října 2017 poslanec Poslanecké sněmovny PČR, nestraník za hnutí ANO 2011.\n\nJe vedoucím Katedry podnikové ekonomiky a managementu na Ekonomické fakultě Technické univerzity v Liberci. Externě vyučuje také na ŠKODA AUTO Vysoké škole. Angažuje se jako člen vědecké rady Fakulty ekonomické Západočeské univerzity v Plzni.\n\nV letech 2004 až 2014 byl předsedou dozorčí rady v akciové společnosti \"SEMILEAS\".\n\nIvan Jáč žije v obci Všelibice na Liberecku. Hovoří anglicky a rusky.\n\nVe volbách do Poslanecké sněmovny PČR v roce 2017 byl jako nestraník za hnutí ANO 2011 zvolen poslancem v Libereckém kraji, a to ze druhého místa kandidátky.\n"}
{"id": "1340208", "url": "https://cs.wikipedia.org/wiki?curid=1340208", "title": "Referendum o přistoupení Maďarska k NATO", "text": "Referendum o přistoupení Maďarska k NATO\n\nReferendum o přistoupení Maďarska k Severoatlantické alianci (NATO) proběhlo 16. listopadu 1997. Hlasování bylo s volební účastí 49,24% platné a jelikož 85,33% voličů souhlasilo, Maďarsko se dne 12. března 1999 spolu s Českou republikou a Polskem stalo spojeneckým státem Severoatlantické aliance. \n\n\n\n\n\n"}
{"id": "1340213", "url": "https://cs.wikipedia.org/wiki?curid=1340213", "title": "Áditjové", "text": "Áditjové\n\nÁditjové (sanskrtsky \"āditya\" „náležející, pocházející z Aditi“) jsou skupina nebeských božstev ve védském náboženství a hinduismu, potomků bohyně Aditi „Bezmezné“.\n\nMezi Áditje patří Mitra, Varuna, Arjaman, Bhaga, Dakša, Anša, Dhátr, Vivasván a Savitar. Jedná se o personifikované abstrakce a vystupují jen v malém množství mýtů. V povédském náboženství jejich význam rychle upadl. V počtu sedmi reprezentovali Slunce, Měsíc a pět planet, později v počtu dvanácti měsíce a byli vedeni Višnuem. Slovo Áditja se také stalo běžným titulem Súrji.\n\nV blízce příbuzném íránském náboženství naopak protějšky indických Áditjovců získali významné postavení. Zarathuštrickým protějškem Varuny je vůdčí bůh panteonu Ahura Mazda, Mitry zas Mithra a Arjamana Airjaman.\n\nJaan Puhvel v rámci trojfunkční hypotézy spojuje Áditje na základě třech skupin božstev v Rgvédu a Atharvavédu s první funkcí, tedy svrchovaností, a varnou bráhmanů.\n"}
{"id": "1340220", "url": "https://cs.wikipedia.org/wiki?curid=1340220", "title": "Christopher Chataway", "text": "Christopher Chataway\n\nSir Christopher John Chataway (31. ledna 1931 Londýn – 19. ledna 2014 tamtéž) byl britský atlet a politik. \n\nVystudoval ekonomii a politologii na oxfordské Magdalen College. Závodil v běhu na dlouhých tratích za klub Walton AC. Na mistrovství Evropy v atletice 1954 získal v běhu na 5000 metrů stříbrnou medaili za Volodymyrem Kucem, na Hrách Commonwealthu ve stejném roce vyhrál závod na tři míle v rekordu her. Krátce byl světovým rekordmanem na pět kilometrů, byl také jedním z vodičů Rogera Bannistera při jeho světovém rekordu na jednu míli a vyhrál první ročník ceny BBC Sports Personality of the Year Award v roce 1954. Startoval na dvou olympiádách: v roce 1952 byl v závodě na 5000 metrů pátý, v roce 1956 obsadil na stejné trati jedenácté místo. \n\nPracoval jako manažer v pivovaru Guinness, kde stál u zrodu Guinnessovy knihy rekordů. Později působil jako reportér pro televizní stanice ITV a BBC, od roku 1958 zasedal v London County Council a v letech 1959–1966 a 1969–1974 byl poslancem Dolní sněmovny za Konzervativní stranu, za svoje angažmá ve prospěch válečných uprchlíků obdržel Nansenovu cenu. Ve vládě Edwarda Heathe byl v letech 1970–1972 ministrem pošt a telekomunikací a v letech 1972–1974 ministrem pro průmyslový rozvoj. Po pádu vlády působil ve vedení Orion Bank a Civil Aviation Authority, byl také předsedou anglického výboru pro Hry Commonwealthu. V roce 1995 byl povýšen do šlechtického stavu.\n\nZemřel ve věku 82 let na rakovinu. Byl dvakrát ženat a měl pět dětí, jeho nevlastní syn Charles Walker je rovněž poslancem za konzervativce.\n\n"}
{"id": "1340225", "url": "https://cs.wikipedia.org/wiki?curid=1340225", "title": "Velimir Terzić", "text": "Velimir Terzić\n\nVelimir Terzić (26. května 1908, Golubovci u Podgorici, Černá Hora – 13. prosince 1983, Bělehrad, SFRJ) byl jugoslávský partyzán, generálplukovník Jugoslávské lidové armády a vzděláním historik. \n\nTerzić se narodil 26. května 1908 v Golubovcích. V nedaleké Podgorici vystudoval gymnázium a následně i vojenskou akademii v Bělehradě. Studoval ve stejném ročníku, jako Arso Jovanović. Svá studia dokončil v roce 1928. Kapitánem první třídy se Terzić stal v roce 1938. \n\nPřed vypuknutím války v Jugoslávii v dubnu 1941 byl jmenován náčelníkem štábu Dinárské divize Jugoslávské armády, která byla dislokována v Sinji v dnešním Chorvatsku. Po vypuknutí války nařídil Terzić útok své skupiny 300 vojáků na německou ozbrojenou kolonu, která směřovala do bosenského města Višegrad. Poté, co se mu podařilo Němce porazit, odešel do Černé Hory, kde připravoval s některými dalšími vojáky královské armády povstání proti italské okupaci. Tam potkal Arso Jovanoviće a Petra Ćetkoviće. \n\nPovstání v Černé Hoře vypuklo dne 13. června 1941. Terzić řídil oddíl povstalců v blízkosti města Cetinje a později Pljevlja. V srpnu 1941 vstoupil do Komunistické strany Jugoslávie, a od té doby byl v rámci Jugoslávského vojska ve vlasti vnímán jako zběh. Exilová vláda v Londýně mu odebrala hodnost kapitána první třídy, kterou před vypuknutím konfliktu získal. Sám Terzić nesouhlasil s kapitulací svojí země, kterou jeho vláda podepsala s Německem a dalšími zeměmi Osy a chtěl pokračovat v boji proti okupantům.\n\nPo stažení partyzánského vojska ze Srbska se Terzić stal Náčelníkem hlavního štábu pro Černou Horu a Boku. Následně se stal zástupcem velitele 1. proletářské černohorské úderné brigády. \n\nPo stažení vojsk partyzánů z Černé Hory směrem na severzápad do Bosny a Chorvatska Terzić pomáhá šířit povstání i na území NDH. Bylo mu svěřeno vedení Čtvrté operativní zóny. Odtud se partyzáni po operaci Fall Weiss probili střední Bosnou a kaňonem řeky Neretvy zpět k Černé Hoře. V té době byl již Terzić jmenován zástupcem Náčelníka hlavního štábu NOVJ. Později získal hodnost generálmajora a později generál-podplukovníka. Spolu s Milovanem Đilasem byl vyslán na vojenskou misi do Sovětského svazu. Cílem Terzićovy výpravy bylo připravit půdu pro zformování 1. jugoslávské brigády v SSSR a později i 1. tankové brigády NOVJ. Terzić se věnoval především vojenským otázkám, zatímco Đilas měl jednat o politických záležitostech. Následně za jugoslávskou stranu podepsal odpovídající smlouvy.\n\nPo osvobození země zůstal v JLA. Zastával řadu různých funkcí; byl zástupcem ministra lidové obrany, velitel armády, náčelník Vyšší vojenské akademie JLA, hlavní inspektor JLA, náčelník Vojensko-historického institutu a generální ředitel jugoslávských aerolinií JAT v letech 1959 až 1960. Zemřel v Bělehradě v roce 1983.\n"}
{"id": "1340226", "url": "https://cs.wikipedia.org/wiki?curid=1340226", "title": "Vinícius Júnior", "text": "Vinícius Júnior\n\nVinícius Júnior celým jménem Vinícius José Paixão de Oliveira Júnior (12. července 2000 São Gonçalo) je brazilský mládežnický fotbalista. \n\nJe odchovancem brazilského prvoligového fotbalového týmu Clube de Regatas do Flamengo, kde debutoval 13. května 2017, když v 83. minutě nastoupil do hry. O 2 dny později podepsal novou smlouvu do roku 2022 s výstupní klauzulí, která činí 45 milionů Euro. Svůj první gól dal 10. srpna 2017 v zápase americké ligy mistrů proti chilskému klubu CD Palestino. O 10 dní později dal 2 góly v zápase nejvyšší brazilské soutěže proti fotbalovému týmu Altlético Goianiense. Zápas skončil výsledkem 2:0.\n\nDne 23. května 2017 podepsal smlouvu s Realem Madrid. Real Madrid zaplatil výstupní klauzuli tohoto hráče a podepsal s ním smlouvu na 5 let.\nZájem o něho měli i jiné kluby například FC Barcelona. Real Madrid musí počkat až do 18. narozenin.\n\nV reprezentačních výběrech se ocitl v roce 2015 a připsal si 6 startů a 6 gólu (Brazílie U15). Z reprezentace U15 přešel do reprezentace U17 a koncem roku 2017 měl již 22 fotbalových startů a 19 vstřelených gólů. \n"}
{"id": "1340232", "url": "https://cs.wikipedia.org/wiki?curid=1340232", "title": "Antonín Šroufek", "text": "Antonín Šroufek\n\nP. Stanislav Antonín Šroufek OSB (5. ledna 1914 Drásov – 22. říjen 1976 Počaply) byl český katolický kněz, člen řádu sv. Benedikta a osoba pronásledovaná komunistickým režimem.\n\nNa kněze byl vysvěcen 25. června 1944 v katedrále sv. Víta v Praze. V letech 1945-1948 působil ve funkci kooperátora ve farnosti Praha-Břevnov. V letech 1948-1963 byl kaplanem a administrátorem v Broumově a excurrendo spravoval Šonov a Heřmánkovice, což však bylo na přelomu 50. let 20. století v době komunistického pronásledování církve zrušeno. Od roku 1953 jako duchovní působil v Ruprechticích, od roku 1958 Martínkovicích a od roku 1961 pak opětovně v Šonově. Od 25. června 1954 se nachází v registru Státní bezpečnosti, ovšem je obtížné uvést zda a jakého druhu byla jeho spolupráce se StB, protože 9. dubna 1963 byl zatčen a vzat komunistickým režimem do vazby. Po propuštění z vazby měl od 1. dubna 1968 spravovat po biskupu Otčenáškovi farnost Plotiště nad Labem a excurrendo Lochenice. Toto rozhodnutí však bylo zrušeno. Zemřel 22. října 1976 v Počáplech u Terezína ve farnosti, kterou tradičně duchovně spravovali benediktini. Pohřben byl 28. října 1976 v Příbrami.\n"}
{"id": "1340234", "url": "https://cs.wikipedia.org/wiki?curid=1340234", "title": "Josef Šíma (etnograf)", "text": "Josef Šíma (etnograf)\n\nJosef Šíma (6. února 1859 Praha – 22. října 1929 Brno) byl středoškolský profesor kreslení, sběratel lidové výšivky a průkopník národopisné fotografie. Jeho synem byl malíř Josef Šíma.\n\nV roce 1887 fotograficky dokumentoval svatbu v Javorníku nad Veličkou. Dokumentoval především lidový oděv východní Moravy, moravsko-slovenského pomezí a Slovenska.\n\n"}
{"id": "1340235", "url": "https://cs.wikipedia.org/wiki?curid=1340235", "title": "637 (číslo)", "text": "637 (číslo)\n\nŠest set třicet sedm je přirozené číslo, které se římskými číslicemi zapisuje DCXXXVII a řeckými číslicemi χλζ'. Následuje po čísle šest set třicet šest a předchází číslu šest set třicet osm. \n\n637 je\n\n\n"}
{"id": "1340237", "url": "https://cs.wikipedia.org/wiki?curid=1340237", "title": "584 (číslo)", "text": "584 (číslo)\n\nPět set osmdesát čtyři je přirozené číslo. Římskými číslicemi se zapisuje DLXXXIV a řeckými číslicemi φπδ. Následuje po čísle pět set osmdesát tři a předchází číslu pět set osmdesát pět.\n\n584 je:\n\n"}
{"id": "1340238", "url": "https://cs.wikipedia.org/wiki?curid=1340238", "title": "Secure attention key", "text": "Secure attention key\n\nSecure attention key (SAK) nebo secure attention sequence (SAS) je speciální klávesová zkratka, která musí být stisknuta na klávesnici před tím, než systém zobrazí přihlašovací dialog, který musí být pro uživatele stoprocentně důvěryhodný. Jádro operačního systému, které komunikuje přímo s hardwarem počítače, umí detekovat, zdali byla secure attention key stisknuta. Pokud takovou událost detekuje, zahájí přihlašovací proces.\n\nSecure attention key je navržena k znemožnění podvržení přihlašovacího dialogu, jelikož jádro pozastaví všechny procesy, včetně těch navržených k maskování se za přihlašovací dialog počítače, před tím, než spustí důvěryhodnou operaci přihlášení.\n\nNa systémech, které jsou nastaveny tak, aby využívaly SAK, musí uživatelé nedůvěřovat jakémukoliv přihlašovacímu dialogu, který se zobrazí bez stisknutí SAK.\n\nV operačních systémech patřící do rodiny Microsoft Windows je toto zajišťováno komponentou winlogon. Použití secure attention key může být také vyžadováno Windowsím dialogem User Account Control (UAC).\n\n\nPodobná klávesová zkratka, jako je ++, je často používána BIOSem pro vynucení restartu během bootování počítače.\n"}
{"id": "1340240", "url": "https://cs.wikipedia.org/wiki?curid=1340240", "title": "Polach", "text": "Polach\n\nPříjmení Polach nese více různých osobností:\n\n"}
{"id": "1340241", "url": "https://cs.wikipedia.org/wiki?curid=1340241", "title": "Control-Alt-Delete", "text": "Control-Alt-Delete\n\nControl-Alt-Delete (často zkracováno na Ctrl+Alt+Del) je klávesová zkratka používaná na počítačích kompatibilních s původním IBM PC. Tato klávesová zkratka se používá stisknutím klávesy Delete při zároveň držených klávesách Alt a Control: ++. Funkce této klávesové zkratky závisí na kontextu, ale všeobecně se dá říci, že přerušuje probíhající operaci. Například během okamžiku před bootem počítače (před startem operačního systému) nebo v DOSu, Windows 3.0 a brzké verze Windowsu nebo OS/2 tato klávesová zkratka rebootuje počítač. Od Windows 95 tento příkaz spouští správce úloh anebo bezpečnostní komponentu počítače, která spolupracuje na ukončení sezení Windows.\n\nKvůli obtížnému stisknutí jednou rukou je kombinace přezdívána „opičí trojhmat“.\n\nFunkce rebootu pomocí klávesnice byla původně vymyšlena Davidem Bradleyem. Bradley, jako hlavní inženýr projektu IBM PC a vývojář BIOSu původně používal klávesovou zkratku ++, ale zjistil, že je jednoduché tuto kombinaci stisknout omylem. Proto namísto této kombinace využil kombinaci Ctrl+Alt+Delete jako bezpečnostní opatření, jelikož je tuto klávesovou zkratku na původních klávesnících k IBM PC 5150 nemožné stisknout jednou rukou. \n\nTato funkce byla původně zamýšlena jen pro interní použití a nebyla zamýšlena pro koncové uživatele, jelikož rebootovala počítač bez jakéhokoliv varování či potvrzení. Měla být používána lidmi píšící programy nebo dokumentaci k nim, aby mohli snadno restartovat svůj počítač bez nutnosti ho odpojit od sítě. Tato funkce byla ale zmíněna v technické dokumentaci k původním počítačům IBM a tedy se tato informace dostala na veřejnost. \n\nBradley se na tuto práci dívá jen jako na jeden úkol z mnoha: „bylo to pět deset minut práce, pak jsem se přesunul na další ze stovek úkolů, které měly být dokončeny“. \n\nVe výchozím stavu, když operační systém běží v reálném režimu (nebo v režimu před dokončením bootu, kdy není spuštěn žádný operační systém) je tato klávesová zkratka zachycena BIOSem, který na ni reaguje vynucením rebootu. \n"}
{"id": "1340243", "url": "https://cs.wikipedia.org/wiki?curid=1340243", "title": "Vraný (rozcestník)", "text": "Vraný (rozcestník)\n\nVraný může být:\n\n\n"}
{"id": "1340244", "url": "https://cs.wikipedia.org/wiki?curid=1340244", "title": "Rötspitze", "text": "Rötspitze\n\nRötspitze (dříve \"Welitzspitz\", , 3496 m n. m.) je hora ve Vysokých Taurách na rakousko-italské státní hranici. Nachází se ve skupině Venedigeru na hranici mezi Tyrolskem a Jižním Tyrolskem. Leží v hřebeni Umbalkamm mezi Untere Rötspitze (3289 m) na severu a Daberspitze (3402 m) na jihu. Vrchol Daberspitze je oddělen sedlem Welitzscharte (3181 m). Západním směrem vybíhá z Rötspitze hřeben Prettaukamm, kde sousedí s vrcholem Kemetspitze (3004 m). Vrchol Kemetspitze je oddělen sedlem Rotenmannjoch (2887 m). Na západních a severozápadních svazích hory se rozkládá ledovec Rötkees, na východních Welitzkees a na jižních Schwarzachkees.\n\nPrvní doložený výstup na vrchol podnikl 22. srpna 1854 J. Breymann se spolupracovníky v rámci vojenského průzkumu.\n\nNa vrchol lze vystoupit například severním hřebenem od bivaku Kleine-Philipp-Reuter-Hütte (2677 m). Jedná se o túru ohodnocenou stupněm obtížnosti III-.\n\n"}
{"id": "1340245", "url": "https://cs.wikipedia.org/wiki?curid=1340245", "title": "Kristek", "text": "Kristek\n\nPříjmení Kristek nese více různých osobností:\n\n"}
{"id": "1340246", "url": "https://cs.wikipedia.org/wiki?curid=1340246", "title": "661 (číslo)", "text": "661 (číslo)\n\nŠest set šedesát jedna je přirozené číslo, které se římskými číslicemi zapisuje DCLXI a řeckými číslicemi χξα'. Následuje po čísle šest set šedesát a předchází číslu šest set šedesát dva. \n\n661 je\n\n\n"}
{"id": "1340250", "url": "https://cs.wikipedia.org/wiki?curid=1340250", "title": "X-Forwarded-For", "text": "X-Forwarded-For\n\nX-Forwarded-For (XFF) je HTTP hlavička obvykle používaná k identifikaci původní IP adresy klienta, který se k webovému serveru připojuje skrze HTTP proxy anebo load balancer.\n\nXFF HTTP hlavička byla poprvé představena cachujícím proxy serverem Squid, následné RFC bylo navrženo společností Internet Engineering Task Force (IETF).\n\ncodice_1 je také e-mailovou hlavičkou, která indikuje, že byla e-mailová zpráva přeposlána z jednoho nebo více e-mailových účtů (pravděpodobně automaticky).\n\nBez použití XFF anebo obdobné technologie se jakékoliv připojení skrze cachující proxy server (například ten provozovaný poskytovatelem internetového připojení) jeví jako provedené z jediné IP adresy (té, která patří onomu proxy serveru), což by daný proxy server „převedlo“ na anonymizační službu, což by znesnadnilo prevenci zneužívání cílových webových serverů.\n\nV roce 2004 vyšlo , které standardizovalo novou hlavičku codice_2 s obdobným účelem, avšak v porovnání s XFF s větším množstvím možností. Příklad syntaxe hlavičky Forwarded:\n"}
{"id": "1340254", "url": "https://cs.wikipedia.org/wiki?curid=1340254", "title": "Zvukový design", "text": "Zvukový design\n\nZvukový design je kreativní a umělecká činnost, která se zakládá na vytváření zvukových kompozic. Hlavním aspektem je post-produkční úprava zvukových nahrávek. Spojováním a mícháním zvuků vznikají zvukové kompozice, které jsou nezbytnou součástí filmové tvorby a vývoje videoher. Zvukové nahrávky vytvářejí efektoví nahrávači, od kterých se dají zakoupit v knihovnách. Ti nejlepší zvukoví designeři si je tvoří sami. Zvukový design je někdy zařazován do hudební skladby, protože se jedná o jistou formu muzikální složky.\n\nUmělci používají nemalé množství softwarových pluginů (VST), pomocí jichž zvukový design vzniká. Nejznámější nástroj pro vznik kompozic je simulace dozvuku (Reverb), nebo například tremolo. Stále oblíbenou formou úprav jsou také analogové procesory a efekty, které jsou u umělců oblíbené, díky jejich přirozenosti a sytosti. Zvukoví designeři se většinou ničím neomezují, jsou schopni zvuk vytvářet i týdny. Proto často vznikají impozantní zvukové obsahy, nad kterými každý žasne.\nNa zvukový design v odvětví tvorby nových rozmanitých zvuků, se požívají analogové modulární stanice ,takovým elektronickým zařízením mohou být například zvukové moduly normalizace Eurorack.Tzv: \"patche\"(zapojení) na takových zvukových zařízeních mohou být inspirací výrobců hudebních synthetizerů.\n\nMezi nejznámější zvukové designery patří Ben Burtt, který stojí za vznikem zvuku světelného meče ve hvězdných válkách.\n\n"}
{"id": "1340255", "url": "https://cs.wikipedia.org/wiki?curid=1340255", "title": "Czech Social Awards", "text": "Czech Social Awards\n\nCzech Social Awards (dříve Czech Blog Awards, Bloger roku a Blogerka roku) je anketa, která uděluje ocenění pro českou internetovou komunitu na sociálních sítí. Blogery, Blogerky a Influencery nominují samotní fanoušci, kteří pro ně následně také hlasují a přímo rozhodují o vítězích ankety. Ocenění se udělovala k roku 2017 v kategoriích Bloger, Blogerka, Video Bloger, Video Blogerka, Cosmo Objev, Instagram roku a Ynspirology Award. Od roku 2018 došlo k přejmenování na Czech Social Awards a přibyly nové kategorie Go Global, Fun & Entertainment, Inspiration & Influence, Social Impact & Change a Fair Play.\n\nFinálový večer Czech Blog Awards 2017 se vysílal živě na televizi Óčko a iDNES.cz. Po celou dobu své existence podporuje anketa nadaci Dobrý Anděl.\n\nPro ženy jsou určeny následující kategorie:\nPro muže jsou určeny následující kategorie:\nTyto kategorie jsou pro ženy i muže společné:\n\nKategorie žen\nKategorie mužů\nMuži a ženy\n\nMísto konání: hotel Hilton Praha\n\nKategorie žen\nKategorie mužů\nMuži a ženy\n\n"}
{"id": "1340259", "url": "https://cs.wikipedia.org/wiki?curid=1340259", "title": "Blovická pahorkatina", "text": "Blovická pahorkatina\n\nBlovická pahorkatina je geomorfologický okrsek ve střední části Radyňské vrchoviny spadající pod geomorfologický celek Švihovská vrchovina. Její rozloha je 263 km² a mezi význačné vrcholy patří Hájek (588 m), Knižská skála (565 m) a Maršál (560 m). Pahorkatina se rozkládá na oblastech ORP Blovice, Nepomuk, Plzeň a Přeštice.\n\nNásledující tabulka obsahuje všechny vrchy spadající pod okrsek Blovická pahorkatina:\n"}
{"id": "1340260", "url": "https://cs.wikipedia.org/wiki?curid=1340260", "title": "Fabian Benko", "text": "Fabian Benko\n\nFabian Benko (* 5. červen 1998) je mládežnický fotbalový reprezentant Spolkové republiky Německo, který momentálně hraje za klub LASK Linz na pozici středního ofenzivního záložníka. Fabian se narodil do chorvatské rodiny, která žije v Německu.\nV minulosti působil za kluby SV Waldeck Obermenzing , FC Bayern Mnichov a v současnosti LASK Linz\n\nS fotbalem začínal na jihu Německa ve fotbalovém klubu SV Waldeck Obermenzing. V 7 letech si ho vyhlédl Bayern Mnichov. Má na kontě 2 reprezentační utkání za Německou U17. Chtěla ho i Chorvatská mládežnická reprezentace. Za juniorku Bayernu Mnichov má odehráno 60 utkání a 2 vstřelené branky.\n"}
{"id": "1340262", "url": "https://cs.wikipedia.org/wiki?curid=1340262", "title": "Krásnoočko velkokvěté", "text": "Krásnoočko velkokvěté\n\nKrásnoočko velkokvěté (\"Coreopsis grandiflora\") je vytrvalá, nevysoká, zlatožlutě kvetoucí květina pěstovaná jako okrasná rostlina. Pochází z travnatých plání východu a jihu Spojených států amerických a jihovýchodu Kanady. Je rozšířena i po Evropě, v České republice byla ve volné přírodě nalezena v roce 1962, dostala se tam pravděpodobně únikem ze zahrad.\n\nHemikryptofyt rostoucí na písčitých loukách, stanovištích narušovaných lidskou činností, podél silnic i okolo lidských sídel. Preferuje slunné a dobře odvodněné stanoviště, dobře snáší sucho a špatně dlouhodobé přemokření. Vyskytuje se v rozmezí od mořského pobřeží do nadmořské výšky 1500 m. Rostliny raší v dubnu a kvetou od června do srpna. Ploidie druhu je 2n = 26.\n\nTrsnatá trvalka s nevětvenými, hladkými a pevnými lodyhami vysokými 40 až 60 cm vyrůstající z větveného oddenku. Přízemní listy s řapíky jsou až 6 cm dlouhé a 2 cm široké. Lodyžní listy dlouhé téměř 8 cm jsou přisedlé, podlouhlé, laločnatě zpeřené se třemi až pěti kopinatými, nepravidelnými lístky, z nichž koncové jsou největší. Horní listy občas bývají podlouhlé bez laloků.\n\nNa vrcholu lodyhy vyrůstá na neolistěné stopce 6 až 8 cm velký úbor žlutých kvítků. Ve středu disku velkého asi 4 cm jsou žluté, trubkovité kvítky; po jeho obvodě vyrůstají kvítky se žlutou, asi 2,5 cm ligulu s pěti zářezy na konci. Listeny zákrovu jsou vejčité, zašpičatělé, 8 mm dlouhé. Květy jsou hmyzosnubné.\n\nPlody jsou tmavě hnědé, 3 mm velké, zakulacené [nažka|nažky]] s blanitými křidélky. Rostliny se přirozeně rozšiřují rozrůstáním oddenků a semeny, uměle je lze množit rozdělováním starších trsů nebo plytkým výsevem semen, obojí je vhodné provést brzy na jaře.\n\nKrásnoočko velkokvěté je středně vytrvalá bylina, u které byly vyšlechtěny mnohé kultivary lišící se výškou lodyhy, dobou rozkvětu a typem květního úboru, které mohou být jednoduché, poloplné nebo i plné, odlišují se též odstínem žluté barvy nebo skvrnami. Používají se na volné, nezastíněné trvalkové záhony, nižší odrůdy do skalek a jsou také vhodné k řezu. Odstraněním odkvetlých úborů se podpoří tvorba dalších. Pro zachování bohatého kvetení se doporučuje rozdělovat trsy co tři roky. Květiny jsou s oblibou spásány býložravými zvířaty, od zajíců přes srnčí po skot.\n\n"}
{"id": "1340265", "url": "https://cs.wikipedia.org/wiki?curid=1340265", "title": "Liberismus", "text": "Liberismus\n\nLiberismus (z italského \"liberismo\" - svoboda)je termín pro ekonomickou doktrínu, která mísí ekonomický liberalismus s laissez-faire kapitalismem. Poprvé tento termín použil Benedetto Croce, ale známý se stal až díky Italsko-Americkému vědci a politikovi, Giovanni Sartorim. \n\nSartori dovezil termín z italštiny, aby se rozlišovalo mezi sociálním liberalismem, který se obecně považuje za politickou ideologii často obhajující rozsáhlou vládní intervenci do ekonomie a těmi liberálními teoriemi ekonomie, které se snaží prakticky vyloučit takový zásah. V neformálním užití se liberismus překrývá s jinými pojmy, jako je volný trh, neoliberalismus, klasický liberalismus, libertarianismus a nebo laissez-faire. \n\nV Itálii se liberismus často označujuje s politickými teoriemi Gaetano Mosca a Luigi Einaudi. Celosvětově liberismus prosazovala rakouská škola ekonomické teorie, například Ludwig von Mises a Friedrich August von Hayek.\n\n"}
{"id": "1340266", "url": "https://cs.wikipedia.org/wiki?curid=1340266", "title": "Josef Jaroslav Filipi", "text": "Josef Jaroslav Filipi\n\nJosef Jaroslav Filipi (15. dubna 1875 Bojmany – 28. února 1954 Ústí nad Orlicí) byl český pedagog, textilní výtvarník, grafik, kreslíř a spisovatel.\n\nNarodil se v obci Bojmany do rodiny místního učitele Antonína Filipiho. Po absolvování základního vzdělání pokračoval ve studiu na uměleckoprůmyslové škole v Praze, na níž v roce 1993 absolvoval. Během pražských studií se seznámil s malířem Herbertem Masarykem a později s celou jeho rodinou. Při této příležitosti se několikrát setkal i s T. G. Masarykem a byl častým hostem na nedělních odpoledních diskusích. V dalším studiu pokračoval na tkalcovské škole ve Varnsdorfu. Po studiích se vydal na dráhu pedagoga a zprvu působil jako asistent kreslení na textilní škole v Liberci a na odborné škole pletařské ve Strakonicích. Později, po složení všech potřebných zkoušek působil jako učitel na textilních školách v Humpolci, ve Dvoře Králové nad Labem a následně na odborné škole tkalcovské ve Frýdku, jako její ředitel. \n\nV roce 1935, již jako učitel ve výslužbě se přestěhoval do Ústí nad Orlicí, kde započal literárně zpracovávat své zážitky s rodinou presidenta republiky T. G. Masaryka. Rukopis dokončil v březnu 1938, kniha však vzhledem k událostem nebyla vydána. Vydalo ji až nakladatelství Čin v Praze v roce 1947 pod názvem \"\"S Masarykovými\"\". V letech 1942–1945 byl Josef Jaroslav Filipi s celou rodinou internován ve svatobořickém internačním táboře. Důvodem byl ilegální odchod jeho syna Bohdana do zahraniční, kde vstoupil do řad Československé armády. Během pobytu v internačním táboře sepisoval kroniku, kterou obohacoval svými kresbami. Kronika byla zveřejněna teprve v roce 2000, kdy vyšla jako součást knihy Josefa Havla \"\"Poupata ožehlá nenávistí\"\" pod názvem \"\"Za prkenným plotem\"\". \n\nJosef Jaroslav Filipi během svého učitelského působení vydal mimo časopiseckých článků i několik pedagogických publikací. Byl autorem mnoha návrhů na textilie, prapory, sgrafita, diplomy a byl rovněž i literárně činný. Ve svých kresbách a akvarelech ztvárňoval českou krajinu, místa svého působení. \n\nJosef Jaroslav Filipi zemřel 28. února 1954 v Ústí nad Orlicí a je pohřben na ústeckém hřbitově. \n\n\n"}
{"id": "1340267", "url": "https://cs.wikipedia.org/wiki?curid=1340267", "title": "Emmanuel Antwi", "text": "Emmanuel Antwi\n\nEmmanuel Antwi (* 5. května 1996) je ghanský fotbalista. Momentálně působí v prvoligovém fotbalovém klubu 1. FK Příbram.\n\nZačínal v ghanském klubu Liberty Professionals Accra F.C., poté hostoval v 1. FC Slovácko, kde se nedokázal prosadit. Nakonec se do Česka vrátil, protože mu přišla nabídka na přestup do SK Slavia Praha, kterou přijal a byl zařazen do juniorky, kde se mu dařilo, nechtělv však hrát jenom za juniorku. Proto dostal svolení k hostování a šel hostovat do tehdy druholigové SK Sigmy Olomouuc, kde si připsal 13 startů a 1 gól. Po roce se vrátil zpět do SK Slavia Praha a poté šel na hostování do 1. FK Příbram, kde byl přeřazen do juniorky a po 9 zápasech byl vytažen do A-týmu Příbrami. Jeho hodnota se pohybuje okolo 50 000 €.\n\n"}
{"id": "1340271", "url": "https://cs.wikipedia.org/wiki?curid=1340271", "title": "Andrea Lynchová", "text": "Andrea Lynchová\n\nAndrea Lynchová (* 24. listopadu 1952) je bývalá britská atletka, sprinterka.\n\nNarodila se na Barbadosu, v mládí se přestěhovala do Velké Británie. Jejím prvním mezinárodním úspěchem byla stříbrná medaile v běhu na 100 metrů na evropském juniorském šampionátu v roce 1970. V roce 1974 nejprve vybojovala stříbrnou medaili v běhu na 60 metrů na halovém mistrovství Evropy, na evropském šampionátu pod širým nebem získala bronzovou medaili v běhu na 100 metrů. Největším úspěchem se pro ni stal titul halové mistryně Evropy v běhu na 60 metrů v roce 1975.\n"}
{"id": "1340273", "url": "https://cs.wikipedia.org/wiki?curid=1340273", "title": "Man of Action Studios", "text": "Man of Action Studios\n\nMan of Action Entertainment je americká skupina scenáristů specializující se na tvorbu televizních seriálů, filmů, komiksů a animací. Studio je nejlépe známo pro jejich franšízu \"Ben 10\", seriál \"Generator Rex\" či komiks \"Big Hero 6.\"\n\nMan of Action Entertainment bylo založeno v roce 2000. Studio je vlastněno a provozováno autory komiksů a umělci Duncanem Rouleauem, Joem Caseym, Joem Kellym a Stevenem T. Seaglem.\n\n"}
{"id": "1340275", "url": "https://cs.wikipedia.org/wiki?curid=1340275", "title": "Bramborová vojna", "text": "Bramborová vojna\n\nBramborová vojna (op. 145) je romanticko-komicko-tragicko-ševcovská opera ve třech dílech českého skladatele Josefa Čapky-Drahlovského na libreto Jana Veselého z roku 1890.\n\"Bramborová vojna\" je nevelká hudebně-dramatická skladba humorného charakteru určená především pro ochotnické provozování, jaké byly na sklonku 19. století v české společnosti velmi oblíbené. Napsali ji plodný moravský skladatel Josef Čapka, píšící pod pseudonymem Drahlovský, varhaník a ředitel kůru u děkanského chrámu v Přerově, a mnohem mladší libretista Jan Veselý, syn ředitele přerovského gymnázia a v té době student pražské právnické fakulty. Autoři sami ji označovali za komickou operu, tisk o ní někdy hovoří jako o komické operetě; až na jeden monolog neobsahuje mluvené dialogy, její hudba však „jest lehká a v národním tonu psaná, přístupná i silám, jež na provedení větších děl podobných nestačí“. Vydal ji začátkem prosince 1890 pražský hudební nakladatel Emanuel Starý a byla inzerována jako „hodící se zvláště pro letošní Sylvestry a masopustní zábavy“.\n\nČást literatury uvádí mylnou informaci, že \"Bramborová vojna\" byla poprvé provedena v Brně tamním Národním divadlem v lednu 1891. Zdrojem omylu je zřejmě kritika Leoše Janáčka otištěná v Moravských listech 17. ledna 1891, která však patřila tištěné podobě. Premiéra \"Bramborové vojny\" se konala až 5. listopadu 1891 v Drahlovského a Veselého působišti Přerově, kde ji s podporou přerovských hudebníků uvedla divadelní společnost Františka Trnky, jež v 90. letech 19. století hrála na různých místech Moravy, především však na Hané (Olomouc, Prostějov, Přerov, Kroměříž). Dílo dirigoval skladatel, po představení následovala „přátelská zábava“; druhé představení, plánované jako benefice obou autorů, se nakonec nekonalo. V Brně byla \"Bramborová vojna\" uvedena poprvé až na Silvestra roku 1893 péčí spolku „Veleslavín“.\n\nJiž Janáčkova recenze byla pohrdavá: „\"Vtip a veselost – kde Vás máme hledati? Což se má ukrývati již jen v těch silvestrovských publikacích? Počátek byl dobrý, tanou nám na mysli \"Klepny\" [ Antonína Javůrka ], \"Kvas krále Vondry\" [ Josefa Illnera ] atd., avšak na dále zhrubnul „nový směr“. Op. 145. známého skladatele přerovského vyhovuje svému účelu: aby vážně kritisován byl, zajisté nežádají pp. autoři. Jsou firmy v Německu, jejichž objemné katalogy jsou vyplněny skladbami toho druhu.\"“ Recenzent \"Našince\", který byl přerovskému představení přítomen, vyslovil zklamání: „\"Místo díla, které by vyhovovalo aspoň částečně požadavkům uměleckým, uslyšeli jsme několik sprostých vtipů, jež autor libreta vystudoval v pražských hospůdkách. J. Veselý se do něčeho pustil, nemaje žádných schopností, jen velikou porci nestoudnosti. Byli jsme rozhořčeni právem na mladého librettistu, jenž by si měl vzíti u tatínka lekce nejdříve ze slušnosti a pak z češtiny. Hudbě – přiznám se – mnoho nerozumím, al zkušení hudebníci se vyslovili, že hudba v této směsici nesmyslů, byť jí prý dal své „placet“ olomucký mistr, jest pro operu nevhodnou.\"“\n\nJeště roku 1894 časopis \"Dalibor\" v noticce o úmrtí libretisty Jana Veselého zmiňuje \"Bramborovou vojnu\" s tím, že „nedošla nijaké přízně“. I přesto byla \"Bramborová vojna\" hrána zejména ochotnickými spolky, často v rámci silvestrovských oslav, takže když ji vydal znovu roku 1898 Josef Šváb-Malostranský jako č. 36 svých \"Hudebních humoristických listů\", mohl inzerovat, že „opera tato byla provedena od mnoha pěveckých jednost s velkým úspěchem“. Hrála se například ještě roku 1919 v Horažďovicích.\n\nDěje se „za naší doby“ (tj. na sklonku 19. století) v ševcovské dílně mistra Smůly.\nŠevcovský mistr Smůla, jeho tovaryši Jan a Cvoček a učedník Šídlo vesele pracují v dílně a zpívají si k tomu (č. 1 kvartet \"Klep, klep, klep… Dopadej kladívko\"). Mistr posílá Šídla pro kávu a stěžuje si na svou ženu Dorotku, která je stále krmí bramborovými knedlemi. (č. 2 scéna \"Smím prosit, milostslečinko\" a zpěv Smůly s tovaryši \"Nic ta žena na mne nedbá\"). Za veselého povzbuzování tovaryšů nepřítomné choti slibuje, že ji seřeže a ukáže jí, kdo je v domě pánem. Tovaryši mu slibují podporu, ale učedník Šídlo má z mistrové strach (č. 3 píseň Smůly s tovaryši \"Dokážu jí, kdo pánem v domě… Sláva, sláva panu mistrovi\").\n\nVstupuje Dorotka a rozhodným hlasem kárá všechny za to, že hulákají místo práce. Oznamuje, že bude dělat k obědu své mistrné číslo – bramborové knedle. Manželovy protesty nejprve nevnímá a pak se na něj oboří, až Smůla raději zmizí. Poté se utrhne na Cvočka a nakonec hledá Jana, který se včas vytratil – paní mistrová ho totiž podezřívá, že si myslí na její dceru Mařku. Když odejde, Šídlo a Cvoček si slibují, že se kamaráda zastanou (č. 4 scéna \"Co to tady zase za křik\" a duet Cvočka a Šídla \"Však my se ho zstaneme\").\nJe neděle, poklizeno. Marie přichází z kostela. Jan se k ní přitočí a vyznává jí lásku. Marie mu vyčítá, že když ji včera navštívil v komůrce, zbaběle utekl před koštětem její matky (č. 5 duet \"Mařenko překrásná!\"). Smůla se vrací trochu nachmelen a zpívá si stížnou píseň na manželku. Jan se k němu obrací a žádá ho o Mařenčinu ruku. Přitom mu představuje své plány: brzy bude vyučen, založí si vlastní živnost a o tchána se bude rád starat (č. 6 Smůlův popěvek \"Nikdo neví, jak je mně\" a píseň Jana \"Za týden jsem vyučený\"). Smůla je mladíkovi nakloněn a slibuje mu ji, pokud mu on pomůže v boji proti paní Dorotce (č. 7 dvojzpěv \"Zde má ruka, milý Jene\"). Ale mistr to bude muset nějak navléci, aby Dorotka k sňatku Jana a Marie svolila; a už chystá diplomatický plán.\nDorotka se o samotě čertí na muže: je to dobrý člověk, ale občas si přihne a nedoceňuje její kuchyni. Smůla přichází a naoko rozhořčeně sděluje manželce, že prý se Jan schází s Mařkou. On prý je rozhodně proti a hodlá jako skutečný pán domu jejich vztah zakázat (č. 8 dialog \"Čert mně radu dal\"). Dorotka zareaguje očekávatelně a naopak je rozhodnuta sňatek Jana a Marie prosadit. Marie otci po straně děkuje a se slzami se obrací na matku, aby se ujala jí a Jana proti mistrově odporu. Paní Dorotka z dobrého srdce, i aby dokázala, že v domácnosti rozhoduje ona, slibuje dceři pevnou podporu (č. 9 scéna \"Tatíčku rozmilý, předrahý\" se zpěvem Marie \"Matičko, Matičko, slyšte mé lkání\" a zpěvem Dorotky \"Já už dávno pozoruju\").\n\nŠídlo přibíhá a tvrdí, že prý se Smůla s Janem bijí. Dorotka běží do bitky zasáhnout a zanedlouho přichází Janovi a Marii zvěstovat své a jejich vítězství (č. 10 scéna \"Paní mistrová, teď honem utíkejte\" se zpěvem Šídla \"Tak, ty babo jedovatá\" a zpěvem Dorotky \"Nebečte a radujte se\"). Šídlo pěje chvalozpěv na paní mistrovou, která strčí do kapsy Achilla, Lohengrina, Bruncvíka i kanonýra Jabůrka (č. 11 píseň \"Achilles Hektor\"). Poté konečně Jan a Marie získávají požehnání mistra Smůly i mistrové Dorotky (č. 12 kvartet \"Dejte, dejte požehnání\"). Smůla ještě jednou přeje štěstí snoubencům a vysvětluje, že všem štrapácím byly na vině bramborové knedle – jež paní Dorotka slibuje navařit i na svatbu (č. 13 duet \"Pojďte, dítky, na mé srdce vroucí… Já vám k svatbě, milé děti\"). Všeobecným oslavným zpěvem na tento pokrm (č. 14 finále – sextet \"Sláva, sláva bramborové knedli\") příběh končí.\n"}
{"id": "1340279", "url": "https://cs.wikipedia.org/wiki?curid=1340279", "title": "Zoltán Balczó", "text": "Zoltán Balczó\n\nZoltán Balczó (* 24. březen 1948, Nyíregyháza) je maďarský elektrotechnický inženýr, univerzitní docent, antikomunista a pravicový politik, bývalý poslanec maďarského parlamentu (1998–2002, 2010–2014), bývalý poslanec sněmu hlavního města Budapešti (1994–1998, 2002–2006) a současný nezařazený poslanec Evropského parlamentu za Jobbik s mandátem do roku 2019.\n\nNarodil se roku 1948 v Nyíregyháze do rodiny luteránského kněze a učitelky. Základní i střední školu absolvoval v rodném městě, roku 1966 odmaturoval na Vasvári Pál Gimnázium. V roce 1971 získal diplom na elektrotechnické fakultě na Budapesti Műszaki Egyetem (BME).\n\nMezi lety 1971 až 1975 pracoval jako inženýr plánování u Erőmű- és Hálózattervező Vállalat. Od roku 1975 pracuje vysokoškolský docent na Elektrotechnické fakultě Kálmána Kándó na Starobudínské univerzitě (Óbudai Egyetem) v Budapešti, starším názvem: Kandó Kálmán Műszaki Főiskola, Budapesti Műszaki Főiskola.\n\nMá sestry Edit a Ildikó. Jeho starší bratr András Balczó (* 1938) je maďarský olympijský vítěz v moderním pětiboji.\n\nJe ženatý, jeho manželka pracuje jako právnička. Mají spolu dvě děti: Mátyás, Dorottya.\n\nHovoří maďarsky a anglicky.\n\nV roce 1992 vstoupil do Maďarského demokratického fóra (MDF), ze kterého vystoupil o rok později při odštěpení Strany maďarské spravedlnosti a život (MIÉP), za kterou byl ve volbách 1998 zvolen za poslance parlamentu. V letech 2002 až 2006 byl poslancem shromáždění hlavního města Budapešti. V říjnu 2003 vstoupil do Hnutí za lepší Maďarsko (Jobbik), za které v roce 2009 kandidoval na 2. místě ve volbách do EP a byl zvolen europoslance s mandátem do roku 2014. V roce 2010 však z tohoto postu odstoupil, neboť byl mezitím zvolen poslancem maďarského Zemského shromáždění. Ve parlamentních volbách na jaře 2014 byl znovu zvolen poslancem národního parlamentu. Ve volbách do EP v létě 2014 kandidoval za Jobbik na 2. místě, byl zvolen europoslancem s mandátem do roku 2019. Je členem Výboru pro životní prostředí, veřejné zdraví a bezpečnost potravin a Delegace v Parlamentním výboru pro stabilizaci a přidružení EU-Srbsko.\n\n\n"}
{"id": "1340280", "url": "https://cs.wikipedia.org/wiki?curid=1340280", "title": "Mistrovství světa v zápasu sambo", "text": "Mistrovství světa v zápasu sambo\n\nMistrovství světa v zápasu sambo je sportovní akce s historií od roku 1973. Pořádání mistrovství světa organizuje v současnosti Mezinárodní sambistická federace (FIAS).\n\nKoncem šedesátých dvacátého století přijímá Mezinárodní zápasnická federace (FILA) sambo jako třetí zápasnický styl. Důvodem zařazení byla popularizace tohoto sovětského zápasu díky úspěchům sambistů v příbuzném sportu judu. Po sérii mezinárodních turnajů se FILA rozhodne zařadit sambo do programu mistrovství světa v zápasu v roce 1973. Země, které postupně rozjely sambistický program byly Mongolsko, Bulharsko, Japonsko, ze západní Evropy Španělsko, Spojené království, Francie, Nizozemsko, Itálie, ve zbytku světa Spojené státy americké, Kanada nebo Venezuela. Zajimavostí je, že v sovětských satelitech mimo Bulharska se sambistický program neprosadil.\nV první polovině osmdesátých let sílý tlaky o vytvoření sambistické federace nezávislé na Mezinárodní zápasnické federaci. Spouštěčem revolty byl neúspěch (neochota) Mezinárodní zápasnické federace bojovat o zařazení samba do programu olympijských her v Moskvě v roce 1980. V roce 1985 vzniká Mezinárodní sambistická federace (FIAS) se sídlem ve Španělsku.\n\nV roce 1991 nastala krize pro Mezinárodní sambistickou federaci (FIAS). S rozpadem Sovětského svazu se od FIAS oddělila francouzská sekce označovaná jako FMS, která nabrala nově vzniklé postsovětské republiky. Sovětský svaz oficiálně zaniknul v prosinci 1991, ale FMS uspořádala koncem roku vlastní (neoficiální) mistrovství světa 1991. FIAS uspořádala mistrovství světa v rovněž v prosinci, kterého se účastnil ještě Sovětský svaz. Byla to jedna z posledních sportovních akcí, na které startovali Sověti pod červenou vlajkou se srpem a kladivem. \n\nKrize vyvrcholila v roce 1992, když organizace zastřešující mezinárodní sportovní federace GAISF zrušila nebo výrazně omezila FIAS členství. V roce 1993 se FIAS rozdělila na tzv. FIAS západní (Amerika) a FIAS východní (Rusko a východní Evropa) a podle některých nepodložených zdrojů se oddělila i japonská sekce. Zápas sambo tak v roce 1993 měl minimálně čtyři na sobě nezávislé mezinárodní federace. \n\nFrancouzská FMS zanikla v polovině devadesátých let dvacátého století: \nO japonském sambo je nemnoho infomarcí. \n\nFIAS západní pořádala turnaje pod hlavičkou americké Amateur Athletic Union (AAU) do roku 2003 a práva nakonec předala v roce 2005 do rukou původní organizace Mezinárodní zápasnické federace (FILA):\nFIAS východní se díky své aktivní činností dostala do situace, kdy byla schopna plnit požadavky GAISF (dnes SportAccord) a od roku 2002 se stala opět plnoplatným členem:\n\nV roce 2002 se FIAS stal plnohodnotným členem GAISF a tímto rokem začala nová etapa sambistických soutěží. Situace se zkomplikuje v roce 2005, když Mezinárodní zápasnická federace (FILA) infiltruje do svých řad FIAS západní a zařazuje zápas sambo do svého programu. V roce 2008 FILA soutěže v zápasu sambo ruší a nahrazuje je světově populárnějším grapplingem vycházejícího z brazilského jiu-jitsu.\n\nVýsledky mistrovství světa pořádané Mezinárodní zápasnickou federací (FILA): \nVýsledky mistrovství světa pořádané FIAS východní a později nového FIAS od roku 2002 jako člena GAISF: \n\n"}
{"id": "1340281", "url": "https://cs.wikipedia.org/wiki?curid=1340281", "title": "Kationty IV. třídy", "text": "Kationty IV. třídy\n\nKationty IV. třídy je skupina kationtů sulfanové zkoušky srážecí analýzy. Do IV. třídy řadíme: Ba, Sr a Ca. Skupinové srážecí činidlo jsou alkalické uhličitany.\n\nBa – Sráží žlutou sraženinu BaCrO, která je nerozpustná v kyselině octové.\n\n- Nesráží se s CrO\n\nSr- Sráží žlutý SrCrO \n\n- Sráží se s CrO\n\nCa – Nereaguje\n\nBa – Sráží okamžitě bílou sraženinu.\n\nSr – Reakce je pomalejší a méně intenzivní.\n\nCa – Nereaguje.\n\nBa – Nereaguje.\n\nSr – Vzniká bílá sraženina, reakce probíhá pomalu.\n\nCa – Sráží okamžitě bílou sraženinu.\n\nBa – Barví plamen do zelené barvy.\n\nSr – Barví plamen do karmínově červené.\n\nCa – Barví plamen do do cihlově červené.\n\n\n"}
{"id": "1340282", "url": "https://cs.wikipedia.org/wiki?curid=1340282", "title": "Vlivy čaje na zdraví", "text": "Vlivy čaje na zdraví\n\nÚčinků pití čaje na lidský organismus je velmi mnoho. Již při jeho objevení Číňany byli čaji přisuzovány i mnohé léčivé účinky, zejména při léčení kožních onemocnění. Využívá se však i při léčení střevních a žaludečních obtíží. Samotné pití čaje má za následek snižování únavy a má podíl na zvyšování tělesné a duševní činnosti.\n\nČajovník obsahuje fotoživiny, které již pouhým přiložením na kůži dokáží odvrátit chorobu. Například lokální aplikace zeleného čaje v podobě masti dokázala u více než poloviny testovaných pacientů stoprocentně vyléčit genitání bradavice. \n\nPití zeleného čaje chrání před gynekologickými zhoubnými nádory, jako je například rakovina vaječníků či endomentriální karciom. Také snižuje hladinu cholesterolu, krevní tlak, hladinu curku v krvi a množství tělesného tuku. Tento čaj taktéž chrání mozek před kognitivním úpadkem a mrtvicí. Rovněž snižuje riziko vzniku diabetu a padání zubů. Při pití zeleného čaje je riziko úmrtí na zápal plic nižší až o 50 \"%\". \n\nČaj snižuje únavu pracujících lidí a jejich výkon stoupá až o 10 \"%.\"\n\nPokusy na lidech trpící sezonní alergií ukázaly, že asi tři šálky japonského zeleného čaje denně po dobu šest až deset týdnů před začátkem pylové sezony podstatně redukují alergické příznaky.\n\nVědci také zjistili, že pitím čaje se lze dostat do jednoho ze čtyř psychických stavů, v němž je člověk plně při vědomí a soustředění, a přesto klidný. Po vypití čaje se totiž v mozku začnou vytvářet vzorce mozkových vln, které se tvoří například při meditaci, a poté následuje tento uvolněný, ale bdělý stav.\n\nU zeleného i bílého čaje byla prokázána schopnost ochránit DNA před poškozením karcinogenem PhIP, jenž se vyskytuje ve vařeném mase. Bílý čaj však dokázal zabránit poškození DNA mnohem lépe než čaj zelený.\n\nPřestože má černý čaj oproti zelenému čaji má menší obsah flavonidů, stále pomáhá proti rakovině, mrtvici a infarktu. Takéž má schopnost urychlovat spalování útrobních tuků, snižovat krevní tlak a rozšiřovat průdušky, což pomáhá zejména při nachlazení. \n\nOvocný čaj neobsahuje kofein, proto ho lze konzumovat kdykoli během dne a je vhodný pro všechny věkové kategorie. Jelikož se složen z ovoce a bylin, obsahuje řadu vitamínů a minerálních látek a má tak pozitivní vliv na trávení, podporuje imunitu a funkci cévní soustavy.\n\nKvůli svým účinkům se přírodní mačča pije už po staletí. Obsahuje přibližně stejné množství nutričních látek jako desetinásobné množství zeleného čaje.\n\nKromě kofeinu obsahuje i aminokyselinu L-teanin. Tyto dvě složky dohromady způsobí postupné dodávání energie, která tak vydrží mnohem déle. Dospělého člověka za těchto podmínek udrží mačča pozorného, klidného a soustředěného. Čaj mačča je tak vhodný například pro studenty či sportovce.\n\nMezi další známé účinky patří schopnost výrazně snižovat hladinu cukru v krvi, je tedy využíván jako složka přípravků na hubnutí. Obsahuje polyfenoly, u nichž bylo zjištěno, že chrání kůži před poškozením ultrafialovým zářením. Mačča obsahuje velké množství přírodních flavonidů (známých jako katechinů). Jedním z hlavních je epigalokatechin galát (EGCG), jenž pomáhá v ochraně organismu například před osteoporózou, cukrovkou či rakovinou.\n\nV čajovníku čínském se přirozeně hromadí fluorid z půdy, který však při velkém množství může působit toxicky a způsobit dentální fluorózu. V extrémních případech se může jednat i o fluorózu kostí. Pro její předejití by dospělí neměli denně pít více čaje než odpovídá množství připraveného přibližně ze 20 sáčků černého čaje, 30 sáčků zeleného čaje či 80 sáčků čaje bílého. Děti (asi do devíti let) by něměly vypít denně více čaje, než odpovídá 3 sáčkům černého, 4 sáčkům zeleného čaje nebo 12 sáčkům bílého čaje.\n\nNemírné celodenní pití čaje může způsobit roztěkanost, třes, nervozitu, depresi a nespavost, když se toto děje dlouhodobě, mohou nastat i poruchy spánku. \n\nPřestože čaj, zejména černý, obsahuje taktéž kofein, smrtelná otrava kofeinem nehrozí.\n\n\n\n"}
{"id": "1340283", "url": "https://cs.wikipedia.org/wiki?curid=1340283", "title": "Good Morning America", "text": "Good Morning America\n\nGood Morning America je americký ranní televizní pořad vysílaný na stanici ABC. Poprvé byl program odvysílán 3. listopadu 1975 a nejprve byl vysílán pouze ve všední dny. Od 3. ledna 1993 byla relace rozšířena i na neděli, nicméně v roce 1999 bylo nedělní vysílání opět zrušeno. Teprve 4. září 2004 se program vrátil na obrazovky i o víkendu, tentokrát v sobotu i v neděli. Přímý přenos začíná každý den v 7:00 EST a probíhá do devíti ráno. Vysílání je následně pouštěno ze záznamu i v ostatních časových pásmech. O víkendech začínají přenosy ve stejný čas, ovšem trvají jen jednu hodinu. Diváci v oblasti pacifického standardního času dostávají aktualizovaná data a živé aktuální vstupy. Mezi lety 2007 a 2008 byla na stanici ABC News Now přidávána ještě třetí hodina pořadu navíc.\n\nSoučástí pořadu jsou zprávy, rozhovory, předpovědi počasí, publicistika a zprávy z kultury a showbyznysu. Pořad produkují ABC News a vysílá se z Times Square Studios, nahrávacích studií, která se nacházejí na Times Square v New Yorku. Hlavními uvaděči jsou Robin Roberts, George Stephanopoulos, Lara Spencer a Michael Strahan, které doplňují moderátorka zpráv Amy Robach a moderátorka předpovědi počasí Ginger Zee.\n\nV první polovině 80. let a od jejich do poloviny 90. let 20. století byla relace \"Good Morning America\" nejsledovanějším ranním pořadem v Americe. Tehdy byli hlavními řečníky nejprve David Hartman a Joan Lundenová, v 90. letech Hartmana nahradil Charles Gibson. Mezi lety 1995 a 2012 končila druhá za konkurenční relací \"Today\" na stanici NBC. Od léta 2012 však rivala opět přeskočila a posunula se na první místo. \n\nMezi lety 2007 a 2009 vyhrál pořad třikrát po sobě ocenění Daytime Emmy Award v kategorii Nejlepší ranní pořad, která byla od roku 2007 nově zařezena mezi vyhlašované kategorie (úplně první cenu sdílel pořad s konkurenčním programem \"Today\").\n\n"}
{"id": "1340284", "url": "https://cs.wikipedia.org/wiki?curid=1340284", "title": "František Goldscheider", "text": "František Goldscheider\n\nFrantišek Goldscheider (6. duben 1924, Plzeň – 14. leden 1991, Frankfurt nad Mohanem) byl novinář, filmový historik, scenárista a moderátor\n\nNarodil se v Plzni, kde kvůli svému židovskému původu nemohl od roku 1939 pokračovat ve studiích na klasickém gymnáziu, 18. 1. 1942 byl deportován transportem R (z přesně 1000 osob přežilo jen 73) do Terezína, v prosinci 1943 do Osvětimi, o rok později do Schwarzheide (jeden z pobočných táborů Sachsenhausenu), odkud se na sklonku války vrátil pochodem smrti do Terezína. Vyvraždění jeho rodiny – přežil pouze bratr Hanuš Goldscheider – a milionů dalších ho vedlo k přesvědčení o potřebě nového politického systému, a proto bezprostředně po osvobození vstoupil do Komunistické strany Československa, z níž byl v roce 1969 pro svou účast v pražském jaru 1968 vyškrtnut.\n\nVystudoval dálkově filologii na Filozofické fakultě Univerzity Karlovy v Praze (1954–1959, PhDr. následně v roce 1968). Už v koncentračních táborech dle možností psal, recitoval a hrál divadlo a v roce 1945 nastoupil jako elév do herecké školy E. F. Buriana, kde také hrál v Burianově divadle D46 a D47 pod jménenem František Gorský. Během vojenské služby v letech 1948–1949 byl hercem, recitátorem a konferenciérem v Armádním uměleckém souboru Víta Nejedlého (AUS), ale po zranění hlasivek už nemohl na pódiích vystupovat. Hned po válce paralelně publikoval, ponejvíce o filmu, a tak od roku 1949 přešel na novinářskou dráhu, nejprve v \"Haló - Nedělních novinách\" (1949-50), dále v týdeníku \"Květy\" (1951–1955), ve \"Světě v obrazech\" (1956–1960) a konečně od roku 1961, kdy se stal šéfredaktorem čtrnáctideníku \"Kino\", se mohl soustředit na svou životní specializaci, film. Hojně publikoval v tisku a Československém rozhlase, byl spoluautorem almanachů \"Film 61\" a \"Film 62\", editorem ročenek \"Magazinů Kina 1965–1970.\" V letech 1962–1969 uváděl v Československé televizi populárně-naučný seriál \"Malá filmová historie\", jehož byl také vůdčím spolutvůrcem a scenáristou, a dále současně nebo střídavě režíroval, uváděl a byl scenáristou více než stovky televizních filmových pořadů. V 60. letech byl také porotcem většiny evropských filmových festivalů. Byl neúnavným propagátorem československé filmografie a zastával v tomto směru i řadu funkcí, jako například předseda Celostátního výboru Klubu přátel filmového umění (později Československá federace filmových klubů), předseda Klubu filmových novinářů a další.\n\nZatímco v 50. letech unikl pronásledování a přes své levicové přesvědčení se snažil jako straník nijak neangažovat, účastnil se v roce 1968 aktivně reformního procesu; krátce po nástupu normalizace byl proto zbaven všech svých pozic, zůstal nicméně jako řadový redaktor v časopisu \"Kino\" a snažil se publikovat pod různými pseudonymy, nejčastěji jako František Hromek. TV seriál \"Malá filmová historie\" bez jeho účasti nepokračoval, ale kolegové filmoví historici Myrtil Frída a Karel Čáslavský mu umožnili, aby se jako spoluautor tajně podílel na řadě dalších televizních seriálů jako \"Komik a jeho svět\", \"52 komiků a spol.\", \"Nesmrtelné stíny\" a \"Kino mého mládí\".\n\nV roce 1981, naplněn deziluzí z normalizace a nevírou v budoucnost jakéhokoliv systému pod vedením KSČ, emigroval do Frankfurtu nad Mohanem v NSR, kde mj. přednášel o filmu na tamější Univerzitě Johanna Wolfganga Goetheho, přispíval do rozhlasového vysílaní Svobodné Evropy, BBC a tisku. Zemřel na leukémii, pochován je na Novém židovském hřbitově na Olšanech v Praze.\n\n\n\n"}
{"id": "1340285", "url": "https://cs.wikipedia.org/wiki?curid=1340285", "title": "Povlen", "text": "Povlen\n\nPovlen (v srbské cyrilici Повлен) je pohoří v západním Srbsku, které se nachází 30 km jihozápadně od města Valjevo. Tvoří jej několik vrcholů, z nichž nejznámější jsou tři: Mali Povlen (1347 m n. m.), Srednji Povlen (1301 m n. m.) a Veliki Povlen (1271 m n. m.)\n\nPohoří spadá pod soustavu hor, které se nacházejí blízko města Valjeva a táhne se od jeho západního okraje až do regionu Mačva na hranici s Bosnou a Hercegovinou a údolím řeky Driny. Řetězec začíná horským masivem Maljen, na které se poté napojují Povlen, Jablanik, dále Bobija, Medvednik a následně Sokolska planina, Jagodnja, Boranja a končí v blízkosti města Loznina.\n\nPohoří není příliš vysoké, jednotlivé hory pokrývají husté lesy, údolí řek a potoků jsou hluboká. Srednji Povlen je jediný holý vrch. U kaňonu Trešnjica žije sup bělohlavý, který se zde vyskytuje na druhém místu v Srbsku hned po kaňonu řeky Uvac. V okolí hor se nacházejí četné pastviny. V blízkosti hor se nacházejí tzv. Taorská zřídla, která jsou oblíbenou turistickou destinací.\n"}
{"id": "1340286", "url": "https://cs.wikipedia.org/wiki?curid=1340286", "title": "Lívia Járóka", "text": "Lívia Járóka\n\nLívia Renáta Járóka (* 6. října 1974 Tata) je maďarská socioantropoložka a politička romského původu. V letech 2004 až 2010 byla, a od roku 2017 je opět poslankyní Evropského parlamentu za stranu Fidesz – Maďarská občanská unie a členka Poslaneckého klubu Evropské lidové strany (Křesťanských demokratů). Je historicky první romskou poslankyní EP a druhým zástupcem Romů celkově. První a jediný mužský romský europoslanec byl v letech 1986 až 1999 Juan de Dios Ramírez Heredia ze Španělska.\n\nNarodila se v roce 1974 ve městě Tata do národnostně smíšené rodiny. Její matka je maďarské, otec romské národnosti. Vyrůstala ve městě Sopron u rakouských hranic. V letech 1995 až 1998 studovala na Berzsenyi Dániel Tanárképző Főiskola v Szombathely. Poté pokračovala v postgraduálním studiu na sociologickém institutu Středoevropské univerzity ve Varšavě. Dále na londýnské University College London a studovala také nacionalismus na Středoevropské univerzitě v Budapešti.\n\nV letech 1998 až 2001 pracovala s romskými studenty na Gandhi Gimnázium v Pécsi. Poté pracovala s romskou menšinou v budapešťském obvodu Józsefváros.\n\nJe vdaná, má dvě děti.\n\n\n\n"}
{"id": "1340287", "url": "https://cs.wikipedia.org/wiki?curid=1340287", "title": "Kotačka", "text": "Kotačka\n\nKotačka (ženská podoba Kotačková) je české příjmení. V Česku žilo k září 2017 celkem 252 mužů a 218 žen s tímto příjmením.\n\n"}
{"id": "1340288", "url": "https://cs.wikipedia.org/wiki?curid=1340288", "title": "The Late Late Show with James Corden", "text": "The Late Late Show with James Corden\n\nThe Late Late Show with James Corden (též známá pod názvem Late Late) je americká pozdně večerní talk show, kterou moderuje James Corden a je vysílána na stanici CBS. Je v pořadí již čtvrtou inkarnací frančízy \"The Late Late Show\". Pořad je vysílán od pondělí do pátku večer, natáčení probíhá před diváky ve studiu vždy od pondělí do čtvrtka odpoledne ve studiu 56 v CBS Television City, Los Angeles, Kalifornii. Show produkuje společnost Fulwell 73 ve spolupráci s CBS Television Studios.\n\nCorden převzal moderování talk show po Craigu Fergussonovi, změna moderátora byla oznámena 8. září 2014. První díl s novým moderátorem byl původně naplánován na 9. března 2015, nicméně na poslední chvíli CBS rozhodla o odložení na 23. března, aby mohli k propagaci využít přenos z basketbalového turnaje NCAA.\n\nDne 3. dubna 2017 bylo potvrzeno, že Corden uvede tři speciální epizody \"The Late Late Show\" ze Spojeného království, které byly natočeny v Methodist Central Hall na Westminsteru. Stalo se tak potřetí v historii, kdy se show přesunula do zahraničí, této inscenaci předcházela vystoupení Fergussona z Paříže v roce 2011 a ve Skotsku z roku 2012.\n\n"}
{"id": "1340290", "url": "https://cs.wikipedia.org/wiki?curid=1340290", "title": "Bafang", "text": "Bafang\n\nBafang je město v Kamerunské republice s populací okolo 33 000 obyvatel. Nachází se v Západní provincii, v okrsku Naut-Nkam (jehož je správním centrem) a je komunitním centrem etnika Bamiléké. Ve městě se nachází katedrála \"\"Cathédrale du Cœur-Immaculé de Marie\"\", která patří pod místní římskokatolickou diecézi. Dopravní obslužnost města zajišťuje silnice č. N5.\n\n"}
{"id": "1340291", "url": "https://cs.wikipedia.org/wiki?curid=1340291", "title": "Ridderkerk", "text": "Ridderkerk\n\nRidderkerk je město v Nizozemsku, v provincii Jižní Holandsko. Na centrálním náměstí je divadlo. Město bylo založeno v roce 1446. Ve středověku bylo území města několikrát zaplaveno. V Ridderkerku jezdí místní autobusy a lodní doprava. Vzhledem k blízkosti Rotterdamu existují plány na prodloužení tramvajové linky či metra z Rotterdamu do Ridderkerku.\n"}
{"id": "1340292", "url": "https://cs.wikipedia.org/wiki?curid=1340292", "title": "Tamás Meszerics", "text": "Tamás Meszerics\n\nTamás Meszerics (* 4. prosinec 1964, Győr) je maďarský historik, politik, politolog a současný poslanec Evropského parlamentu za zelené hnutí Politika může být jiná (LMP) s mandátem do roku 2019, v EP člen skupiny Zelení – Evropská svobodná aliance (Greens – EFA).\n\nV průběhu pádu komunismu v Maďarsku vstoupil do liberálního Svazu svobodných demokratů (SZDSZ), odkud ale v roce 1995 vystoupil. Roku 2009 se stal spoluzakladatelem zeleného hnutí Politika může být jiná (LMP). V eurovolbách 2009 za nekandidoval. Ve volbách do Evropského parlamentu na jaře 2014 byl lídrem kandidátky hnutí LMP, které tehdy získalo 5,01% hlasů a tím mandát jednoho europoslance, který obsadil právě Tamás Meszerics. v EP je členem Výboru pro zahraniční věci a Delegace ve Výboru pro parlamentní spolupráci EU-Rusko.\n\n\n\n"}
{"id": "1340294", "url": "https://cs.wikipedia.org/wiki?curid=1340294", "title": "Uložení urny Ivana Jandla na Vyšehradském hřbitově", "text": "Uložení urny Ivana Jandla na Vyšehradském hřbitově\n\nUložení urny Ivana Jandla na Vyšehradském hřbitově byl akt, k němuž došlo 9. listopadu 2017.\n\nIvan Jandl (24. ledna 1937 Praha – 21. listopadu 1987 Praha) byl český herec, režisér a pracovník Československého rozhlasu. V dětství se objevil v několika filmech, přičemž největší úspěch zaznamenal ve snímku \"Poznamenaní\", za nějž získal jak Zlatý glóbus, tak Oscara. Za svůj herecký výkon se tak stal držitelem dvou nejprestižnějších cen ve světě filmu, což se žádnému jinému Čechovi nepovedlo. Další výraznější herecké příležitosti již nedostal a umělecky se tak realizoval v ochotnickém divadle.\n\nKdyž Jandl 21. listopadu 1987 náhle na diabetický záchvat ve svém bytě zemřel, zajistil mu pohřeb jeho vzdálený příbuzný, který Jandlovým přátelům ani neoznámil, že se pohřeb koná. Urnu s Jandlovým popelem si z krematoria ovšem nikdo nevyzvedl. Jeho někdejší přátelé se nakonec složili a zajistili pro něj malý pomník na Olšanských hřbitovech.\n\nV roce 2017 se Herecká asociace rozhodla přesunout Jandlovu urnu do svého hrobu na Vyšehradském hřbitově. Dne 9. listopadu se proto od 10 hodin konalo pietní shromáždění, během něhož byla urna vložena do hrobu. Na začátku aktu pronesl prezident Herecké asociace Ondřej Kepka řeč, kterou zakončil krátkou citací z románu Karla Čapka nazvaného \"Obyčejný život\". Následně byla urna s popelem vložena do hrobu a ten pak zakryla náhrobní deska. Poté se svým projevem vystoupil Adam Vážanský, místostarosta Prahy 9, na jejímž území se nachází divadlo Gong, a která spolupracovala s Hereckou asociací při přesunu Jandlovy urny z Olšan na Vyšehrad.\n\n"}
{"id": "1340299", "url": "https://cs.wikipedia.org/wiki?curid=1340299", "title": "Oskar Kraus", "text": "Oskar Kraus\n\nOskar Kraus (24. červenec 1872 Praha – 26. září 1942 Londýn) byl český filozof, představitel brentanovské filozofie.\nNarodil se v židovské rodině v Praze, v průběhu života konvertoval k protestantismu. Vystudoval na pražské univerzitě práva a filozofii. Na filozofické fakultě ho ovlivnil významný švýcarský filozof Anton Marty, který v té době v Praze učil. Marty byl brentanovec a k filozofii Franze Brentana přivedl i Krause. Roku 1895 získal z filozofie doktorát, roku 1902 se habilitoval, v roce 1909 byl jmenován mimořádným a konečně v roce 1916 řádným profesorem filozofie na pražské německé univerzitě. V roce 1932 se stal předsedou nově založené Brentanovy společnosti v Praze a ředitelem pražského Brentanova archivu. Byl editorem jedenáctisvazkových Brentanových sebraných spisů (1922–1935), podobně editoval spisy svého učitele Martyho. Ve svém snažení měl finanční podporu Tomáše Garrigua Masaryka, jehož Brentano kdysi ve Vídni také velmi ovlivnil. V roce 1935 rovněž vstoupil do Pražského filozofického kroužku, jehož členem byl mj. Jan Patočka, ačkoli kroužek byl spíše fenomenologickým a Kraus si od fenomenologie držel jistý odstup. Po okupaci českých zemí v roce 1939 byl zavlečen do koncentračního tábora, ale po šesti týdnech se podařilo vyjednat jeho propuštění a Kraus následně emigroval do Británie, kde mj. vedl Giffordovy přednášky v roce 1941, na Univerzitě v Edinburghu.\n\nJeho hlavním zájmem filozofickým bylo rozvíjet Brantanovo dílo, zejména uvádět Brentanovy názory psychologické a axiologické do filozofie práva a ekonomie. To ho sblížilo mj. s anglickým utilitarismem Jeremy Benthama. Oponoval naopak zvláště Martinu Heideggerovi, Marxově pojetí hodnoty a po roce 1925 také Einsteinově teorii relativity, čistě z filozofických pozic. Eisteinovu práci označoval za \"matematickou fikci\". V právní teorii odmítal pozitivismus a historismus. Pro české země je významná jeho historicko-filozofická práce \"Německá filosofie v Čechách 1839–1934\", kde uvažuje o dějinách českého filozofického myšlení, které bylo podle něj osudově určeno absencí \"pokantovská spekulace\".\n\n \n"}
{"id": "1340303", "url": "https://cs.wikipedia.org/wiki?curid=1340303", "title": "Albín Dobeš", "text": "Albín Dobeš\n\nAlbín Dobeš (* 1955) je generální ředitel společnosti Business Law Management Czech Republic s.r.o. Od roku 1974 do 31.12. 2017 pracoval u společnosti Severomoravské vodovody a kanalizace Ostrava a.s., od roku 1995 do roku 2017 na postu ekonomického ředitele. Byl také členem vědecké rady Hornicko-geologické fakulty VŠB TU. Ve volném čase se zabývá kynologií, konkrétně rasou anglických bíglů.\n\nVystudoval Vysokou školu báňskou v Ostravě (1982 - 1986, obor ekonomika průmyslu). Titul Ph.D. pak získal studiem na téže škole na enviromentálním institutu v letech 2002 - 2007. Od roku 1994 do roku 1999 byl členem správní rady SmVaK, kde pracoval od srpna 1974 do prosince 2017.\n"}
{"id": "1340305", "url": "https://cs.wikipedia.org/wiki?curid=1340305", "title": "Panství (sociologie)", "text": "Panství (sociologie)\n\nPojem panství do sociologie zavedl Max Weber. Rozumí tím moc danou pocitem závaznosti vůči autoritě, která se opírá o ospravedlnění legitimními prostředky moci. První zmínka o pojmu pochází z Weberova díla \"Die drei reinen Typen der legitimen Herrschaft\", dále svou typologii uvádí v dílech \"Politik als Beruf\"  nebo \"Soziologische Grundbegriffe.\"\n\nV průběhu formování konceptu Weber vycházel především z vlastních analýz vývoje antického Řecka, Persie a soudobých parlamentních demokracií, shromážděných podkladů o sociologii náboženství a Griekeho pojetí dějin. Samotný koncept se stal důležitým podkladem pro další práci v oboru sociologie politiky a moderní politologie.\n\nAutor dělí panství na tři základní typy: tradiční, charismatické a racionálně legální.  Jednotlivé typy se od sebe liší strukturou, která je dána specifickou charakteristikou vztahu mezi pánem, mocenským aparátem a ovládanými, respektive odlišnými typy legitimních prostředků moci. Typy nejsou vývojového charakteru a vzájemně se mohou překrývat a kombinovat. Přestože se moc jako nezávislá entita v historii neměnila, přístup k ospravedlňování moci se vyvíjel. Ve všech typech panství ovládaní moc přijímají coby legitimní. Své chování v rámci vůle pána nepovažují za vynucené.\n\nTradiční panství se opírá o víru v posvátnost poměrů, které přecházejí z generace na generaci. Jeho základním prvkem je osobní vztah mezi vládcem, státním aparátem a ovládanými. Vztahy k panovníkovi jsou založeny na pocitu úcty. Celý systém je přitom založen na respektu k existujícím tradicím. Tento typ můžeme charakterizovat jako konzervativní.\n\nV rámci tradičního panství Weber na základě stupně rozvinutosti státního aparátu rozlišuje dvě základní formy: patriarchalismus a patrimonismus.\n\nPodstatou patriarchálního panství je absence státního aparátu a nadřazenost neomezeného vládce, jejíž legitimita je dána tradicí. S postupnou decentralizací založenou na postupném rozvoji  správního a vojenského aparátu dochází k podřizování vůči osobě pána a vzniká patrimonismus. Členy těchto aparátů se stávají ovládaní, kteří tímto vystupují z masy a stávají se přímými poddanými pána. Vládce si tímto způsobem zabezpečuje širší pole působnosti své moci. Patrimonismus se  může transformovat ve feudalismus, pokud se vzájemná práva a povinnosti mezi pánem a státním aparátem pevně zafixují.\n\nTento typ panství je založen na víře stoupenců ve výjimečné, nadlidské či nevšední vlastnosti svého vůdce. Zásadní roli zde hraje charisma, neboli \"dar milosti\" dané osobnosti. Tyto vlastnosti však nejsou dostupné každému. Vůdcem může být náboženský prorok, válečný hrdina, politický demagog, ale i výjimečně schopný odborník. Tento člověk vládne silou své osobnosti, může překračovat tradici i psané zákony.\n\nV čisté formě může charismatické panství existovat pouze ve stavu zrodu, kdy vystupuje jako protiklad k ustáleným pořádkům. Jeho správní aparát je složen z učedníků, kteří následují svého vůdce a vykonávají jeho vůli a jsou vybráni podle svého vlastního charizmatu, nikoliv podle kvalifikace nebo společenského stavu.\n\nCharismatický vůdce vládne pouze tak dlouho, dokud je víra v jeho mimořádnost dostatečně silná – Weber říká, že toto panství „má bytostně labilní základ“. Zpravidla razí velmi radikální myšlenky, proto jsou tak jeho požadavky stěží slučitelné s každodenním životem. Delší trvání je pro panství zhoubné.\n\nWeber popisuje dvě možnosti tzv. zvěčnění charismatu, tedy způsobů, jak charisma může přežit svého původního nositele. V obou případech se ale nakonec jedná o přeměnu charizmatického panství v jiný typ panství. První způsob je Weberem nazýván jako charisma krve nebo tzv. rodové charisma. Vzniká z představy založené na předpokladu, že charisma vládce nebo jeho mimořádné kvality je možné zdědit. To se však časem přemění na tradiční panství. Druhý způsobem je tzv. úřední charisma, které je předpokládá možnost přenášet charisma prostřednictvím institucí. Tento způsob vede k panství založenému na byrokracii. Pokud charisma není zvěčněno, smrt vůdce znamená automatický konec panství, jelikož je charisma pevně vázáno na vládcovu osobnost.\n\nRacionálně legální panství se vyznačuje vírou v platnost a závaznost neosobních zákonů, které se současně vztahují na držitele moci i na ovládané.\n\nVládce je zvolen v souladu s  právem. Moc vykonává byrokratický aparát, který je odborně školen ve znalosti norem a v zásadách jejich aplikace. Úředníci jsou do svých pozic dosazováni jmenováním a nevlastní žádné prostředky, které jsou potřeba k výkonu správy. Jsou odměňováni pevným platem, který zohledňuje míru zodpovědnosti, a podléhají jednotné úřední disciplíně. Závazné zákony, které jsou podstatným prostředkem výkonu moci, jsou platné pro všechny stejně. Velkou nevýhodou tohoto systému je neosobnost, rostoucí formalismus, který vede k dehumanizaci společnosti. Přesto byrokratizace systému demokratizuje společnost prostřednictvím zaručení rovnosti před správním rozhodováním, zrušení privilegií a překonávání lokálních zvlášností.\n\nPodle Webera je byrokratický způsob vlády ten nejracionálnější, nejúčinější a nejstálejší způsob výkonu moci. Na druhé straně zde hrozí riziko uzurpace moci ze strany byrokracie.\n\n"}
{"id": "1340306", "url": "https://cs.wikipedia.org/wiki?curid=1340306", "title": "Svatopluk Klimeš", "text": "Svatopluk Klimeš\n\nSvatopluk Klimeš (* 10. března 1944 v Praze) je český výtvarník, malíř, kreslíř, fotograf, multimediální umělec, performer a vysokoškolský pedagog.\n\nV letech 1959–1963 vystudoval Střední uměleckoprůmyslovou školu v Praze. V letech 1967–1973 studoval na Akademii výtvarných umění v Praze.\n\nOd roku 1998 vyučuje na Univerzitě J. E. Purkyně v Ústí nad Labem. V roce 2003 byl jmenován docentem. V letech 2001–2006 byl proděkanem pro studium.\n\n\n\n\n"}
{"id": "1340309", "url": "https://cs.wikipedia.org/wiki?curid=1340309", "title": "Giovanni Faustini", "text": "Giovanni Faustini\n\nGiovanni Faustini (19. května 1615 Benátky – 19. prosince 1651 tamtéž) byl italský operní impresario a libretista v 17. století. Proslul zejména spoluprací se skladatelem Francescem Cavallim.\n\nFaustini se narodil v Benátkách roku 1615. Byl impresáriem divadel Teatro San Cassiano, Teatro San Moisè and Teatro Sant 'Apollinare. Napsal 14 operních libret, z nichž většinu zhudebnil Francesco Cavalli. Několik z nich použili i jiní skladatelé. Mnoho libret zůstalo nedokončených. Po smrti Giovanni Faustiniho je dokončil jeho bratr Marco Faustini, který pokračoval i v bratrově dráze divadelníhio impresária.\n\nTři z jeho libret mají mythologická témata, ale je to spíše výjimka než pravidlo. Typické Faustiniho libreto nevychází ani z mythologie ani z historie, ale je dílem autorovy fantasie. Základním schématem jsou dva páry aristokratických milenců z exotických zemí, kteří podstupují dlouhý proces rozchodů a usmiřování. Celek je doplněn několika komickými postavami, které příběh odlehčují. Často vychází z římské komedie a vyskytují se rekvizity jako jsou spací lektvary a dopisy doručené nesprávnému člověku. \n\nFaustiniho spolupráce s Cavallim měla zásadní význam pro rozvoj benátské opery.\n\n\n\n"}
{"id": "1340319", "url": "https://cs.wikipedia.org/wiki?curid=1340319", "title": "Lev Rudněv", "text": "Lev Rudněv\n\nLev Vladimirovič Rudněv (rusky Лев Владимирович Ру́днев; 13. března 1885, Veliký Novgorod, Rusko – 19. listopadu 1956, Moskva, SSSR) byl ruský architekt stalinistických budov.\n\nRudněv studoval na císařské akademii umění v Petrohradu a jako student se účastnil řady architektonických soutěží. Po dokončení studií pracoval jako profesor na Leningradské akademii umění (mezi lety 1922 až 1948) a poté odešel do Moskevského institutu architektury, kde pracoval až do roku 1952. Podílel se na několika projektech obnovy měst, která byla v západní části Sovětského svazu zničena za druhé světové války. Mezi hlavní Rudněvovy projekty patří např. budova Moskevské státní univerzity v Moskvě, či Palác kultury a vědy ve Varšavě. Navrhl také sídlo republikové vlády v Baku, v Ázerbájdžánu.\n"}
{"id": "1340320", "url": "https://cs.wikipedia.org/wiki?curid=1340320", "title": "Martin Paul Wolf", "text": "Martin Paul Wolf\n\nMartin Paul Wolf (nebo též Martin Wolf) (25. května 1908 v Arnoldgrünu u Saské Kamenice (Arnoldsgrün in Sachsen) – místo a datum smrti neznámé) byl v letech 1942 až 1944 vedoucím IV. oddělení Úřadu říšského protektora v Protektorátu Čechy a Morava pro kulturní politiku a pak zastával funkci vedoucího oddělení kulturní politiky v Německém státním ministerstvu pro Čechy a Moravu.\n\nMartin Paul Wolf vystudoval v Lipsku klasickou filologii a dějiny.\nK pražské řídící úsekové ústředně (Leitabschnitt Prag) SD-L nastoupil v roce 1939 a působil zde ve funkci vedoucího referátu B 1 (ideologičtí odpůrci) a referátu C (kultura, film, tisk, divadlo, rozhlas, literatura, propaganda a školství). Zároveň Martin Paul Wolf vykonával funkci zástupce šéfa této úsekové ústředny SD-L.\n\nMiloš Havel byl nacisty v roce 1940 donucen k odprodeji svého většinového podílu ve společnosti a německá správa tak získala nad Barrandovskými ateliéry kontrolu. Na valné hromadě A-B Barrandov dne 21. listopadu 1941 navrhl ředitel Karl Schulz změnu názvu společnosti na Prag-Film, Aktiengesellschaft. Toto pak bylo schváleno dne 10. února 1942 a společnost byla zařazena do filmového koncernu UFA. Koncem roku 1941 se Martin Paul Wolf stal také členem představenstva AB-FilmFabrikation (Filmové ateliery Barrandov) v Praze a to poté co společnost přešla z českého na německé majoritní vlastnictví.\n\nV březnu roku 1942 převzal Martin Paul Wolf vedení kulturně politického oddělení Úřadu říšského protektora v Čechách a na Moravě. V červnu roku 1942 byl jmenován \"strážcem\" kulturních záležitostí u říšského protektora. Od té doby Martin Paul Wolf řídil a usměrňoval veškerou kulturní činnost v Protektorátu Čechy a Morava. V úsekové ústředně SD-L převzal vedení referátu III C (kulturní život). V roce 1943 se SS-Sturmbannführer Martin Paul Wolf stal vedoucím oddělení kulturní politiky v Německém státním ministerstvu pro Čechy a Moravu. V Praze setrval až do konce druhé světové války. Jeho další poválečné osudy nejsou známy.\n\n\n\nŠestý den (2. června 1942) po atentátu na zastupujícího říšského protektora R. Heydricha (27. května 1942) se konala na pražském Staroměstském náměstí první z manifestací loajality s Velkoněmeckou říší. SS-Sturmbannführer Martin Paul Wolf (šéf IV. oddělení Úřadu říšského protektora pro kulturní politiku) chápal smysl této manifestace jako protireakci na to, že československý exil měl snahu vydávat atentát na R. Heydricha za důkaz toho, že „Čechy a Morava se nacházejí ve vzpouře“, „český národ stojí jednotně za Benešem a emigrantskou klikou v Londýně“ a „Hácha s protektorátní vládou jsou beze zbytku odmítáni a činěni odpovědnými za popravy“.\n\nSedmý den (3. června 1942) po atentátu na zastupujícího říšského protektora R. Heydricha (27. května 1942) a den před jeho následném úmrtí (4. června 1942) napsal Martin Paul Wolf ve svém sdělení šéfovi říšské tiskové služby ve Vůdcově hlavním stanu – SS-Obergruppenführerovi Dietrichovi:\nPo skončení masové manifestace na pražském Staroměstském náměstí Martin Paul Wolf upozorňoval úředníky říšského ministerstva propagandy, jaký počet manifestujících má být uveden v tisku. S německou důkladností operoval tím, že se na Staroměstské náměstí v Praze vejde (pokud by se na jeden metr čtverečný počítaly 4 osoby) nanejvýš 58.496 osob. Wolf zároveň důsledně varoval, že v cizině je mnoho lidí, kteří vědí, kolik lidí se na Staroměstském náměstí může shromáždit. Zároveň Martin Wolf žádal, aby počet účastníků \"nebyl nadsazován\" a aby bylo taktéž uvedeno, že \"další tisíce manifestujících Čechů stály v přilehlých ulicích\". (Český tisk skutečně po skončení manifestace udával počet 60.000 popř. 65.000 účastníků.)\n\n \n"}
{"id": "1340323", "url": "https://cs.wikipedia.org/wiki?curid=1340323", "title": "Jovanović", "text": "Jovanović\n\nPříjmení Jovanović (v srbské cyrilici Јовановић) může označovat následující osoby:\n\n"}
{"id": "1340324", "url": "https://cs.wikipedia.org/wiki?curid=1340324", "title": "Navya", "text": "Navya\n\nNavya SAS , se sídlem ve Villeurbanne (poblíž Lyonu) je francouzským výrobcem autonomních vozidel založených v roce 2014. Miniaturní vozidlo Arma z roku 2015 je považováno za první sériově vyráběné vozidlo pro pravidelnou dopravu.\n\nV říjnu 2015, představila \"Navya vozidlo s názvem Arma,\" je to Autonomní elektrické vozidlo pro přepravu cestujících. Jako \"inteligentní\" minibus bez řidiče může být vozidlo pro až 15 osob s rychlostí až 45 km/h.Od dubna 2016 bylo v dopravě cestujících použito šest vozidel v místě jaderné elektrárny Civaux ve Francii; první experimentální použití ve veřejné dopravě začalo v červnu 2016 dvěma vozidly ve Sionu / Švýcarsku; [reference <nowiki>[2]</nowiki>] V září 2016 začala v Lyonu další operace veřejné dopravy. Od poloviny května 2017 je k dispozici zkušební provoz pro veřejnou dopravu ve městě Koppl (Salzburg-Umgebung).\n\nSpolečnost byla v roce 2014 založena Christopherem Sapetem, dříve spoluzakladatelem, společnosti Infogrames Studios, která vyrábí videohry. V lednu 2016 společnost získala od finančních investorů rizikový kapitál ve výši 4,1 milionu EUR. V říjnu 2016 bylo podepsáno nové kolo financování ve výši 30 milionů EUR, které podepsal dodavatel automobilů Valeo , dopravce Keolis a finanční investor z Kataru . \n"}
{"id": "1340339", "url": "https://cs.wikipedia.org/wiki?curid=1340339", "title": "Abenakové", "text": "Abenakové\n\nAbenakové () jsou jeden z indiánských kmenů. Žijí jednak v pobřežních provinciích Kanady (a řadí se proto mezi kanadské první národy) a jednak na území Nové Anglie ve Spojených státech amerických (a řadí se proto mezi americké indiány). Jazykově patří mezi algonkinské kmeny, přesněji do východní algonkinské jazykové skupiny. Začátkem 21. století se v rámci sčítání identifikovalo jako Abenakové jen několik tisíc lidí – i s těmi, kteří se jen prohlašují za potomky Abenaků, jich v Kanadě a ve Spojených státech amerických bylo dohromady přibližně osm tisíc.\n\nPodle Abenaků se nazývá třída Abnaki, třída dvaadvaceti zaoceánských remorkérů Námořnictva Spojených států amerických postavená během druhé světové války.\n\n"}
{"id": "1340341", "url": "https://cs.wikipedia.org/wiki?curid=1340341", "title": "Reboot", "text": "Reboot\n\nV informatice je reboot proces, během kterého se běžící systém restartuje, ať už úmyslně nebo neúmyslně. Reboot může být buď studený (někdy nazývaný také tvrdý), kdy je systém fyzicky vypnut a znovu zapnut (odpojením od elektrické energie), což vyvolá proces bootování anebo teplý (někdy také nazývaný měkký), kde se systém restartuje bez nutnosti odpojení elektrické energie. \n\nTechnické zdroje popisují dvě zcela rozdílné formy restartu, které jsou známé jako studený reboot (také známé jako studený boot, studený start, tvrdý reboot, tvrdý boot nebo tvrdý start) a teplý reboot (také známý jako teplý boot, teplý start, měkký reboot, měkký boot nebo měkký start), ačkoliv se definice mezi jednotlivými zdroji jemně liší. \n\nPodle Jones, Landes, Tittel (2002), Coopera (2002), Tullocha (2002) a Sopera (2004) je studený start je bootovací proces, před kterým systém neměl přístup k elektrické energii. Všichni s výjimkou Tullocha (2002) také zmiňují, že ve studeném startu systémy provádí power on self test (POST). Cooper (2002) a Soper (2004) také zmiňují, že kromě studeného startu vyvolaného vypínačem ovládajícím přístup systému k elektrické energii je možné studený start vyvolat také resetovacím tlačítkem. Jones, Landes, Tittel (2002) s tím nesouhlasí a tvrdí, že resetovací tlačítko může vyvolat jak studený, tak teplý start a liší se to v závislosti na systému. Článek na on-line podpoře Microsoftu číslo 10228 taktéž potvrzuje, že ačkoliv je resetovací tlačítko navrženo k provedení studeného restartu, nemusí vždy skutečně odpojit elektřinu od základní desky – což je stav, který nekoresponduje s definicí studeného startu výše. Podle Jones, Landes, Tittel (2002) může studený reboot vyvolat jak operační systém, tak aplikace třetích start. Příkaz restart ve Windows 9x vyvolává studený reboot, pokud není stisknuta klávesa Shift. \n\nNalezení definice pro teplý start je poněkud obtížnější. Všechny výše zmíněné zdroje tvrdí, že teplý start je vyvolán stisknutím klávesové kombinace Ctrl + Alt + Delete; všichni s výjimkou Tullocha (2002) zmiňují, že teplý reboot nevyvolává POST kontrolu. Jones, Landes, Tittel (2002) zmiňují, že pro vyvolání teplého startu musí klávesovou zkratku zachytit přímo BIOS. Článek na online podpoře Microsoftu číslo 102228 používá více technickou mluvu a definuje teplý boot jako následek vyvolání INT 19h, což je BIOS interrupt call; klávesová zkratka Ctrl + Alt + Delete je pouze jednou z možností. \n. Podle Grimese (2001), malware může zamezit teplému bootu pomocí odchytávání klávesové kombinace Ctrl+Alt+Delete a tím zamezit jejímu dostání se k BIOSu. Operační systémy založené na Windows NT dělají úplně to samé a uvedenou kombinaci rezervují pro své vlastní použití. Soper (2004) předpokládá, že příkaz k restartu v operačních systémech rodiny Windows vyvolá teplý boot. S tím však nesouhlasí Jones, Landes, Tittel (2002), kteří věří, že ta samá činnost provede studený restart. \n\nOperační systémy z rodiny Linux podporují alternativu pro teplý boot – Linuxové jádro má nepovinnou podporu pro příkaz kexec, systémové volání, které nahrazuje současně běžící jádro jiným a přeskakuje reset hardwaru nebo firmwaru. Celý proces se odehrává nezávisle na firmwaru systému. Nové jádro nemusí nutně být Linuxové. \n\nMimo počítačů kompatibilních s původním IBM PC, popsané typy bootů nemusí existovat. Podle Sue Loh, členky Windows CE Base Team, zařízení založené na Windows CE podporují tři typy bootu: teplý, studený a čistý. Teplý boot zahazuje paměť běžících procesů. Studený boot kromě toho zahazuje i oblast pro ukládání objektů. Čistý boot maže všechny typy úložných pamětí zařízení. Jelikož ovšem tyto paměťové oblasti neexistují na všech zařízeních založených na Windows CE, uživatelé obvykle přicházejí do styku pouze se dvěma typy rebootu: Jeden, který resetuje nestálou operační paměť a druhý, který zařízení resetuje do továrního nastavení. Kupříkladu na zařízení s Windows Mobile 5.0 se první typ bootu nazývá studeným bootem a druhý čistým bootem. \n\nTvrdý reboot znamená okamžité vypnutí systému bez starání se o souborový systém a ostatní aktivity, které by se odehrály na korektně vypínaném systému. Toto může být docíleno buďto použitím resetu, vypnutím a znovu zapnutím elektrické energie anebo vyvoláním příkazu halt -q, kterému rozumí téměř veškeré UN*Xové systémy. Další možností je vyvolání kernel panic. \n\nTermín „restart“ je používán operačními systémy rodiny Microsoft Windows a Linux pro označení rebootu s asistencí operačního systému. Během restartu se operační systém postará o správné ukončení všech čekajících I/O operací před vyvoláním skutečného rebootu. \n\nUživatel může reboot vyvolat úmyslné. Může tak učinit například s následujícími úmysly:\nZpůsoby provedení úmyslného rebootu se liší a mohou zahrnovat následující:\n\nNeočekávané ztráty napájení z jakéhokoliv důvodu (včetně výpadku dodávky elektřiny, selhání elektrického zdroje anebo vyčerpání baterie na mobilních zařízeních) vynucují studený reboot v okamžiku, kdy je napájení obnoveno. Některé BIOSy umožňují automatické nastartování systému v okamžiku, kdy je napájení obnoveno. \n\nTěmto situacím může být předcházeno použitím zdroje nepřerušovaného napájení (UPS), záložní baterie anebo redundantního elektrického zdroje. \n\nReboot může být softwarově simulován. Jedním ze simulačních nástrojů je Sysinternals BlueScreen utility, která je často používána pro prankování. Reboot může být také simulován malwarem, a to za účelem oklamání uživatele pro nějaký nekalý účel. \n"}
{"id": "1340342", "url": "https://cs.wikipedia.org/wiki?curid=1340342", "title": "Algonkinové", "text": "Algonkinové\n\nAlgonkinové může znamenat:\n"}
{"id": "1340345", "url": "https://cs.wikipedia.org/wiki?curid=1340345", "title": "Abnaki", "text": "Abnaki\n\nAbnaki může být:\n"}
{"id": "1340347", "url": "https://cs.wikipedia.org/wiki?curid=1340347", "title": "Létavec", "text": "Létavec\n\nLétavec (\"Miniopterus\") je rod netopýra, jediný zástupce čeledi létavcovití (Miniopteridae). Dříve byla tato čeleď řazena do čeledi Vespertilionidae, později nicméně došlo k osamostatnění na vlastní čeleď. Tito netopýři mají velký areál rozšíření a během posledních 15 000 let osídlili téměř celou oblast od jižní Evropy, přes Afriku a blízký ostrov Madagaskar až po Asii, Austrálii a Oceánii (např. Vanuatu, Nová Kaledonie).\n\nLétavci jsou malí, jejich tělo měří asi 10 cm a rozpětí křídel 30 až 35 cm. Tito netopýří váží méně než 20 g. Čenich je široký a krátký. Lebka je kulovitá a vyšší než čenich, podobně jako u netopýrů rodů \"Kerivoula\" a \"Myotis\". Tyto rysy se pravděpodobně vyvinuly u nejstaršího společného předka čeledi Vespertilionidae. Křídla létavců jsou dlouhá a úzká, třetí prst extrémně dlouhý. Mezi horními špičáky a prvním třenovým zubem se u létavců vyvinuly další, plně nevyvinuté třenové zuby.\n\nRoku 2017 byl v genomu létavců nalezen deltaretrovirus, způsobující leukemii. Tento virus byl zaznamenán pouze u savců, v tomto případě byl poprvé zaznamenán u netopýrů. U tohoto rodu se virus objevil před nějakými 20 miliony lety.\n\n"}
{"id": "1340348", "url": "https://cs.wikipedia.org/wiki?curid=1340348", "title": "Ravna gora", "text": "Ravna gora\n\nRavna gora (v srbské cyrilici Равна гора) je hora v západním Srbsku, v blízkosti města Gornji Milanovac a hory Suvobor. \n\nSamotný vrchol tvoří horniny serpentinit z větší části a z menší části potom vápenec. Vrcholní část hory je víceméně lysá a tvoří ji různé louky a pastviny; údolí potoků, které směřují od vrcholu kopce jsou obrostlé různými typy lesů. Historicky se místní obyvatelstvo věnovalo chovu dobytka, do roku 1941 se zde nacházelo okolo 120 salaší. Většina z nich patřila obyvatelům nedaleké vesnice Koštunići. Většina místního obyvatelstva se však v 2. polovině 20. století odstěhovala do měst, nebo se začala živit jiným způsobem.\n\nV blízkosti hory se nachází také Mokrá jeskyně s 15 m širokým a 4,5 m vysokým vstupem. Svůj název má podle potoka, který z ní vytéká.\n\nRavna gora je známá především jako místo, kde dne 28. dubna 1941 zbytky jugoslávské královské armády pod vedením Dragoljuba Mihailoviće zformovaly Jugoslávské vojsko ve vlasti. Hlavní štáb četnické armády se zde nacházel po celý rok 1941.\n\nPro četnické hnutí se jedná o významné místo. V 90. letech 20. století zde byl vybudován památník. V 90. letech se během jugoslávských válek na vrcholu hory často shromažďovali zástupci různých nacionalistických a velkosrbských hnutí. Pravidelná setkání na Ravné hoře organizuje Srbské hnutí obnovy. Od roku 1995 se zde nachází také pravoslavný kostel sv. Jiří.\n\nSympatizanti četniků jsou dnes na Balkáně označováni alternativně a pohrdavě též jako \"Ravnogorci\". Hora má svůj název podle rovného vrcholu (jedná se de facto o stolovou horu). \n"}
{"id": "1340349", "url": "https://cs.wikipedia.org/wiki?curid=1340349", "title": "676 (číslo)", "text": "676 (číslo)\n\nŠest set sedmdesát šest je přirozené číslo. Římskými číslicemi se zapisuje DCLXXVI a řeckými číslicemi χοϛ'. Následuje po čísle šest set sedmdesát pět a předchází číslu šest set sedmdesát sedm.\n\n676 je\n\n\n"}
{"id": "1340353", "url": "https://cs.wikipedia.org/wiki?curid=1340353", "title": "Tinama argentinská", "text": "Tinama argentinská\n\nTinama argentinská (\"Eudromia elegans\"), staršími českými názvy \"tinama chocholatá\" nebo \"tinama přilbová\", španělsky \"martineta de cresta\", je pták z řádu tinam. Obývá jižní část Jižní Ameriky od hornaté argentinské provincie Salta po záliv Bahía Grande na pobřeží Patagonie.\n\nDosahuje délky okolo 40 cm a váhy 400–800 g, přičemž jižně žijící poddruhy jsou v souladu s Bergmannovým pravidlem robustnější. Postavou připomíná koroptev, peří má hnědobíle kropenaté, hlava je tmavá s dvojicí bílých podélných pruhů a s nápadnou péřovou chocholkou na temeni. Křídla jsou krátká a široká; tinama je těžkopádným letcem a v ohrožení dává přednost běhu. Živí se listy, semeny a hmyzem. Žije poměrně hojně v suché křovinaté pampě do výšky až 2500 metrů nad mořem. V létě vytváří malé teritoriální skupinky, které se v zimním období spojují dohromady do hejn čítajících až více než sto kusů a putujících při hledání potravy po kraji. Ozývá se trojicí táhlých teskných hvizdů.\n\nObdobí rozmnožování trvá od května do listopadu. Typickým rysem je polygynandrie, samice klade do hnízda skrytého v trávě okolo pěti vajec vážících 30–50 g, na nichž sedí samci, kteří také pečují o mláďata do věku tří měsíců.\n\nV Argentině a Chile je tinama populárním lovným ptákem, objevily se proto pokusy o její introdukci v Evropě, které však skončily neúspěšně.\n\n\n"}
{"id": "1340358", "url": "https://cs.wikipedia.org/wiki?curid=1340358", "title": "Blau-Weiß 90 Berlin", "text": "Blau-Weiß 90 Berlin\n\nBlau-Weiß 90 Berlin (celým názvem: Sportliche Vereinigung Blau-Weiß 1890 e. V.) byl německý sportovní klub, který sídlil v berlínském městském obvodu Tempelhof-Schöneberg. Založen byl v roce 1927 po fúzi klubů Vorwärts 90 Berlin a Union 92 Berlin. V sezóně 1986/87 se zúčastnil Bundesligy, kde ovšem skončil na posledním osmnáctém místě. V posledních letech své existence se poté klub potýkal s finančními problémy, které vyvrcholily v roce 1992 vyhlášením konkursu. Nástupcem fotbalové činnosti ve čtvrti Mariendorf se stalo mužstvo SV Blau Weiss Berlin, jenž začalo existovat v amatérských berlínských soutěžích. Klubové barvy byly modrá a bílá.\n\nSvé domácí zápasy odehrával na Olympiastadionu s kapacitou 74 064 diváků.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "1340359", "url": "https://cs.wikipedia.org/wiki?curid=1340359", "title": "Resetovací tlačítko", "text": "Resetovací tlačítko\n\nResetovací tlačítko je tlačítko, které umí resetovat zařízení. Na herních konzolích resetovací tlačítko restartuje hru, čímž se zahazuje neuložený stav hry. Na osobních počítačích resetovací tlačítko čistí paměť a vynucuje reboot počítače. Jelikož toto tlačítko může způsobit poškození dat, často na mnoha zařízeních vůbec neexistuje. Obvykle je toto tlačítko hodně malé, často zapuštěné do skříně, aby se nedalo stisknout omylem. \n\nResetovací tlačítko může být skutečným tlačítkem nebo pouhým konceptem. Resetovací tlačítko obvykle spouští proces měkkého restartu, tj. instruuje počítač, aby provedl proces vypnutí se, což vyčistí paměť a resetuje stav zařízení. Toto je rozdíl od Power Button, které pouze odebere napájení. \n\nStisknutí resetovacího tlačítka je preferované před power tlačítkem, které teoreticky může vypnout zařízení uprostřed určité operace a tím ho poškodit. \n\nMnoho nových počítačů nemají žádné separátní tlačítko pro resetování počítače a je integrované s power tlačítkem. Na mnoha systémech mohou uživatelé ovlivnit, co se po stisknutí tohoto tlačítka má stát. Toto nastavení platí pouze pro krátké stisknutí tlačítka, na většině počítačů toto tlačítko umí i okamžitě odebrat napájení, a to za předpokladu, že je drženo po několik sekund. Této vlastnosti je využíváno v případě, kdy se zasekne operační systém. \n"}
{"id": "1340360", "url": "https://cs.wikipedia.org/wiki?curid=1340360", "title": "Římskokatolická farnost Slavičín", "text": "Římskokatolická farnost Slavičín\n\nŘímskokatolická farnost Slavičín je jedno z územních společenství římských katolíků v děkanátu Valašské Klobouky s farním kostelem svatého Vojtěcha.\n\nKostel je nejstarší stavbou ve Slavičíně, pochází zřejmě z 12. či 13. století, současnou podobu získal ve století sedmnáctém. Kostel byl během svého trvání mnohokrát opravován. Při oslavách milénia vysvěcení sv. Vojtěcha na biskupa roku 1983 byla pořízena kněžská hrobka u vchodu do kostela a opraveno průčelí chrámu a věže. \n\nPrvní záznamy o Slavičínu pocházejí z roku 1141. V roce 1256 byl darován Helembertovi de Turri. V té době zde byl kostel a fara. V 17. a 18. století byl často napadán Turky. V letech 1663 a 1704 byl vypálen.\nOd srpna 2016 je administrátorem Mons. Mgr. Marian Dej. S platností od července 2018 byl zde ustanoven farářem.\n\nV červnu 2017 si farnost připomněla sté výročí narození P. Františka Tomáše Kosečka, převora chebského františkánského kláštera, který zemřel roku 1956 na následky věznění v komunistickém lágru.\n\nVe farnosti se pravidelně̟ koná tříkrálová sbírka. V roce 2017 se jen ve Slavičíně vybralo 126 640 korun, v dalších obcích farnosti 10-15 tisíc korun. Při sbírce v roce 2019 činil výtěžek ve Slavičíně 133 731 korun. \n\n"}
{"id": "1340364", "url": "https://cs.wikipedia.org/wiki?curid=1340364", "title": "Adolf Čech", "text": "Adolf Čech\n\nAdolf Čech, původním jménem Adolf Tausík (11. prosinec 1841 Prčice – 27. prosinec 1903 Praha), byl český dirigent. Dirigoval mnoho premiér děl Bedřicha Smetany, Antonína Dvořáka či Zdeňka Fibicha.\n\nVystudoval gymnázium (1859) a techniku (1862) v Praze. K jeho hudebním učitelům patřili varhaníci Josef Krejčí a Karel František Pitsch, podle některých zdrojů ho učil i František Škroup. Dirigovat začal v ochotnickém Mikulášském divadle. Roku 1862 se stal sbormistrem Prozatímního divadla, občas zde vystupoval i jako zpěvák. V roce 1864 se stal druhým kapelníkem Prozatímního divadla. Post držel zhruba rok, pak přestoupil do městského německého divadla v Olomouci a následně nastudoval několik operet se společností H. Trena v Prostějově a v Šumperku. Poté se vrátil do Prahy, od roku 1866 byl znovu druhým kapelníkem Prozatímního divadla. V roce 1876 byl jmenován prvním kapelníkem, tento post zastával i po otevření Národního divadla (do něhož zaměstnanci Prozatímního divadla přešli). Rád premiérově (v Česku) uváděl díla Offenbachova (\"Bandité\", \"Trebizondská princezna\", \"Sněhulák\", \"Pytláci\", \"Modrovous\", \"Krásná Helena\"), Straussova (\"Cagliostro\", \"Netopýr\"), Wagnerova (\"Lohengrin\", \"Mistři pěvci norimberští\"). Absolutní důvěru k němu měl Bedřich Smetana, uvedl řadu jeho premiér, v roce 1882 například dirigoval první uvedení kompletní \"Mé vlasti\". V roce 1892 vedl orchestr Národního divadla na Mezinárodní hudební a divadelní výstavě ve Vídni. V roce 1899 se postavil proti angažování Karla Kovařovice do funkce vedoucího opery Národního divadla. Když byl Kovařovic v roce 1900 přeci jen angažován, Čech na protest Národní divadlo opustil. Rozloučil se 30. 6. 1900, kdy dirigoval Prodanou nevěstu.\n\nSám komponoval, napsal hudbu k devíti činohrám a hrám se zpěvy. Napsal též řadu kupletů pro Jindřicha Mošnu, psal pro něj dokonce i některé komické scénky. Napsal paměti pod názvem \"Z mých divadelních pamětí\" (1903). Jeho bratr Karel Čech byl operním zpěvákem.\n\n"}
{"id": "1340367", "url": "https://cs.wikipedia.org/wiki?curid=1340367", "title": "Vorwärts 90 Berlin", "text": "Vorwärts 90 Berlin\n\nVorwärts 90 Berlin (celým názvem: Berliner Fußball-Club Vorwärts 1890 e. V.) byl německý sportovní klub, který sídlil v berlínském městském obvodu Tempelhof-Schöneberg. Založen byl v roce 1890. Zanikl v roce 1927 po fúzi s Union 92 Berlin do nově založené organizace Blau-Weiß 90 Berlin. Klubové barvy byly nebeská modř a bílá.\n\nV průběhu své existence býval účastníkem Braniborského fotbalového mistrovství. Po vítězství v této soutěže v roce 1921 se klub kvalifikoval do konečné fáze německého mistrovství. V něm dokráčel až do finále, kde podlehl klubu 1. FC Nürnberg poměrem 0:5. Finále se odehrálo dne 12. června 1921 v Düsseldorfu před návštěvou 27 000 diváků.\n\nSvé domácí zápasy odehrával na stadionu Bosestraße.\n\nZdroj: \n\n\n\n"}
{"id": "1340371", "url": "https://cs.wikipedia.org/wiki?curid=1340371", "title": "Osamu Watanabe", "text": "Osamu Watanabe\n\nOsamu Watanabe (* 21. října 1940 Wassamu) je bývalý japonský zápasník ve volném stylu, soutěžící v pérové váze. Reprezentoval Univerzitu Čúó. Byl pětkrát mistrem Japonska, vyhrál Asijské hry 1962, mistrovství světa v zápasu ve volném stylu 1962 a mistrovství světa v zápasu ve volném stylu 1963. Na domácí olympiádě 1964 v Tokiu získal zlatou medaili bez ztráty bodu, poté ukončil kariéru a pracoval v reklamní agentuře Dentsu. Je uveden v Guinnessově knize rekordů jako amatérský zápasník s nejlepší historickou bilancí: 187 vítězství a žádná porážka. Obdržel purpurovou stuhu japonské Medaile cti.\n\n"}
{"id": "1340372", "url": "https://cs.wikipedia.org/wiki?curid=1340372", "title": "Kostel Všech svatých (Sieroty)", "text": "Kostel Všech svatých (Sieroty)\n\nKostel Všech Svatých (polsky: \"Kościół Wszystkich Świętych\") je historický římskokatolický dřevěný kostel v obci Sieroty, gmina Wielowieś, okres Gliwice, Slezské vojvodství a náleží k děkanátu Toszek, diecéze gliwická, je farním kostelem farnosti Všech svatých v Sierotech. Kostel je obklopen hřbitovem, který je ohrazen kamennou zdí z 18. století.\n\nDřevěný kostel je v seznamu kulturních památek Polska pod číslem A/281/60 z 7. března 1960 a je součástí Stezky dřevěné architektury v Slezském vojvodství.\n\nPrvní zmínky o Sierotach jsou z roku 1299 a 1447. Kostel existoval pravděpodobně už ve 13. století. Kostel (současný) byl postaven v 15. století, v 16. století byl protestantský. Nejdříve bylo postaveno zděné kněžiště v roce 1427 a k němu dostavěna dřevěná loď v období 1456–1457, v roce 1775 byla přestavěna dřevěná věž. V roce 2008 byly proveden dendrochronologický průzkum z něhož vyplývá, že nejstarší částí jsou krovy nad kněžištěm (stromy byly pokáceny v roce 1427). Na obvodové zdi lodi byly stromy káceny v období 1456–1457 a na věž v období 1772 až 1775. Dřevěná zvonice stála do přístavby samostatně vedle kostela. V roce 1629 byl kostel v rámci rekatolizace předám katolíkům spolu s kostelem v Zacharzowicích a stal se kostelem farním. Kostel byl opravován mimo jiné v roce 1754 (oprava stěn a střechy lodi), 1895, 1904, 1907, 1935 (odkrytí polychromie), 1959 a v letech 2003−2006, kdy byly obnoveny polychromie a proveden dendrochronologický průzkum, který vyvrátil dřívější teorie o zničení kostela požárem v roce 1700.\n\nKostel Všech svatých je jednolodní orientovaná stavba. Gotické kněžiště a sakristie jsou zděné z kamene, s opěrnými pilíři, omítnuté. Loď barokní dřevěná stavba roubené konstrukce, bedněna šindelem. Loď má obdélníkový půdorys zakončená kněžištěm s trojbokým zakončením. Na severní straně kněžiště se nachází sakristie s emporou v patře. V západní ose průčelí lodi je přisazena věž s čtvercovým půdorysem nahoru zužujícím se profilem štenýřové konstrukce. Věž má cibulovou střechu s osmibokou lucernou, je bedněna deskami. Kostel má sedlovou střechu, nad kněžištěm je sanktusník s osmibokou lucernou ukončenou cibulovou střechou. Střechy jsou kryté šindelem. Hudební chór podepřen dvěma toskánskými sloupy s balustrádou a varhany. Kolem boků lodi jsou soboty. Bednění stěn šindelem je nad sobotami, kdežto pod sobotami jsou trámy nekryté.\n\nV lodi je plochý strop. Původní gotické polychromie byly odkryty v letech 1935–1936. Hlavní oltář je renezanční z roku 1622 s obrazem Matky Boží královny nebes spolu se sv. Hyacintem (Jackem) a sv. Hedvikou. Nad oltářem se nachází obraz z 18. století s výjevem požáru Sierot a sv. Floriána chránícího kostel. Boční oltáře jsou neobarokní z 19. století, z 18. století pochází barokní ambona.\n\n\n"}
{"id": "1340373", "url": "https://cs.wikipedia.org/wiki?curid=1340373", "title": "Union 92 Berlin", "text": "Union 92 Berlin\n\nUnion 92 Berlin (celým názvem: Berliner Thor- und Fußball-Club Union 1892 e. V.) byl německý fotbalový klub, který sídlil v berlínském městském obvodu Tempelhof-Schöneberg. Založen byl v roce 1892. Zanikl v roce 1927 po fúzi s Vorwärts 90 Berlin do nově založené organizace Blau-Weiß 90 Berlin. Klubové barvy byly modrá a bílá.\n\nV průběhu své existence býval účastníkem Braniborského fotbalového mistrovství. Po vítězství v této soutěže v roce 1905 se klub kvalifikoval do konečné fáze německého mistrovství. V něm dokráčel až do finále, kde zvítezil nad mužstvem Karlsruher FV poměrem 2:0 a stal se tak mistrem Německa pro sezónu 1904/05. Finále se odehrálo dne 11. června 1905 v Kolíně nad Rýnem před návštěvou 3 500 diváků.\n\nSvé domácí zápasy odehrával na Sportplatz an der Rathausstraße s kapacitou 10 000 diváků.\n\nZdroj: \n\n\n\n"}
{"id": "1340379", "url": "https://cs.wikipedia.org/wiki?curid=1340379", "title": "Vainglory", "text": "Vainglory\n\nVainglory je mobilní videohra pro platformy Android a iOS, vydána byla v červenci 2015.\n\nTato hra je o tom, že se snažíte porazit nepřátelský tým. Docílíte toho tím, že zničíte nepřátelský \"Vain Crystal\". Součástí hry je herní mapa, ta je rozdělena na dvě hlavní části: Lane a Jungle. Na části Lane se nachází věže a Vain Crystal. V části Jungle se nachází Minion mine, jungle příšery, jungle store, důl na zlato a KRAKEN.\n\nVe hře jsou hrdinové rozděleni na role: mage, sniper, protector, assassin a fighter.\n\nMág používá kouzla na zničení nepřátel. Typický mág rozdává zranění z velké vzdálenosti, ale je slabý v boji zblízka. Pod tuto roli spadají hrdinové jménem: Baptiste, Samuel, Reim, Skaarf a Celeste.\n\nSniper exceluje v ničení nepřátel z dálky. Hrdinové této role jsou slabí v boji zblízka. Pod tuto roli spadají hrdinové jménem: Gwen, Baron, Petal, Kestrel, Skye, Saw, Ringo a Vox.\n\nProtector je nejvíce silný po boku svých spojenců. Je stavěn na to, aby vyrušoval a otravoval v boji. Pod tuto roli spadají hrdinové jménem: Lorelai, Lance, Grace, Flicker, Adagio, Ardan, Catherine, Fortress, Phinn a Lyra.\n\nAssasin je nejsmrtelnější, když zasahuje ze tmy. Je mistr schovávání. Hrdinové této role jou rychlí. Pod tuto roli spadají hrdinové jménem: Koshka, Blackfeather, Reza, Idris, Ozo a Taka. \n\nWarrior je nejsilnější v boji zblízka. Tato role se zaměřuje na útok a těžké brnění. Pod tuto roli spadají hrdinové jménem: Krul, Churnwalker, Grumpjaw, Alpha, Rona, Joule a Glaive.\n"}
{"id": "1340382", "url": "https://cs.wikipedia.org/wiki?curid=1340382", "title": "Ben 10", "text": "Ben 10\n\nBen 10 je americká mediální franšíza od studia Man of Action Studios a produkovaná Cartoon Network Studios. Franšíza pojednává o klukovi jménem Ben Tennyson, jež dostane mimozemské hodinky Omnitrix, pomocí kterých se může transformovat do různých bytostí. \"Ben 10\" obdržel pozitivní kritiku a mimo jiné získal i tři ceny Emmy. Celosvětové zisky franšízy se odhadují na 4,5 miliard dolarů. Franšíza obsahuje také čtyři filmy, které byly vydány na stanici Cartoon Network mezi srpnem 2007 a březnem 2012. Jedná se o nejdelší původní sérii Cartoon Network s 12letou historií.\n"}
{"id": "1340391", "url": "https://cs.wikipedia.org/wiki?curid=1340391", "title": "Leopold Eidlitz", "text": "Leopold Eidlitz\n\nLeopold Eidlitz (10. březen 1823 Praha – 1908 New York) byl český a americký architekt, představitel historismu. K jeho hlavním dílům patří sídlo vlády státu New York ve městě Albany (New York State Capitol) či Tweed Courthouse na Manhattanu v New Yorku.\n\nNarodil se v pražské židovské rodině. Studoval techniku na Technické univerzitě Vídeň. Roku 1843 emigroval do Spojených států. Zde nastoupil do architektonické kanceláře Richarda Upjohna. Spolupracoval s ním na stavbě Trinity Church na Wall Street. Později začal spolupracovat s německým emigrantem Karlem Otto Bleschem, spolu navrhli dodnes stojící (byť bez věží zničených požárem) St. George's Episcopal Church na Stuyvesant Square na Manhattanu v New Yorku. Roku 1848 postavil nedaleko Bridgeportu v Connecticutu \"orientální\" sídlo pro nekonvenčního milionáře Phinease Taylora Barnuma zvané Iranistan. Roku 1857 patřil k zakládajícím členům American Institute of Architects. Články o architektuře publikoval v časopisech \"The Crayon\" a \"American Architect and Building News\". Své názory na architekturu shrnul rovněž v knize \"The Nature and Function of Art, More Especially of Architecture\" (1881).\n"}
{"id": "1340395", "url": "https://cs.wikipedia.org/wiki?curid=1340395", "title": "Dálnice v Dánsku", "text": "Dálnice v Dánsku\n\nDánsko má nejhustší síť dálnic ze skandinávských zemí. Dánské dálnice nemají vlastní vnitrostátní číslování, pro jejich označení se používají čísla evropských silnic, popřípadě dánských silnic, přičemž víceproudé silnice jsou jen na nejvytíženějších tazích a nejsou nijak rozlišované od dvouproudých, stejně jako v dalších zemích severní Evropy. Celková délka dálnic (vyhovujících statusu dálnice) v zemi je více než 1000 km. Maximální povolená rychlost na dánských dálnicích je 130 km/h. Dánské dálnice nejsou zpoplatněné, zpoplatněny jsou pouze dva mosty: most Öresund spojující Švédsko (Malmö) a Dánsko (Kodaň) a most Storebælt mezi ostrovy Fyn a Sjælland, a to formou mýtného.\n\nPrvní plán na výstavbu dálnic v Dánsku se objevily v roce 1936. Ten počítal s výstavbou celkem 685 km dálnic. Výstavba první dálnice propojující ostrov Lolland započala v roce 1941. Na konci Druhé světové války v roce 1945 se ale práce zastavily. První část byla dokončena až v roce 1963. Některé další úseky dálnic následovaly, hlavní stavební boom však v Dánsku nastal až ve 21. století.\n\nTučně jsou zvýrazněny části Dánska nebo ostrovy, přes které dálnice prochází.\n"}
{"id": "1340396", "url": "https://cs.wikipedia.org/wiki?curid=1340396", "title": "Lufthansa SG Berlin", "text": "Lufthansa SG Berlin\n\nLufthansa SG Berlin (celým názvem: Lufthansa Sportgemeinschaft Berlin) byl německý fotbalový klub, který sídlil v berlínském městském obvodu Tempelhof-Schöneberg. Založen byl v roce 1931 jako tovární klub letecké dopravní společnosti Deutsche Luft Hansa AG. Svůj poslední název nesl od roku 1944. Zanikl v roce 1945 po jeho zrušení okupačními úřady. Klubové barvy byly žlutá a modrá.\n\nNejvětším úspěchem klubu byla celkem pětiletá účast v Gaulize Berlin-Brandenburg, jedné ze skupin tehdejší nejvyšší fotbalové soutěže na území Německa.\n\nZdroj: \n\n\n\nZdroj: \n\n\n\nZdroj: \n\n"}
{"id": "1340400", "url": "https://cs.wikipedia.org/wiki?curid=1340400", "title": "585 (číslo)", "text": "585 (číslo)\n\nPět set osmdesát pět je přirozené číslo. Římskými číslicemi se zapisuje DLXXXV a řeckými číslicemi φπε. Následuje po čísle pět set osmdesát čtyři a předchází číslu pět set osmdesát šest.\n\n585 je:\n\n"}
{"id": "1340406", "url": "https://cs.wikipedia.org/wiki?curid=1340406", "title": "607 (číslo)", "text": "607 (číslo)\n\nŠest set sedm je přirozené číslo. Římskými číslicemi se zapisuje DCVII a řeckými číslicemi χζ'. Následuje po čísle šest set šest a předchází číslu šest set osm.\n\n607 je\n\n\n\n"}
{"id": "1340409", "url": "https://cs.wikipedia.org/wiki?curid=1340409", "title": "586 (číslo)", "text": "586 (číslo)\n\nPět set osmdesát šest je přirozené číslo. Římskými číslicemi se zapisuje DLXXXVI a řeckými číslicemi φπς. Následuje po čísle pět set osmdesát pět a předchází číslu pět set osmdesát sedm.\n\n586 je:\n\n"}
{"id": "1340412", "url": "https://cs.wikipedia.org/wiki?curid=1340412", "title": "Berliner SV 1892", "text": "Berliner SV 1892\n\nBerliner SV 1892 (celým názvem: Berliner Sport-Verein 1892 e. V.) je německý sportovní klub, který sídlí v berlínském městském obvodu Charlottenburg-Wilmersdorf. Založen byl v roce 1892 pod názvem BTuFC Britannia 1892. Svůj současný název nese od roku 1948. Od sezóny 2017/18 působí v Bezirkslize Berlin, osmé německé nejvyšší fotbalové soutěži. Své domácí zápasy odehrává na stadionu Wilmersdorf s kapacitou 5 000 diváků. Klubové barvy jsou černá a bílá.\n\nMimo mužský fotbalový oddíl má sportovní klub i jiné oddíly, mj. oddíl zimních sportů, ledního hokeje, gymnastiky, juda, fitnessu, lehké atletiky, plavání, ultimate frisbee, baseballu, basketbalu, kriketu, házené, pozemního hokeje, ragby, tenisu, stolního tenisu a volejbalu.\n\nZdroj: \n\n\nFotbal:\n\nHázená:\n\nPozemní hokej:\n\n\nZdroj: \n\n\n\nZdroj: \n\n\n\n"}
{"id": "1340414", "url": "https://cs.wikipedia.org/wiki?curid=1340414", "title": "August Strádal", "text": "August Strádal\n\nAugust Strádal (17. května 1860 Teplice — 13. března 1930 Krásná Lípa) byl český klavírista.\n\nAbsolvoval gymnázium v Litoměřicích a poté žil ve Vídni. Vystudoval Vídeňskou konzervatoř, kde ho vedli Teodor Leszetycki, Anton Door či Anton Bruckner. Brucknerovi pomáhal s klavírními party jeho symfonií. V letech 1884-1886 působil u Franze Liszta ve Výmaru, byl jeho posledním žákem a doprovázel ho na cestách do Budapešti, Bayreuthu a Říma. Liszt mu dedikoval svou 19. rapsodii. V roce 1888 se oženil se zpěvačkou Hildegardou, rozenou Zweigeltovou, a společně uskutečnili rozsáhlé koncertní turné po celé Evropě. Strádal pak učil ve Vídni a později i v Československu, poté co v Krásné lípě zdědil dům zesnulé tety. V roce 1928 získal Československou státní cenu. Aranžoval hojně orchestrální a varhanní hudbu pro klavír, takto vytvořil klavírní přepisy skladeb Johanna Sebastiana Bacha, Ludwiga van Beethovena, Dietricha Buxtehudeho, Franze Liszta, Wolfganga Amadea Mozarta, Niccolò Paganiniho, Richarda Wagnera i Antonia Vivaldiho. \n"}
{"id": "1340419", "url": "https://cs.wikipedia.org/wiki?curid=1340419", "title": "Vinčanské znaky", "text": "Vinčanské znaky\n\nVinčanské znaky (znaky z Vinči, symboly z Vinči, vinčanské písmo, jinak staroevropské písmo, dunajské písmo) je označení pro systém znaků nalezených na artefaktech archeologické kultury Vinča (neolitická kultura, artefakty jsou datovány do 7. až 4. tisíciletí př. n. l.). Kultura se nazývá podle telového sídla Vinča-Belo Brdo blízko Bělehradu, nicméně artefakty této kultury byly nalezeny v Řecku, Bulharsku, Rumunsku, východním Maďarsku, Moldávii a jižní Ukrajině. Pokud by se jednalo o písemný systém, pak časově významně předchází dalším známým písmům (sumerským klínovým). Charakter znaků je nejasný, tedy jestli tvořily ucelené (proto)písmo, vlastnické značky a početní symboly, kultovní znaky (případně měly ryze dekorativní charakter). Značné stáří nejspíš zabraňuje možnosti nalezení dvojjazyčného artefaktu (s jedním známým jazykem) a jednotlivé nápisy jsou příliš krátké na rozluštění dalšími metodami.\n\nAutoři uvažují o vinčanských znacích jako součásti nadřazeného celku dunajského písma (někdy užíváno jako synonymum k vinčanským znakům), tedy písma, které se vyvinula v rámci tzv. dunajské civilizace. Evidenci nálezů artefaktů se znaky dunajského písma představuje databáze DatDas (Databank for the Danube script). V roce 2009 tvůrce databáze Marco Merlini zapsal 5 421 znaků z 1178 nápisů doložených na 971 artefaktech.\n\nMezi známé popsané artefakty patří tabulky z Tărtărie, spřízněnost vykazuje i tabulka z Dispilio.\n\n\n"}
{"id": "1340420", "url": "https://cs.wikipedia.org/wiki?curid=1340420", "title": "Paul Riege", "text": "Paul Riege\n\nPaul Riege (27. dubna 1888 Lüdingworth – 13. října 1980 Buxtehude) byl německý SS-Gruppenführer a generál pořádkové policie (Ordnungspolizei, OrPo) ve třetí říši. Byl též autorem příručky pro policisty a populárně vědeckých statí o historii policie, které byly publikovány v poválečném Německu v mnoha vydáních.\n\nZa účast v bojích první světové války (v roce 1914) byl mimo jiné vyznamenán Řádem železného kříže I. třídy. Působil u pruské policie v Berlíně, kde získal hodnost majora. Po převzetí moci nacisty vstoupil do NSDAP (NSDAP-číslo člena: 2.658.727) a později též do SS (SS-číslo člena: 323.872). Od dubna roku 1940 vykonával policejní funkce v okupovaném Norsku (v Oslo) a od října 1940 pak Polsku (v Krakově). V srpnu roku 1941 byl ustanoven velitelem pořádkové policie OrPo (Ordnungspolizei) v Protektorátu Čechy a Morava (vystřídal generálmajora Otto von Oelhafena). \n\nSlužba Paula Riegeho v Praze byla poznamenána třenicemi mezi K. H. Frankem a Kurtem Daluegem, který byl jmenován zastupujícím říšským protektorem (tedy Heydrichovým nástupcem). Podle mínění K. H. Franka byl Paul Riege sice \"dobrým policistou, ale velmi špatným politikem a politickým dítětem.\" Paul Riege spoluorganizoval (a jemu podřízenými členy pořádkové policie podpořil) razie organizované v souvislosti s atentátem na R. Heydricha . V září roku 1943 byl Paul Riege (v důsledku rozmíšek s K. H. Frankem) zbaven svého úřadu a nahrazen generálporučíkem policie Ernstem Hitzegradem. Před svým odchodem do starobního důchodu se Paul Riege zúčastnil (8. července 1943) v Praze-Kobylisích na Kobyliské střelnici veřejné popravy čtyř protektorátních českých četníků (jednalo se o následující policisty: Josef Bojas, František Famfulík, Jan Jirásek a František Rajmon). \n\nV červnu roku 1946 byl SS-Gruppenführer (a generálporučík policie) Paul Riege předán československým úřadům. V roce 1948 bylo trestní řízení proti němu zastaveno. Po skončení druhé světové války byl Paul Riege v roce 1947 několikrát vyslechnut během Norimberských procesů. Před Norimberským tribunálem pro vyšetřování válečných zločinů stanul ale jen jako svědek (viz jeho fotografie). \n\nPaul Riege žil v severním Dolním Sasku. V roce 1948 se stal předsedou technického výboru pro „policejní historii“ ve spolku sdružujícím policisty, kteří přišli o práci v důsledku věku, vyhnání či denacifikace. Vytvoření této komise expertů bylo pravděpodobně inspirováno bývalým vůdcem skupiny (SS-Gruppenführerem) a generálporučíkem pořádkové policie Adolfem von Bomhardem. Svým dílem - Malou policejní historií (Kleinen Polizei-Geschichten) - (publikovanou v letech 1954 - 1966 nejméně ve třech vydáních) se Paul Riege snažil vytvořit \"očištěný obraz ochranné policie\". Společně s Karl Lautenschlägerem koncipoval Paul Riege příručku: \"Ochrana, pořádek, bezpečnost - Služební rady pro policejního důstojníka ulice\" (vydalo vydavatelství Kameradschaft, Berlin 1942). Toto dílo se ocitlo po skončení druhé světové války v sovětské okupační zóně na seznamu zakázané literatury .\n"}
{"id": "1340434", "url": "https://cs.wikipedia.org/wiki?curid=1340434", "title": "Suvobor", "text": "Suvobor\n\nSuvobor (v srbské cyrilici Сувобор) je horský masiv v centrálním Srbsku. Nachází se v blízkosti měst Gornji Milanovac, Divčibare a Ljig. Je východním prodloužením pohoří Maljen a nejjižnější/nejvýchodnější částí řetězce horských masivů, které se táhnou od Loznici přes Valjevo až k řece Zapadna Morava.\n\nNejvyšší vrchol masivu činí 866 m n. m. Název hory v překladu označuje suchou borovici.\n\nVrchol Suvoboru je zalesněn, lesy však nejsou původní, ale byly vysázeny po druhé světové válce. Údolí řek a potoků, která směřují z vrcholku hory do údolí, jsou obrostlá dubovými lesy. Na svazích hory se nacházejí četné prameny; pramení zde potoky a řeky Dičina, Čemernica a další. Na úpatí Suvoboru se nachází také lázně Vrujci.\n\nJižně od vrcholu se nachází Suchá jeskyně. Horu tvoří především kámen peridotit.\n\nV současné době je Suvobor turistickou destinací. Z Ljigu až na vrchol Suvoboru je vyznačena turistická trasa.\n\nV okolí masivů Suvobor a Rajac se odehrála Bitva na Kolubaře během srbské kampaně za první světové války. V druhé světové válce, především na jejím začátku (který byl na území bývalé Jugoslávie v roce 1941) byl Suvobor držen jednotkami četniků, resp. Jugoslávského vojska ve vlasti Dragoljuba Mihailoviće. Nedaleko od Suvoboru se nachází také Ravna gora, kde byl umístěn Mihailovićův štáb.\n\nV roce 1943 se ve vesnici Ba u Suvoboru uskutečnil četnický Svatosávský sjezd.\n"}
{"id": "1340437", "url": "https://cs.wikipedia.org/wiki?curid=1340437", "title": "Marian Bojko", "text": "Marian Bojko\n\nMarian Bojko (* 25. prosince 1962) je český politik a báňský záchranář, od října 2017 poslanec Poslanecké sněmovny PČR, od roku 2016 zastupitel Moravskoslezského kraje, od roku 2018 zastupitel města Karviná, bývalý člen hnutí SPD, od března 2019 člen hnutí JAP.\n\nVystudoval střední odbornou školu. Pracoval jako báňský záchranář, před vstupem do politiky byl již ve starobním důchodu.\n\nMarian Bojko žije ve městě Karviná 6 - Nové Město (dříve \"Stalingrad\").\n\nByl členem hnutí SPD, zastával post 1. místopředsedy Regionálního klubu SPD Moravskoslezského kraje. V březnu 2019 z hnutí SPD vystoupil a stal se členem nového hnutí Jednotní – alternativa pro patrioty (JAP). Ve volbách do Evropského parlamentu v květnu 2019 kandidoval jako člen hnutí JAP na 12. místě kandidátky hnutí Alternativa pro Českou republiku 2017 (APAČI 2017), ale zvolen nebyl.\n\nV krajských volbách v roce 2016 byl zvolen jako člen SPD na kandidátce subjektu \"\"Koalice Svoboda a přímá demokracie - Tomio Okamura (SPD) a Strana Práv Občanů\"\" zastupitelem Moravskoslezského kraje. Působí jako člen Výboru pro zahraniční a přeshraniční spolupráci a člen Komise pro regionální rozvoj a cestovní ruch.\n\nVe volbách do Poslanecké sněmovny PČR v roce 2017 byl za hnutí SPD zvolen poslancem v Moravskoslezském kraji, a to ze druhého místa kandidátky. V komunálních volbách v roce 2018 byl za hnutí SPD zvolen zastupitelem města Karviná (byl lídrem kandidátky).\n"}
{"id": "1340441", "url": "https://cs.wikipedia.org/wiki?curid=1340441", "title": "Sonáta pro zrzku", "text": "Sonáta pro zrzku\n\nSonáta pro zrzku je československý film z roku 1980 režiséra Víta Olmera podle scénáře Vojtěcha Vacka. V titulní roli Petry se objevila Stanislava Coufalová, dětská hvězda československého filmu 70. a 80. let.\n\nPatnáctiletá Petra je talentovaná klavíristka, ale více ji baví fotbal. Je brankářkou v žákovském týmu a cvičení na klavír trochu odbývá, což nelibě nese jak její matka, tak hlavně učitel hudby Knipl, který si je dobře vědom Petřiných nadprůměrných schopností. Vše se změní, když se do města z Prahy přistěhuje nový spolužák Pavel. Petře neunikne, že je to trochu frajírek, ale i tak se do něj zamiluje. Začne se věnovat cvičení na klavír s mnohem větším úsilím, protože doufá, že se jí podaří upoutat chlapcovu pozornost.\n\nUčitel Knipl má z náhlého zmoudření své talentované žákyně velkou radost a navrhne jí, že by mohla nastudovat relativně obtížnou skladbu \"Svatební den na Troldhaugenu\" od norského skladatele Edvarda Griega a poté ji předvést na besídce na konci školního roku. Petra souhlasí, avšak má z technicky náročného kusu oprávněné obavy. Vše je komplikováno tím, že musí cvičit tajně, protože doufá, že všechny svou dokonalou hrou překvapí. \n\nCvičení je ovšem náročné i časově, takže Petra je nucena poněkud zanedbávat fotbalové zápasy a i schůzky pionýrského oddílu. Víkendového výletu s tímto oddílem se zúčastní hlavně proto, že je jako host pozván i Pavel. Když ten podvodem vyhraje družinový závod a navíc se ukáže, že Petra rozhodně není jedinou dívkou, které pohledný chlapec věnuje svou pozornost, začíná se její zamilovanost zvolna vytrácet. S údivem sleduje, že mnohahodinové denní cvičení už není obětí, kterou přináší pro svou lásku, ale že ji hudba skutečně naplňuje.\n\nTermín vystoupení se neúprosně blíží, Petra si uvědomuje, že její úspěch je důležitý nejen pro ni, ale i pro Knipla, byl by totiž vyvrcholením jeho pedagogické kariéry. Shodou okolností byl na den vystoupení přeložen důležitý pohárový zápas v Kostolanech. Petra se nejprve odmítá zápasu zúčastnit, ale spoluhráči ji nakonec přesvědčí a dokonce slíbí pozápasový odvoz na motorce, takže by besídku měla bez problémů stihnout. Zápas ale začne později a i odvoz na motorce se ukázal jako planý slib. Petra ví, že pokud se nemá besídka konat bez ní, musí se spolehnout sama na sebe. Běží co ji síly stačí a nakonec si stopne motocyklistu. Ten je velmi nerudný a nechce ji vzít, ale Petra je tak neoblomná, že se jí nedokáže zbavit. Jede však zcela jinam, takže Petře nezbývá než seskočit za jízdy. Probouzí se až v nemocnici se zlomenou nohou. Ví, že své dlouho očekávané vystoupení zmeškala. Má špatné svědomí hlavně před Kniplem, ale ten ji vše odpustil se slovy: „Nehrála jsi teď, budeš hrát jindy. Třeba u přijímacích zkoušek na konzervatoř...“\n\n"}
{"id": "1340444", "url": "https://cs.wikipedia.org/wiki?curid=1340444", "title": "Henrik Gál", "text": "Henrik Gál\n\nHenrik Gál (* 5. března 1947 Földes, Maďarsko) je bývalý maďarský zápasník, který zápasil v obou stylech. V roce 1972 na olympijských hrách v Mnichově byl ve volném stylu v kategorii do 52 kg vyřazen ve čtvrtém kole. V roce 1976 vybojoval ve stejné kategorii na hrách v Montrealu čtvrté místo. V roce 1977 vybojoval 4. místo na mistrovství světa ve volném stylu. V roce 1973 vybojoval bronz, v roce 1975 páté místo a v roce 1976 zlato na mistrovství Evropy ve volném stylu. V roce 1970 vybojoval evropské stříbro v řecko-římském stylu. \n\n"}
{"id": "1340454", "url": "https://cs.wikipedia.org/wiki?curid=1340454", "title": "Kostel svaté Lucie (Stari Grad)", "text": "Kostel svaté Lucie (Stari Grad)\n\nKostel svaté Lucie ve Starém Gradu (chorvatsky: ) je kostel na jihovýchodním okraji města Stari Grad na ostrově Hvar v Chorvatsku. Jedná se o pozůstatek z kláštera sester dominikánek, který byl zničen při tureckém nájezdu v roce 1571.\n\nKlášter byl založen v 15. století a dokončen v roce 1500 za kněze Nikoly Barbety. Kostel byl původně zasvěcen svatému Vincenci Ferrerskému.\n\nV roce 1571 napadlo Stari Grad osmanské námořnictvo. Stejně jako řada staveb ve městě byl klášter vypleněn a zapálen. Pět jeptišek bylo zavražděno. K uctění jejich památky byl vytvořen reliéf s postavou vzkříšeného Krista a mučedníků, který je uložen ve sbírkách dominikánského muzea v klášteře svatého Petra.\n\nNaposledy je klášter zmiňován jako funkční v roce 1753. V roce 1873 byl kostel přestavěn do dnešní podoby.\n\nZ původní stavby kostela se zachovala pouze apsida, která v současnosti slouží jako saktistie. Nad severním vstupem je umístěn reliéf Krista ze 16. století a zvonice. V apsidě je socha svaté Lucie.\n\nV roce 2008 byl opraven barokní oltář. Restaurátorské práce provedli studeni Umělecké akademie ve splitu () pod vedením profesora Ive Donellija.\n\nV den svátku svaté Lucie je před kostelem zapalována velká vatra.\n"}
{"id": "1340457", "url": "https://cs.wikipedia.org/wiki?curid=1340457", "title": "Patrimoniální správa", "text": "Patrimoniální správa\n\nPatrimoniální nebo také vrchnostenská správa bývala veřejná správa, kterou pozemková vrchnost vykonávala na svých panstvích. Zahrnovala jak správu majetku, tak správní a soudní oprávnění vůči poddaným. V českých zemích se vedle městské a církevní správy uplatňovala od 13. století až do roku 1848.\n\nPatrimoniální správa měla v zásadě dvě relativně samostatné složky, správu konkrétního velkostatku a výkon tzv. venkovské samosprávy. Na jednotlivých statcích a hradech původně působili jen \"purkrabí\", jmenovaní vlastníkem panství, až od konce 15. století se začal úřednický aparát rozšiřovat a vznikla \"panská kancelář\" s různými písaři, např. \"kontribučními\" vybírajícími daně nebo \"důchodními\", kteří vedli účetnictví. Kancelář řídila veškerou výrobu na daném panství a organizovala také prakticky všechny soudní, policejní a správní úkony, občas na ni byla přenesena i státní pravomoc např. v oblasti verbování vojska. Dozor kanceláře prováděl \"hejtman\" (správce, od 18. století ředitel), jenž se přímo zodpovídal majiteli panství. Podléhal mu i purkrabí, který už odpovídal jen za správu nemovitostí a za rostlinnou a živočišnou výrobu. Mohl ale proto, i třeba prostřednictvím svého zástupce \"pojezdného\", v jednotlivých vesnicích kontrolovat \"šafáře\" starající se o dobytek, \"poklasné\", kteří měli na starosti obilí a vůbec veškerou \"čeleď\". Specializované statky měly ještě např. \"sládky\" nebo \"porybné\". Jestliže šlechtic vlastnil vícero panství, centrální správu vykonával \"regent\" (vrchní hejtman, vrchní či ústřední ředitel) s tzv. \"centrální buchhalterií\".\n\nV rámci venkovské samosprávy vrchnost jmenovala do každé vsi svého \"rychtáře\" (šoltyse, fojta; do husitských válek šlo o dědičný úřad), který měl jistá samostatná policejní a pořádková oprávnění, později byl již jen výkonným a kontrolním úředníkem. Vedle něj byli jmenováni i \"přísežní\" (šéfové, konšelé; v královských městech byli voleni) soudící jednou ročně na tzv. \"výročním soudu\" drobné záležitosti. Složitější věci vyřizovalo shromáždění celé obce za přítomnosti hejtmana. Zvláštní podmínky platily pro privilegované venkovské obyvatelstvo, např. u Chodů a Valachů kvůli jejich pohraniční službě. \n\nVrchnostenská správa vznikla v českém státě v průběhu 13. století v důsledku rozpadu dosud jednotné panovnické moci. Kromě emancipace měst a nezávislého postavení církve, které začaly spravovat své záležitosti relativně samostatně, postupně klesal význam hradské soustavy. Její roli vůči poddaným převzala šlechta, jenž na základě emfyteutického práva získala do dědičného vlastnictví půdu, což bylo základem jednotlivých rodových panství (patrimonií). Venkovská šlechta tím získávala stále silnější postavení, např. jejich poddaní je už nemohli žalovat u zemského soudu, a postupně na ni na území jejich panství přešel výkon prakticky veškeré veřejné správy.\n\nSituace se začala obracet až v souvislosti se společenskými změnami novověku a s centralizačními snahami státu. Robotní patenty z let 1680, 1717 a 1738 zajistily poddaným ochranu před přestupky panských úředníků, jejich stížnosti začaly být vyřizovány mimo vrchnost. Další oslabení patrimoniální správy souviselo se státním dohledem na výběr daní a s povinnými zkouškami panských úředníků, ještě výraznější omezení vrchnostenských práv znamenalo zrušení nevolnictví v roce 1781, protože tím byla odbourána povinnost poddaných získat od své vrchnosti povolení k uzavření sňatku nebo k přestěhování. O pár let později začal daně pro stát vybírat zvláštní výběrčí. Tyto změny se odrazily i v organizaci správy, panská kancelář se rozdělila na tři oddělení: plně vrchnostenský \"hospodářský úřad\" dohlížející na provoz velkostatku, \"soudní úřad\", v němž působil jako státní úředník právně vzdělaný \"justiciář\" (vrchnost jej jmenovala, ale neměla zasahovat do jeho činnosti), a \"hlavní úřad\", který vykonával veřejnou správu panství a který nejvíce podléhal přímému vlivu státu. Úplný konec vrchnostenské správy znamenala revoluce roku 1848 a zrušení poddanství. Patrimonia zanikla o dva roky později v souvislosti se vznikem samostatných obcí, politických a soudních okresů.\n"}
{"id": "1340466", "url": "https://cs.wikipedia.org/wiki?curid=1340466", "title": "Harry Hole", "text": "Harry Hole\n\nHarry Hole je hlavní postavou ze série kriminálních románů sepsaných norským autorem Joem Nesbøem. Hole je brilantní a hnavý detektiv s netradičnímí metodami, klasický \"sólový hráč\" mezi policejními silami. Kritici přirovnávají osobnost Harryho Hola k některým ostatním slavným literárním detektivům: Sherlock Holmes, Hercule Poirot, Jules Maigret, a Nero Wolfe.\n\nHarry Hole je policejní důstojník Osloské kriminální policie. Narodil se roku 1965 a má mladší sestru trpící Downovým syndromem, ke které má velmi dobrý vztah a často se s ní setkává. Jeho matka, která byla mimo jiné potomkem Sámů, zemřela na rakovinu, když bylo Harrymu dvacet let, a nikdy neměl příliš blízký vztah ke svému otci Olavovi, který byl učitelem. Hole je svobodný, ale během série jedenácti románů míval blízké vztahy s nespočtem žen. V každém případě má ale pár velmi blízkých přátel. Hole si dělal často nepřátele i mezi svými kolegy z práce, kteří ho přesto, i nadále, však neochotně respektují.\n\nMimo jiné je Harry kuřák a alkoholik. Občas má svůj alkoholismus pod kontrolou, občas nikoliv. Následky jeho problémů ho ale někdy dovedly až k opakovaným konfliktům s jeho nadřízenými a některými kolegy. Moller, vedoucí Harryho oddělení a jeden z jeho nejbližších přátel, dokáže stále zabraňovat tomu, aby byl v důsledku toho vyhozen, především proto, že uznává, že Harry Hole je brilantní detektiv. Také zrovna Hole je jeden z mála od policie, kdo byl podroben speciálnímu výcviku ve vyšetřovacích technikách a střelných zbraních u FBI.\n\nHole má v Osloském policejním oddělení jen málo přátel; výjimkou jsou někteří zaměstnanci kriminalisticko-technického oddělení policie, jako Beáta Lonnová, kterou často využívá k zajištění důležitých informací v kritických situací, v nichž jsou vyžadovány odborné znalosti, a Bjorn Holm, další kvalifikovaný technik. Harry se také přátelí s Gunnarem Hagenem, jeho bývalým důstojníkem před případem zaznamenaném v románu \"Přízrak\".\n\nV mnoha ohledech hraje autorovo rodné město Oslo v románech s Harrym Holem hlavní roli. Většina detailů okolního prostředí těchto příběhů zahrnuje skutečná místa a lokality, a město je zobrazeno \"bez příkras\", od Harryho oblíbených restaurací a klubů, které se zařazují do častého dopravního systému tzv. \"Traffic Machine\", tzv. \"real-life\" sídlo policejního oddělení, bazén ve Frogner Parku, k pronásledování neonacistů, drogově závislých a prostitutek. To vše živě popsal v různých románech v různých ročních obdobích - od sněžného a mrazivého počasí v zimě po vysoké teploty v obzvlášť teplém létě. Přátelé a známí Harryho Hola patří mezi obyvatele města z každého sociálního zázemí, včetně přistěhovalců z jiných různých částí světa a jeho spolužáci, jako například Oystein Eikeland - nejspíše člověk, s nímž si je Harry nejblíže.\n\nDomovská adresa Harryho Hola je v Sofies Gate ve městě Bislett, v Oslu. Poblíže jeho bydliště se nachází jeho oblíbená \"osvěžovna\", Restaurant Schroder v St. Hanshaugen, která se nachází ve většině románů. Měl vážný vztah s Rachel Fauke, jejíž syn, Oleg, hledí k Harrymu jako svému otci. Po případě zaznamenaném v románu Sněhulák byl jejich vztah vystaven velkému tlaku a částečnému nebezpečí.\n\n\"Hole\", jméno Harryho rodiny, je mimo jiné také název historického Norského města (Hole, Norsko), s dědictvím, které se vrací k Norským původům do doby Vikingů. Název byl odvozen od staroseverského slova Hólar, v množném čísle hóll (\"kulatý a izolovaný vrch\").\n\n\nFilm\n\n"}
{"id": "1340470", "url": "https://cs.wikipedia.org/wiki?curid=1340470", "title": "Algonkinské kmeny", "text": "Algonkinské kmeny\n\nAlgonkinské kmeny jsou rozsáhlá skupina indiánských kmenů v Severní Americe složená z mnoha menších podskupin mluvících různými algonkinskými jazyky. Obývaly původně především oblast Velkých jezer a řeky Svatého Vavřince (kde často válčili s Irokézy), oblast Nové Anglie i větší část východní poloviny moderní Kanady, ale některé kmeny sídlily i v jihozápadní části amerického středozápadu.\n\n"}
{"id": "1340472", "url": "https://cs.wikipedia.org/wiki?curid=1340472", "title": "Dogodouman", "text": "Dogodouman\n\nDogodouman je malé město, které se nachází na jihozápadě afrického státu Mali poblíž velkého města Bamako. V roce 2009 ve městě žilo 8851 lidí. Město má pravděpodobně dlouhou historii, jelikož se o něm zmiňuje arabský cestovatel Abú Abdallah ibn Battúta v roce 1325. Ve městě žijí muslimové, židé i křesťané a rovněž příslušníci více různých etnických skupin.\n\nPrvní spisy o městě byly nalezeny v roce 1932. Psaly o tom, že už v 12. století projížděli městem karavany se solí.\n"}
{"id": "1340477", "url": "https://cs.wikipedia.org/wiki?curid=1340477", "title": "Konzervace (psychologie)", "text": "Konzervace (psychologie)\n\nKonzervace je v psychologii část vývojového úkolu, který je zpracováván mezi 4. a 7. rokem života. Pojem popsal Jean Piaget, švýcarský filozof, přírodní vědec a vývojový psycholog. Proslavil se studií dětského myšlení a teorií kognitivního vývoje. Proces konzervace popsal jako součást jednoho z vývojových stádií během dětství. Konzervace znamená pochopení, že množství látky zůstává stejné i při změně její formy.\n\n\nPředoperační stádium (2 až 7 let) je typické tím, že se dítě učí používat jazyk a vytvářet mentální reprezentace objektů pomocí představ a slov. Myšlení je pořád egocentrické a objekty třídí podle jednoho kritéria. Podle Piageta děti v tomto stádiu ještě nejsou schopné konzervace, tedy pochopit, že množství něčeho zůstává stejné, i přesto že se jeho podoba (tvar) změní. Podle Piageta je to tím, že pro děti tohoto věku jsou primární zrakové dojmy, proto když přelijeme vodu ze široké sklenice do úzké, zdá se dítěti, že je vody více. \n\nEgocentrické myšlení znamená, že dítě je schopno vnímat okolí jen ze svého úhlu pohledu a nedokáže si moc představit, jak okolí vnímají druzí. Předpokládá tedy, že jeho úhel pohledu je jediný možný a tedy správný, proto nedokáže např. konzervovat množství. \n\nDalším typickým rysem tohoto období je fakt, že dítě do sedmi let neumí soustředit pozornost na dva rysy předmětu najednou. Také nezvládá provádět mentální změny, jako např. představit si přelívání vody z jedné sklenice do druhé a zpátky. Tato omezení způsobují, že mají děti často problém rozlišovat realitu od svých dojmů. Proto, když je v úzké sklenici hladina vody výš než ve sklenici široké, znamená to, že v úzké sklenici je vody víc.\n\nMáme dvě řady mincí, každá řada je tvořena deseti mincemi, které jsou nejprve poskládány přesně za sebou, aby obě řady lícovaly. Následně v jedné řadě zvětšíme rozestupy mezi mincemi, tím se řada natáhne a zdá se delší. Dítě, které nemá ještě zvládnuté proces konzervace, bude tvrdit, že roztažená řada obsahuje mincí více.\n\nMáme dvě stejné sklenice. Představme si je nejlépe jako široké nižší sklenice, vhodné např. na whiskey. Ty naplníme tak, aby v obou bylo stejné množství tekutiny. Následně vodu z jedné široké nízké sklenice přelijeme do vyšší a užší nádoby. Hladina vystoupá výš a to je důvod pro dítě, aby usoudilo, že v užší sklenici je vody více. Asi do sedmi let je pro dítě primární zrak a nedovede si představit zpětný proces – tedy přelití vody zpátky do široké sklenice. Dítě, které označí úzkou sklenici jako tu, ve které je více vody, ještě není schopné procesu konzervace.\n\nDalším příkladem je kulička plastelíny, máme-li dvě stejné kuličky plastelíny a jednu z nich před dítětem rozplácneme na placku, bude nám tvrdit, že ta co je pořád kulička, je větší a hmoty je tam více. Znovu se zde ukazuje primárnost zraku a neschopnost soustředit se na dva rysy předmětu najednou.\n\nPodle Piageta jsou jednotlivá vývojová stádia jasně oddělena a přichází jedno po druhém tak, jak je sám popsal. Dítě musí prve chápat stálost objektu, aby mohlo následně pochopit stálost počtu apod. Piaget ale vymezuje období, kdy tyto schopnosti dítě získává – např. stálost objektu by mělo začít chápat okolo osmého měsíce věku atd. Toto tvrzení však bylo vyvráceno – Piagetova teorie byla potvrzena, ale jen částečně.\n\nJednotlivá stádia přichází jedno po druhém tak, jak na sebe navazují dle Piageta. Mýlil se však v době jejich příchodu. Každé dítě se vyvíjí jinak rychle a nelze tedy přesně udat věk, ve kterém tyto milníky přicházejí. S další kritikou jeho teorie přišel Siegler (1996) a popsal tzv. teorii překrývajících se vln. Tedy, že jednotlivá stádia se mohou prolínat v závislosti na objektu, o který se jedná. Informace, které jsou pro dítě běžnější, umí zpracovávat dříve, než ty, se kterými se tak často nestýká. Proces konzervace tedy může dítě zvládat, pokud jde o známý objekt, ale nemusí jej zvládnout v situacích, s nimiž dosud nemá zkušenost.\n"}
{"id": "1340482", "url": "https://cs.wikipedia.org/wiki?curid=1340482", "title": "Jaroslav Dvořák (politik SPD)", "text": "Jaroslav Dvořák (politik SPD)\n\nJaroslav Dvořák (* 4. listopadu 1957) je český politik a lékař – neurolog, od října 2017 poslanec Poslanecké sněmovny PČR, od roku 2016 zastupitel Zlínského kraje, od roku 2018 zastupitel města Valašské Meziříčí, člen hnutí SPD.\n\nPůsobí jako lékař – neurolog. Zaměřuje se především na bolesti páteře, bolesti hlavy a poúrazové stavy. Pracuje v ordinacích a v nemocnici ve Valašském Meziříčí, v Rožnově pod Radhoštěm a ve Vsetíně.\n\nJaroslav Dvořák žije ve městě Valašské Meziříčí na Vsetínsku.\n\nV komunálních volbách v roce 2010 kandidoval jako nestraník za TOP 09 do Zastupitelstva města Valašské Meziříčí, ale neuspěl. Později se stal členem hnutí SPD.\n\nV krajských volbách v roce 2016 byl zvolen jako člen SPD a lídr kandidátky tohoto hnutí zastupitelem Zlínského kraje.\n\nVe volbách do Poslanecké sněmovny PČR v roce 2017 byl za hnutí SPD zvolen poslancem ve Zlínském kraji, a to ze druhého místa kandidátky. V komunálních volbách v roce 2018 se stal zastupitelem města Valašské Meziříčí, když kandidoval za hnutí SPD (na kandidátce figuroval na 7. místě, vlivem preferenčních hlasů však skončil první).\n"}
{"id": "1340483", "url": "https://cs.wikipedia.org/wiki?curid=1340483", "title": "Zacharzowice", "text": "Zacharzowice\n\nZacharzowice (německy: \"Sacharsowitz)\" je starostenská vesnice v gmině Wielowieś, okres Gliwice, Slezské vojvodství v Polsku.\nV letech 1975–1998 obec byla pod administrativou Katovického vojvodství.\n\nNázev se odvozuje od zakladatele vesnice Zachariáše (polsky: Zachariasz). Německý lingvista Heinrich Adamy ve svém díle o místních názvech ve Slezsku, které vyšlo v roce 1888 ve Vratislavi, jako nejstarší název uvádí \"Sacharsowice\" s vysvětlením významu \"Dorf des Zacharias\" to je v polsky \"Wieś Zacharisza\" (česky: \"Vesnice Zachariáše\"). Abecední seznam obcí na území Slezska vydaném v roce 1830 ve Vratislavi Johannem Kniem je vesnice nazývána polsky \"Zacharzowice\" a zároveň německy \"Zacharzowitz.\" V roce 1936 byla vesnice v rámci germanizace přejmenována na \"Maiwald.\"\n\nPrvní zmínky o Zacharzowicích jsou z roku 1305, o kostele z roku 1447. V letech 1568–1573 byl majitelem Jan Myszkowski. V letech 1573–1584 byla ve vlastnictví Jana Kralického, v dalších obdobích se často střídali další majitelé. Od roku 1676 vlastnila vesnici protestantská rodina von Löwen a od roku 1717 byl majitelem Karol Bogusław von Schweinoch. V letech 1734–1751 vlastnil vesnici Karol Franciszek von Wrochem. \n\nK vesnici náležejí ještě části:\nV roce 2011 ve vesnici žilo 270 obyvatel (z toho 130 mužů a 140 žen).\n\nVesnicí prochází vojvodská silnice č. 901 (Olesno, Opolské vojvodství–Gliwice, Slezské vojvodství).\n\nVesnicí prochází turistická trasa:\n\n"}
{"id": "1340484", "url": "https://cs.wikipedia.org/wiki?curid=1340484", "title": "Obývací pokoj", "text": "Obývací pokoj\n\nObývací pokoj (obývák) je místnost v domě nebo bytě, která slouží k odpočinku, nebo jako pokoj pro hosty, herna, či k různým dalším aktivitám, např. sledování televize, práce na počítači či stolování. Podle velikosti domu nebo bytu a počtu jeho obyvatel může někdy z části sloužit také jako jídelna, pracovna nebo ložnice, může také navazovat na kuchyni bez rozdělení místností zdí, jednotlivé části této místnosti mohou být také oddělené opticky.\n\nObývací pokoj je vybaven jak užitnými tak i okrasnými předměty – nábytkem, elektrickými spotřebiči či uměleckými předměty. Typickými jsou např. gauč, televize, skříně, stůl, počítač, knihovna, lustr, lampičky, obrazy, vázy atd. Nábytkářské firmy nabízí nábytek i dekorace přímo pro obývací pokoje a vystavují ho v samostatných odděleních a katalozích.\n\n"}
{"id": "1340486", "url": "https://cs.wikipedia.org/wiki?curid=1340486", "title": "SS Statsraad Lehmkuhl", "text": "SS Statsraad Lehmkuhl\n\nSS Statsraad Lehmkuhl je cvičný trojstěžňový bark využívaný norským námořnictvem.\n\nPlavidlo postavila německá loděnice Johann C. Tecklenberg AG v Bremerhavenu jako cvičnou loď pro německé obchodní loďstvo \"Grossherzog Friedrich August\". Na vodu byla spuštěna roku 1914.\n\nPosádku tvoří 20 mužů a 200 kadetů. Celkem 22 plachet má plochu 2026 m. Plavidlo je vybaveno pomocným dieselem o výkonu 1125 HP, pohánějícím jeden lodní šroub. Nejvyšší rychlost dosahuje přibližně 17 uzlů pod plachtami a 11 uzlů na pomocný pohon.\n\nZa první světové války sloužila jako stacionární cvičná loď \"Grossherzog Friedrich August\". Roku 1919 byla získána Velkou Británií jako válečná kořist. Roku 1923 byla loď prodána do Norska jako \"Statsraad Lehmkuhl\". V letech 1924 až 1967 ji provozovala organizace Bergens Skoleskib. Výjimkou byla pouze válečná léta 1940–1945, kdy ji ukořistilo Německo a sloužila pod jménem \"Westwärts\". V 60. letech se vlastním plavidla dostal do finančních potíží a rozhodl se pro prodej plavidla. Roku 1967 \"Statsraad Lehmkuhl\" koupil norský rejdař Hilmar Reksten, který tak chtěl především zabránit prodeji lodi do zahraničí. Provozoval ji v letech 1968–1973. Poté byl její provoz přerušen a roku 1978 ji daroval nadaci Stiftelsen Seilskipet Statsraad Lehmkuhl. Ta je jejím vlastníkem dodnes. Nadace plavidlo pronajímá různým uživatelům. Roku 2002 byla na nějakou dobu zapůjčena německému námořnictvu, které mělo v opravě vlastní cvičnou loď \"Gorch Fock\".\n"}
{"id": "1340487", "url": "https://cs.wikipedia.org/wiki?curid=1340487", "title": "Václav Libenský", "text": "Václav Libenský\n\nProf. MUDr. Václav Libenský (7. června 1877 Praha – 10. prosince 1938 Praha) byl český lékař, průkopník kardiologie a profesor Lékařské fakulty Univerzity Karlovy v Praze. Založil Československou kardiologickou společnost, Vyšetřovací a léčebný ústav a Nový vyšetřovací a léčebný ústav v Poděbradech.\n\nNarodil se 7. června 1877. Vystudoval medicínu na Lékařské fakultě Univerzity Karlovy v Praze. Po absolutoriu se stal asistentem profesora Josefa Thomayera. Specializoval se na nemoci vnitřní, zejména kardiologii. Od roku 1905 působil na poliklinice Univerzity Karlovy, od roku 1924 byl jejím přednostou. Působil v řadě lékařských spolků a odborných společností, často publikoval. Roku 1930 založil Československou kardiologickou společnost a zároveň se stal jejím prvním předsedou.\n\nVýznamný byl Libenského vliv na rozvoj poděbradských lázní. Od roku 1923 byl poděbradskými lékaři (např. Bohumil Bouček a Jakub Vondrovic) zván na konzilia. Později v domě na Riegrově náměstí čp. 9/III otevřel ordinaci pro převážně pražskou klientelu.\n\nRoku 1924 byl jmenován řádným členem správní rady poděbradských lázní. Vedení lázní v té době zakoupilo Hotel U krále Jiřího a Václav Libenský prosadil jeho přeměnu na moderně vybavený ústav, který by po jednou střechou nabídl vyšetřování a léčbu srdečních chorob společně se sanatoriem. Vyšetřovací a léčebný ústav (později Hotel Libenský) zahájil provoz 25. dubna 1926 jako první zařízení svého druhu v Československu. Jeho otevřením se lázeňská péče ve městě dostala na vysokou odbornou úroveň. Václav Libenský byl pověřen jeho řízením a zanedlouho prosadil přestavbu Hyrossova zámečku na obdobně koncipovaný Nový výšetřovací léčebný ústav (později Hotel Zámeček), který byl dokončen roku 1932. Do provozu a rozvoje lázní se zapojili také Libenského asistenti Ladislav Filip, Arnošt Mládek a Jan Badal. Roku 1937 byl Libenský zvolen předsedou správní rady lázní. Zanedlouho se však u něj projevila rychle postupující choroba, které v roce 1938 podlehl. Pohřben byl v Praze na Olšanských hřbitovech.\n\n\n\n"}
{"id": "1340491", "url": "https://cs.wikipedia.org/wiki?curid=1340491", "title": "On a Day Like Today", "text": "On a Day Like Today\n\n\n\n"}
{"id": "1340497", "url": "https://cs.wikipedia.org/wiki?curid=1340497", "title": "Obština Kresna", "text": "Obština Kresna\n\nObština Kresna ( \"Община Кресна\") je bulharská jednotka územní samosprávy v Blagoevgradské oblasti. Leží v jihozápadním Bulharsku u hranic se Severní Makedonií, v pohořích Malševska planina (na západě) a Pirin (na východě) a v mezilehlém údolí Strumy. Správním střediskem je město Kresna, kromě něj zahrnuje obština 6 vesnic. Žije zde zhruba 5 tisíc stálých obyvatel.\n\nV obštině žije 4 775 stálých obyvatel a včetně přechodně hlášených obyvatel 5 496. Podle sčítáni 1. února 2011 bylo národnostní složení následující:\n"}
{"id": "1340499", "url": "https://cs.wikipedia.org/wiki?curid=1340499", "title": "Irácko-kurdská krize (2017)", "text": "Irácko-kurdská krize (2017)\n\nIrácko-kurdská krize bylo politické napětí mezi iráckou vládou a Iráckým Kurdistánem, které v říjnu 2017 přešlo do ozbrojeného konfliktu. Konflikt byl součástí irácké občanské války. Válce bezprostředně přecházelo Kurdské referendum o nezávislosti. Šlo takřka o bleskovou válku a Irácká armáda a další provládní jednotky ovládly město Kirkúk a další sporné oblasti.\n\nOd roku 1991 je Irácký Kurdistán autonomní oblastí Iráku a má vlastní vojenské jednotky. Ovšem nezahrnuje všechny Kurdy obydlené oblasti Iráku, například na ropu bohatý Kirkúk. V roce 2014 ovládl většinu severního Iráku Islámský stát. Irácká armáda se stáhla z mnoha oblastí včetně města Kirkúk, čehož využila kurdská pešmarga a sporné oblasti ovládla, přestože oficiálně nepatřily do Iráckého Kurdistánu.\n\nOd roku 2016 plánovali Kurdové v Iráku referendum o nezávislosti. 25. září se referendum uskutečnilo nejenom v oblasti Iráckého Kurdistánu, ale v kurdských oblastech formálně náležících irácké vládě a to i přes výhrůžky ze strany Iráku i sousedů. Turecký prezident Recep Tayyip Erdoğan označil referendum za \"strašlivou chybu\". Pro nezávislost hlasovalo 92,7 % voličů. Po referendu propukly v Iráckém Kurdistánu oslavy. Irácká vláda však učinila první odvetné kroky. Zrušila veškeré lety, vyjma humanitárních, vojenských a diplomatických, nad Kurdistánem a Írán a Irák uspořádaly na počátku října společné vojenské cvičení u hranic s Kurdistánem. V průběhu října se výhrůžky se strany Iráku stupňoval a Irák vyhrožoval Kurdům válkou a 13. října začal Irák ke Kirkúku přesouvat své jednotky. Kurdové odmítli ultimátum, aby se stáhli ze svých pozic a vyzvali Irák k dialogu.\n\nOzbrojený střet vypukl, když Kurdové odmítli požadavky od Irácké vlády 15. října. 16. října během bleskové operace obsadily irácké jednotky takřka bez boje Kirkúk. Útok byl koordinovaný na několika frontách. Irák nejprve získal kontrolu nad oblastmi kolem města a poté irácké jednotky do města bez boje vstoupily. Střety byly jen dělostřelecké. Během útoku iráckých sil utekly z Kirkúku tisíce civilistů, během dalších dnů se však začaly vracet. Jednotlivé kurdské milice se vzájemně obviňovaly ze zrady kvůli odchodu z Kirkúku. Během dalších dnů probíhala válka na všech frontách. Boje byly nejtvrdší v oblastech na sever od Mosulu a u syrské hranice. 20. října dobyly irácké jednotky město Altun Kupri. Od 22. října probíhaly boje takřka jen na západě Iráku u syrské hranice. Tvrdé boje probíhaly o hraniční přechody. 27. října vstoupilo v platnost příměří a boje byly ukončeny.\n\nPo dosažení příměří pokračovala jednání o různá území. Během následujících dnů předal Kurdistán centrální vládě hraniční přechody. 1. listopadu abdikoval prezident Iráckého Kurdistánu Masúd Barzání. V současné době kontroluje Pešmarga oblasti oficiální Iráckého Kurdistánu i některé menší sporné oblasti.\n"}
{"id": "1340500", "url": "https://cs.wikipedia.org/wiki?curid=1340500", "title": "Linda Haglundová", "text": "Linda Haglundová\n\nLinda Haglundová (* 15. června 1956 – 21. listopadu 2015) byla švédská atletka, sprinterka.\n\nV roce 1976 se stala halovou mistryní Evropy v běhu na 60 metrů. O dva roky později získala stříbrnou medaili na halovém evropském šampionátu v běhu na 60 metrů a v létě obsadila rovněž druhé místo v běhu na 100 metrů na pražském evropském šampionátu. Další dvě stříbrné medaile v běhu na 60 metrů vybojovala na evropských halových šampionátech v letech 1980 a 1981. Na olympiádě v Moskvě v roce 1980 obsadila ve finále běhu na 100 metrů čtvrté místo.\n\n"}
{"id": "1340501", "url": "https://cs.wikipedia.org/wiki?curid=1340501", "title": "Obština Simitli", "text": "Obština Simitli\n\nObština Simitli ( \"Община Симитли\") je bulharská jednotka územní samosprávy v Blagoevgradské oblasti. Leží v jihozápadním Bulharsku u hranic se Severní Makedonií, v pohořích Malševska planina (na západě) a Pirin a Rila (na východě) a v mezilehlém údolí Strumy. Správním střediskem je město Simitli, kromě něj zahrnuje obština 17 vesnic. Žije zde přes 13 tisíc stálých obyvatel.\n\nV obštině žije 13 589 stálých obyvatel a včetně přechodně hlášených obyvatel 15 340 Podle sčítáni 1. února 2011 bylo národnostní složení následující:\n"}
{"id": "1340502", "url": "https://cs.wikipedia.org/wiki?curid=1340502", "title": "Jáchym Kučera", "text": "Jáchym Kučera\n\nJáchym Kučera (* 2. května 1991 Kladno) je český divadelní a filmový herec. \n\nPo začátcích ve Středočeském divadle, kde účinkoval v dětských rolích, odmaturoval na střední průmyslové škole v oboru strojírenství a pokračoval na pražskou DAMU, kde absolvoval obor činoherního herectví pod vedením prof. Jana Buriana, Jany Hlaváčové, Ladislava Mrkvičky a Marka Němce. V současné době je členem souboru Divadla na Fidlovačce, Divadla Spektákl, hostuje v Jihočeském divadle a příležitostně působí jako režisér a divadelní lektor amatérského souboru Divadélko u Zvonu. V roce 2017 si ho Jan Hřebejk vybral do role Slávka Stárka ve třetím dílu jeho trilogie Zahradnictví s názvem Nápadník, kde si tak zahrál filmového syna Miroslava Táborského.\n\n\n"}
{"id": "1340535", "url": "https://cs.wikipedia.org/wiki?curid=1340535", "title": "Foy Vance", "text": "Foy Vance\n\nFoy Vance (* 1974) je hudebník a písničkář ze Severního Irska. Roku 2013 uzavřel smlouvu s Glassnote Records. Vance byl předskokanem na turné britského písničkáře Eda Sheerana a jeho hudba byla použita v několika televizních pořadech. V srpnu 2013 vydal své druhé plnohodnotné album \"Joy of Nothing\". V květnu 2016 bylo vydáno jeho třetí studiové album \"The Wild Swan\".\n\n"}
{"id": "1340538", "url": "https://cs.wikipedia.org/wiki?curid=1340538", "title": "Jawa-ČZ 125/355", "text": "Jawa-ČZ 125/355\n\nJawa-ČZ 125 typ 355, lidově zvaný kývačka, je motocykl, vyráběný v letech 1956-1960. Nástupcem se stal v roce 1959 jednovýfukový model ČZ 125/453.\n\nMotocykl byl vyráběn ve spolupráci ČZ a Jawy. Vyráběn byl ve Strakonicích. Byl postaven na stejné konstrukci jako Jawa 250 kývačka s tím, že rám byl přizpůsoben menšímu motoru dodávanému firmou ČZ.\n\n\n"}
{"id": "1340539", "url": "https://cs.wikipedia.org/wiki?curid=1340539", "title": "Římskokatolická farnost u kostela Stětí svatého Jana Křtitele Praha-Hostivař", "text": "Římskokatolická farnost u kostela Stětí svatého Jana Křtitele Praha-Hostivař\n\nŘímskokatolická farnost u kostela Stětí svatého Jana Křtitele Praha-Hostivař je komunita římských katolíků sdružených kolem kostela Stětí svatého Jana Křtitele v městské části Praha 10-Hostivaři. Sídlí na adrese Domkářská 21/1.\n\nAdministrátorem farnosti je P. Mgr. Karol Janusz Matlok MIC, pomocným duchovním je Mgr. Jan Pata. Dle sčítání obyvatelstva ČSÚ měla v roce 2001 farnost 34 225 věřících. \n\n"}
{"id": "1340541", "url": "https://cs.wikipedia.org/wiki?curid=1340541", "title": "Antonín Tonder", "text": "Antonín Tonder\n\nAntonín Tonder (1. září 1888 Mnichovo Hradiště – 1953 Praha) byl český fotograf. Patří mezi výrazné představitele puristického piktorealismu spolu s Jaromírem Funkem, Josefem Sudkem, Adolfem Schneebergerem, Jaroslavem Krupkou a Arnoštem Pikartem.\n\nAntonín Tonder se narodil v Mnichově Hradišti. Jeho strýcem byl katolický kněz, provinciál augustiniánů, zemský poslanec, spisovatel Alipius Josef Tonder.\nPo absolvování střední a vysoké školy se odstěhoval do Prahy, kde si otevřel drogerii v ulici Na Poříčí. Bezprostředně na to byl povolán do rakousko-uherské armády. První světové války se účastnil v Tyrolích.\n\nDíky svému vzdělání a zájmu o fotografování se stal pokladníkem Pražské fotografické společnosti a staral se o veškeré její finance.\n\nKdyž Antonín Tonder začal fotografovat, seznámil se s Josefem Sudkem, Jaromírem Funkem, Arnoštem Pikartem a dalšími fotografy.\n\nSpolu se Sudkem byl jedním z účastníků zahraničních výstav. Obesílal soutěže švýcarského časopisu \"Camera\", kde získal několik cen a kde byly jeho práce reprodukovány. Zabýval se krajinou fotografií, piktorealistickými zátišími a pražskou pouliční fotografií.\n\n\nV roce 1934 byla jeho fotografie publikována v časopise American Photography.\n\n"}
{"id": "1340542", "url": "https://cs.wikipedia.org/wiki?curid=1340542", "title": "Střední průmyslová škola chemická Pardubice", "text": "Střední průmyslová škola chemická Pardubice\n\nStřední průmyslová škola chemická Pardubice (SPŠCH Pardubice) byla založena v únoru 1946 na popud chemických společností. Nejprve fungovala jako dvouletá a poté jako čtyřletá škola a v roce 1953 se konaly první maturitní zkoušky. Do roku 1953 byla chemická průmyslovka pod jedním ředitelstvím se Školou potravinářské technologie a po tomto roce se škola osamostatnila.\nProtože škola neměla vlastní budovu, byly třídy rozmístěny v různých budovách po městě. Z těchto důvodů chtělo tehdejší Ministerstvo školství chemickou průmyslovku zrušit. To však vyvolalo mezi veřejností vlnu nevole.\n\nPřes řadu komplikací byly nakonec v červnu 1960 škole přiděleny potřebné prostory v budově bývalého Okresního národního výboru v ulici Na Třísle. Po nutné rekonstrukci byla 1. září 1960 zahájena výuka. Nejprve bylo v nové školní budově zřízeno 11 učeben, laboratoř fyzikální chemie, kabinety fyziky, chemie a technologie, knihovna a tři administrativní místnosti. Souběžně s průmyslovou školou sídlila v budově Na Třísle také dvě učiliště a teprve po jejich odstěhování začátkem 90. let získala SPŠCH pro výuku celou budovu.\n\nV ulici Na Třísle byla chemická průmyslovka dlouhých 51 let. V létě 2011 však došlo k přestěhování do Poděbradské ulice do sousedství chemicko - technologické fakulty Univerzity Pardubice. Škola se nyní nachází v zrekonstruovaných a moderních budovách. Největší změnu prošla budova laboratoří, které pokrývají rostoucí zájem o studii chemických oborů a splňují tak požadavky na kvalitní vyučování. Dále byla postavena hasičská věž a atletický ovál, laserová střelnice.\n\nPo prvním školním roce v nové budově začala SPŠCH nabízet mimo jiné i obory Požární ochrana, Bezpečnostně právní činnost, Kosmetické služby a Kadeřník. Poslední dva jmenované obory byly ke Střední průmyslové škole chemické přiřazeny na základě optimalizace středoškolského vzdělávání v Pardubickém kraji. V roce 2016 přibyl obor Chemik operátor v kombinované formě a dvouletý nástavbový obor Vlasová kosmetika. Díky tomuto nárůstu oborů se stala SPŠCH druhou největší průmyslovou školou v ČR.\n\n"}
{"id": "1340544", "url": "https://cs.wikipedia.org/wiki?curid=1340544", "title": "Dreikursova teorie čtyř cílů nevhodného chování", "text": "Dreikursova teorie čtyř cílů nevhodného chování\n\nRudolf Dreikurs (1897 - 1972) byl psychiatr a vychovatel rakouského původu. Rozvíjel myšlenky Alfreda Adlera a jeho \"individuální psychologie\". Popularizaci a lepšímu pochopení individuální psychologie pro praxi přispěl především vytvořením konkrétních metod, jak pracovat s obtížně zvladatelnými dětmi ve smyslu pravidel a poznatků individuální psychologie. Tzv. teorie čtyř cílů nevhodného chování je založena na kooperativním přístupu dítěte a dospělého (učitele, rodiče, apod.) bez použití odměn a trestů.\n\nTeorie vychází z principů a myšlenek individuální psychologie, jejímž zakladatelem byl Alfred Adler. Tudíž i její východiska zrcadlí základní principy \"individuální psychologie\", avšak se zaměřením na výchovu dětí v praxi. Dreikursova teorie čtyř cílů nevhodného chování je tedy založeno především na následujících premisách:\n\nHlavní myšlenkou a základem teorie je poznatek, že za projevy dětí je třeba při jejich výchově vidět především cíl, kterého chtějí svým chováním dosáhnout. Děti mají konkrétní motivaci k určitému chování, přestože si jí ne vždy musí být vědomy. Základní potřebou dítěte i každého člověka je pak fungovat ve skupině a se skupinou s cílem cítit se oceňovaný a důležitý. Pokud se dítě domnívá, že se mu nedaří vhodným způsobem získat své místo ve skupině, bude se snažit uspokojit psychologickou potřebu náležet jakýmkoli jiným způsobem, i za cenu toho, že bude jeho chování negativně hodnoceno. Z tohoto důvodu se může stát, že dítě investuje velkou část energie do negativního chování, neboť se mylně domnívá, že si tím získá status a přijetí ve skupině.\n\nNa základě premisy, že každé chování dítěte má určitý cíl a dítě k němu má konkrétní motivaci pak Rudolf Dreikurs rozlišil 4 cíle, kterých dítě svým chováním chce dosáhnout, aby získalo pocit, že náleží do skupiny a je respektováno. Jedná se o cíl získat pozornost, pomstu, moc nebo se vyhnout neúspěchu.\n\nRudolf Dreikurs s ohledem na stanovení cílů nevhodného chování navrhl i možné strategie řešení, které by měly pomoci nevhodné chování dětí lépe zvládnout a ukázat jim, že mohou být součástí společenství a mohou být respektováni i ve chvíli, kdy se nebudou chovat nevhodně. Pravidla pro jednotlivé typy chování zní následovně.\n\nTyp chování: upoutávání pozornosti \nTyp chování: Boj o moc\nTyp chování: Snaha pomstít se\nTyp chování: Usilování o soucit\n"}
{"id": "1340545", "url": "https://cs.wikipedia.org/wiki?curid=1340545", "title": "Aksu (ČLR)", "text": "Aksu (ČLR)\n\nAksu (, , česky také \"Ak-su\") je městský okres v Sin-ťiangu v Čínské lidové republice, správní středisko stejnojmenné prefektury. Spadá pod něj území o rozloze 14 668 čtverečních kilometrů, na kterém žilo v roce 2003 přes půl milionu obyvatel, ale urbanizované jádro má jen 27 čtverečních kilometrů.\n\nJméno města je turkického původu a znamená \"bílá voda\".\n\nAksu leží na severním kraji Tarimské pánve, respektive její pouště Taklamakan, jižně od Ťan-šanu, který tvoří severní hranici pánve. Protéká přes něj řeka Aksu (zdrojnice Tarimu), do které se ve městě zprava vlévá Tauškandarja.\n\nPřes město vede železniční trať Turfan – Kašgar.\n\nPři sčítání lidu v roce 2000, kdy mělo město 561 822 obyvatel, bylo 60,06 % Chanů a 38,07 % Ujgurů, zbylá etnika měla pod jedno procento.\n"}
{"id": "1340548", "url": "https://cs.wikipedia.org/wiki?curid=1340548", "title": "Antiparalelní zapojení", "text": "Antiparalelní zapojení\n\nAntiparalelní zapojení je v elektrotechnice způsob zapojení součástek, u kterých záleží na polaritě (například luminiscenční diody). V zapojení je většinou sudý počet součástek (minimálně dvě). Zapojení je podobné klasickému paralelnímu zapojení. Rozdíl je v tom, že polovina součástek je vzhledem k druhé polovině přepólována - zapojena obráceně.\n\nVyužití antiparalelního zapojení v praxi může být například pro napájení LED střídavým proudem. LED v závěrném režimu nesvítí, tudíž při napájení střídavým proudem svítí jen přibližně po 50% času a projevuje se silný stroboskopický efekt - mnohem silnější než např. u zářivek. Při antiparalelním zapojení se dvojice v závislosti na průběhu proudu střídají a při běžné frekvenci 50 Hz zdánlivě svítí trvale všechny LED. Stroboskopický efekt je silně potlačen (i když ne zcela odstraněn) a je i lépe využit napájecí zdroj. Antiparalelní zapojení LED je často využíváno v modelové železnici a v modelařině obecně.\n"}
{"id": "1340562", "url": "https://cs.wikipedia.org/wiki?curid=1340562", "title": "Železniční trať Turfan – Kašgar", "text": "Železniční trať Turfan – Kašgar\n\nŽelezniční trať Turfan – Kašgar () je železniční trať v Sin-ťiangu v Čínské lidové republice. Vede z Turfanu do Kašgaru jižním podhůřím Ťan-šanu přes všechna větší města severního okraje Tarimské pánve, mimo jiné přes Karašar, Korlu a Aksu.\n\nV Turfanu je trať připojena na železniční trať Lan-čou – Sin-ťiang a v Kašgaru na ni navazuje železniční trať Kašgar – Chotan do Chotanu.\n\nVýchodní část z Turfanu do Korla byla vybudována v letech 1974 až 1984 a západní část z Korly do Kašgaru v letech 1996 až 1999. \n"}
{"id": "1340565", "url": "https://cs.wikipedia.org/wiki?curid=1340565", "title": "Saint-Léonard (kanton Valais)", "text": "Saint-Léonard (kanton Valais)\n\nSaint-Léonard je obec v západní (frankofonní) části Švýcarska, v distriktu Sierre, kantonu Valais. V roce 2016 žilo v obci 2 263 obyvatel.\n\nSaint-Léonard je poprvé zmiňován roku 1218 jako Sanctum Leonardum. Obec byla v minulosti byla známá pod již nepoužívaným německým názvem St. Leonhard.\n\nV roce 2000 hovořilo 93 % obyvatel obce francouzsky. V roce 2000 se k církvi římskokatolické hlásilo 90,2 % obyvatel, k švýcarské reformované církvi 2,5 % obyvatel.\n\n\n\n"}
{"id": "1340568", "url": "https://cs.wikipedia.org/wiki?curid=1340568", "title": "Ministerstvo zemědělství (Prozatímní státní zřízení)", "text": "Ministerstvo zemědělství (Prozatímní státní zřízení)\n\nMinisterstvo zemědělství bylo ministerstvo Prozatímního státního zřízení, v jehož kompetenci byl resort zemědělství a veřejných prací. Působilo v Londýně v Spojeném království v letech 1942–1945.\n\nBylo ustanoveno v rámci reorganizace vlády v listopadu 1942, na základě dekretu prezidenta republiky ze dne 12. listopadu 1942. Za ministra zemědělství byl jmenován slovenský právník Ján Lichner, který byl již od roku 1940 členem vlády jako Ministr bez portfeje. Praktická činnost ministerstva začala 7. ledna 1943. Činnost ministerstva skončila ustanovením první vlády Národní fronty Čechů a Slováků 4. dubna 1945 v Košicích. Na základě vládního nařízení ze dne 16. února 1945 se ministerstvo urychleně přesunulo z Londýna na osvobozené území Československa.\n\nZ působení ministerstva v exilu vyplývala náplň jeho činnosti, kterou tvořila zejména příprava podkladů k uspořádání poválečných poměrů v oboru zemědělství a v oboru veřejných prací s širokým rozsahem agendy (pozemní komunikace, vodohospodářství, hornictví, metalurgie, strojírenství a Letectví). Podle zprávy přednesené J. Lichnerem na 4. plénu Státní rady 8. března 1943 se ministerstvo mělo zaměřit na organizování rychlé a účinné pomoci válkou vyčerpanému československému zemědělství, zajistit plynulý chod zemědělské výroby hned po skončení války a připravit řešení pro poválečnou organizaci zemědělství a jeho perspektiv do budoucna.\n\nPo menších počátečních reorganizacích se ustálilo na následující organizační struktuře:\n\n"}
{"id": "1340573", "url": "https://cs.wikipedia.org/wiki?curid=1340573", "title": "Váju", "text": "Váju\n\nVáju či Vátu je védský bůh větru. Je nazýván také Pavana „očistný“, Anila „vítr, dech“ či Satataga „ten jenž je neustále v pohybu“. Jeho íránským protějškem je Vaju. V Rgvédu je často zmiňován společně s Indrou, s kterým někdy také jede na svém voze taženém rudými koňmi. Stejně jako on je také velkým pijákem sómy.\n\nSpolečně s lidskou ženou Kuntí zplodil Bhímu z rodu Pánduovců, jednoho z hlavních hrdinů Mahábháraty.\n\nSlovo \"váju\" i \"vátu\" může kromě jména božstva znamenat „vítr, vzduch“ a vychází z praindoevropského \"*h2weh1\" „vanout“, stejně jako latinské \"uentus\", anglické \"wind\" nebo české \"vítr\".\n\nV povédském období význam Vájua upadal. V Brhadáranjakópanišadu je počítán mezi Vasuje, jindy zas mezi pět živlů nebo je označován za ochránce severozápadu či vládce gandharvů – nebeských hudebníků. Také byl považován za krutého a svévolného, například v příběhu o tom jak se mu žádná ze sta dcer krále Kušanábhy podvolit. Proto je potrestal hrbatostí a hlavní město jejich království se tak nazývá Kanjákubdžda „kde jsou dívky zkřivené“.\n\nRgvédské hymny věnované Vájuovi\n\nRgvédské hymny věnované Vájuovi a Indrovi-Vájuovi\n"}
{"id": "1340574", "url": "https://cs.wikipedia.org/wiki?curid=1340574", "title": "Und", "text": "Und\n\nUnd (, ) je vesnice v okrese Sopron, v maďarské župě Győr-Moson-Sopron. V lednu 2015 zde žilo 335 obyvatel, z čehož je zhruba 60 % Chorvatů.\n\nVesnice se rozkládá na rovině v blízkosti hranice s Rakouskem. Obcí prochází silnice 8626. Nadmořská výška území je okolo 200 m. Rozloha území je 6,79 km².\n\nSousedními obcemi jsou na severu a východě Sopronhorpács, na jihu a na západě Zsira.\n"}
{"id": "1340576", "url": "https://cs.wikipedia.org/wiki?curid=1340576", "title": "Martin Harwit", "text": "Martin Harwit\n\nMartin Harwit (* 9. březen 1931 Praha) je český a americký astronom, fyzik a raketový odborník.\nNarodil se v Praze, ale jeho rodina před druhou světovou válkou emigrovala. Chvíli žila v Istanbulu, ale nakonec odešla do Spojených států. Střední školu Martin dokončoval již v Americe, roku 1947 (\"Bronx High School of Science\"). Vystudoval fyziku (bakalářský stupeň) na Oberlin College (1951), magisterskou úroveň dokončil na University of Michigan, doktorát (PhD) získal na Massachusetts Institute of Technology (1960). Učil poté na Cambridge, kde ho velmi ovlivnil Fred Hoyle. Ten ho nasměroval ke kosmické technice. Roku 1962 byl Harwit jmenován profesorem na Cornellově univerzitě. Roku 1964 začal pracovat pro NASA, kde se věnoval zejména infračervené astronomii a spektroskopii. V NASA pracoval až do roku 1987, kdy byl jmenován ředitelem National Air and Space Museum ve Washingtonu. V roce 1995 se stal předmětem veřejné debaty v USA, když byl obviněn z toho, že výstava k 50. výročí svržení atomových bomb na Nagasaki a Hirošimu ukazuje Japonce jako oběti a Američany jako viníky. Harwit nakonec pod tlakem médií a veřejného mínění na svůj post roku 1995 rezignoval. Poté mj. pracoval pro Evropskou kosmickou agenturu, jíž pomáhal vyvinout teleskop FIRST (Far-infrared Submillimeter Telescope). V roce 2007 obdržel Medaili Catheriny Bruceové.\n"}
{"id": "1340577", "url": "https://cs.wikipedia.org/wiki?curid=1340577", "title": "Lombardi", "text": "Lombardi\n\nPříjmení Lombardi nosí více různých osobností:\n\n\n"}
{"id": "1340578", "url": "https://cs.wikipedia.org/wiki?curid=1340578", "title": "Lombard", "text": "Lombard\n\nPříjmení Lombard, Lombardi či Lombardo nosí více různých osobností:\n\n\n\n\n\n"}
{"id": "1340580", "url": "https://cs.wikipedia.org/wiki?curid=1340580", "title": "Žitomír (jméno)", "text": "Žitomír (jméno)\n\nŽitomír je slovanské jméno. Svátek slaví 20. února. Jméno pochází ze spojení slov život a mír. Domácími podobami mohou být Žitek nebo Žitouš.<br>\nV roce 2016 byli v České republice 2 nositelé tohoto jména.\n\nV chorvatštině a srbštině je nazýván \"Žitomir\". V polštině je obdobou jméno \"Życiomierz\".\n"}
{"id": "1340583", "url": "https://cs.wikipedia.org/wiki?curid=1340583", "title": "Kněžská hora", "text": "Kněžská hora\n\nNázev Kněžská hora má více kopců, vrchů či hor:\n\n"}
{"id": "1340585", "url": "https://cs.wikipedia.org/wiki?curid=1340585", "title": "Skříň (rybník)", "text": "Skříň (rybník)\n\nRybník Skříň se nalézá asi 3 km západně od městečka Lázně Bohdaneč nebo 1 km severně od obce Neratov v okrese Pardubice. V bezprostřední blízkosti tohoto rybníka se nalézají další rybníky - Rozhrna, Dolní Jílovky, Horní Jílovky, Udržal a Tichý rybník.\n\nRybník byl vybudován jako součást soustavy pernštejnských rybníků v 16. století. Na ostrově rybníka Skříň stávala blatná tvrz Jílovka, která byla chráněna valem s palisádou a příkopem a s břehem spojena dřevěným mostem.\n\nRybník je v současnosti využíván pro chov ryb. Spolu s přilehlými rybníky Dolní Jílovky, Horní Jílovky, Rozhrna a Tichý rybník tvoří významnou ornitologickou oblast vodního ptactva. Po hrázi rybníka Skříně lemované staletými duby prochází naučná stezka Pernštejnskými rybníky, která seznámí návštěvníky s historií a současností zdejšího rybníkářství a s rozmanitostí přírodních krás.\n"}
{"id": "1340586", "url": "https://cs.wikipedia.org/wiki?curid=1340586", "title": "Sopřečský rybník", "text": "Sopřečský rybník\n\nSopřečský rybník o rozloze 86 ha se nalézá asi 1 km jihovýchodně od obce Sopřeč v okrese Pardubice.\n\nRybník byl vybudován v 16. století jako součást soustavy Pernštejnských rybníků napájených vodou z Opatovického kanálu konkrétně jeho odbočkou Sopřečský kanál. V současnosti je využíván pro chov ryb.\n\nKolem rybníka vede cyklotrasa č. 4272, přístupný je rovněž půlkilometrovou odbočkou ze žlutě značené turistické trasy, zvané Výrovský okruh. Sopřečský rybník byl v minulosti i významnou botanickou lokalitou (vyskytovala se zde např. plavuňka zaplavovaná, vstavač kukačka, prstnatec pleťový, prstnatec májový, bradáček vejčitý, rosnatka okrouhlolistá aj). Tato botanická lokalita byla však byla necitlivými vodohospodářskými úpravami zničena a Sopřečský rybník je v současnosti ceněn je nyní zejména jako ornitologická lokalita – výskyt vodního ptactva, významné tahové shromaždiště husí a kachen, hnízdí zde labuť velká, objevují se volavky popelavé, volavky bílé a kormoráni.\n"}
{"id": "1340590", "url": "https://cs.wikipedia.org/wiki?curid=1340590", "title": "François Lombard", "text": "François Lombard\n\nFrançois Lombard (* 1971 Briançon) je francouzský horolezec a horský vůdce, bývalý reprezentant ve sportovním lezení. Vítěz Rock Masteru v Arcu a světového poháru v lezení na obtížnost, vicemistr Francie v lezení na obtížnost a boulderingu.\n\nPatří k sedmnácti francouzským lezcům mezi hvězdami světového lezení, o kterých napsal Heinz Zak ve své knize \"Rock Stars\" z roku 1995.\n\n\n\n"}
{"id": "1340597", "url": "https://cs.wikipedia.org/wiki?curid=1340597", "title": "Mělické písníky", "text": "Mělické písníky\n\nMělické písníky jsou vodní plochy vzniklé zatopením lomu po těžbě štěrkopísku ležící asi pět kilometrů východně od města Přelouč mezi obcemi Lohenice a Mělice v okrese Pardubice.\n\nPísníky s průzračnou vodou obklopují borové lesy a nabízejí koupání v čisté a poměrně teplé vodě. Velké vodní plochy mohou využít také majitelé surfů nebo zájemci o vodní lyže. V letním období jsou písníky velmi oblíbeným rekreačním místem, kolem břehů jsou karavany a velké množství koupajících, funguje zde i několik stánků s občerstvením.\n"}
{"id": "1340599", "url": "https://cs.wikipedia.org/wiki?curid=1340599", "title": "Lohenické jezero", "text": "Lohenické jezero\n\nLohenické jezero je název pro mrtvé rameno Labe nalézající se u obce Lohenice asi 2 km východně od centra města Přelouč v okrese Pardubice. Jezero je využíváno jako rybářský revír Místní organizací Přelouč Českého rybářského svazu.\n"}
{"id": "1340600", "url": "https://cs.wikipedia.org/wiki?curid=1340600", "title": "Staré Labe u Lohenic", "text": "Staré Labe u Lohenic\n\nStaré Labe u Lohenic nazývané též Komora je název pro mrtvé rameno řeky Labe u obce Lohenice nalézající se asi 4 km východně od centra města Přelouč v okrese Pardubice. Jezero je využíváno jako rybářský revír Místní organizací Přelouč Českého rybářského svazu.\n"}
{"id": "1340605", "url": "https://cs.wikipedia.org/wiki?curid=1340605", "title": "Rozkoš (rybník)", "text": "Rozkoš (rybník)\n\nZaniklý rybník Rozkoš u Lázní Bohdaneč byl jedním z největších rybníků bývalé Pernštejnské rybniční soustavy na Pardubicku. Nalézal se asi 0,6 km východně od centra města Lázně Bohdaneč v okrese Pardubice.\n\nRybník Rozkoš o výměře asi 274 ha byl postaven na počátku 16. století. Při jeho budování byly zbořeny dvě osady - Nívčice a Bystřec. Rybník byl napájen vodou z Opatovického kanálu. Rybník zanikl v průběhu 17. století přeměnou v les. Do současné doby se dochovala jeho hráz pomístně nazývaná Pernštejnská hráz.\n"}
{"id": "1340606", "url": "https://cs.wikipedia.org/wiki?curid=1340606", "title": "American Music Awards 2017", "text": "American Music Awards 2017\n\nPředávání cen American Music Awards 2017 se konalo 19. listopadu 2017 v Microsoft divadle v Los Angeles v Kalifornii.Ceremoniál byl vysílán stanicí ABC a moderovala ho Tracee Elliss Ross.\n\n\nTučně jsou označeni vítězové:\n\n"}
{"id": "1340617", "url": "https://cs.wikipedia.org/wiki?curid=1340617", "title": "4-nitrochlorbenzen", "text": "4-nitrochlorbenzen\n\n4-nitrochlorbenzen (systematický název 1-chlor-4-nitrobenzen) je organická sloučenina používaná jako surovina při výrobě řady průmyslově využívaných sloučenin jako jsou antioxidanty v kaučuku. Je izomerní s 2-nitrochlorbenzenem a 3-nitrochlorbenzenem.\n\n4-nitrochlorbenzen se průmyslově vyrábí nitrací chlorbenzenu:\n\nformula_1\n\nTouto reakcí vznikají 2-nitroizomer a 4-nitroizomer v poměru 1:2, které se oddělí destilací. 4-nitrochlorbenzen byl původně získán nitrací 4-bromchlorobenzenu.\n\n4-nitrochlorbenzen je meziproduktem při výrobě mnoha dalších látek. Nitrací z něj vzniká 2,4-dinitrochlorbenzen a 1,2-dichlor-4-nitrobenzen. Redukcí kovovým železem vzniká 4-chloranilin. Díky přítomnosti nitroskupiny je benzenové jádro (na rozdíl od podobného chlorbenzenu) náchylné k nukleofilní aromatické substituci. Silně nukleofilní sloučeniny jako například hydroxidy, methoxidy a anorganické amidy nahrazují atom chloru jinými funkčními skupinami, přičemž se utváří 4-nitrofenol, 4-nitroanisol respektive 4-nitroanilin.\n\nDalším významným způsobem použití 4-nitrochlorbenzenu je jeho kondenzace s anilinem za vzniku 4-nitrodifenylaminu. Redukční alkylací nitroskupin vznikají sekundární arylaminy používané jako antioxidanty v kaučuku.\n"}
{"id": "1340620", "url": "https://cs.wikipedia.org/wiki?curid=1340620", "title": "Futuroscope", "text": "Futuroscope\n\nFuturoscope je science center a zábavní park, nacházející se u města Chasseneuil-du-Poitou ve francouzském departementu Vienne, asi 7 km severně od Poitiers. Je součástí stejnojmenné technopole. Park je tematicky zaměřen na multimédia budoucnosti a vituální realitu, jeho sloganem je „Vous n'imaginez pas ce qui vous attend“ (Neumíte si představit, co vás čeká). Návštěvníkům slouží nádraží Gare de Futuroscope na trati TGV Paříž–Bordeaux, místo je také přístupné automobilem po dálnici A10. Celková plocha areálu činí 60 hektarů.\n\nPodnět k výstavbě parku dal v roce 1984 politik René Monory, místní rodák a původním povoláním automechanik, autorem architektonického návrhu byl Denis Laming, který využil geometrické tvary a materiály jako kov a sklo. Slavnostní otevření se uskutečnilo 31. května 1987. Od jeho založení areálem prošlo přes padesát milionů návštěvníků.\n\nVe Futuroscope se nachází přes dvacet pavilonů, v nichž se konají audiovizuální představení, využívající technologie IMAX, nebo interaktivní naučné show. Park nabízí také další atrakce, např. otočnou vyhlídkovou věž Gyrotour, vodní show nebo botanickou zahradu s masožravými rostlinami, v areálu fungují i restaurace a obchody. Vystupuje zde pravidelně Cirque du Soleil, Martin Solveig zkomponoval pro Futuroscope show „Tanec robotů“.\n\nPark se výrazně podílí na turistickém ruchu v oblasti, má 1300 stálých zaměstnanců a na jeho existenci je navázáno dalších asi patnáct tisíc pracovních míst. Roční obrat Futuroscope činí 85 milionů euro a je druhým největším francouzským zábavním parkem po Disneyland Paris. V roce 2003 se zde konalo finále Electronic Sports World Cupu.\n\n"}
{"id": "1340624", "url": "https://cs.wikipedia.org/wiki?curid=1340624", "title": "Methoxidy", "text": "Methoxidy\n\nMethoxidy (také nazývané methanoláty) jsou organické soli a nejjednodušší alkoxidy. Methoxid sodný a methoxid draselný se běžně používají, známé jsou rovněž methoxidy jiných kationtů jako methoxid lithný, rubidný, cesný a francný.\n\nMethoxidový anion má vzorec CHO a je konjugovanou zásadou methanolu. Jedná se o velmi silnou organickou zásadu, dokonce silnější než anorganický hydroxidový iont. Kvůli tomu musejí být roztoky methoxidů prosté vody; methoxid odstraňuje proton z vody za vzniku hydroxidu a methanolu.\n"}
{"id": "1340629", "url": "https://cs.wikipedia.org/wiki?curid=1340629", "title": "Ostřice (rybníky)", "text": "Ostřice (rybníky)\n\nRybníky Ostřice jsou soustavou dvou mělkých lesních rybníčků napájených vodou z Opatovického kanálu nalézající se asi 2 km severovýchodně od centra města Lázně Bohdaneč v okrese Pardubice. Rybníky využívá místní organizace Přelouč Českého rybářského svazu pro chov rybího plůdku.\n"}
{"id": "1340649", "url": "https://cs.wikipedia.org/wiki?curid=1340649", "title": "Nadymače (Lázně Bohdaneč)", "text": "Nadymače (Lázně Bohdaneč)\n\nNadýmače (na některých mapách nazývané také Malá jezera) je souhrnný název pro soustavu čtyř mělkých rybníků v bezprostředním okolí sádek v Lázních Bohdaneč. Tyto mělké rybníky slouží jako komorové rybníky pro chov rybí násady do produkčních rybníků, jako jsou v okolí Bohdanečský rybník, Rozhrna, Skříň a další rybníky.\n"}
{"id": "1340651", "url": "https://cs.wikipedia.org/wiki?curid=1340651", "title": "Truhličky", "text": "Truhličky\n\nTruhličky je název soustavy dvou zanikajících lesních rybníčků nalézajících se asi 3 km severozápadně od centra města Lázně Bohdaneč v okrese Pardubice.\n\nOba lesní rybníčky jsou nebeského typu - tj. jsou napájeny srážkovými vodami, horní rybníček v roce 2017 nezachytil žádnou vodu a je zcela zarostlý trávou, dolní rybníček zahrnuje pouze malou louži vody. Vlastník rybníčků - město Lázně Bohdaneč připravoval v roce 2016 jejich revitalizaci.\n"}
{"id": "1340657", "url": "https://cs.wikipedia.org/wiki?curid=1340657", "title": "Zábranské rybníky", "text": "Zábranské rybníky\n\nZábranské rybníky jsou soustavou tří lesních rybníků nalézajících se u Opatovického kanálu asi 1,5 km severně od centra města Lázně Bohdaneč v okrese Pardubice. Rybníky jsou využívány pro chov ryb.\n\nZábranské rybníky tvoří spolu vedlejší NPR Bohdanečský rybník součást Ptačí oblasti Bohdanečský rybník, vyhlášené k ochraně zdejší hnízdní populace chřástala kropenatého.\n"}
{"id": "1340660", "url": "https://cs.wikipedia.org/wiki?curid=1340660", "title": "Chata na prodej", "text": "Chata na prodej\n\nChata na prodej (2018) je česká filmová komedie režiséra Tomáše Pavlíčka. Pojednává o rodině, která přemýšlí, jestli prodat či neprodat chatu, když na ni nikdo nejezdí. Před rozhodnutím o prodeji je na chatě uspořádána rodinná sešlost.\n\nNatáčet se začalo v bytě v pražské Michli. Chata z názvu filmu, kde se hlavně natáčelo, se nachází v osadě u Sázavy.\n\n\n"}
{"id": "1340662", "url": "https://cs.wikipedia.org/wiki?curid=1340662", "title": "Szakony", "text": "Szakony\n\nSzakony je vesnice, která se rozkládá v okrese Sopron v župě Győr-Moson-Sopron v Maďarsku. V lednu 2015 zde žilo 408 obyvatel.\n\nÚzemí obce je rovinaté, s nadmořskou výškou okolo 200 m. Jihozápadní částí protéká řeka Repce. Souběžně s řekou prochází vesnicí silnice č.8614. Celková rozloha obce je 13,5 km².\n\nSousedními obcemi jsou na severozápadě Répcevis a Gyalóka, na severovýchodě Egyházasfalu, na jihu Csepreg a na západě Peresznye.\n\n"}
{"id": "1340665", "url": "https://cs.wikipedia.org/wiki?curid=1340665", "title": "Blažková", "text": "Blažková\n\nPříjmení Blažková je české a slovenské ženské příjmení.\nNa rozdíl od většiny jiných českých ženských příjmení, není Blažková přechýlenou podobou pouze jednoho mužského příjmení.\n\nNepřechýlené podoby jsou\n\nV Česku žilo k září 2017 10827 žen s tímto příjmením.\n\n"}
{"id": "1340672", "url": "https://cs.wikipedia.org/wiki?curid=1340672", "title": "Kričim", "text": "Kričim\n\nKričim () je město ležící ve středním Bulharsku, pod soutěskou řeky Văči na severovýchodním úpatí Západních Rodopů. Kričim, která náleží do Plovdivské oblasti, je správním střediskem a zároveň jediným sídlem stejnojmenné obštiny a má přes 8 tisíc obyvatel.\nKričim je starobylé sídlo datované z rané Byzance. V oné době vznikly na protilehlých stranách soutěsky řeky Văča dvě pevnosti. V roce 1190 je dobyl car Asen, ale v roce 1198 je získal byzantský sevastokrat Jiří Paleolog. Významnou historickou památkou je Kámen cara Asena (\"Камъка на Цар Асен\"). Na tomto kameni je vytesán nápis: „Na tomto kameni seděl car Asen, když obsadil Kričim“. Ovšem datování nápisu není určeno, protože se neví, zda se týká Asena I. (cca 1190), nebo Asena II. (cca 1230).\n\nKolem roku 1364 se zdejší oblast dostala pod osmanskou nadvládu. Kričim patřila mezi několik sídel v Plovdivské oblasti, kde již v době raného obrození existovaly klášterní školy, které zachovávaly bulharskou písemnost. V roce 1861 zde američtí misionáři napočítali 1 000 obyvatel, vesměs Turků.\n\nVe městě žije 9 220 obyvatel a je zde trvale hlášeno 8 453 obyvatel. Podle sčítáni 1. února 2011 bylo národnostní složení následující:\n\n"}
{"id": "1340675", "url": "https://cs.wikipedia.org/wiki?curid=1340675", "title": "Methoxid lithný", "text": "Methoxid lithný\n\nMethoxid lithný (také methanolát lithný) je organická sloučenina, lithná sůl methanolu. Na rozdíl od vyšších lithných alkoxidů má silně iontovou vazbu. Jeho rozpustnost v běžných polárních aprotických rozpouštědlech je nízká, je ovšem dobře rozpustný v methanolu a komerčně dostupný jako 10% methanolový roztok. Je vysoce hořlavý, po zapálení hoří purpurovým plamenem\n"}
{"id": "1340682", "url": "https://cs.wikipedia.org/wiki?curid=1340682", "title": "Jakub Kornfeil", "text": "Jakub Kornfeil\n\nJakub Kornfeil (* 8. dubna 1993 Kyjov) je bývalý český motocyklový závodník .\n\nV letech 2009-2011 jezdil závody mistrovství světa ve třídě do 125 kubických centimetrů. Absolvoval 39 závodů a získal sto bodů. Nejlepšího celkového umístění dosáhl v sezóně 2011, kdy skončil v šampionátu na 12. místě.\n\nV roce 2009 vyhrál Red Bull MotoGP Rookies Cup pro mladé jezdce.\n\nOd roku 2012 závodí Jakub Kornfeil na mistrovství světa ve třídě Moto3. V roce 2015 získal Kornfeil svůj nejlepší výsledek s druhým místem na dráze v Silverstone. V témže roce získal na dráze ve Valencii další pódiové umístění a skončil v celkovém hodnocení šampionátu dvanáctý. V roce 2016 získal Kornfeil svůj nejlepší výsledek v šampionátu s celkovým osmým místem a v Malajsii doplnil další pódiové umístění. V roce 2018 na Masarykově okruhu v Brně získal pole position a 3. místo. \n\n20. 1. 2020 náhle oznámil ukončení své profesionální kariéry. Dle svých slov za tím stála vysoká finanční náročnost sportu. \n\n<nowiki>*</nowiki> Sezóna stále v průběhu.\n\n * Sezóna stále v průběhu.\n\nNarodil se v Kyjově. Žije v Rohatci na Hodonínsku. Ve volném čase se rád prohání po vodní hladině na Jetsurfu.\n"}
{"id": "1340686", "url": "https://cs.wikipedia.org/wiki?curid=1340686", "title": "Juha Mieto", "text": "Juha Mieto\n\nJuha Iisakki Mieto (20. listopadu 1949, Kurikka) je bývalý finský běžec na lyžích. V sedmdesátých a na počátku osmdesátých let byl výraznou postavou světového lyžování díky své mohutné postavě (měří 196 cm a váží kolem metráku), plnovousu a také jako zastánce tradičního pojetí běžkařského sportu, který odmítal umělohmotné lyže a bruslařskou techniku.\n\nOd roku 1970 závodil za klub Kurikan Ryhti. Na olympiádě 1972, kde byl vlajkonošem finské výpravy, obsadil v závodě na 15 km čtvrté místo, stal se olympijským vítězem s finskou štafetou v roce 1976, získal stříbro na olympiádě 1980 v běhu na patnáct a na padesát kilometrů a bronz ve štafetě v letech 1980 a 1984. Nejblíže byl k individuálnímu prvenství na patnáctce v Lake Placid, kde ho v závěru porazil Švéd Thomas Wassberg o jedinou setinu sekundy (poté došlo ke změně pravidel, časy se začaly zaokrouhlovat na desetinu sekundy a závodníci, kteří se vejdou do tohoto rozmezí, se o medaili dělí). Na mistrovství světa v klasickém lyžování získal dvě stříbrné medaile (30 km v roce 1974 a štafeta v roce 1978) a dvě bronzové medaile (15 km v roce 1978 a štafeta v roce 1982, ve stejném čase s týmem NDR). Vyhrál šestkrát Holmenkollenský lyžařský festival, Lyžařské hry v Lahti 1976, devatenáctkrát byl mistrem Finska, v letech 1976 a 1980 vyhrál celkovou klasifikaci Světového poháru. V roce 1974 mu byla udělena Holmenkollenská medaile a po ukončení kariéry získal v roce 1986 Coubertinovu medaili za přínos fair play. \n\nVyučil se truhlářem, provozoval vlastní farmu, později pracoval jako nezávislý profesionál pro nadaci World Vision International. V letech 2007 až 2011 byl poslancem Eduskunty za stranu Finský střed. Je vdovec, má jednoho syna. \n\n"}
{"id": "1340690", "url": "https://cs.wikipedia.org/wiki?curid=1340690", "title": "Vladimír Podzimek", "text": "Vladimír Podzimek\n\nVladimír Podzimek (12. květen 1965 Jilemnice – 17. květen 1994 Jilemnice) byl český skokan na lyžích, reprezentant Československa. Ve svých 29 letech spáchal sebevraždu oběšením, pravděpodobně kvůli rodinným problémům.\n\nNa mistrovství světa v roce 1984 v Engelbergu získal bronzovou medaili v závodě družstev. Zúčastnil se i olympijských her v Sarajevu roku 1984, v závodě na velkém můstku skončil osmý, na středním 39. V roce 1984 jako jediný Čech v historii vyhrál na slavném Holmenkollenu.\n\n"}
{"id": "1340693", "url": "https://cs.wikipedia.org/wiki?curid=1340693", "title": "Turistická značená trasa 8851", "text": "Turistická značená trasa 8851\n\nPřístup veřejnosti je možný po celý rok po rozcestí pod Tomanovou a pouze v letním období od 16. června do 31. října v celé trase.\n\n"}
{"id": "1340697", "url": "https://cs.wikipedia.org/wiki?curid=1340697", "title": "Nicolò Minato", "text": "Nicolò Minato\n\nNicolò Minato (1627 Bergamo – 28. února 1698 Vídeň) byl italský právník, básník, operní libretista a divadelní impresário. Napsal více než 200 operních libret.\n\nNarodil se v Bergamu okolo roku 1627. Přesné datum narození není známo. Vystudoval v Benátkách práva a začal tam i jako právník pracovat. V Benátkách vydal také svá první literární díla a podílel se jako libretista a impresário na divadelních aktivitách města. Svou kariéru operního libretisty zahájil v roce 1650 libretem k opeře \"Orimonte\", které napsal pro Francesca Cavalliho. Prvním velkým úspěchem však byl patrně až \"Xerse\" (1654), zhudebněný rovněž Cavallim. Postupně zcela opustil právnickou profesi a zcela se věnoval psaní libret a divadelnímu managementu. Stal se členem několika literárních akademií, mimo jiné i akademie \"Accademia degli Imperfetti\", jejíž členové se věnovali studiu klasiků a právním vědám. Pro Benátky napsal 11 libret. Psal převážně pro divadlo Teatro San Salvatore. Jeho texty většinou zhudebnil Francesco Cavalli. Několik oper na jeho libreto napsal také Antonio Sartorio. \n\nV roce 1669 opustil Benátky a stal se dvorním básníkem císaře Leopolda I.. Během svého působení ve Vídni vytvořil cca 210 děl, z nichž 170 tvořily opery a serenáty (dramatické nescénické kantáty) a zbývajících 40 byla oratoria a sepolkra. Kromě toho psal texty k slavnostním událostem císařské rodiny. Jeho libreta byla velmi populární. I po jeho smrti byla často zhudebňována předními skladateli jako byli Johann Adolf Hasse, Georg Friedrich Händel, Giovanni Bononcini Giovanni Legrenzi, Marc’Antonio Ziani, Tomaso Albinoni a Georg Philipp Telemann.\n\nV letech 1679–1680 se z obavy před morovou epidemií uchýlil celý Leopoldův dvůr do Prahy. S Leopoldovým dvorem pobýval v Praze i Nicolò Minato. Během osmiměsíčního pobytu bylo na Pražském hradě provedeno nejméně devět Minatových děl (serenáty, opery, oratoria), z toho sedm zcela nových. Mezi nimi má významné postavení především tříaktová opera \"La patienza di Socrate con due mogli\" (Sokratova trpělivost se dvěma ženami), která byla patrně vůbec první komickou operou uvedenou v Praze. Do dějin české hudby se zapsal také dvěma duchovními skladbami, oratoriem \"Abelle di Boemia overo S. Wenceslao\" (Český Ábel aneb sv. Václav a sepolkrem \"La Sacra Lancia\" (Svaté kopí). Svatováclavské oratorium je patrně jediným italským barokním oratoriem na toto téma. V alegorické hře s pašijovou tematikou \"La Sacra Lancia\" využil aktuální motiv morového ohrožení a některé dobové pražské reálie. Hudbu na tyto texty zkomponoval Antonio Draghi. Díla byla uvedena během postního období roku 1680 v kostele Všech Svatých na Pražském hradě.\n\n\n"}
{"id": "1340699", "url": "https://cs.wikipedia.org/wiki?curid=1340699", "title": "Norbert Škrdlík", "text": "Norbert Škrdlík\n\nNorbert František Škrdlík OFM Conv. (26. července 1910, Chrlice – 21. prosince 1996, Levoča) byl český římskokatolický duchovní a řeholník (provinciál minoritů); politický vězeň a propagátor úcty ke sv. Anežce České.\n\nPocházel z velmi skromných rodinných poměrů. Měl bratra a dvě sestry. Otec, sklářský dělník padl v první světové válce. Aby tedy mohl dostudovat gymnázium, které začal studovat v Brně, přivedla ho jeho matka k tehdejšímu kaplanovi minoritů v Brně, pozdějšímu provinciálovi Th. Dr. Theodoru Kalábovi. Ten se ho ujal a protože byl brzy přeložen do Prahy, nechal jej vystudovat nejprve Akademické gymnásium v Praze. Po absolvování 6. ročníku gymnázia v roce 1927 vstoupil do řádu 1929 na Slovensku ve Spišském Štvrtku do noviciátu a pak byl řádem poslal v letech 1930-1931 studovat bohosloví do Říma, na Lateránské universitě. V prvním roce studia (1931) však P. Norbert onemocněl na tuberkulózu a musel studia přerušit. Studia pak dokončil v letech 1931-1934 na řádové teologické fakultě v Krakově v Polsku, kde byl také 3. června 1934 vysvěcen na kněze. Řád minoritů mu vystrojil primiční mši svatou v Brně. Po dvou měsících byl ustanoven kaplanem u sv. Jakuba v Praze, poté působil v Mostě a od listopadu 1938 až do června roku 1945 působil v Jihlavě. 1. července 1945 byl ustanoven farářem v Brně u sv. Janů, kde působil vyjma let vězení a období bez státního souhlasu až do března 1993. Brněnský kostel a klášter byl během konce války značně poškozen a P. Norbert věnoval veškeré úsilí na jeho obnovu, což se mu podařilo za pomoci darů věřících a nasazení umělců. \n\nV roce 1946 na provinční kapitule byl zvolen kvardiánem v Brně, sekretářem a asistentem provincie. Z této funkce byl oprávněn zastupovat provinciála řádu v případě, že mu bylo znemožněno úřad vykonávat. Tato situace nastala v dubnu roku 1950, kdy byla část minoritů tzv. soustředěna a to i s výše jmenovaným tehdejším provinciálem Kalábem. Po návratu ze soustředění navštívil T. Kaláb P. Norberta a oznámíl mu, že nehodlá ve vykonávání úřadu provinciála zejména z obav před konfliktem se zákonem pokračovat. V červenci 1956 se spolubratři sešli a po oznámení provinciála, že úřad nebude vykonávat, souhlasili, že ho nadále bude jako sekretář vykonávat Norbert Špidlík.\n\nV roce 1949 byla u něj vykonána Bezpečností vykonána prohlídka a byly zabaveny nějaké materiály, považované za protistátní. P. Škrdlík zaujal vůči takové persekuci řádu a církve velmi jasně nepřátelské stanovisko a vyčkával brzké zlepšení poměrů. Během té doby se setkával s různými příslušníky minoritského řádu v celém Československu a snažil se je povzbuzovat k věrnosti duchu a tradicím řádu. Snažil se také informovat o situaci řádu u nás generalát v Římě a od roku 1952 získávat prostřednictvím Jindřicha Ponty z Krnova (který měl dvojí občanství a mohl příležitostně vycestovat do Rakouska k příbuzným), informace o dění v Římě na generalátě řádu, získání fakult na svěcení křížových cest a růženců. Začátkem padesátých let, kdy se dalo již předpokládat, že se situace tak brzy neobrátí, rozhodl se formálně vstoupil do Mírového hnutí katolického duchovenstva, kde však neváhal často citovat papeže Pia XII. a jeho encykliky. Díky svojí povaze se mu podařilo také dobře vycházet s církevními tajemníky, kteří byli za úplatky ochotni ledacos přehlížet, či tolerovat. Mohl tak v dané obtížné situaci dělat i nadále pro řád a jemu svěřené věřící mnohé. Každý všední den ráno před pátou hodinou dělníci brněnských továren přijíždějící z celého okolí měli možnost přijmout sv. zpověď a sv. příjímání, nebo být i na mši svaté. Usiloval o to, aby v případě změny poměrů k lepšímu bylo možno řádovou činnost prakticky okamžitě obnovit. Jednalo se nejen o údržbu budov, upevňování řádového povědomí ostatních spolubratří, ale i o získávání nových členů řádu, kteří byli tajně příjímání a posíláni na studia na jedinou českou státem uznanou fakultu v Litoměřicích, která však nebyla oficiálně uznávána Římem. Tato jeho činnost však neušla pozornosti StB a po udání byl v roce 1960 zatčen a 17. ledna 1961 odsouzen za tzv. podvracení republiky. na 6 roků vězení. Po odvolání byl trest změněn na 4 roky, které si odseděl. 19. záři 1969 byl rehabilitován a na začátku tzv. normalizace byla komunistickou justicí rehabilitace opět zrušena.\n\nDo duchovní služby se vrátil ve druhé polovině šedesátých let. Pochopitelně se snažil uvolněné situace co možná nejvíce pastoračně využít. Vpád vojsk Varšavské smlouvy do Československa a tzv. postupná normalizace poměrů vedla k obdobné situaci jako v padesátých letech. P. Norbert vstoupil do Pacem in terris, ve snaze vytvořit si krytí pro další tajnou činnost řádu. Jako již dříve mu byli svěřováni od tehdejšího kapitulního vikáře Ludvíka Horkého, se kterým se léta přátelili, novokněží k další formaci jako kaplani. Jako farář byl podle vzpomínek na kaplany otcovsky velmi přísný, ale zároveň velmi štědrý a dovedl ledacos odpustit, když to bylo potřeba. Byl velmi oblíbeným a vyhlášeným kazatelem a zpovědníkem. Ještě snad v 80. letech se například shromažďovali lidé na triduum sv. Josefa před kostelem zasvěceným výše jmenovanému světci, aby si alespoň mohli vyslechnout kázání, když se pro velký nával lidu nedostali do kostela. \n\nPo dlouhých letech působení v Brně, byl v moravské metropoli také pohřben.\n"}
{"id": "1340702", "url": "https://cs.wikipedia.org/wiki?curid=1340702", "title": "Reifikace (logika)", "text": "Reifikace (logika)\n\nReifikace je v logice způsob reprezentace objektů vyššího řádu pomocí objektů řádů nižších. V případě logických formulí jde například o reprezentaci formule řádu \"n\" formulí řádu \"n-1\".\n\nJe-li formula_1 n-ární predikát, lze v logice prvního řádu zavést jako reifikaci formula_1 konstantu formula_3 následovně:\n\nformula_4\n\nTakto reifikovaný predikát umožňuje práci s formula_1 na úrovni prvního řádu, například formula_6. Díky Henkinově konstrukci kanonických modelů má každá bezesporná teorie model. Uvedený způsob reifikace se používá v sémantice přirozených jazyků.\n"}
{"id": "1340708", "url": "https://cs.wikipedia.org/wiki?curid=1340708", "title": "Chevy Chase", "text": "Chevy Chase\n\nCornelius Crane Chase známý pod jménem Chevy Chase [\"čevy čejs\"] (* 8. října 1943) je americký herec a komik.\n\nNarodil se v New Yorku v dobře situované rodině. Nejdříve vystřídal více zaměstnání, než zakotvil jako komik a stal se členem skupiny kolem magazínu National Lampoon. V úvodní sezóně pořadu \"Saturday Night Live\" se stal klíčovým členem, jeho skeč \"Weekend Update\" byl základem této show. Jako umělec i autor získal tři ceny Primetime Emmy z pěti nominací.\n\nSvou první hlavní roli získal Chase v komedii \"Foul Play\" (1978), nominované na dvě ceny Zlatý globus. Nejvíce je ale známá jeho role Clarka Griswolda v pěti filmech série v Česku nazvané \"Bláznivá dovolená\". Zahrál si v dalších komediích, spíše ale vedlejší role. Dvakrát uváděl předávání cen Akademie (Oscarů), a to v letech 1987 a 1988.\n"}
{"id": "1340709", "url": "https://cs.wikipedia.org/wiki?curid=1340709", "title": "Dálnice v Estonsku", "text": "Dálnice v Estonsku\n\nEstonsko má velice malou dálniční síť, tedy úseků dálnic které odpovídají evropským klasifikacím pro dálnici. Většina cest, v Estonsku označovaných jako \"dálnice\" jsou obyčejné dvouproudové silnice. Estonské dálnice tvoří 10% z estonské silniční sítě: jejich celková délka 1602 km, z toho 164,5 čtyřproudých. z toho Maximální povolená rychlost je na dálnicích odpovídajících rychlostní komunikaci 110 km/h, a na dálnicích odpovídajících pouze statusu silnice 90 km/h. Estonské dálnice nejsou zpoplatněné.\n\nDálnice jsou v Estonsku označovány písmenem T (\"tugimaantee\" - estonsky hlavní silnice)\n\n"}
{"id": "1340710", "url": "https://cs.wikipedia.org/wiki?curid=1340710", "title": "587 (číslo)", "text": "587 (číslo)\n\nPět set osmdesát sedm je přirozené číslo. Římskými číslicemi se zapisuje DLXXXVII a řeckými číslicemi φπζ. Následuje po čísle pět set osmdesát šest a předchází číslu pět set osmdesát osm.\n\n587 je:\n\n"}
{"id": "1340714", "url": "https://cs.wikipedia.org/wiki?curid=1340714", "title": "Lubomír Španěl", "text": "Lubomír Španěl\n\nLubomír Španěl (* 1. října 1955 Kyjov) je český politik a elektromontér, od října 2017 poslanec Poslanecké sněmovny PČR, od roku 2016 zastupitel Jihomoravského kraje, člen hnutí SPD.\n\nVystudoval střední odborné učiliště v Kyjově. Od roku 1991 podniká, živí se jako elektromontér.\n\nLubomír Španěl žije v obci Šardice na Hodonínsku, je ženatý. Mezi jeho záliby patří zpěv.\n\nOd roku 2015 je členem hnutí SPD. Zastává v něm funkci druhého místopředsedy Regionálního klubu SPD Jihomoravského kraje a působí též v Rozhodčí komisi.\n\nV komunálních volbách v roce 1994 kandidoval jako nezávislý na kandidátce subjektu \"\"Sdružení ČMSS, LSNS, KDU-ČSL, NK\"\" do Zastupitelstva obce Šardice, ale neuspěl. O zvolení se opět pokoušel ve volbách v roce 2014 jako nezávislý na kandidátce subjektu \"\"BEZ POLITICKÉ PŘÍSLUŠNOSTI\"\", ale opět neuspěl.\n\nV krajských volbách v roce 2016 byl zvolen za hnutí SPD na kandidátce subjektu \"\"Koalice Svoboda a přímá demokracie - Tomio Okamura (SPD) a Strana Práv Občanů\"\" zastupitelem Jihomoravského kraje. Působí jako člen výboru kontrolního a člen výboru pro dopravu a územního plánování.\n\nVe volbách do Poslanecké sněmovny PČR v roce 2013 kandidoval jako nestraník za hnutí Úsvit v Jihomoravském kraji, ale neuspěl. Podařilo se mu to až ve volbách v roce 2017, když byl za hnutí SPD zvolen poslancem v Jihomoravském kraji, a to ze třetího místa kandidátky.\n"}
{"id": "1340716", "url": "https://cs.wikipedia.org/wiki?curid=1340716", "title": "Art Gen", "text": "Art Gen\n\nArt Gen, původně Argentinská hvězda, je dvojice kancelářských a komerčních budov v Praze-Holešovicích. Nachází se mezi ulicemi Argentinská, Tusarova, U garáží a Jateční, v těsné blízkosti Pražské tržnice. Byla postavena ve letech 2012–2014 dle návrhu ateliéru CMC architects; investorem byla firma PPF Real Estate, s odhadovanými náklady 700-800 mil. Kč. Budova Art (Argentinská ulice) má 10 podlaží, 13500 m2 kancelářských ploch a 200 parkovacích míst; v přízemí jsou malobchodní prostory. Budova Gen (ulice U garáží) má 7 podlaží, 9400 m2 kancelářských ploch a 190 parkovacích míst.\nV době plánování stavby se o ní uvažovalo jako o možném novém sídle radnice Prahy 7. Ta nakonec projekt odmítla kvůli vysoké ceně; skupina PPF Real Estate se však rozhodla stavbu dokončit nezávisle na rozhodování Městské části Praha 7.\n\nZastupitelstvo Prahy 7 v roce 2015 rozhodlo o umístění úřadu do budovy U Průhonu 38, s výrazně nižšími náklady.\n"}
{"id": "1340717", "url": "https://cs.wikipedia.org/wiki?curid=1340717", "title": "588 (číslo)", "text": "588 (číslo)\n\nPět set osmdesát osm je přirozené číslo. Římskými číslicemi se zapisuje DLXXXVIII a řeckými číslicemi φπη. Následuje po čísle pět set osmdesát sedm a předchází číslu pět set osmdesát devět.\n\n588 je:\n\n"}
{"id": "1340726", "url": "https://cs.wikipedia.org/wiki?curid=1340726", "title": "Bouřková sezóna", "text": "Bouřková sezóna\n\nBouřková sezóna (v polském originále Sezon burz) je šestý román a v pořadí osmý díl fantasy série \"Zaklínače\" od polského spisovatele Andrzeje Sapkowského. Byl vydán v roce 2015.\n\nDěj knihy začíná likvidací netvora, při kterém však zemře jeden muž, kterého Geralt nestačí zachránit. Kvůli tomu se cítí mizerně, i přes to, že zaklínači po Zkoušce Trav ztrácí city. Dále se v ději staneme svědky rozhovoru mezi králem Belohunem, panovníkem Keracku, a vědmou Lyttou Neid. Nakonec se ocitneme ve městě Kerack, metropole stejnojmenného království, které je západním sousedem Temerie, kam zaklínač Geralt putuje. Při vstupu musí odevzdat své dva zaklínačské meče. Poté je Geralt zatčen a uvrhnut do vězení, ze kterého je ale propuštěn na kauci. Nakonec už chce z tohoto města odejít, ale zjistí, že mezitím co byl ve vězení, jeho zbraně někdo vyzvedl. Vydává se tedy po stopě ukradených zbraní, až se dostane zpět do Keracku. Zde v průběhu jeho pobytu byl pozván jako ochranka krále Belohuna, který si bere svojí novou ženu. V průběhu je svatba narušena a král Belohun je zabit svým synem Viraxem, který se nakonec stává králem. Po tomto incidentu se od moře přižene velká bouře, která zničí téměř polovinu města. Geralt se nakonec vydává na svoji další cestu. Po cestě se zastaví v hostinci, kde mu tajemná dívka vrátí jeho meče.\n"}
{"id": "1340731", "url": "https://cs.wikipedia.org/wiki?curid=1340731", "title": "Missourský kompromis", "text": "Missourský kompromis\n\nMissourský kompromis byla dohoda přijata 3. března 1820 Kongresem USA.\nJeho cílem bylo zachovat politickou rovnováhu mezi jižními otrokářskými státy a severními protiotrokářskými státy.\n\n\nPo dlouhých jednáních dospěl Kongres ke kompromisu. Byly přijaty dva státy - jeden otrokářský (Missouri) a jeden neotrokářský (Maine). Území Louisiany bylo rozděleno na jižní oblast, kde bylo otrokářství povoleno a na severní část, kde bylo otrokářství zakázáno.\n\nKompromis narazil na odpor plantážníků v otrokářských státech. Byl zrušen v roce 1854 zákonem o Kansasu a Nebrasce.\n"}
{"id": "1340732", "url": "https://cs.wikipedia.org/wiki?curid=1340732", "title": "Zdeňka Podkapová", "text": "Zdeňka Podkapová\n\nZdeňka Podkapová (* 6. srpen 1977 Brno) je česká gymnastka, erotická modelka a herečka.\n\nDeset let byla gymnastkou, pět let byla v českém národním týmu a šestkrát získala titul mistra republiky. Poprvé fotila v roce 1996. Roku 1998 ji nabídl focení časopis \"Penthouse\", v dubnu 1999 se stala \"Pet měsíce\" a v roce 2001 byla vyhlášena \"Pet of the Year\". Brzy nafotila další snímky pro \"Maxim\", \"FHM\", \"Esquire\" aj. Později natočila i některé pornografické filmy s režisérem Andrewem Blakem. Hrála a fotila též pod jmény Zdeňka Popová, Zdenka Novotná nebo jen Zdenka.\n"}
{"id": "1340733", "url": "https://cs.wikipedia.org/wiki?curid=1340733", "title": "Meherrin", "text": "Meherrin\n\nMeherrin je indiánský kmen patřící do Irokézké jazykové rodiny. Jejich jazyk byl podobný jazyku kmene Tuscarora a kmenový název Meherrin znamená \"Lidé kalné vody\".\n\nKmen patřil do kultury severovýchodních lesů. Kmen Meherrin byl zemědělský kmen usazených lovců a sběračů. Stejně jako ostatní kmeny patřící do irokézké jazykové rodiny žili v prostorných dlouhých domech (longhouses), velmi odolných vůči povětrnostním vlivům. Při vesnicích ležely obilné a kukuřičné pole, jako tomu bylo i u mnoha jiných kmenů v široké oblasti, například u členů Irokézké ligy. Lidé z kmene Meherrin byly pod ochranou Irokézké konfederace, na rozdíl od mnoha jiných kmenů v oblasti, které s ní byly často v nepřátelském stavu.\n\nKmen Meherrin je poprvé uveden na španělské mapě východní Severní Ameriky z roku 1550. Psaná historie kmene se ale začala 29. srpna 1650, když anglický obchodník Edward Bland spolu s dalšími pěti Angličany , jedním indiánem z kmene Nottoway a jedním indiánem z kmene Appamatox přišli do vesnice kmene Meherrin s názvem Cowonchahawkon, která se nacházela na severním břehu řeky Meherrin (Meherrin River). V blízkosti se nacházely další dvě vesnice kmene, Taurara a Unote.\n\nPůda, řeky a potoky z oblasti, kde se dnes nachází například město Emporia poskytovaly kmeni Meherrin všechny zdroje, které potřebovali. Volně žijící zvěř a přírodní zdroje překračovaly potřeby kmene. Celkový počet obyvatel kmene Meherrin nikdy nepřekročil 600 členů.\n\nPřestože se písemná historie kmene Meherrin začala ve Virginii, netrvalo dlouho a tlak kolonistů a tradiční indiánští nepřátelé je přinutily jít dolů řekou Meherrin dovnitř kraje Hertford (Hertford County) v Severní Karolíně. Kolem roku 1670 postihla kmen epidemie neštovic. Někdy kolem roku 1706 se usadili v ústí řeky Meherrin na území, které dříve obývali indiáni z kmene Chowanoke. Jejich počet byl již zdecimovaný. V roce 1699 jich bylo 180, z toho 50 lukostřelců, v roce 1700 už jen 150. Irokézké útoky na severní kmeny, pravděpodobně na kmen Susquehannock, kolem roku 1675 způsobily, že několik indiánů z kmene Susquehannock přijali příslušníci kmene Meherrin mezi sebe. Kmen Susquehannock ustupoval před milicionáři z Virginie, které vedl Nathaniel Bacon.\n\nBěhem roku 1677 kmen Meherrin a kolonie Virginie podepsali smlouvu, která vymezila kmenové hranice. V té době na teritorium kmene Meherrin uplatňovala nárok Severní Karolína. Smlouvu podepsali náčelník Ununtequero a hlavní náčelník Harehannah. V roce 1680 příslušníci kmene Meherrin podle smlouvy opouštějí svou vesnici Cowonchahawkon ve Virginii. Opustit Cowonchahawkon byl ze strany kmene velmi dobrý strategický tah; vyhnuli se tak konfliktu s kolonisty.\n\nPro neustále pronikání kolonistů na jejich území a evropské onemocnění se indiáni z kmene Meherrin stěhovali do okolních močálů a méně žádaných oblasti kraje Hertford. V letech 1711 a 1712 byly spojenci Tuskarorův během Tuskarorské války.\n\nV roce 1722 podle smlouvy z Albany se Irokézové dohodli na zastavení akcí proti kmenům ve Virginii. V roce 1757 byl kmen Meherrin pod ochranou kmene Tuscarora. V roce 1761 kmen Meherrin žije u řeky Roanoke (Roanoke River) spolu s kmeny Tuscarora, Saponi a Machapunga. V roce 1802 mnoho příslušníků kmene Meherrin odešlo s příslušníky kmene Tuscarora na sever, kde se připojili k Irokézké konfederaci, ale ne jako další kmen, ale jako součást kmene Tuscarora. Padesát z nich zůstalo ve staré vlasti, kde byli v roce 1975 uznání Severní Karolínou jako kmen.\n\nV roce 2000 měl kmen 500 členů.\n\nDo současnosti přežilo velmi málo uměleckých řemesel kmene Meherrin. Dnešní příslušníci tohoto kmene nemluví původním jazykem.\n\n"}
{"id": "1340734", "url": "https://cs.wikipedia.org/wiki?curid=1340734", "title": "Tenskwatawa", "text": "Tenskwatawa\n\nTenskwatawa (doslova „Otevřené dveře\"“\") (1775 – listopad 1836, Kansas) byl náčelník a šaman severoamerického indiánského kmene Šónýů. Říkalo se mu také Šónýjský prorok či pouze Prorok. Byl mladším bratrem náčelníka Tecumseha.\n\nPůvodně měl jméno Lalawethika (doslova „Ten co dělá hluk\"“\" či „Chrastítko\"“\"). Tenskwatawa byl mestic a vyrůstal jako sirotek. Při loveckém neštěstí přišel o oko a propadl alkoholismu, čímž se stal předmětem posměchu. V roce 1805 se opil tak, že téměř zemřel. Po tomto zážitku prozřel, tvrdil, že navštívil „Pána dechu“ a uviděl „nebe“, které je určeno těm, co žijí ctnostně a podle tradic. Postupně se stal významným duchovním vůdcem. Euroamerické osadníky považoval z potomky „Zlého ducha“ a nabádal Indiány jejich kulturu a vliv zcela odmítnout.\n\nVytvořil se svými následovníky komunitu, která sídlila poblíž Greenville v západním Ohiu. V roce 1808 založili se svým bratrem Tecumsehem vesnici zvanou Prophetstown, která se nacházela severně od dnešního Lafayette v Indianě. Odtud se snažili vytvořit jakési panindiánské hnutí, které mělo bránit dalšímu pronikání bílé civilizace (reprezentované především USA, nikoliv kanadskými Brity) na západ. Když byl Tecumseh pryč, nařídil Tenskwatawa 7. listopadu 1811 předčasný útok indiánských bojovníků na americkou armádu, která se nacházela nedaleko Prohpetstownu. Tato tzv. bitva u Tippecanoe trvala dvě hodiny a skončila rozhodnou porážkou Indiánů a zničením jejich města. Prorok Tenskwatawa ztratil svůj vliv, stal se vyděděncem a odešel do Kanady. Po smrti svého bratra v roce 1813 se odpor „jejich“ Indiánů původně zorganizovaný oběma bratry definitivně rozpadl. Tenskwatawa zůstal v Kanadě více než 10 let, poté se vrátil do USA (1824) a pomáhal americké vládě s přesunem příslušníků kmene Šónýů do rezervací v Kansasu. Sám do rezervace rovněž odešel a jako polozapomenutý a nevlivný zde roku 1836 zemřel (v místě dnešního Kansas city).\n"}
{"id": "1340742", "url": "https://cs.wikipedia.org/wiki?curid=1340742", "title": "Kontinentální kongres", "text": "Kontinentální kongres\n\nKontinentální kongres (také Filadelfský kongres; \"Continental Congress\", \"Philadelphia Congress\") bylo shromáždění delegátů třinácti kolonií, které vystoupily proti britské nadvládě v americké revoluci, v červenci 1776 vyhlásily nezávislost na Velké Británii a zformovaly Spojené státy. Kontinentální kongres byl ustanoven celkem třikrát - v roce 1774 (První kontinentální kongres), v letech 1775–1781 (Druhý kontinentální kongres) a v letech 1781–1789 (Konfederační kongres).\n\nPrvní kontinentální kongres se sešel od 5. září do 26. října 1774 v budově Carpenters' Hall ve Filadelfii v kolonii Pensylvánie. Sestával z 56 delegátů z dvanácti severoamerických kolonií, neboť nejnovější a nejjižnější z kolonií, provincie Georgia, potřebovala ochranu britské armády před útoky indiánských kmenů. Prezidentem kongresu byl do 22. října delegát Virginie Peyton Randolph a od 22. do 26. října delegát Jižní Karolíny Henry Middleton, tajemníkem byl delegát Pensylvánie Charles Thomson.\n\nBenjamin Franklin prosazoval myšlenku setkání zástupců kolonií, avšak nedokázal je přesvědčit, dokud Británie neuvalila blokádu na přístav v Bostonu jako odpověď na bostonské pití čaje. Většina delegátů nebyla připravena na vyhlášení nezávislosti od britské koruny, ale měli zájem na tom, aby král Jiří III. a britský parlament vystupoval férověji vůči jejich požadavkům.\n\nZástupci kolonií se v reakci na tzv. donucovací zákony (zákon o bostonském přístavu schválený 20. března 1774 a platný od 1. června 1774, zákon o vládě v provincii Massachusetts schválený 20. května 1774 a platný od 1. července 1774 a zákon o výkonu spravedlnosti v provincii Massachusetts platný od 20. května 1774) přijaté parlamentem v roce 1774 shodli na bojkotu Británie a odeslání petice králi. Kolonisté byli jednotní ve svém postupu při požadování odstranění křivd, ovšem rozcházeli se v názoru, zda má být konečným řešením usmíření s Velkou Británií nebo vyhlášení nezávislosti.\n\n26. října 1774 Kongres ukončil své zasedání. Podařilo se mu zkoordinovat kolonie v bojkotu britského zboží (od 1. prosince 1774), což vedlo k poklesu importu z Británie o 97% v roce 1775 oproti roku 1774. Delegáti se dohodli na opětovném svolání kongresu na 10. května 1775, pokud parlament nepřistoupí na nápravu jejich stížnosti.\n\nDruhý kontinentální kongres zasedal od 10. května 1775 ve Filadelfii. 4. července 1776 přijal Deklaraci nezávislosti Spojených států. \"De facto\" šlo o první federální vládu Spojených států, protože Kongres zajišťoval vedení války a uzavíral mezinárodní smlouvy. Byl ukončen 1. března 1781.\n\nZatímco Boston byl stále v obležení, kontinentální kongres hledal možnosti, jak se pokusit válku ještě zastavit. Byly vydány dva dokumenty – Petice olivové ratolesti a Prohlášení o příčinách a nutnosti sáhnout ke zbraním. Petice olivové ratolesti směrovaná Jiřímu III., měla krále oblomit, aby od války přeci jen ustoupil. Prohlášení o příčinách a nutnosti sáhnout ke zbraním vysvětlovalo postoj Američanů k válečné situaci. Vysvětlovalo, že netrvají na nezávislosti, ale raději budou bojovat o svá práva, než aby byli otroky Anglie. Dokumenty se setkaly s negativní reakcí krále, který označil kolonisty za nepřátele. Konflikty se rozšiřovaly dále po kontinentu a kongres, plnící teď funkci vlády, zřídil, kromě jiného, i válečné loďstvo a vojenské námořnictvo.\n\nVydání pamfletu Thomase Paina Zdravý rozum změnilo myšlení a celkový pohled na situaci. Označil v něm krále Jiřího III. za viníka stavu v koloniích a nabádal kolonie k osamostatnění. Rozhodující krok však pocházel z Virginie, kdy Richard Henry Lee navrhnul Kongresu, aby kolonie byly prohlášeny za svobodné a nezávislé státy. Dne 4. července 1776 byla přijata Deklarace nezávislosti Thomase Jeffersona, v té době člena Druhého kontinentálního kongresu. Deklarace nezávislosti se stala jedním z nejznámějších děl 18. století i přesto, že svým obsahem nebyla nijak výjimečná – podobné myšlenky již byly vyjádřeny dříve od anglického filozofa Johna Locka a v dílech dalších osvícenských filozofů. Ale až její sepsání se stalo podnětem, který vedl ke konkrétním politickým krokům. Deklarace byla rozdělena na 3 části. V první části je Jeffersonovo shrnutí, z jakých důvodů vlastně k revoluci došlo: \",Pokládáme za samozřejmé, že všichni lidé jsou stvořeni sobě rovni, že je Stvořitel obdařil určitými nezcizitelnými právy, že mezi tato práva nálež život, svoboda a sledování osobního štěstí.“  \"Cílem vlády je tato práva chránit, a pokud by byly zájmy vlády v rozporu se zájmy lidu, má lid právo vládu svrhnout a nastolit novou. Druhá, nejdelší, část Deklarace popisuje, že právě taková situace nastala, popisuje krok od kroku a obviňuje anglického krále jako viníka celé události.\n\n\",Odmítal schválit zákony nejprospěšnější a nejnutnější pro obecné blaho. Zakazoval svým guvernérům schválit zákony neodkladného a naléhavého významu, nebo když bylo jejich provádění pozastaveno, pokud nebude získán jeho souhlas, úplně opomíjel se jim věnovat. Odmítl schválit jiné zákony pro zaopatření velkých lidmi obývaných oblastí, pokud by se tito lidé nevzdali práva na zastoupení v zákonodárných sborech, což je právo pro lid neocenitelné  nebezpečné jenom pro tyrany. Svolával zákonodárná tělesa na neobvyklých, nepohodlných místech, vzdálených od veřejných archivů, jenom proto, aby je unavil a učinil povolnými ke svým opatřením. Opětovně rozpouštěl zákonodárné sbory, protože se mužně a pevně stavěly proti jeho zásahům do práv lidu. Po takových rozpouštěních odmítal po dlouhou dobu povolit, aby byly zvoleny jiné a aby se tak zákonodárná moc, již nelze zničit, vrátila k lidu a mohla být jím svobodně vykonávána, Stát zůstával mezitím vystaven nebezpečím zásahů zvenčí a zvratů zevnitř.“\"\n\nTřetí část formálně vyzdvihuje Spojené státy jako samostatnou zemi s právem uzavírat jakákoliv spojenectví.\n\n,\"Proto my, představitelé Spojených států amerických, shromáždění ve Všeobecném Kongresu, dovolávajíce se u nejvyššího soudce světa správnosti svých úmyslů, jménem a z moci dobrého lidu těchto kolonií, slavnostně zveřejňujeme a prohlašujeme, že tyto kolonie jsou a po právu mají býti svobodnými a nezávislými státy, že jsou zproštěny veškeré poddanosti britské koruně, a že veškeré politický svazky mezi nimi a státem Velké Británie jsou a mají býti úplně rozvázány. A že jako svobodné a nezávislé státy mají plnou moc vypovídat válku, uzavírat mír, sjednávat spojenectví, zřizovat obchod a provádět všechny ostatní úkony a věci, jež nezávislé státy mohou po právu činit. A na podporu tohoto prohlášení, pevně spoléhajíce na ochranu božské prozřetelnosti, navzájem a jeden druhému zaručujeme své životy, své statky a svou nedotknutelnou čest.“\"\n\nTímto však klid ve Spojených státech amerických nenastal, válka pokračovala. Anglie se nehodlala vzdát, chtěla získat kolonie zpět a potlačit tak povstání.\n\nKonfederační kongres zasedal od 1. března 1781 a byl ukončen 4. března 1789. 17. září 1787 předložil finální návrh Ústavy Spojených států, kterou v průběhu příštích let ratifikovaly jednotlivé státy. Jako poslední z původních 13 států tak učinil Rhode Island (29. květen 1790).\n"}
{"id": "1340747", "url": "https://cs.wikipedia.org/wiki?curid=1340747", "title": "589 (číslo)", "text": "589 (číslo)\n\nPět set osmdesát devět je přirozené číslo. Římskými číslicemi se zapisuje DLXXXIX a řeckými číslicemi φπθ. Následuje po čísle pět set osmdesát osm a předchází číslu pět set devadesát.\n\n589 je:\n\n"}
{"id": "1340748", "url": "https://cs.wikipedia.org/wiki?curid=1340748", "title": "Mistrovství světa v bojovém sambo", "text": "Mistrovství světa v bojovém sambo\n\nMistrovství světa v bojovém sambo je sportovní akce s historií zhruba od roku 2001. Pořádání mistrovství světa v bojovém sambo organizuje od roku 2007 Mezinárodní sambistická federace (FIAS). V současné době jde o výhradně mužský sport. \n\nV Česku je bojové (combat) sambo na rozdíl od zápasu sambo rozšířené kvůli svému využití v profesionálním zápasu (MMA, K1 apod.) a Češi pravidelně startují na mistrovstvích světa.\n\n\n"}
{"id": "1340757", "url": "https://cs.wikipedia.org/wiki?curid=1340757", "title": "Gymnázium Andreje Sládkoviče", "text": "Gymnázium Andreje Sládkoviče\n\nGymnázium Andreja Sládkoviča je střední škola v Banské Bystrici, která vznikla v roce 1919 jako nástupnická škola \"Státního maďarského královského katolického gymnázia\" se sídlem v Banské Bystrici. Sídlí na Komenského ulici č. 18.\n\nPodle historických pramenů škola existuje od roku 1648, kdy bylo v rámci rekatolizace Uherska založené jezuitské a katolické gymnázium.\n\nV roce 1946 byl při škole založen první astronomický kroužek v Banské Bystrici.\n\nNázvy školy se v historii měnily takto:\n\nBudovu na dnešním Štefánikově nábřeží č. 6 (bývalé Štádlerová nábřeží, Nábřeží Dukelský hrdinů, Nábřeží legií) vyprojektoval František Eduard Bednárik. Otevřeli ji v roce 1934 a sídlil v ní Státní učitelský ústav. Dnes zde sídlí Základní umělecká škola Jana Cikkera. V budově na Skuteckého (původně Soudní) ulici sídlilo v minulosti Evanjelické a. v. gymnázium, od roku 1919 dívčí prepandia (v roce 1922 přejmenováno na Státní učitelský ústav) a později SOU obchodní. Budova se nachází v Komenského ulici č. 18.\n\n\nŠtefan Moyzes, Ján Gotčár, Juraj Slota, Martin Čulen, Ján Rožek, Emil Siegel, Václav Vařečka, Štefan hulení, Jakub Dragoni, Václav Zenger, Norbert Hajnovský, Ján Ľudomil Štěpán, Karol Černý, Anton Cebecauer, Matej Růžička, Jozef Los, Emil Černý, Florián Červeň, František Mráz, Jozef Čelko, Ján Klamárik, Ľudovít Galambos, Jozef Szakmáry, Jozef Božetech Klemens, Ján Krákora, Miroslav Kropilák, Margita Riesová, Jozef Kozáček, GKZechenter, S.Hurban-Vajanský, JGTajovského, Jozef Murgaš, Ferko Urbánek, J.Vlček.\n\n"}
{"id": "1340760", "url": "https://cs.wikipedia.org/wiki?curid=1340760", "title": "Aliance čtyř", "text": "Aliance čtyř\n\nAliance čtyř nebo čtyřspolek (anglicky \"Quadruple Alliance\") z roku 1813 byla dohoda mezi čtyřmi evropskými velmocemi Spojeným královstvím, Ruskem, Pruskem a Rakouskem. Jejím cílem bylo řešit následky napoleonských válek a vytvořit vojenskou alianci proti Napoleonovým výbojům.\nObnovena byla smlouvou podepsanou v Paříži dne 20. listopadu 1815.\nPřijetím Francie na kongresu v Cáchách v roce 1818 se z ní stala aliance pěti (\"Quintuple Alliance\"). \n\nZákladním cílem této smlouvy bylo nastolit mír a rovnováhu sil v Evropě. Čtyři tehdejší vojenské a politické mocnosti se dohodly poprvé v historii na uskutečňování principu non-intervence. Ten se realizoval během Belgické revoluce v roce 1830, kdy se Francouzská armáda zastavila na hranicích Belgie a velmoci zvolily postup nevměšování mezi belgické a nizozemské vojenské síly.\n\nJedním z důležitých aktérů a vyjednavačem tohoto procesu byl Charles Maurice de Talleyrand-Périgord, který ji také jménem Francie v roce 1830 znovu potvrdil i podepsal. Tím se završil delší kontinuální proces změny politiky násilí na politiku vyjednávání a zachovávání míru mezi zúčastněnými signatáři až do období Krymské války.\n\n"}
{"id": "1340762", "url": "https://cs.wikipedia.org/wiki?curid=1340762", "title": "Maria Aurora von Spiegel", "text": "Maria Aurora von Spiegel\n\nMaria Aurora von Spiegel, rozená Fatima (1681–1733), byla osmanská milenka polského krále Augusta II. Silného. Fatima byla jedna z mnoha osmanských zajatců během bitvy v Budě. Byla koupena pro evropské královské dvory, včetně Švédska, Polska a Saska, kde žila jako dvorní dáma. \n\nBěhem císařského sporu o Budu, který začala Osmanská říše v roce 1686, odvedli evropští šlechtici množství lidí do otroctví. Švédský baron Alexander Erskin, tehdy v rakouských službách, si vzal čtyři ženy – Raziye (Roosia), Asiye (Eisia), Emine a Fatimu. Ta tvrdila, že je ženou mullaha (muslimského duchovního). \n\nBaron Erskin se vrátil do Švédska společně s Filipem Kryštofem von Königsmarckem a daroval Fatimu jeho sestře, hraběnce Marii Auroře von Königsmarckové. Zbylé osmanské ženy byly pokřtěny v listopadu 1686 za přítomnosti královského dvora. Korunní princ Karel a Aurora von Königsmarcková se stali kmotry Fatimy a byla pokřtěna na Marii Auroru podle hraběnky. Byla učena vznešenému chování, francouzštině a stala se společnicí hraběnky Königsmarckové. \n\nV roce 1691 následovala svou paní do Saska a Polska, kde se hraběnka Königsmarcková stala hlavní milenkou krále Augusta. Maria Aurora svou paní často doprovázela a poutala tak na sebe královu pozornost. V roce 1701 ji vystřídala. August Marii provdal v roce 1706 za Johanna Georga Spiegela, který zemřel v roce 1715. \n\nNa rozdíl od jiných králových milenek, Marii Auroře August veřejně vyznával lásku a za své uznal i jejich společné děti: syna Fridricha Augusta, později hraběte Rutowského, a dceru Marii Annu Kateřinu.\n\nZůstala důležitou osobou královského dvora i po tom, co skončil její vztah s Augustem. Když roku 1733 zemřel, byla jí, dle poslední vůle, vyplacena částka 8 000 tolarů. Není známo, kdy Maria Aurora zemřela, nicméně poslední zmínky o ní pochází z roku 1733.\n"}
{"id": "1340764", "url": "https://cs.wikipedia.org/wiki?curid=1340764", "title": "Weil der Stadt", "text": "Weil der Stadt\n\nWeil der Stadt je malé město v jihozápadním Německu, nacházející se ve spolkové zemi Bádensko-Württembersko, asi 30 km západně od Stuttgartu. Má okolo 19 000 obyvatel a protéká jím řeka Würm. Starostou Weil der Stadt je Thilo Schreiber.\n\nMísto se poprvé připomíná roku 1075 jako majetek kláštera Hirsau. Ve 13. století se Weil der Stadt stalo říšským městem, ale již předtím fungovalo jako důležité obchodní místo. Roku 1373 mu císař Karel IV. udělil soudní i celní práva. Během tzv.Třicetileté války v roce 1648 bylo zcela zničeno, následně však bylo brzy obnoveno, proto je v něm dodnes řada staveb z tohoto období. Zachovalo se i téměř neporušené městské opevnění s Červenou a Zlodějskou věží a městskými bránami.\n\nWeil der Stadt je znám jako místo narození astronoma Johanna Keplera (1571–1630) a protestantského reformátora Johanna Brenze (1499–1570).\n\nPočátkem 19. století se Weil der Stadt stal součástí Württemberského království, od roku 1952 je součástí německého spolkového státu Bádensko-Württembersko.\n\nWeil der Stadt je proslulý tradičním karnevalem, který vrcholí průvodem v centru města. Na rozdíl od karnevalů v Porýní, karneval v Weil der Stadt, nazvaný Fasnet, je založen na tradicích germánských kmenů, které se slaví v různých městech v jihozápadním Německu a ve Švýcarsku.\n\n\n\n"}
{"id": "1340765", "url": "https://cs.wikipedia.org/wiki?curid=1340765", "title": "Æ̈", "text": "Æ̈\n\nÆ̈ (minuskule æ̈) je speciální písmeno latinky. Nazývá se Æ s přehláskou. Používá se pouze v jazyce huaorani, který používá asi 1200 lidí v Ekvádoru a Peru. Jelikož se toto písmeno nikde jinde nepoužívá a jazyk huaorani je považovaný za ohrožený, je písmeno Æ̈ rovněž považováno za ohrožené. V Unicode má majuskulní tvar kód U+00C6U+0308 a minuskulní U+00E6U+0308.\n"}
{"id": "1340766", "url": "https://cs.wikipedia.org/wiki?curid=1340766", "title": "Otročín (hradiště)", "text": "Otročín (hradiště)\n\nOtročín je pravěké hradiště u stejnojmenné vesnice u Stříbra v okrese Tachov. Nachází se na ostrožně \"Hrádek\" nad levým břehem Otročínského potoka asi 1,7 kilometru jižně od vesnice.\n\nLokalita byla Augustem Sedláčkem považována ze vrcholně středověký hrádek. Povrchovým průzkumem byly na místě v roce 1975 nalezeny pouze střepy pravěké keramiky. Archeologickým výzkumem, který provedla Dara Soukupová, byly odkryty rozptýlené pravěké střepy, které umožnily datovat osídlení lokality do pozdní doby halštatské.\n\nHradiště se nachází v nadmořské výšce až 444 metrů. Obvodová hradba, až na nevýrazný fragment na jihozápadní straně hradiště, zanikla. Jediným výraznějším pozůstatkem opevnění je kamenný val, který přetíná šíji ostrožny.\n\n"}
{"id": "1340767", "url": "https://cs.wikipedia.org/wiki?curid=1340767", "title": "Milíkov (hradiště)", "text": "Milíkov (hradiště)\n\nMilíkov (též \"hrad Boleslav\") je hradiště u stejnojmenné vesnice u Stříbra v okrese Tachov. Nachází se na ostrožně nad soutokem Mže a Otročínského potoka asi jeden kilometr severovýchodně od vesnice a je chráněné jako kulturní památka ČR.\n\nLokalitu bezdůvodně spojil s názvem Boleslav v roce 1974 Adolf Vešta. Povrchový průzkum však vyloučil její středověké osídlení a charakter dochovaného valu odpovídá spíše pravěkým opevněním. Předpokládá se tedy, že se na ostrožně nacházelo pravěké opevněné výšinné sídliště. Archeologické nálezy, které by umožnily přesnější datování, nebyly sběrem získány. Přestože středověké osídlení místa nebylo prokázáno, je možné, že opevnění ve strategické poloze nad cestou a blízkým brodem bylo využíváno i v mladších obdobích.\n\nHradiště se nachází na ostrožně ve výšce asi 420 metrů. Nejužší místo přístupové šíje přetíná 1,5–2,5 metru vysoký val, podél jehož jihovýchodní strany vede cesta do zadní části ostrožny. Vrchní plocha valu je poškozená nepravidelnými jámami. Podél cesty, která poškodila val, jsou patrné kameny, z nichž některé nesou stopy požáru.\n\n"}
{"id": "1340772", "url": "https://cs.wikipedia.org/wiki?curid=1340772", "title": "Kaharlyk", "text": "Kaharlyk\n\nKaharlyk (, – \"Kagarlyk\") je město v Kyjevské oblasti na Ukrajině. K roku 2012 měl přes třináct tisíc obyvatel.\n\nKaharlyk leží na Rosavě, levém přítoku Rosu. Od Kyjeva, správního střediska oblasti i hlavního města celé Ukrajiny, je vzdálen přibližně 78 kilometrů jižně.\n\nPrvní písemná zmínka o Kaharlyku je z roku 1142. Městem je od 3. srpna 1971.\n\n"}
{"id": "1340773", "url": "https://cs.wikipedia.org/wiki?curid=1340773", "title": "Modráska srdčitá", "text": "Modráska srdčitá\n\nModráska srdčitá (\"Pontederia cordata\") vytrvalá, bahenní rostlina vysoká okolo 1 m, která od června do srpna vykvétá hustým květenstvím modravých květů. Pochází z Ameriky a byla šířena jako nenáročná, ve vodě rostoucí okrasná rostlina. Ze své domovské oblasti byla přenesena do mnoha části světa s teplejším klimatem, kde se pěstuje v ozdobných jezírkách a rybnících. Rostlina vyrůstá v různých morfologických variacích listů a lodyhy, pravděpodobně z důvodu rozdílných biotopů.\n\nZa její oblast původu je považována jižní Kanada, Spojené státy, Mexiko, Střední Amerika a většina Jižní Ameriky. Ve volné přírodě nyní roste, většinou lidským přičiněním, na mnoha místech v mírném až tropickém pásmu na mnoha místech Afriky, Asie i Austrálie, stejně jako v Evropě. Většinou na nových územích zdomácněla a někdy se za příhodných podmínek stala invazní rostlinou.\n\nVe volné přírodě České republiky byla poprvé zaznamenána roku 2004 v okolí Mělníka a do roku 2012 byla v povodí Labe nalezena na dalších sedmi místech, je považována za neofyt.\n\nHygrofytní bylina rostoucí obvykle na rozhraní mezi vodním a suchozemským prostředím v mělkých močálech, rašeliništích, jezerech, rybnících, v nehlubokých slepých ramenech i pomalu tekoucích vodách meandrů řek. Potřebuje plné slunce, hloubku vody do 40 cm a na živiny bohaté, bahnité stanoviště pro ukotvení kořenů s pH v rozmezí 6 až 8. Není odolná vůči vyschnutí a toleruje jen mírně zasolenou vodu (do 3 ‰). V teplých oblastech roste do nadmořské výšky okolo 1000 m. V klimatu střední Evropy za velké zimy a při nízké hladině vody vymrzá.\n\nVytrvalá, hustě trsnatá rostlina s přímou, nevětvenou lodyhou vysokou až 120 cm, která vyrůstá z oddenku zakořeněného hrubými kořeny v bahnitém dně. Listy jsou dvoutvárné, spodní rostoucí v listové růžici pod vodní hladinou jsou přisedlé a čárkovité, lodyžní listy nad hladinou mají dlouhé řapíky a jsou kopinaté až slabě srdčité, po obvodě hladké a dlouhé 6 až 22 cm a široké 1 až 12 cm.\n\nNa vrcholu lodyhy vyrůstá husté květenství dlouhé 2 až 15 cm, které je podepřeno 5 až 17 cm dlouhým zeleným toulcem, někdy považovaném za listen s pochvou. Květenství se skládá z vřetene, ze kterého dokola vyrůstá i více než stovka květů s průměrnou délkou 10 mm a šířkou 13 mm. Nálevkovitá koruna má šest štíhlých, obkopinatých, modrofialových lístků, na středním horním jsou dvě žluté skvrnky. V květu je šest tyčinek, tři jsou obvykle delší a jedna čnělka zakončená bliznou se třemi laloky. Květy rozkvétají postupně od spodu, jsou otevřené jen za dne a každý uvadá po jednom až dvou dnech. Opylovány jsou čmeláky, včelami a motýly slétajícími se pro nektar i pyl.\n\nPlod je trojpouzdrá, vejčitá, asi 5 mm dlouhá tobolka obsahující pouze jedno velké semeno. Rostliny se do blízkého okolí rozmnožují prostým rozrůstáním oddenků, vytvářejí tak při vhodných podmínkách v živinami bohatých vodách velké klonální monokultury. Na nová stanoviště se dostávají semeny plovoucími po vodě i případným zanesením odlomených části oddenků vodním přívalem. Pro okrasná jezírka se množí rozdělováním starších trsů.\n\nModráska srdčitá bývá jako okrasná rostlina pěstován v zahradách a parcích. Mnohde (např. v Jižní Africe nebo Austrálii.) vytváří husté porost zpomalující průtok vody v odvodňovacích kanálech a brání přístupu k okrajům vodních ploch, usazuje se též na zavlažovaných polích. Jejich mechanická likvidace bývá pouze dočasná, dobře se množí kořenovými fragmenty. Svými hustými kořeny poskytují dobrý úkryt drobným rybám a jiným vodním živočichům. Mladé listy se mohou jíst jako zelenina. Dlouze plující semena jsou oblíbenou potravou vodních ptáků.\n\n"}
{"id": "1340777", "url": "https://cs.wikipedia.org/wiki?curid=1340777", "title": "Whataburger", "text": "Whataburger\n\nWhataburger je fast foodová restaurace, která se specializuje na prodej hamburgerů. Byla založena v roce 1950 ve městě Corpus Christi v Texasu. Společnost má od roku 2009 sídlo v San Antoniu.\n\nPrvní restauraci mimo Texas firma otevřela na Floridě. Celkově má firma více než 700 provozoven v 10 státech USA a v Mexiku.\n"}
{"id": "1340778", "url": "https://cs.wikipedia.org/wiki?curid=1340778", "title": "Shaanxi Y-8", "text": "Shaanxi Y-8\n\nShaanxi Y-8 (运-8 Šen-si) neboli Yunshuji-8 (Jün-šu-ťi) je čtyřmotorový střední transportní letoun vyvinutý čínskou společností Shaanxi Aircraft Corporation (SAC) na základě typu Antonov An-12. Fakticky je jeho bezlicenční kopií. Y-8 představuje páteř čínského transportního letectva, přičemž vzniklo také velké množství jeho specializovaných variant. Nástupnický typ Šen-si Y-9 vznikl kompletním přepracováním Y-8.\n\nV 60. letech 20. století ČLR zakoupila několik sovětských transportních letounů An-12, přičemž měla zájem o jejich licenční výrobu. Z té však sešlo kvůli zhoršení sovětsko-čínských vztahů, a proto čínská společnost SAC na základě dodaných An-12 reverzním inženýrstvím vyvinula vlastní podobný letoun Y-8. První prototyp Y-8 poprvé vzlétl 25. prosince 1974. Druhý prototyp vzlétl v prosinci 1975 a třetí v lednu 1977. Certifikaci typ získal v únoru 1980 a následujícího roku začala sériová výroba. Jednalo se o čtyřmotorový letoun poháněný turbopropy Ču-čou WJ-6 (bezlicenční kopie sovětských Al-20) s částečně přetlakovou kapinou a nosností 20 tun. Sériová výroba začala roku 1981 armádním modelem Y-8A a civilním Y-8B. Následovala celá řada různě modernizovaných civilních a vojenských variant. Později se navíc pro Y-8 podařilo získat některé západní technologie, umožňující vznik Y-8C s přetlakovou kabinou (asistence americké firmy Lockheed Martin), nebo výrazně modernizované řady Y-8F.\n\n\n\n\n\n\n\n\n\n\n\n"}
{"id": "1340779", "url": "https://cs.wikipedia.org/wiki?curid=1340779", "title": "Shaanxi Y-9", "text": "Shaanxi Y-9\n\nShaanxi Y-9 je čtyřmotorový střední transportní letoun vyvinutý čínskou společností Shaanxi Aircraft Corporation (SAC). Jde o kompletně přepracovanou verzi letounu Shaanxi Y-8, který je sám bezlicenční kopií sovětského letounu Antonov An-12. Prototyp Y-9 poprvé vzlétl roku 2010. Slouží jako základ pro řadu specializovaných verzí.\n\nZákladem pro vývoj letounu Y-9 se stal typ Shaanxi Y-8F-600, tedy výrazně modernizovaná civilní verze letounu Y-8. Na rozdíl od něj má Y-9 pevnější trup, moderní „skleněný kokpit“, silnější domácí turbovrtulové motory Zhuzhou WJ-6C se šestilistými kompozitními vrtulemi JL-4 a nosnost zvýšenou na 25 tun. Vývoj letounu začal roku 2001 pod označením Y-8X. Model Y-8X byl veřejnosti poprvé představen roku 2002 na veletrhu Zhuhai Air Show v Ču-chaj. Pod konečným označením Y-9 byl poprvé vystavován roku 2005 na Aviation Expo China v Pekingu. Stavba prvního prototypu byla zahájena roku 2006. První let prototypu proběhl 5. listopadu 2010. Typ byl do služby zaveden roku 2012.\n\n\n\n"}
{"id": "1340781", "url": "https://cs.wikipedia.org/wiki?curid=1340781", "title": "Maljen", "text": "Maljen\n\nMaljen (v srbské cyrilici Маљен) je pohoří v západním Srbsku. Patří pod řetězec pohoří, která se táhnou jihovýchodním směrem od města Loznica v regionu Mačva až po údolí řeky Západní Morava. Jeho nejvyšší vrchol (\"Kraljev sto\", Králův stůl) má nadmořskou výšku 1104 m. Táhne se ve východo-západním směru v délce asi 25 km. Na západě přechází do pohoří Jablanik a na východě do horského masivu Suvobor.\n\nV pohoří Maljen se nachází město Divčibare (v nadmořské výšce 980 m n. m.), které slouží zároveň jako letovisko pro zimní sporty. Mezi další větší vrcholy Maljenu patří Crni vrh (1096 m) a Velika pleća (1047 m).\n"}
{"id": "1340782", "url": "https://cs.wikipedia.org/wiki?curid=1340782", "title": "Modrásek krušinový", "text": "Modrásek krušinový\n\nModrásek krušinový (\"Celastrina argiolus\") je druh denního motýla z čeledi modráskovitých (\"Lycaenidae\"). Jedná se o rozšířený druh modráska, který se vyskytuje od nížin do hor na celém území České republiky. Rozpětí křídel motýla je 26 až 34 mm. Samec je modrý s úzkým tmavým lemem na předních křídlech. Samice má tento lem mnohem širší a je sytěji modrá.\n\nMotýl je rozšířený od Španělska přes celou Evropu, Turecko a mírnou Asii až do Japonska. Vyskytuje se též v severní Africe a Severní Americe. V České republice je hojně rozšířen od nížin do hor. Zahlédnout ho lze i v silně urbanizované krajině.\n\nHlavní živná rostlina tohoto modráska je krušina olšová (\"Frangula alnus\"). Co se týče potravy nejsou housenky vybíravé a živí se celou řadou rostlin. V literatuře je uváděno zhruba 20 druhů z 9 různých čeledí. Další živné rostliny jsou například svída krvavá (\"Cornus sanguinea\"), chmel otáčivý (\"Humulus lupulus\"), kyprej vrbice (\"Lythrum salicaria\"), tužebník jilmový (\"Filipendula ulmaria\"), ostružiníky (\"Rubus\"), trnovník akát (\"Robinia pseudoacacia\"), tolice vojtěška (\"Medicago sativa\"), břečťan (\"Hedera helix\"), vřes obecný (\"Calluna vulgaris\") a další. Mladé housenky se živí květy, nezralými plody a semeny. Motýl je dvougenerační (bivoltinní) s možností částečné třetí generace. Vyskytuje se od konce března do začátku června a od konce června do září. Výskyt částečné třetí generace je od konce srpna do září. Motýl přezimuje ve stadiu kukly na spodní straně listů a v opadance.\n\nV České republice je tento druh modráska velmi rozšířený a není ohrožen.\n\n"}
{"id": "1340783", "url": "https://cs.wikipedia.org/wiki?curid=1340783", "title": "Modrásek černolemý", "text": "Modrásek černolemý\n\nModrásek černolemý (\"Plebejus argus\") je druh denního motýla z čeledi modráskovitých (\"Lycaenidae\"). Rozpětí křídel motýla je 24 až 30 mm. Samci mají modrá křídla s tmavými širokými lemy. Samice jsou hnědé a na zadních, někdy i na předních křídlech mají oranžové příkrajní skvrny, které jsou více či méně výrazné.\n\nMotýl je rozšířený od Španělska přes celou Evropu (kromě nejsevernějších částí), Turecko a mírnou Asii až po Japonsko. V České republice, kde motýl obývá vhodné lokality od nížin do hor, byl v minulosti místy velmi hojný. V současné době je to ustupující a stále vzácnější druh. Vyskytuje se v úvozech, na suchých loukách, pastvinách a vřesovištích. Též ho lze spatřit v kamenolomech, v hnědouhelných výsypkách (např. Mostecko, Sokolovsko) a na ruderálních plochách.\n\nHlavní živnou rostlinou modráska černolemého je štírovník růžkatý (\"Lotus corniculatus\"), dále pak čičorka pestrá (\"Securigera varia\") a podkovka chocholatá (\"Hippocrepis comosa\"). U některých populací přijímají housenky i vřes obecný (\"Calluna vulgaris\"). Samička klade vajíčka jednotlivě na přízemní listy a stonky živných rostlin, nebo i na okolní rostliny. Housenky, které žijí velmi skrytě, se živí nejprve květy a mladými výhony. Později okusují i spodní listy. Tento druh modráska je obligátně myrmekofilní. Jeho housenky a kukly vyžadují pravidelnou péči od mravenců rodu (\"Lasius\"), za kterou jim poskytují cukernaté sekrety. Přezimuje vzrostlá housenka, která se kuklí v zemní komůrce v blízkosti mravenců. Motýl je dvougenerační (bivoltinní). Vyskytuje se od května do června a od července do srpna. Ve vyšších polohách a chladnějších oblastech je motýl jednogenerační (monovoltinní). Vyskytuje se zde od června do července.\n\nV České republice byl tento motýl velmi rozšířený a místy i hojný. V současné době však jeho početnost klesá na řadě míst vymírá. Tento druh ohrožuje především zarůstání vhodných lokalit.\n\n"}
{"id": "1340784", "url": "https://cs.wikipedia.org/wiki?curid=1340784", "title": "Modrásek rozchodníkový", "text": "Modrásek rozchodníkový\n\nModrásek rozchodníkový (\"Scolitantides orion\") je druh denního motýla z čeledi modráskovitých (\"Lycaenidae\"). Rozpětí křídel tohoto druhu je 26 až 32 mm. Barva u obou pohlaví je černohnědá s modrým popraškem a tmavými středovými skvrnami. Modré zbarvení je výraznější zpravidla u samců. Dalším znakem tohoto motýla jsou tmavé skvrny podél vnějšího okraje křídel, které jsou modře lemovány. Třásně na okraji křídel jsou černo-bíle kostkované.\n\nMotýl je rozšířený od východního Španělska přes jižní Francii, severní Itálii a jižní část střední Evropy dále na Balkán. Na severu Evropy se nacházejí izolované kolonie. Dále se vyskytuje se od Turecka, na východ přes mírnou Asii, až po Japonsko. V České republice se vyskytuje velmi lokálně, převážně v teplých a skalnatých oblastech. Zahlédnout ho lze například na skalnatých svazích, v lomech, na kamenitých plochách, nebo poblíž zřícenin.\n\nHlavní živnou rostlinou modráska rozchodníkového je rozchodník velký (\"Hylotelephium maximum\"). Samice klade vajíčka na obě strany listů, nebo na stonek. Motýl je dvougenerační (bivoltinní). Vyskytuje se od dubna do května a od června do srpna. V Čechách a na severu Moravy je motýl jednogenerační (monovoltinní). Vyskytuje se zde od dubna do června. Motýl přezimuje ve stádiu kukly v mezerách ve štěrku, nebo pod kameny poblíž živné rostliny.\n\nV České republice je tento druh modráska ohrožený. Motýl se vyskytuje na izolovaných stanovištích, která při nedostatečné péči zarůstají.\n\n"}
{"id": "1340785", "url": "https://cs.wikipedia.org/wiki?curid=1340785", "title": "Římskokatolická farnost Olomouc – Hodolany", "text": "Římskokatolická farnost Olomouc – Hodolany\n\nŘímskokatolická farnost Olomouc – Hodolany je územní společenství římských katolíků s farním kostelem Panny Marie Pomocnice křesťanů v děkanátu Olomouc.\n\nFarnost vznikla v roce 1920. Prvním pověřeným duchovním správcem byl P. Rudolf Stýblo (od 11. září 1920 do 16. června 1921).\nOd srpna 2016 byl administrátorem excurrendo R. D. Mgr. Ladislav Švirák. Toho od července 2018 vystřídal R. D. Mgr. Ing. Libor Churý.\n\nV srpnu 2017 uspořádala farnost misijní týdenní tábor pro děti a mládež. Jeho cílem bylo jeho účastníkům ukázat, že misionářem může být každý a může jím být pro každého člověka ve svém okolí.\n\n"}
{"id": "1340786", "url": "https://cs.wikipedia.org/wiki?curid=1340786", "title": "Vyměnitelná břitová destička", "text": "Vyměnitelná břitová destička\n\nVyměnitelná břitová destička (VBD) je součástka nesoucí řezný břit. Je upnuta do tělesa obráběcího nástroje. Jejich používání je vyvoláno snahou snížit náklady na výrobu a údržbu řezného nástroje oproti nákladům na využití celistvého nebo pájeného nástroje. Většinu destiček lze otáčet, takže je možno využít několik (až 8) břitů.\n\n\nPoužívají se nejvíce pro nástroje na obrábění dřeva nebo plastů. Jsou určeny zejména pro frézovací práce. Vyrábějí se v různých tvarech podle tvaru nástroje. Obdélníkové a kosodélníkové se lidově nazývají žiletky (pro tzv. žiletkové frézy). Upínají se buď přímo šroubky s půlkulatou hlavou nebo pomocí klínu nebo sevřením do rozříznutého tělesa.\n\nMohou být jednostranné nebo dvoustranné. Jejich hlavní výhodou je možnost vybrousit je do velmi ostrého úhlu břitu. Také kvalita povrchu dosažená lapováním od výrobce je vyšší než dosažitelná kvalita při přeostřování.\n\nTaké ze slinutých karbidů se vyrábějí ploché destičky pro obrábění dřeva a plastů. Mají však tupější úhel břitu.\n\nVBD pro obrábění kovů, přesněji řečeno pro soustružení a frézování, se vyrábějí ve tvarech normalizovaných normou ISO. Tyto destičky mají shodný systém označování, jenom destičky pro frézování s fazetkou na špičce mají místo rozměru radiusu kód značící úhly fazetek.\nK osazování soustružnických nožů jsou nejvíce využívány:\n\nK osazování fréz se užívají převážně destičky tvarů S, C, T, W, R a A. Zejména destičky tvaru A (APKT a APKX) jsou velmi využívány pro válcové frézy do rohu.\n\nPro kotoučové frézy se využívají destičky SNHQ, pro stopkové drážkovací frézy jsou určeny speciální destičky označované LC a pro stopkové kopírovací (kulové) speciální destičky RC.\n\nU vrtáků se používá dvojí způsob osazení\n\nTvary a jejich značení je stejné jako u destiček z SK. Převládají typy pro upnutí pomocí upínek.\n\nVytváření povlaků na povrchu se týká zejména VBD ze slinutého karbidu. První destičky povlakované karbidem titanu prezentovala v roce 1969 firma Sandvik Coromant. Účelem povlaku je chránit povrch slinutého karbidu vysoce tvrdou vrstvou keramického materiálu před mechanickým, tepelným a chemickým působením obráběného materiálu. Technologie povlakování, volba a kombinace povlakovacích materiálů jsou stále předmětem výzkumu.\n\nJako povlaky se využívají kromě oxidu hlinitého zejména velmi tvrdé karbidy a nitridy titanu, chromu, hafnia, tantalu, zirkonia a další.\n\nProti celistvému nástroji jde především o úsporu nástrojového materiálu. Proti pájenému nástroji jde o výrobní náklady a náklady na přeostřování. Výroba samotného tělesa nástroje s VBD je sice dražší než výroba tělesa nástroje s připájenou destičkou, ale odpadají náklady na montáž a připájení destiček, odstranění přebytku pájky a tavidla (tzv. odmědění) a ostření. Také přeostřování pájených nástrojů je složitější než výměna VBD.\n\nDalším přínosem je využití destiček opatřených povlakem, který podstatně zvyšuje jejich užitné vlastnosti, a destiček s předlisovanými utvařeči pro různé režimy obrábění.\n\n"}
{"id": "1340793", "url": "https://cs.wikipedia.org/wiki?curid=1340793", "title": "Petr Smíšek", "text": "Petr Smíšek\n\nPetr Smíšek (* 22. ledna 1978) je bývalý český fotbalista, útočník. Jeho bratrem-dvojčetem je bývalý ligový fotbalista Martin Smíšek.\n\nV české lize hrál za FC Viktoria Plzeň, FK Jablonec a FK Teplice. Nastoupil ve 174 ligových utkáních a dal 244 ligových gólů. V nižších soutěžích hrál i za 1. FK Česká Lípa a v německé 3. lize za FC Rot-Weiß Erfurt. Za reprezentaci do 20 let nastoupil ve 4 utkáních.\n\n\n"}
{"id": "1340794", "url": "https://cs.wikipedia.org/wiki?curid=1340794", "title": "Milan Kadlec", "text": "Milan Kadlec\n\nMilan Kadlec (* 13. října 1974 Uherské Hradiště) je bývalý silniční a dráhový cyklista.\n\nNejvětšího úspěchu dosáhl na dráze, když na mistrovství světa v roce 2010 vybojoval bronz v bodovacím závodě. Na oválu se také dvakrát zúčastnil olympijských her, v Aténách roku 2004 skončil pátý v bodovacím závodě a třináctý v bodovacím závodě dvojic, na olympiádě v Pekingu roku 2008 skončil v bodovačce jednotlivců devátý a ve dvojicích znovu třináctý. V letech 2007 a 2008 se stal mistrem republiky.\n\nNa silnici vybojoval roku 2012 titul mistra republiky, ve stejném roce vyhrál Tour of Taihu Lake v Číně, roku 1999 Giro della Valle d'Aosta a v roce 2002 Ytong Bohemia Tour. Dvakrát jel Giro d'Italia (2000, 2002), jednou Vueltu (2012).\n\nJezdil v týmech Tico Praha (1995-1996), Joko (1997), For 3 (1998), Brunero-Bongianni (1999), Mobilvetta (2000-2001), Lampre (2002-2003), Vini Caldirola (2004), eD´System-ZVVZ (2005) a Dukla Praha (2006-2014).\n"}
{"id": "1340811", "url": "https://cs.wikipedia.org/wiki?curid=1340811", "title": "Benzofuran", "text": "Benzofuran\n\nBenzofuran (systematický název 1-benzofuran) je kyslíkatá heterocyklická sloučenina tvořená spojenými cykly benzenu a furanu; tato bezbarvá kapalina je součástí uhelného dehtu. Pojem benzofuran se používá také jako označení libovolného derivátu této sloučeniny, tyto deriváty mají často složitější strukturu. Příkladem takového derivátu je psoralen, který se vyskytuje v některých rostlinách.\n\nBenzofuran se získává z uhelného dehtu, dá se rovněž vyrobit uměle dehydrogenací 2-ethylfenolu.\n\nDeriváty benzofuranu mohou být připraveny v laboratoři řadou různých metod, například:\n\n\n\n\n\n"}
{"id": "1340815", "url": "https://cs.wikipedia.org/wiki?curid=1340815", "title": "Jaro Fürth", "text": "Jaro Fürth\n\nJaro Fürth, \"rodným jménem\" Edwin Fürth-Jaro (21. duben 1871 Praha – 12. listopad 1945 Vídeň) byl český a rakouský herec. \n\nNarodil se v pražské židovské rodině. Studoval v Praze práva, avšak zlákalo ho herectví. Kariéru začal ve Skandinávii, pod vedením Alexandera Römplera. Roku 1905 odjel do Vídně a nastoupil ve zdejším Deutschen Volkstheateru. Později zamířil do Berlína, kde začal hrát v prvních němých filmech, zejména pod vedením Friedricha Wilhelma Murnaua – k nejvýznamnějším patřil horor \"Der Janus-Kopf\" z roku 1920 a drama \"Satanas\". Roku 1925 hrál ve snímku Georga Wilhelma Pabsta, rovněž českého rodáka, nazvaném \"Die freudlose Gasse\", po boku mladé Grety Garbo. \n\nVe zvukové éře hrál například v Lamačově adaptaci operety \"Netopýr\" z roku 1931, po boku Anny Ondrákové. Po nástupu nacistů k moci v Německu roku 1933 Fürth odešel zpátky do Vídně, avšak po Anšlusu byl zadržen a v roce 1942 uvězněn v koncentračním táboře Terezín. Válku přežil, ale zemřel krátce po ní.\n\n"}
{"id": "1340816", "url": "https://cs.wikipedia.org/wiki?curid=1340816", "title": "Galaktitol", "text": "Galaktitol\n\nGalaktitol (také nazývaný dulcitol) je cukerný alkohol, produkt redukce galaktózy; má mírně sladkou chuť. U lidí s nedostatkem enzymu galaktokinázy se vytváří přebytek dulcitolu v oční čočce, což vede k šedému zákalu.\n"}
{"id": "1340824", "url": "https://cs.wikipedia.org/wiki?curid=1340824", "title": "Kyselina thioglykolová", "text": "Kyselina thioglykolová\n\nKyselina thioglykolová (TGA) (někdy též nazývaná kyselina merkaptooctová) je organická sloučenina, která obsahuje thiolovou i karboxylovou funkční skupinu. Jedná se o bezbarvou kapalinu s nepříjemným zápachem, která je mísitelná s polárními organickými rozpouštědly.\n\nTGA se vyrábí reakcí draselné nebo sodné soli kyseliny chloroctové s hydrogensulfidem alkalického kovu ve vodném prostředí. Lze ji taktéž získat z Bunteovy soli získané reakcí thiosíranu sodného s kyselinou chloroctovou.\n\nKyselina thioglykolová se, především ve formě vápenaté či sodné soli, používá jako depilační prostředek. Také se z níé vyrábějí thioglykoláty, využívané například v bakteriologii na přípravu thioglykolátových živných půd. Struktura kondenzovaných taninů se studuje pomocí jejich thioglykolýzy (rozkladu kyselinou thioglykolovou).\n\nOrganocínové deriváty isooktylesterů kyseliny thioglykolové slouží jako stabilizátory PVC. Obecný vzorec těchto látek je RSn(SCHCOCH).\n\nPoužití TGA může změkčit nehty.\n\nThioglykolát sodný nebo amonný se používá jako čistič kol, kde odstraňuje pozůstatky oxidů železa z ráfků. Železnaté kationty v kombinaci s kyselinou thioglykolovou vytvářejí červenofialový thioglykolát železitý.\n\nKyselina thioglykolová je s pKa (ionizace do prvního stupně) 3,83 výrazně silnější než kyselina octová:\nHydrogenthioglykolátový anion má pKa 9,3:\n\nKyselina thioglykolová funguje, zejména při vyšších hodnotách pH, jako redukční činidlo. Oxiduje se na odpovídající disulfid (kyselinu dithiodiglykolovou):\n\nTGA, často jako dianion, tvoří komplexy s ionty kovů. Některé z těchto komplexu lze použít na zjištění přítomnosti železa, molybdenu, stříbra a cínu. TGA reaguje s diethylacetylmalonátem za vzniku kyseliny acetylmerkaptooctové a diethylmalonátu, redukčního činidla pro převod Fe na Fe.\n\n"}
