{"id": "1257738", "url": "https://cs.wikipedia.org/wiki?curid=1257738", "title": "Registrované partnerství v Chile", "text": "Registrované partnerství v Chile\n\nChile zpřístupnilo homosexuálním párům institut registrovaného partnerství od 22. října 2015. 28. ledna 2015 přijal Kongres návrh zákona o registrovaném partnerství párů stejného i různého pohlaví, který jim poskytuje určitá práva a povinnosti plynoucí z manželství. Návrh byl podepsán 13. dubna 2015 a publikován ve Sbírce zákonů Chilské republiky 21. dubna 2015. Účinným se stal 22. října 2015. \n\nNávrh zákona o stejnopohlavním manželství byl předložen Kongresu v srpnu 2017 za podpory administrativy prezidentky Michelle Bacheletové. Ještě před tímto procesem podepsala prezidentka vlastní zákon, kterým zavázala Kongres k přijetí zákona umožňujícího homosexuálním párům uzavřít sňatek bez ohledu na složení nového Kongresu a na politickou příslušnost nového prezidenta.\n\nOba prezidentští kandidáti Michelle Bacheletová a Sebastián Piñera podporovali ve své předvolební kampani 2006 registrované partnerství, ačkoliv byla katolická církev a mnoho členů Kongresu proti.\n\nV říjnu 2009 byl předložen první návrh zákona o registrovaném partnerství, ale nestihnul se projednat.\n\nVe své předvolební kampani 2009 sliboval Piñera konec diskriminace jiných sexuálních orientací. Gay páry zařadil i do jedné ze svých televizních show.\n\nV červnu 2010 prezentoval senátor Andrés Allamand za Obnovu národa vlastní návrh zákona \"Acuerdo da Vida en Común (AVC(\" (\"o vzájemném soužití) v Kongresu. AVC mělo být ekvivalentem registrovaného partnerství přístupným všem párům bez ohledu na pohlaví. 3. srpna 2010 předložil socialistický senátor Fulvio Rossi návrh zákona o stejnopohlavním manželství. Během prvního týdne září 2010 začalo několik senátorů předtím podporujících návrh měnit svůj postoj po údajných rozmluvách se členy Evangelické církve. Namísto manželství vyjádřili podporu návrhu senátora Allamanda o registrovaném partnerství.\n\nV květnu 2011 řekl prezident Piñera, že nadcházející návrh zákona o registrovaném partnerství podpoří. Zaštítil se ochranou důstojnosti takových párů bez ohledu na to, zda jsou heterosexuální či homosexuální. V srpnu 2011 zpracoval Piñera vlastní návrh zákona o registrovaném soužití známý pod názvem \"Acuerdo de Vida en Pareja\" (konsensuální životní partnerství). Zákon garantoval nemanželským párům většinu práv a povinností plynoucích z manželství, včetně dědictví, sociální péče a zdravotních benefitů. Piñerova legislativa navrhovala vznik anglosaského soužití ('Acuerdo de Vida en Pareja\", AVP) umožňující homosexuálním párům registrovat své partnerství před notářem. Chile's national LGBT rights group, the Movement for Homosexual Integration and Liberation (MOVILH), said it was cautiously optimistic the measure would pass.\n\nProti tomuto legislativnímu vývoji se vyslovila i řada odpůrců z Unie nezávislých demokratů, kteří zpracovali 11. srpna 2011 návrh změny ústavy, který by definoval manželství jako svazek muže a ženy.\n\n10. dubna 2013 byl zákon \"Acuerdo de Vida en Pareja\" o registrovaném partnerství přijat Senátní komisí pro ústavu, právo a spravedlnost v poměru hlasů 4:1. 7. ledna 2014 přijal tento zákon Senát, ale Poslanecká sněmovna o něm odmítla hlasovat před březnové schůze, byť prezidentské návrhy jsou prioritní.\n\nKdyž se Michalle Bacheletová znovu ujala prezidentského úřadu v březnu 2014, zahrnula přijetí Piñerova návrhu zákona o registrovaném partnerství do svých priorit.\n\n5. srpna 2014 přijala tento návrh zákona o registrovaném partnerství Senátní komise. 7. října 2014 byl návrh přijat Senáte a postoupen Poslanecké sněmovně.\n\nJméno návrhu bylo posléze 17. prosince změněno na Pakt o registrovaném partnerství (\"Pacto de Unión Civil\"). Kongres zahájit finální hlasování v lednu 2015. 6. ledna 2015 byl ústavní komisí přijat dodatek o uznávání zahraničních manželství jako registrovaných partnerství, zatímco se upouštělo od dodatku o osvojování dětí. Zákony s těmito pozměňovacími návrhy pak šel k finálnímu hlasování Senátu a Poslanecké sněmovny. 13. ledna se Poslanecká sněmovna rozhodla do návrhu vrátit část o adopci. 20. ledna 2015 přijala návrh Sněmovna poměrem hlasů 86:23 se 2 zdrženími se. 27. ledna byly všechny pozměňovací návrhy Sněmovny odmítnuty, takže se muselo o návrhu jednat na společné komisi obou komor. Komise dosáhla kompromisu, že text návrhu bude změněn na dohodu o registrovaném partnerství (\"Acuerdo de Unión Civil\") ten samý den. 28. ledna 2015 přijaly návrh obě komory. Několik právníků pak dalo podnět k chilskému Ústavnímu osudu ohledně ústavnosti návrhu. Ten návrh 6. dubna 2015 podpořil. 13. dubna 2015 podepsala zákon prezidentka Bacheletová. Ve Sbírce zákonů Chilské republiky byl zveřejněn 21. srpna 2015 a účinným se stal 22. října 2015.\n\nChilský zákon o registrovaném partnerství umožňuje párům žijícím v něm po sobě navzájem dědit, mít společné vlastnictví a činit lékařská rozhodnutí za svého partnera. Vláda tou dobou odhadovala, že by nadcházejícího zákona mohlo využít něco přes dva miliony chilských párů žijících na hromádce. Den poté, co nabyl zákon účinnosti, bylo registrováno cca 1600 párů. \n\n1. prosince 2016 se Poslanecká sněmovna jednomyslně (vyjma 6 zdržení se) shodla na tom, že by páry vstupující do partnerství měly mít nárok na 5 dní volna zrovna tak jako páry uzavírající sňatek.\n\nSocialistická kandidátka na chilskou prezidentku Michelle Bacheletová 11. dubna 2013 deklarovala, že podporuje stejnopohlavní manželství, a že pokud bude zvolená do čela státu, tak jej prosadí. Bacheletová, která už byla prezidentkou v letech 2006-2010, 15. prosince 2013 vyhrála volby znovu.\n\nDne 10. prosince 2014 začala skupina senátorů z různých politických stran spolu s MOVILH prezentovat návrh zákona o stejnopohlavním manželství a adopcích dětí homosexuálními páry v Kongresu. MOVILH uskutečnila s chilskou vládou několik rozhovorů, během nichž ji upozornila, že se neváhá ve věci manželství odvolávat až k Meziamerickému soudu pro lidská práva. V závěru však skupina přistoupila na to, že od žaloby ustoupí, pokud administrativa Bacheletové splní svůj slib, a legalizuje stejnopohlavní sňatky.\n\n1. července 2016 oznámila vláda, že zahájí konzultace na téma návrhu zákona o stejnopohlavním manželství v září 2016 s cílem prosadit jej do konce 1. pololetí 2017. Prezidentka slíbila na půdě Valného shromáždění OSN, že její vláda předloží Kongresu návrh zákona o stejnopohlavním manželství v prvním pololetí 2017. V červnu 2017 oznámila během projevu v Kongresu, že vláda tak učiní až ve 2. pololetí 2017. Vláda také později potvrdila, že návrh poskytne homosexuálním párům plná adopční práva. 28. srpna 2017 se návrh příslušného zákona dostal do Kongresu. 5. září byl formálně předložen Senátu, který jej postoupil Výboru pro ústavu, zákonodárství a spravedlnost.\n\n19. listopadu 2017 proběhly v Chile parlamentní volby a první kolo prezidentských voleb. Podle \"La Tercera\" a místních LGBT aktivistů je většina nově zvolených poslanců a senátorů pro přijetí zákona o stejnopohlavním manželství.\n\nSenátní Výbor pro ústavu, zákonodárství a spravedlnost se začal zabývat příslušným návrhem 27. listopadu 2017. Dva dny před tím demonstrovalo v Santiagu nejméně 100 tisíc lidí za přijetí zákona. Mezi účastníky bylo mnoho právníků, diplomatů, včetně prezidentského kandidáta Alejandra Guilliera.\n\n17. prosince 2017 vyhrál prezidentské volby konzervativní kandidát a bývalý chilský prezident Sebastián Piňera odmítající stejnopohlavní manželství.\n\nKdyž na začátku ledna 2018 vydal Meziamerický soud pro lidská práva průlomový rozsudek, který vyžaduje po signatářích Americké úmluvy o ochraně lidských práv a základních svobod legalizaci homosexuálních sňatků, začala chilská LGBT lidskoprávní organizace MOVILH tlačit na Piňerovu administrativu, aby tomuto požadavku vyhověla. Na začátku března 2018 řekl mluvčí prezidentské kanceláře, že legalizace stejnopohlavního manželství není v současné době prioritou.\n\nDne 16. června 2016 navrhli dva poslanci Nezávislé demokratické unie novelu ústavy, která by zakázala stejnopohlavní manželství a adopci dětí homosexuálními páry.\n\nChilský ústavní soud vyslyšel 28. července 2011 argumenty týkající se ústavnosti článku 102 občanského zákoníku, který nepřipouští sňatek párů stejného pohlaví, a 3. listopadu hlasovali ústavní soudci v poměru 9:1 pro jeho ústavnost.\n\nV r. 2012 byl dán podnět k Meziamerickému soudu pro lidská práva ve věci stejnopohlavního manželství. Piñerova administrativa k této žalobě zaujala odmítavý postoj. Po inauguraci prezidentky Michelle Bacheletové, která slíbila legalizaci stejnopohlavního manželství, v r. 2014 se LGBT organizace MOVILH rozhodla pro smírné řešení této záležitosti se státem. 17. února 2015 se konala diskuze mezi právními zástupci vlády a LGBT organizací MOVILH v zájmu nalezení vhodného kompromisu namísto odvolávání se k Meziamerickému výboru pro lidská práva. Vláda slíbila, že od svého dřívějšího odmítání stejnopohlavních sňatků ustoupí. Formální prohlášení bylo podepsáno v dubnu a právní zástupce MOVILH uvedl, že má stále sepsanou příslušnou žalobu, kterou může kdykoli obnovit, dokud chilští politici nepřijmou příslušný zákon.\n\n10. června 2016 zamítl Odvolací soud v Santiagu žalobu podanou organizací MOVILH. Soud uvedl, že chilská legislativa stejnopohlavní manželství nepřipouští, a tudíž nelze požadovat po místních úřadech, aby oddávaly takové páry. Kromě toho také dodal, že ve věci zpřístupnění sňatků párům stejného pohlaví nejsou příslušné rozhodovat soudy, nýbrž vláda a zákonodárci.\n\nVýzkum zveřejněný v dubnu 2009 ukázal, že pouze 33,2 % Chilanů by přiznalo homosexuálním párům právo na uzavírání sňatku, zatímco 65,2 % by bylo proti. U mladých lidí byla nicméně podpora větší; podle studie National Youth Institute of Chile by 56 % respondentů ve věku 15-29 let podpořila stejnopohlavní manželství a 51,3 % by párům stejného pohlaví umožnila i osvojování dětí. Nejaktuálnější průzkum ukazuje 70 % podporu stejnopohlavního manželství u mladé generace.\n\nV celonárodní anketě CEP provedené v červenci 2011 by 52 % Chilanů podpořila jistou formu právního uznání stejnopohlavních svazků: 18 % by bylo pro občanský sňatek homosexuálních párů, 34 % by preferovalo jiný právní rámec stejnopohlavního soužití. Když pak byla otázka trochu více specifikovaná vyslovilo se 57 % Chilanů proti stejnopohlavnímu manželství, které by homosexuální páry stavělo na stejnou úroveň jakou mají heterosexuální páry. 27 % jich bylo pro. Pro jinou právní formu stejnopohlavního soužití se vyslovilo 35 % respondentů, 57 % bylo proti. Ve všech otázkách byla podpora homosexuálních svazků větší mezi mladými lidmi a osobami s vyšším vzděláním. V případě osvojování dětí lesbickými páry bylo 24 % pro a 61 % proti. U gay párů byla podpora menší: 20 % pro a 64 % proti.\n\nVýzkum ze srpna 2012 ukázal, že 54,9 % Chilanů podporuje stejnopohlavní manželství, zatímco 40,7 % je proti.\n\nV průzkumu Pew Research Center uskutečněném mezi 11. listopadem - 16. prosincem 2013 podpořilo stejnopohlavní sňatky 46 % Chilanů, 42 % bylo proti.\n\nPodle Cadem Plaza Pública z konce roku 2014 podporovalo stejnopohlavní sňatky 55 % Chilanů, zatímco 39 % bylo proti.\n\nV září 2015 shledal výše zmíněný Cadem Plaza Públice, že stejnopohlavní manželství podporuje 60 % Chilanů, což byla tou dobou největší zaznamenaná podpora napříč celou společností. Chilanů odmítajících manželství osob stejného pohlaví bylo 36 %. Nejaktuálnější průzkum uskutečněný v červenci 2017 vykazuje 61 % podporu a 32 % odmítání.\n\nVýzkum provedený pro Cooperativa e Imaginaccion ve dnech 24. - 27. srpna 2017 ukázala, že 62,2 % Chilanů podporuje stejnopohlavní manželství, zatímco 34,8 % je proti. S homoparentální adopcí souhlasí 47 % respondentů, 51,2 % je proti.\n\n"}
{"id": "1257740", "url": "https://cs.wikipedia.org/wiki?curid=1257740", "title": "Mistrovství Československa v atletice 1959", "text": "Mistrovství Československa v atletice 1959\n\nMistrovství ČSR mužů a žen v atletice 1959 v kategoriích mužů a žen se konalo 24. července až 26. července v Praze. \n"}
{"id": "1257741", "url": "https://cs.wikipedia.org/wiki?curid=1257741", "title": "Mistrovství Československa v atletice 1958", "text": "Mistrovství Československa v atletice 1958\n\nMistrovství ČSR mužů a žen v atletice 1958 v kategoriích mužů a žen se konalo 18. července až 20. července v Ostravě. \n"}
{"id": "1257765", "url": "https://cs.wikipedia.org/wiki?curid=1257765", "title": "Hokejové divize 1977/1978", "text": "Hokejové divize 1977/1978\n\nČeskoslovenské divize ledního hokeje 1977/1978 byly hokejové soutěže na území Československa, od tohoto ročníku byla na území České socialistické republiky zrušena a v rámci Slovenské socialistické republiky byla třetí nejvyšší soutěží .\n\nSoutěž se skládala ze 2 skupin po 8 účastnících. Ve skupinách se všech 8 klubů utkalo čtyřkolově každý s každým (celkem 28 kol). Vítězové obou dvou skupin na území Slovenské socialistické republiky se spolu utkaly o postup do 1. slovenské národní hokejové ligy. Poslední týmy z obou slovenských skupin sestoupily do krajských přeborů.\n\nPřed začátkem soutěží odstoupily ze skupiny B TJ Slovan Solivar a TJ Poľnohospodár Brusno, které byly nahrazeny pouze původně sestupující TJ Jarovnice a tak měla skupina pouze 7 účastníků.\n\nTJ TS Topoľčany - TJ ZPA Prešov 3:0 na zápasy (8:2,5:2,9:6)\nTým TJ TS Topoľčany postoupil do dalšího ročníku 1. SNHL. Nahradil je sestupující tým TJ Spartak BEZ Bratislava Postupující z krajských přeborů TJ Skloobal Nemšová, TJ ZŤS Hriňová a TJ Lokomotíva Ruskov. Po sezóně odstoupily TJ Tesla Liptovský Hrádok a TJ Jarovnice a díky tomu TJ PPS Detva nesestoupila.\n\n"}
{"id": "1257773", "url": "https://cs.wikipedia.org/wiki?curid=1257773", "title": "Bogor", "text": "Bogor\n\nBogor je indonéské město, nacházející se v oblasti Západní Jávy. Leží zhruba 60 km jižně od hlavního města Jakarty. Společně s ní, Tangerangem a Bekasi se stal Bogor postupem času celistvě obývanou oblastí, jež se pod akronymem „Jabodetabek“ řadí k největším metropolitním oblastem světa. K roku 2010 měl Bogor 1 030 720 obyvatel.\n\nBogor je jedno z nejdeštivějších měst celé Jávy. Také v období sucha je zde nutné od odpoledne počítat s velkými průtrhy mračen, které mohou vytrvat až do noci. Za rok je zde v průměru 320 bouřek. Město má také proto přízvisko „Kota Hujan“.\n\nVe středověku leželo na místě Bogoru hlavní město Sundského království Pakuan Pajajaran. V 18. století zde založil guvernér Nizozemské východní Indie Gustaaf Willem van Imhoff letní rezidenci Buitenzorg (nizozemsky „Bezstarostný“). V roce 1817 při ní vznikla botanická zahrada Kebun Raya Bogor o rozloze 87 hektarů, kterou spravuje indonéská akademie věd a jejíž hlavní atrakcí je zmijovec titánský. Sídlí zde také vysoká zemědělská škola Institut Pertanian Bogor. Název \"Bogor\" je označení v javánštině pro arengu cukrodárnou.\n\nNedaleko města se nachází sopka Gunung Gede, vysoká 2958 m n. m..\n\nPartnerským městem je St. Louis v USA.\n\n\n\n"}
{"id": "1257774", "url": "https://cs.wikipedia.org/wiki?curid=1257774", "title": "Hokejové divize 1978/1979", "text": "Hokejové divize 1978/1979\n\nČeskoslovenské divize ledního hokeje 1978/1979 byly hokejové soutěže na území Československa, na území České socialistické republiky ale byla v minulém ročníku zrušena a v rámci Slovenské socialistické republiky byla třetí nejvyšší soutěží a toto je její poslední ročník.\n\nSoutěž se skládala ze 2 skupin po 8 účastnících. Ve skupinách se všech 8 klubů utkalo čtyřkolově každý s každým (celkem 28 kol). Vítězové obou dvou skupin na území Slovenské socialistické republiky se spolu utkaly o postup do 1. slovenské národní hokejové ligy. Všechny týmy z obou slovenských skupin mimo postupujícího sestoupily do krajských přeborů.\n\nPřed začátkem soutěží odstoupily ze skupiny A TJ Spartak BEZ Bratislava a tak měla skupina pouze 7 účastníků.\n\nTJ ZPA Prešov - TJ ZVL Povážska Bystrica 3:0 na zápasy (5:2,10:3,8:5) \nTým TJ ZPA Prešov postoupil do dalšího ročníku 1. SNHL. Ostatní týmy sestoupily do krajských přeborů.\n\n"}
{"id": "1257780", "url": "https://cs.wikipedia.org/wiki?curid=1257780", "title": "Štefan Leško", "text": "Štefan Leško\n\nŠtefan Leško [štěfan leško] (12. července 1929 Košice – 6. února 2015 tamtéž) byl slovenský fotbalový útočník a trenér.\n\nV československé lize hrál za Dynamo ČSD Košice (1950–1952), aniž by skóroval. Během základní vojenské služby hrál za Duklu Trenčín.\n\nPo skončení hráčské kariéry se stal trenérem.\n\n\n"}
{"id": "1257782", "url": "https://cs.wikipedia.org/wiki?curid=1257782", "title": "Ragnar Lundberg", "text": "Ragnar Lundberg\n\nRagnar Lundberg (22. září 1924 – 10. července 2011) byl švédský atlet, mistr Evropy ve skoku o tyči z roku 1950.\n\nCelkem třikrát se zúčastnil olympijských her - v roce 1952 vybojoval v soutěži tyčkařů bronzovou medaili, v letech 1948 i 1956 skončil vždy pátý. Nejúspěšnější sezónou pro něj byl rok 1950 - stal se mistrem Evropy ve skoku o tyči a zároveň na evropském šampionátu získal stříbrnou medaili v běhu na 110 metrů překážek. Další stříbrnou medaili z mistrovství Evropy si přivezl z Bernu v roce 1954, tentokrát ze soutěže tyčkařů. Celkem jedenáctkrát zlepšil švédský rekord ve skoku o tyči, nejvýše na 446 cm v roce 1956.\n\n"}
{"id": "1257785", "url": "https://cs.wikipedia.org/wiki?curid=1257785", "title": "Allan Lindberg", "text": "Allan Lindberg\n\nAllan Lindberg (21. června 1918 – 2. května 2004) byl švédský atlet, mistr Evropy ve skoku o tyči z roku 1946.\n\nV roce 1948 startoval na olympiádě v Londýně, zde mezi tyčkaři obsadil dvanácté místo. Nejúspěšnější sezónou byl pro něj rok 1946 – zvítězil na mistrovství Evropy v Oslo ve skoku o tyči, současně si 20. září v Praze vytvořil osobní rekord výkonem 420 cm.\n\n"}
{"id": "1257787", "url": "https://cs.wikipedia.org/wiki?curid=1257787", "title": "Karl Sutter", "text": "Karl Sutter\n\nKarl Sutter (10. května 1914 – 14. září 2003) byl německý atlet, mistr Evropy ve skoku o tyči z roku 1938.\n\nNarodil se ve švýcarské Basileji, reprezentoval však Německo. Zazářil během dvou sezón – v roce 1937 se stal mistrem Německa ve skoku o tyči. O rok později tento titul obhájil, zároveň zvítězil na evropském šampionátu výkonem 405 cm .\n\n"}
{"id": "1257788", "url": "https://cs.wikipedia.org/wiki?curid=1257788", "title": "Poměr mezi obvodem pasu a výškou", "text": "Poměr mezi obvodem pasu a výškou\n\nPoměr mezi obvodem pasu a výškou, obvykle značen WHtR (z anglického waist-to-height ratio) nebo WSR (z anglického waist-to-stature ratio) je ukazatel množství tělesného tuku u člověka. Výpočet je definován jako poměr obvodu pasu a výšky jedince (oboje ve stejných jednotkách, například centimetrech): \n\nformula_1\n\nVysoké hodnoty WHtR indexu indikují vyšší riziko chorob kardiovaskulárního systému spojených s obezitou (což souvisí s břišní obezitou).\n\nStudie z roku 2010, ve které bylo testováno 11 000 lidí po dobu více než osmi let, prokázala, že WHtR je lepší ukazatel rizika infarktu myokardu, mrtvice či úmrtí než obecně více využívaný BMI (body mass index).. Avšak další studie z roku 2011, ve které autoři sledovali 60 000 vzorků po dobu 13 let, přišla se závěrem, že WHR tj. poměr obvodu pasu a boků (pokud je přizpůsoben BMI) představuje lepší ukazatel pro indikaci úmrtí způsobeného ischemickou srdeční chorobou než WHtR.\n\nWHtR také nebyl shledán jako predikátor vzniku diabetes mellitus minimálně v jedné studii.\n\nHodnota WHtR přesahující 0,5 se již bere jako kritická a indikuje zvýšená rizika (pro výše zmíněné choroby). Systematická studie z roku 2010 přišla se závěrem, že \"využití WHtR indexu může být výhodné, protože při výpočtu se nebere ohled na věk, pohlaví, či etnickou příslušnost pacienta\". Platí, že pro lidi do 40 let je kritická hodnota indexu 0,5 a pro lidi ve věku mezi 40 a 50 je kritická hodnota mezi 0,5 a 0,6, dále pro lidi starší 50 let začíná kritická hodnota na 0,6. \n\nPro porovnání ještě tabulka s přiřazením jednotlivých kategorií dle hodnoty WHtR indexu:\n\n\n"}
{"id": "1257803", "url": "https://cs.wikipedia.org/wiki?curid=1257803", "title": "Rebel 2 Slušnej kanál", "text": "Rebel 2 Slušnej kanál\n\nRebel 2 Slušnej kanál (do 3. září 2017 pod názvem Slušnej kanál, do 31. října 2015 pod názvem Fajnrock TV) je česká hudební televizní stanice zaměřující se na rockovou a metalovou hudbu. Cílovou skupinu tvoří diváci mezi 15 a 65 let. Stanice představuje české i zahraniční klipy od 60. let do současnosti, dává prostor také začínajícím amatérským kapelám. Podle vyjádření programového ředitele \"Jana Kinšta\" je \"Slušnej kanál\" moderní, drzou a inovativní televizní stanicí ctící rockové stálice .\n\nZkušební vysílání bylo zahájeno v pondělí 23. dubna 2012, ostrý nepřetržitý provoz včetně internetového vysílání 1. května 2012. V prvním roce vysílání provozovatel vykázal ztrátu půl milionů korun, která byla uhrazena z půjček. \n\nV červnu 2013 byl \"Slušnej kanál\" přidán do nabídky \"Komfort\" a balíčku \"Music\" kabelové televize UPC Česká republika, a do základní nabídky IPTV operátora Poda .\n\nVe druhé polovině roku 2013 se stanice představila s novým logem. Dne 10. listopadu 2013 odstartoval také nový pořad \"Backstage\" .\n\nV pátek 15. listopadu 2013 spustil provozovatel stanice vysílání prostřednictvím středočeské terestrické sítě Prague Digital TV (Regionální síť 4) z lokality Strahov, Ládví a Zelený pruh na 46. kanálu (674 MHz). Televizní signál byl dostupný pro 1,6 milionů obyvatel. \n\nOd 30. června 2014 je stanice dostupná také zákazníkům slovenské kabelové televize UPC Broadband Slovakia .\n\nPo spojení provozovatele s hudebním magazínem \"Rock&Pop\" vyhradil \"Slušnej kanál\" maximální prostor mladým českým a zahraničním kapelám, které ostatní stanice nevysílají. Kvůli sporům s jedním ze zakladatelů projektu \"Fajn rock music\" ohledně používaného názvu \"Fajnrock TV\", byl provozovatel stanice nucen název stanice změnit. Postupná přeměna názvu proběhla již dříve a byla dovršena 1. listopadu 2015, kdy se stanice poprvé představila jako \"Slušnej kanál\". \n\nOd 4. září 2017 je stanice přejmenována na Rebel 2 Slušnej kanál.\n\nProvozovatel kanálu rovněž spoluvlastní \"Restaurant Music Bar Slušnej kanál\" sídlící na Ondříčkové ulici 503/29 na Praze 3. Součástí dvoupatrového objektu je rozsáhlá projekce televizního kanálu \"Slušnej kanál\". \n\n\nNíže je uveden seznam kabelových sítí, ve kterých je nabízen program \"Slušnej kanál\" .\n\n\n\nNíže je uveden seznam IPTV operátorů, ve kterých je nabízen program \"Slušnej kanál\" .\n\n\n\n"}
{"id": "1257808", "url": "https://cs.wikipedia.org/wiki?curid=1257808", "title": "Vasyl Fedak", "text": "Vasyl Fedak\n\nVasyl Fedak (, , 15. září 1911 Užhorod – 20. října 1991 tamtéž), v Československu uváděný též jako Vasil Fedák nebo Ladislav Fedák, byl fotbalový brankář, trenér a sportovní novinář.\n\nMaturoval na gymnáziu v Užhorodu a pak studoval na učitelském ústavu. Hrál za „létající učitele“ SK Rusj Užhorod. V roce 1936 vydal knihu o teorii fotbalu „Organizacija futbola“. Velkou diskuzi v československých sportovních kruzích vyvolal svým článkem o vývoji sportu na Podkarpatské Rusi v letech 1919–1936 „Semnadcat lět sportivnoj žizni na Podkarpatskoj Rusi. Podkarpatskaja Rus 1919–1936. Užhorod, 1936“.\nV roce 1945 se jím sestavené podkarpatské fotbalové družstvo zúčastnilo Spartakiády Ukrajiny jako host a zvítězilo ve všech utkáních, což byl šok pro sovětské organizátory. V té době Podkarpatsko figurovalo na stránkách sovětského tisku jako chudý kraj negramotných, jejichž jedinou touhou je připojit se k bohaté Ukrajině. Po připojení Podkarpatské Rusi k SSSR jako Zakarpatská Ukrajina byl jmenován vedoucím sportovního výboru oblastní administrace. Pokusil se využít sovětský centralizovaný systém pro vývoj sportu v zemi. Vytvořil síť sportovních výborů v okresech a v podnicích. Fotbalové družstvo zastupující oblast vítězilo na celosvazové úrovni.\n\nTěšil se velké autoritě ve sportovních kruzích v oblasti i celé Ukrajině. To se stalo pro sportovního organizátora a novináře osudným, sovětský systém neměl rád podobné autority. Byl v prosinci 1946 zatčen, obviněn z protisovětské činnosti a odsouzen k 25 letům pobytu v gulagu v Magadanské oblasti, odkud byl propuštěn v roce 1956 v době tzv. Chruščovovského tání. V letech 1956–1971 trénoval juniorský tým FK Hoverla Užhorod. Mezi hráči, které trénoval, byl mj. Stefan Reško, patnáctinásobný reprezentant Sovětského svazu a držitel bronzové medaile z Letních olympijských her 1976. Rehabilitován byl posmrtně 20. února 1992.\nKe sportovní novinařině se mohl vrátit až v době Gorbačovovy perestrojky. Napsal dějiny sportu na Podkarpatské Rusi ve 20. století „Zakarpattja v sportyvnomu vymiri, 1994“.\n\nV československé lize hrál za SK Rusj Užhorod, aniž by skóroval. Debutoval jako útočník, poté odchytal 4 zápasy jako brankář a jednou udržel čisté konto.\n\n"}
{"id": "1257810", "url": "https://cs.wikipedia.org/wiki?curid=1257810", "title": "Hokejové divize 1974/1975", "text": "Hokejové divize 1974/1975\n\nČeskoslovenské divize ledního hokeje 1974/1975 byly hokejové soutěže na území Československa, která byla v rámci České socialistické republiky čtvrtou nejvyšší hokejovou soutěží a třetí nejvyšší v rámci Slovenské socialistické republiky.\n\nSoutěž se skládala ze 8 skupin po 6 účastnících. Ve skupinách se všech 6 klubů utkalo čtyřkolově každý s každým (celkem 20 kol). Vítězové jednotlivých skupin následně utkaly o postup do dalšího ročníku 2. české národní hokejové ligy. Sestupující do krajských přeborů byly určeny z jednotlivých skupin na základě územní příslušnosti (Divize byly od příští sezóny rozděleny podle krajů).\n\nPřed začátkem soutěží odstoupily TJ Slavia Děčín, TJ Dvůr Králové nad Labem, VŠTJ Technika Brno, které nahradily TJ ZKL Klášterec nad Ohří, TJ Stadion Teplice a TJ Spartak Metra Blansko.\n\nTJ Baník OKD Ostrava - TJ Slovan Hodonín 0:2 na zápasy (3:7, 5:2)\n\nTýmy TJ Šumavan Vimperk, VTJ Mělník a TJ Slovan Hodonín postoupily do dalšího ročníku 2.ČNHL.\n\nTýmy TJ Slavoj Třebenice, TJ CHS Chotěboř, TJ ZKL Klášterec nad Ohří, TJ ČSAO Zábřeh na Moravě, TJ Sokol Ostrava-Poruba, TJ Jiskra Staré Město, TJ Spartak Metra Blansko, TJ Baník Švermov, TJ Konstruktiva Praha, TJ Bohemians ČKD Praha a TJ Baník SHD Most sestoupily do krajských přeborů. Nahradily je kluby, jež uspěly v kvalifikaci TJ Vlna Nejdek, TJ Tiba Jaroměř, TJ Spolana Neratovice, TJ Sokol Bernatice a VTJ Valašské Meziříčí.\n\nTabulky nejsou úplné.\n\nTým TJ AC Nitra postoupil do dalšího ročníku 1. SNHL. Nahradil je sestupující tým TJ Spartak BEZ Bratislava.\n\nTýmy TJ TTS Trenčín a TJ Pokrok Vyšné Opátske sestoupily do krajských přeborů. Nahradily je kluby, jež uspěly v kvalifikaci TJ Banské stavby Prievidza a TJ Fortuna Trnava.\n\n"}
{"id": "1257814", "url": "https://cs.wikipedia.org/wiki?curid=1257814", "title": "Trevírské kurfiřtství", "text": "Trevírské kurfiřtství\n\nTrevírské kurfiřství (německy \"Kurfürstentum Trier\" nebo zkráceně \"Kurtrier\") bylo církevní knížectví, součást Svaté říše římské, které existovalo od konce 9. do počátku 19. století. Skládalo se z dědičných držav knížete-arcibiskupa z Trevíru (\"Erzbistum Trier\"), který byl zároveň říšským kurfiřtem. Ve Svaté říši římské byla pouze dvě podobná církevní knížectví-kurfiřství: Kolínské kurfiřství a Mohučské kurfiřství, mezi nimiž Mohučské zaujímalo první místo.\n\nHlavním městem kurfiřství byl Trevír, přičemž hlavním sídlem kurfiřta byl od 16. století Koblenz. Kurfiřství bylo v roce 1803, během napoleonovy vlády sekularizováno.\n\nTrevírský kurfiřt, byl ve své osobě zároveň Trevírským arcibiskupem a tím pádem spravoval i arcidiecézi Trevír, jejíž území ale nekorespondovalo s územím kurfiřství (viz mapa).\n\nTrevír, jako významné římské provinční město Augusta Treverorum byl sídlem biskupa už od doby starověkého říma. Na arcibiskupství bylo povýšeno za vlády Karla Velikého, který Trevírskému arcibiskupství podřídil diecéze v Métách, Verdunu a Toulu.\n\nTrevírští biskupové byli již v době vlády Merovejců prakticky nezávislími územními vládci. V roce 722 udělil Karel Veliký biskupu Wiomandovi úplnou nezávislost na jurisdikci vládnoucího dvora pro všechny kostely a kláštery, stejně jako vesnice a hrady, které spadaly pod chrám sv. Petra v Trevíru. Ludvík I. Pobožný tato privilegia udělená biskupství svým otcem, v roce 816 potvrdil a to skrze osobu arcibiskupa Hetta. Při rozdělování karolinské říše ve Verdunu v roce 843 byl Trevír dán Lotharovi; při rozdělení Lotharingie u Mersenu v roce 870 se stal součástí Východofranckého království, které se následně vyvinulo do Německého království.\n\nV roce 898 byl arcibiskup Radbod zcela osvobozen od všech daní pro celé území biskupství, které mu garantoval Zwentibold - nemanželský syn císaře Arnulfa Korutanského, který krátce vládl jako král Lotharingie. Ten byl totiž pod silným tlakem od svých nezávislých šlechticů a zoufale potřeboval mocného spojence. Tento akt upevnil pozici arcibiskupů jako nezávislých zeměpánů. Po Zweitenboldově zavraždění v roce 900 si poručníci nezletilého krále Ludvíka arcibiskupa Radbolda předcházeli a poskytli mu vládu nad městem Trevír a oblastí okolo něj, právo na ukládání cla a mincovnictví (symbol nezávislé ekonomické autority). Od dvora Karla III. získal konečné právo volby trevírského biskupa kapitolou bez císařských zásahů.\n\nV období raného novověku zahrnovalo Trevírské kurfiřství území podél řeky Mosely mezi Trevírem poblíž francouzských hranic a Koblenz na Rýnu. Od 13. století byl arcibiskup Trevírský jakožto držitel císařského úřadu tradičním říšským volitelem-kurfiřtem německého krále. Čistě symbolický úřad arcikanclérě Galie získali Trevírští arcibiskupové taktéž ve 13. století. V tomto kontextu se jednalo o oficiální správu Burgundského království a to technicky od roku 1242, nepřetržitě pak od roku 1263 nominálně až do roku 1803. Burgundsko, společně s Německem a středověkým Italským královstvím bylo jednou ze tří základních součástí Svaté říše římské.\n\nRoku 1473 proběhlo v Trevíru setkání císaře Fridricha III. a Karla Smělého, vévody Burgundského. Ve stejném roce byla ve městě založena univerzita.\n\nOd 17. století přesunuli arcibiskupové-kurfiřti z Trevíru svoje sídlo na hrad Philippsburg nedaleko města Koblenz. Roku 1512 probělo v Trevíru zasedání Říšského sněmu, během něhož bylo definitivně ustanoveno vymezení říšských krajů.\n\nS vypuknutím Třicetileté války (1618–48) začala pro Trevír více než dvě století válčení. Byl několikrát obléhán francouzskými vojsky. Ta město oblehla v roce 1632, 1645, 1673 (Francouzská armáda zde zůstala až do roku 1675 a zničila všechny kostely, kláštery a vesnice před městskými hradbami; město samotné bylo těžce opevněné).\n\nV roce 1684 začalo Válkou reunií období Francouzské expanze. Trevír byl v roce 1684 opět dobyt a byly zničeny všechny hradby a pevnosti. Trevír a přidružená území kurfiřství byl znovu dobyt během devítileté války v roce 1688 a v roce 1689 byla francouzskou armádou systematicky zničena řada měst. Téměř všechny pevnosti byly vyhozeny do povětří a jediný most přes řeku Moselu nacházející se v Trevíru byl spálen. K těmto akcím vydal výslovný souhlas král Ludvík XIV. Když v roce 1698 francouzská armáda ustoupila, zanechala za sebou hladovějící město bez městských hradeb ve kterém žilo pouze 2 500 obyvatel.\n\nBěhem války o španělské dědictví v roce 1702 byl Trevír Francouzi znovu obležen. V letech 1704–05 prošla městem během svého tažení do Francie spojenecká Anglo-Holandská armáda pod vedením Johna Churchilla, vévody z Marlborough. Poté co tažení selhalo, se do Trevíru v roce 1705 vrátily francouzské jednotky a zůstaly zde až do roku 1714. Po krátkém období míru započala v roce 1734 válka o polské následnictví. Následujícího roku byl Trevír opět dobyt francouzskou armádou a ta ve městě zůstala do roku 1737. Poslední kurfiřt Klement Václav Saský v roce 1786 přesídlil do Koblenz. V roce 1794 dobyly Trevír francouzské Republikánské oddíly. Toto datum ohraničuje konec éry starého kurfiřství. Kostely, kláštery a církevní majetky byly prodány nebo přeměněny k světskému využití, například jako stáje.\n\nPoslední kurfiřt Klement Václav sídlil po roce 1786 již pouze v Koblenz. Od roku 1795 byla území kurfiřství na levém břehu Rýna okupována Francií. Roku 1801 byla anektována a byla založena separátní diecéze kontrolovaná Francouzi, kterou vedl Charles Mannay. V roce 1803 získala francouzská diecéze kontrolu nad celou původní Trevírskou arcidiecézí a zbytky území někdejšího kurfiřství na východním břehu Rýna byla sekularizována a stejného roku anektována Nasavsko-Weilburskem.\n"}
{"id": "1257815", "url": "https://cs.wikipedia.org/wiki?curid=1257815", "title": "Antonio Angeleri", "text": "Antonio Angeleri\n\nAntonio Angeleri (25. prosince 1801 Pieve del Cairo provincie Pavia – 8. února 1880 Milán) byl italský klavírista a hudební pedagog.\n\nByl žákem Francesca Polliniho. V roce 1826 byl přijat na milánskou konzervatoř jako asistent profesora Stockera. Profesorem klavíru byl jmenován v roce 1829 a v této funkci setrval až do roku 1871. Stal se jednou z klíčových postav rozvoje konzervatoře v polovině 19. století. Spolu se skladateli Stefanem Ronchetti-Montevitim, Albertem Mazzucatem a Francescem Sangallim vypracoval nový statut konzervatoře, který byl zveřejněn v roce 1859.\n\nJako klavírní pedagog vychoval mnoho vynikajících žáků. Byli mezi nimi např. Giovanni Gaetano Rossi, Guglielmo a Carlo Andreoli, Adolfo Fumagalli či Filippo Fasanotti. Spolu se svým žákem Carlo Andreolim sestavil klavírní školu \"Il pianoforte, posizione delle mani, modo di suonare. Cenni teorico-pratici\" (1872), která byla přeložena do všech hlavních evropských jazyků.\n\nZemřel v Miláně 8. února 1880. V jeho rodném městě byla po něm pojmenována ulice \"Via Antonio Angeleri\".\n\n\n"}
{"id": "1257820", "url": "https://cs.wikipedia.org/wiki?curid=1257820", "title": "It's So Easy", "text": "It's So Easy\n\n\"It's So Easy\" je skladba americké rockové skupiny Guns N' Roses. Objevila se na jejich debutovém album \"Appetite for Destruction\" (1987) a 15. června 1987 byla vydána jako vůbec jejich první singl. Ve Spojeném království byla vydána jako double A-Side se skladbou \"Mr. Brownstone\" a dosáhla v žebříčku UK Singles Chart 84. pozice.. Ve stejnou dobu byla vydána i v Německu. Skladby \"Shadow Of Your Love\" a \"Move To The City\", se objevily na 12-palcových vinylech singlu a byly napsány členy Guns N' Roses ještě ve skupině Hollywood Rose a později vyšly v Japonsku na EP\" Live from the Jungle\". \"Move to the City\" předtím vyšla v USA roku 1986 na EP \"Live ?!*@ Like a Suicide\" a později na desce \"G N' R Lies\".\n"}
{"id": "1257821", "url": "https://cs.wikipedia.org/wiki?curid=1257821", "title": "Samomodifikující se kód", "text": "Samomodifikující se kód\n\nSamomodifikující se kód () je v informatice takový zdrojový kód, který při svém provádění mění vlastní instrukce. Obvykle je to kvůli zkrácení výkonného kódu programu, zvýšení výpočetního výkonu, případně kvůli usnadnění údržby zdrojového kódu (který by jinak byl příliš dlouhý). Termín je používán pro kód, který sám sebe mění záměrně, nikoliv v důsledku počítačového útoku na přetečení zásobníku a podobně.\n\nZměna instrukcí programu může být provedena dvěma způsoby:\nKvůli počítačové bezpečnosti je v současných systémech obvykle zakázáno používat samomodifikující kód, aby útočník nemohl podvrhnout svůj kód, který bude následně spuštěn (bez toho, aby tento kód v programu pocházel od jeho původního autora). Proto je operační paměť, ve které se nachází kód programu, označena NX bitem nebo jinak chráněna proti přepsání.\n\nModifikace kódu může být dosaženo různými způsoby v závislosti na použitém programovacím jazyku a překladači.\n\nSamomodifikující se kód je celkem jednoduché implementovat pokud je použit jazyk symbolických adres. Strojové instrukce mohou být v paměti vytvořeny dynamicky (nebo mohou překrývat stávající kód v nechráněném programovém úložišti), v sekvenci ekvivalentní k těm, které standardní kompilátor může generovat jako objektový kód. S moderními procesory může dojít k nežádoucím vedlejším účinkům ve vyrovnávací paměti, což je třeba brát v úvahu. Tato metoda byla hojně využívána pro testování „first-time“ podmínek. Používá se překrytí instrukcí programu, aby bylo možné omezit množství instrukcí o \"(n×1)-1\", kde \"n\" je počet záznamů v souboru (\"-1\" ... zdroje, které jsou potřeba k provedení překrytí).\n\nPočítač IBM SSEC, představený v červenci roku 1948, měl schopnost měnit své instrukce a zacházet s nimi jako s daty. Nicméně, tato schopnost byla v praxi použita jen zřídka. V době začátků počítačů byl samomodifikující se kód často používán, aby redukoval využití vyhrazené paměti, zvyšoval výkon nebo obojí. Někdy byl použit také pro volání podprogramu nebo vracení výsledku, pokud sada instrukcí poskytovala pouze jednoduché větvení, nebo pro přeskočení některých instrukcí. Tento postup je stále využitelný v určitých RISC architekturách, alespoň z teoretického hlediska. Fiktivní počítač MIX od Donalda Knutha také využívá pro implementaci podprogramů samomodifikující se kód.\n\nSamomodifikující se kód bývá použit z různých důvodů:\n\nJádro Linuxu používá modifikaci vlastního strojového kódu při startu (pro korekce pro vlastnosti použitého procesoru – například různé implementace virtualizace pro procesory Intel a AMD) nebo při instrumentaci (vkládání úseků kódu za běhu kvůli ladění nebo monitorování systému). Cílem je vyhnout se použití podmíněných skoků, které by zbytečně zdržovaly.\n"}
{"id": "1257824", "url": "https://cs.wikipedia.org/wiki?curid=1257824", "title": "African-American Film Critics Association", "text": "African-American Film Critics Association\n\nAfrican-American Film Critics Association (zkratkou AFCA) je asociace, skládající se z afro-amerických filmových kritiků, kteří každoročně oceňují filmové snímky na konci roku. Asociaci založil v roce 2003 Gil L. Robertson IV a Shawn Edwards. Rozdávají ocenění Afican-American Film Critics Association Award v kategoriích: nejlepší film, nejlepší dokument, nejlepší herec v hlavní roli, nejlepší herečka v hlavní roli, nejlepší herec ve vedlejší roli, nejlepší herečka ve vedlejší roli, nejlepší režisér, nejlepší cizojazyčný film, nejlepší scénář, nejlepší skladba. Rozdali také cenu za Speciální úspěch, kterou získali Jamie Foxx, John Singleton a Spike Lee.\n\n"}
{"id": "1257827", "url": "https://cs.wikipedia.org/wiki?curid=1257827", "title": "Wolters Kluwer", "text": "Wolters Kluwer\n\nWolters Kluwer a. s. je jedním z předních světových vydavatelů a poskytovatelů informačních produktů a služeb. Soustředí se hlavně na trhy v oblasti zdravotnictví, daní, účetnictví, korporátních služeb, finančních služeb, práva a regulace, vzdělávání. Wolters Kluwer zaměstnává více než 19 tisíc lidí po celém světě a své zastoupení má po celé Evropě, Severní Americe, v Asii a Pacifiku. Centrála Wolters Kluwer se nachází v Alphen aan den Rijn v Nizozemsku. Wolters Kluwer ve své současné podobě byla založena v roce 1987 s fúzí mezi Kluwer Publishers a Wolters Samson. Výkonnou ředitelkou společnosti je od roku 2003 Nancy McKinstry.\n\n"}
{"id": "1257831", "url": "https://cs.wikipedia.org/wiki?curid=1257831", "title": "Farní sbor Českobratrské církve evangelické v Chrástu u Plzně", "text": "Farní sbor Českobratrské církve evangelické v Chrástu u Plzně\n\nFarní sbor Českobratrské církve evangelické v Chrástu u Plzně je sborem Českobratrské církve evangelické v Chrástu u Plzně. Sbor spadá pod Západočeský seniorát.\n\nSbor byl založen roku 1948.\n\nFarářem sboru je Karel Šimr, kurátorkou sboru Magdalena Vroblová.\n\n\n"}
{"id": "1257833", "url": "https://cs.wikipedia.org/wiki?curid=1257833", "title": "Kaple svaté Elišky (Chlumec)", "text": "Kaple svaté Elišky (Chlumec)\n\nKaple svaté Elišky (\"sv. Alžběty Durynské\") je jednou z ústředních kaplí chlumecké farnosti a místního domova pro seniory.\n\nNa základě císařského nařízení Josefa II. z roku 1781 vznikaly po celé habsburské monarchii ústavy pečující o chudé a nemocné. Zakladateli těchto institucí byly po většinou církevní řády a vysoká šlechta. O založení špitálu v Chlumci se zasloužila manželka majitele panství hraběnka Alžběta Westphalen - Furstenberg. Po její smrti 5. prosinci 1860 byla předána žádost o jeho založení zemskému místodržícímu v Čechách hraběti z Forgáchů. Jeho schválením byl poté na výročí narození zesnulé hraběnky položen 14. 8. 1861 základní kámen za účasti celé hraběcí rodiny a zástupců okolních šlechtických rodů.\nPo krátké bohoslužbě byly vloženy dokumenty do pamětní schránky, která byla umístěna u základního kamene a později vyzvednuta při přestavbě domova v roce 1984. Kaple, která byla v domově zřízena byla poté zasvěcena sv. Elišce, něm. \"Elisabeth\".\nNa rozdíl od běžné tradice nebyly ale do schránky vloženy i mince z té doby, neboť se jevilo jako příhodnější věnovat obnos potřebným.\nPo dokončení stavby byl ústav předán do péče řádu Milosrdných sester sv. Kříže, které zde o své svěřence pečovaly až do roku 1960, kdy byly ve své náročné službě nahrazeny sestrami řádu Navštívení Panny Marie. \nV období komunistické represe vůči církevním řádům byl ze strany státu kladen čím dál větší odpor a sestrám byla čím dál více omezována činnost v domově, přesto se však o chod nevyhovujícího ústavy staraly prakticky samy. Po modernizaci a přestavbě, kdy domov postupně přebíral zdravotnický personál, setry postupně odcházely na zasloužený odpočinek. S rozšířením kapacity v polovině 80 let, byly nuceny sestry stávající objekt opustit a jako náhradu získaly dva sousední domy č.p. 74 a 73.\nV současnosti je objekt uzpůsoben jako domov pro seniory, jehož vlastníkem je Ústecký kraj.\n\nPravidelné mše se neslouží.\n\n"}
{"id": "1257836", "url": "https://cs.wikipedia.org/wiki?curid=1257836", "title": "Chemické listy", "text": "Chemické listy\n\nChemické listy jsou recenzovaným časopisem s měsíční periodicitou, vydávaným Českou společností chemickou. \n\nChemické listy byly založené v roce 1876 Karlem Preisem, profesorem pražské polytechniky. Časopis byl původně zaměřen na publikování prací z praktické a technické chemie, po roce 1882 však začaly převažovat příspěvky vědeckého charakteru. V roce 1922 v Chemických listech Jaroslav Heyrovský (pozdější nositel Nobelovy ceny za chemii, 1959) poprvé publikoval základní princip polarografie.\n\n\nChemické listy publikují v češtině, slovenštině a angličtině (pouze zvané příspěvky):\n\nChemické listy jsou abstrahovány službami Chemical Abstracts, Current Contents/Physical, Chemical & Earth Sciences, Science Citation Index, Scopus a dalších. Podle Journal Citation reports má časopis impakt faktor 0.279 (2015).\n\nKlonem Chemických listů je sborník „Czech Chemical Society Symposium Series“, který publikuje abstrakta a plné texty příspěvků z konferencí a sympózií pořádaných Českou společností chemickou a jinými odbornými společnostmi. \n"}
{"id": "1257838", "url": "https://cs.wikipedia.org/wiki?curid=1257838", "title": "Jan Lev", "text": "Jan Lev\n\nJan Lev (19. února 1874 Kladno – 24. února 1935 Jilemnice), byl český malíř a dekoratér.\n\nJan Lev se narodil 19. února 1874 na Kladně do rodiny slévače Poldiny hutě. Již od dětství projevoval neobyčejné malířské nadání, ve kterém byl podporován zvláště svou matkou. Otec z něho chtěl mít slévače, ale časem souhlasil se studiem na pražské malířské akademii. V roce 1891 byl Jan Lev přijat ke studiu do speciálky prof. Maxmiliána Pirnera. Po roce musel však nadaný mladík studia pro nedostatek finančních prostředků opustit a vrátil se domů. Následně nastoupil do učení na malíře pokojů. Během učení si doplnil vzdělání ve veřejné kreslírně při kladenské řemeslnické škole. Po úspěšném složení učňovské zkoušky ještě nějaký čas působil v kladenské firmě malíře pokojů pana Částky. Záhy se však vydal do světa a nakonec zakotvil v Jilemnici u malířského mistra Bernarda Volfa. Brzy se osamostatnil a svým uměním si u zákazníků získal oblibu. Provedl nástěnné malby ve vstupní hale jilemnické dívčí školy, lunety hlavního sálu v občanské záložně a vyzdobil řadu interiérů v jilemnických domácnostech. Začal rovněž malovat divadelní kulisy pro místní ochotnický spolek. Za I. světové války byl Jan Lev odveden a poslán na východní frontu. V srpnu 1915 přeběhl k Rusům do zajetí a posléze vstoupil v Kyjevě do legií. I zde podle možností stále maloval, většinou však jen drobné práce. Po návratu domů se vrátil především k malování divadelních dekorací. Během času se však přihlásila vážná nemoc a malíř již nemohl pracovat na rozměrných plátnech. Postupně se vrátil k malování žánrových obrázků a podobizen. Zemřel v Jilemnici 24. února 1935.\n\nJan Lev byl malířem jevištních dekorací, žánrových obrázků a portrétů.\n\n"}
{"id": "1257843", "url": "https://cs.wikipedia.org/wiki?curid=1257843", "title": "Gannett Peak", "text": "Gannett Peak\n\nGannett Peak je hora ve Spojených státech, která je s výškou 4209 metrů nad mořem nejvyšším vrcholem státu Wyoming.\n\nGannett Peak leží v pohoří Wind River Range a je součástí kontinentálního rozvodí mezi Tichým a Atlantským oceánem. Prochází jím hranice mezi okresy Fremont County a Sublette County. Na svazích hory se nacházejí chráněná území Bridger-Teton National Forest a Shoshone National Forest a indiánská rezervace Wind River. V blízkosti vrcholu se nacházejí ledovce Gannett Glacier (s rozlohou 3,5 km² největší ledovec kontinentálních USA), Minor Glacier, Dinwoody Glacier a Gooseneck Glacier. \n\nHora dostala svůj název v roce 1906 podle amerického zeměpisce a topografa Henryho Gannetta. Vrchol jako první zdolali až v roce 1922 Arthur Tate a Floyd Stahlnaker. Výstup trvá tři až pět dní, vzhledem ke vzdálenosti od obydlených míst a značné lezecké náročnosti je Gannett Peak řazen k nejhůře přístupným horám Spojených států po Denali a zároveň s Granite Peak a Mount Rainier.\n\n"}
{"id": "1257848", "url": "https://cs.wikipedia.org/wiki?curid=1257848", "title": "Integer", "text": "Integer\n\nInteger [\"intydž\"] je v programování označení celočíselného datového typu, který představuje konečnou podmnožinu z celých čísel. Celočíselné datové typy mají v různých programovacích jazycích různou definici. Podle velikosti uložené informace (např. 16, 32 nebo 64 bitů) umožňují uchovat celé číslo z určitého intervalu a mohou (ale nemusejí) podporovat uložení znaménka (tj. záporného čísla). Hardware počítačů téměř vždy poskytuje způsob, jak reprezentovat adresu v paměti, obsah paměti nebo registr jako celé číslo.\n\n\"Hodnota\" položky celočíselného typu je matematické celé číslo, kterému odpovídá. Celočíselné typy mohou být \"bez znaménka\" (schopné reprezentovat pouze nezáporná celá čísla) nebo \"se znaménkem\" (schopné reprezentovat i záporná celá čísla). Znaménko je ukládáno do jednoho bitu (viz znaménkový bit).\n\nCeločíselná hodnota se ve zdrojovém kódu programu obvykle uvádí jako posloupnost číslic, případně s předchozím + nebo −. Některé programovací jazyky umožňují jiné zápisy, například jako hexadecimální (základ 16) nebo osmičkový (základ 8). Některé programovací jazyky také povolují oddělovače skupin číslic.\n\n\"Vnitřní reprezentace\" této hodnoty je způsob, jakým je hodnota uložena v paměti počítače. Na rozdíl od matematických čísel, hodnota v počítači má typicky nějakou minimální a maximální možnou hodnotu.\n\nNejčastější reprezentace kladného celého čísla je řetězec bitů, tj. pomocí binární číselné soustavy. Pořadí bajtů v paměti při ukládání se liší; viz endianita. \"Rozsah\" nebo \"přesnost\" celočíselného typu je počet bitů, které jej zastupují. Pomocí typu s \"n\" bity lze zakódovat 2 čísel; například při uložení hodnoty bez znaménka obvykle představuje nezáporné hodnoty 0 až 2−1 (jedna z možných hodnot je nula). Jiné způsoby kódování celočíselných hodnot do bitové podoby jsou například Binárně kódovaná desítka, Grayův kód nebo kódy znaků v ASCII.\n\nK dispozici jsou čtyři nejznámější způsoby, jak reprezentovat záporná čísla v binárním systému. Nejčastější je dvojkový doplněk, který umožňuje datovému typu integer se znaménkem a \"n\" bity reprezentovat čísla od −2 do 2−1. Aritmetika dvojkovového doplňku je výhodná, protože má dokonalou bijekci mezi reprezentací a hodnotou (zejména nerozlišuje mezi +0 a −0), a protože sčítání, odčítání a násobení nemusí rozlišovat mezi typy se znaménkem a bez znaménka. Další možnosti zahrnují binární offset, sign-magnitude a jedničkový doplněk.\n\nNěkteré počítačové jazyky definují velikosti datového typu integer nezávisle na použitém počítači, jiné mají různé definice v závislosti na základní velikosti slova (word) v daném procesoru. Ne všechny jazykové implementace definují proměnné pro všechny celočíselné velikosti a definice určitých rozsahů ani nemusí být v konkrétní realizaci uvedena. Integer v jednom programovacím jazyce nemusí být stejného rozsahu (velikosti) jako v jiném jazyce nebo na jiném procesoru.\n\nRůzné procesory podporují různé celočíselné datové typy. Typicky hardware podporuje znaménkové i bezznaménkové datové typy, ale jen v několika málo šířkách (rozsazích).\n\nVýše uvedená tabulka uvádí šířky celočíselných typů, které jsou podporovány přímo v hardwaru běžných procesorů. Vyšší programovací jazyky poskytují více možností. Je běžné mít celočíselný typ, který má dvakrát tolik bitů než největší hardwarově podporovaný typ. Mnohé jazyky mají také typy\" bitových polí\" (určitý počet bitů, obvykle omezena tak, aby byla nižší než maximální hardwarově podporovaná šířka) a \"rozsahové\" typy (které mohou reprezentovat pouze celá čísla v zadaném rozsahu).\n\nNěkterých jazyky, například Lisp, Smalltalk, REXX, Haskell, Python a Perl 6, podporují celá čísla s \"libovolnou přesností \"(známá jako \"celá čísla s nekonečnou přesností \" nebo \"bignums\"). Další jazyky, které nepodporují tento koncept jako konstrukci datových typů mohou mít knihovny, které reprezentují velmi velká čísla pomocí pole menších proměnných. Mezi ně patří knihovny jako BigInteger v Javě nebo \"bigint\" balíček v Perl 5. Ty pak používají k uložení čísla tolik paměti, kolik je potřeba. Nicméně, počítač má pouze omezené množství úložného prostoru, takže i ona mohou představovat jen konečnou podmnožinu matematických čísel. Tyto režimy podporu velmi velká čísla, například jeden kilobyte paměti lze použít k ukládání čísla do 2466 desetinných číslic.\n\nTyp boolean nebo flag může představovat jen dvě hodnoty: 0 a 1, které se obvykle chápou jako nepravda (\"false\") resp. \"pravda\" (\"true\"). Tento typ může být uložen v paměti pomocí jediného bitu, ale často využívá celý byte pro snazší adresování a rychlost přístupu.\n\nČtyřbitová proměnná se označuje jako \"nibble\" (menší než \"kousnutí\", angl. \"bite\") nebo \"nybble\" (slovní hříčka na formu slova \"byte\"). Jeden \"nibble\" odpovídá jedné číslici v šestnáctkové soustavě a představuje jednu číslici nebo kód znaménka v binární kódované dekadické soustavě.\n\nTermín \"bajt\" (byte) původně znamenal nejmenší adresovatelnou jednotku paměti. Byte má obvykle 8 bitů, vzácně se vyskytly i počítače s jinou šířkou bajtu, počítače, které mohly adresovat jednotlivé bity (bitově adresovaný stroj), nebo naopak skupiny po například 16  nebo 32 bitech (adresování po slovech). Termín \"bajt \"nebyl obvykle vůbec používán v souvislosti se stroji adresovanými po bitech či slovech.\n\nTermín \"oktet\" se vždy vztahuje na rozsah 8-bitů a většinou se používá v oblasti počítačových sítí, kde umožňuje komunikaci počítačům s různými šířkami bajtu.\n\nV moderním použití \"bajt \"téměř vždy znamená osm bitů, protože všechny ostatní velikosti se přestaly používat, takže \"bajt \"se stal synonymem pro \"oktet\".\n\nVýraz „slovo“ (anglicky \"word\") se používá pro malou skupinu bitů, které procesor konkrétní architektury zpracovává najednou. Velikost slova je tedy specifická pro daný procesor. Mezi užívanými velikostmi slova byla například slova o 6, 8, 12, 16, 18, 24, 32, 36, 39, 48, 60 nebo 64 bitech. Protože je velikost slova závislá na dané architektuře, je jeho velikost obvykle stanovena prvním procesorem v dané rodině procesorů. Významy termínů odvozených od \"slova\", jako\" dlouhé-slovo (longword), dvoj-slovo (doubleword), čtyř-slovo (quadword), a půl-slovo (halfword)\", se také mění podle použitého procesoru nebo operačního systému.\n\nPrakticky všechny aktuální desktopové procesory (v roce 2017) jsou schopny používat 64bitová slova, i když jsou stále běžné procesory pro vestavěné systémy, které jsou 8bitové nebo 16bitové. Délka slova 36 bitů byla běžná v raných letech vývoje počítačů.\n\nJednou z významných příčin nekompatibilního softwaru je nesprávný předpoklad, že všechny počítače mají stejnou velikost slova, jako počítač používaný programátorem. Například pokud programátor používající jazyk C a nesprávně deklaruje proměnnou, která bude použita k uložení hodnoty větší než 2-1, jako datový typ codice_1, program nebude možné spustit na počítačích s 16bitovou šířkou datového typu integer. Taková proměnná by měla být deklarována jako codice_2 (který má alespoň 32 bitů na jakémkoliv počítači). Programátoři mohou také nesprávně předpokládat, že ukazatel (pointer) může být převeden na celé číslo beze ztráty informace, což mohlo fungovat na (některých) 32bitových počítačích, ale na 64bitových počítačích s 64bitovou šířkou ukazatele a 32bitovými datovými typy integer to však nefunguje.\n\n\"Krátký (short) integer\" může představovat celé číslo, které potřebuje méně úložného prostoru, ve srovnání se standardním integerem na stejném stroji.\n\nV jazyce C, je označován jako  short. Je podmíněn šířkou alespoň 16 bitů a je často menší než standardní integer, ale to není nutné. Kompatibilní program může předpokládat, že lze bezpečné ukládání hodnoty mezi −(2−1) a 2−1, ale nesmí předpokládat že rozsah není větší. V Javě je short \"vždy\" 16bitové celé číslo. Ve Windows API je datový typ SHORT definována jako 16bitové celé číslo se znaménkem na všech strojích.\n\nLong integer může reprezentovat celé číslo, jehož rozsah je větší nebo rovnen standardnímu integeru na stejném stroji.\n\nV C, je označován jako long. Musí mít alespoň 32 bitů, a může nebo nemusí být větší, než je standardní integer. V kompatibilní programu, lze předpokládat, že může bezpečně ukládat hodnoty mezi −(2−1) a 2−1, ale nemusí předpokládat, že rozsah není větší.\n\n termín long a int je ekvivalentní\n\nVe C99 verzi programovacího jazyk C a C++11 verzi C++, je codice_3 datový typ který má minimálně dvojí rozsah standardního long. Tento typ není podporován kompilátory, které vyžadují aby kód byl v souladu s předchozím C++ standardem C++03, protože v C++03 tento datový typ neexistuje. Pro ANSI/ISO kompatibilní kompilátory, jsou minimální požadavky na rozsah pro tento typ od −(2−1) do 2−1 pro typ se znaménkem a 0 2–1 pro typ bez znaménka . Tyto dva požadavky musí být splněny, nicméně rozšíření tohoto rozsahu je povoleno. To může vést k problémům při výměně kódu a dat mezi platformami, nebo při přímém přístup k hardwaru. Existuje několik sad záhlaví poskytujících platformně nezávislé rozsahy pro rozsahy datových typů. Standardní knihovna v C poskytuje \"stdint.h\". Tato knihovna byla implementována v C99 a C++11.\n\n\n"}
{"id": "1257849", "url": "https://cs.wikipedia.org/wiki?curid=1257849", "title": "International Falcon Movement – Socialist Educational International", "text": "International Falcon Movement – Socialist Educational International\n\nInternational Falcon Movement – Socialist Educational International (IFM-SEI) je mezinárodní nezisková organizace se sídlem v Belgii, která vede kampaň za práva dětí. Je to bratrská organizace Socialistické internacionály a úzce spolupracuje s International Union of Socialist Youth (IUSY) a Young European Socialists. IFM - SEI je členem European Youth Forum (YFJ) které působí v rámci Rady Evropy a v prostoru Evropské unie a úzce spolupracuje s oběma těmito subjekty. V latinské americe je členem Foro Latin-America de Juventud (FLAJ)\n\nJe součástí International Coordination Meeting of Youth Organisations (ICMYO) který se skládá z celosvětových aktivních mládežnických organizací a regionálních mládežnických platforem a usiluje o koordinaci jejich činnost v rámci OSN a jejích agentur.\n\nMá členské organizace po celém světě, nejvíce v Evropě a Jižní Americe. Mnoho z jejich členských organizací pracuje s dětmi a mladými lidmi všech věkových kategorií prostřednictvím aktivit, skupin a kempování.\n\nČleny IFM - SEI jsou organisace dětí a mládeže, rodinné organizace a další organizace, které pracují ve prospěch dětí a mladých lidí. IFM - SEI organizuje kampaně, například proti dětské práci nebo dětské pornografie, semináře, školení, tábory i další vzdělávací aktivity. Jejich aktivity jsou prováděny členské organizace a mezinárodní semináře se konají pravidelně ve spolupráci s ostatními bratrskými organizacemi. Jednou z nedávných aktivit byl Peace Camp s Izraelci a Palestinci. LGBT událost kterou pořádá IFM se jemenuje Queer Easter.\n"}
{"id": "1257853", "url": "https://cs.wikipedia.org/wiki?curid=1257853", "title": "Fritz Klippel", "text": "Fritz Klippel\n\nFritz Klippel, úředně také Bedřich Klippel (24. února 1900 v Mostě – září 1955 v Berlíně, Německo), byl německý divadelní a filmový herec, divadelní intendant a režisér.\n\nNarodil se jako Friedrich Franz Klippel 24. února 1900 v Mostě v rodině c.k. cejchmistra Wenzela Klippela, původem z Liptic (*1866), a Emilie roz. Fleck, původem z Rudolic nad Bílinou (*1865). Absolvoval gymnázium a roku 1916 začal studovat v Teplicích farmacii. Roku 1918 narukoval jako jednoroční dobrovolník k Bosensko-hercegovskému pěšímu pluku č. 4. Po skončení války se zapojil do sudetoněmecké domobrany.\n\nPo potlačení německého povstání odešel do Berlína a na Reichersche Schauspielschule Friedricha Moesta vystudoval herectví. Po studiích nastoupil do prvního angažmá v divadle Stadt-Theater Kattowitz (dnes Teatr Śląski) jako představitel mladých hrdinů a milovníků a strávil zde bouřlivou sezónu 1920–1921, tedy období plebiscitu o dalším státním začlenění oblasti a období Třetího slezského povstání. Následovalo herecké působení v Breslau, Kielu, Chemnitz a v sezóně 1925–1926 angažmá v renomovaném divadle Hamburger Kammerspiele ředitele Ericha Ziegela. Sezónu 1926–1927 strávil v divadle Neues Schauspielhaus Königsberg in Preußen pod vedením Fritze Jessnera. Během tamního pobytu se 27. listopadu 1927 oženil s hereckou kolegyní Maňou (Manjou) Bogdanovou, původem z Vídně (*1902). Klippelova umělecká kariéra pak dvě sezóny pokračovala v divadle Nationaltheater Mannheim. Jeho tamní pobyt dokládá i cestovní pas, vystavený československým konzulátem ve Stuttgartu v lednu 1929. K tomuto období jeho života se váží deníkové záznamy mannheimské maturantky Hildy S., která s hercem udržovala velmi blízký vztah.\n\nNa sezónu 1929–1930 dostal Klippel angažmá v berlínském divadle Preußisches Staatstheater (Schauspielhaus am Gendarmenmarkt a Schillertheater), a to před koncem působení intendanta Leopolda Jessnera. Kromě nově nastudovaných rolí v několika komediích nebo ve Strindbergově hře \"Gustaf Adolf\" (role Stenbock) se úspěšně zapojil i do starších inscenací: např. jako Wilhelm von Grumbach v Hauptmannově hře \"Florian Geyer\" (fotografie v infoboxu) nebo jako Gottlieb Hilse ve hře \"Die Weber\" téhož autora. Sezónu 1930–1931 podle povolení k pracovnímu pobytu strávil v divadle Schauspielhaus v Zürichu. V této době začal spolupracovat i s filmovými společnostmi, v letech 1931–1932 se herecky podílel na čtyřech německých filmech. Roku 1932 ho obsadil Max Reinhardt do role Siegfrieda von Mörnera v rozhlasové inscenaci hry Heinricha von Kleista \"Prinz Friedrich von Homburg\", natočené společností Reichs-Rundfunk-Gesellschaft (RRG). Na sezónu 1932–1933 se vrátil zpět do Berlína a nastoupil prestižní angažmá v divadle Deutsches Theater, které v té době Max Reinhardt pronajímal tvůrčímu tandemu Karl Heinz Martin – Rudolf Beer. V Reinhardtově inscenaci Kleistovy hry \"Prinz Friedrich von Homburg\" si zahrál titulní roli (ovšem ve třetím obsazení), v německé premiéře hry Františka Langera \"Engel unter uns\" (\"Andělé mezi námi\") hrál roli Ševce. Premiéra hry \"Gott, Kaiser und Bauer\" (\"Isten, császár, paraszt\") maďarského komunistického spisovatele Gyuly Háye (Klippel hrál roli Wenzela von Duby) v prosinci 1932 skončila diváckými nepokoji, policejním zásahem a odvoláním vedení divadla. Po nástupu nacistů k moci se v Německu existenční možnosti všech občanů ČSR velmi zúžily. Během poslední berlínské sezóny 1933–1934 byl Klippel členem berlínské skupiny dvanácti nezaměstnaných herců Die Vaganten, kterou organizoval katolický farář Melchior Grossek a umělecky vedl Josef Karma. Ve svém životopisu uvádí pro tuto dobu ještě působení v Deutsches Nationaltheater am Schiffbauerdamm a v zájezdové části divadla Agnes-Straub-Theater (tzv. Agnes-Straub-Tournée-Ensemble). Tyto informace ovšem nelze ověřit v nezávislých divadelních zdrojích.\n\nV lednu 1934 byl pozván k hostování v inscenaci Schillerovy hry \"Wallensteins Tod\" do pražského Neues Deutsches Theater. Vystoupení se setkalo s úspěchem a Klippel zde získal od další sezóny stálé angažmá. V srpnu se s manželkou do Prahy přestěhovali, krátce nato se však rozvedli. V pražském německém divadle si rychle vybudoval solidní postavení, byl obsazován do významných rolí a i pražská německá kritika hodnotila jeho herecké výkony většinou kladně (viz níže soupis rolí s odkazy). Do Prahy přišel jako představitel rolí hrdinských, ale podle některých pramenů ve svém oboru příliš neuspěl a více byly oceňovány jeho výkony v charakterních rolích. Dostupné kritiky však toto tvrzení nepodporují. Brzy začal být obsazován do německojazyčných československých koprodukčních filmů a zahrál si i v českém experimentálním filmu \"Listopad\" Otakara Vávry. Spolupracoval s německým vysíláním pražského Radiojournalu. Ve svém životopisu uvedl, že v té době také s vlastním souborem vystupoval na akcích Sudetoněmecké strany, a to zejména v Žatci. V roce 1938 byl v Neues Deutsches Theater obsazen do titulní role v připravované inscenaci Shakespearova \"Hamleta\", ale ještě před její realizací (premiéra se uskutečnila v květnu) a před koncem sezóny z divadla odešel. Podle některých pramenů, které se odvolávají na nejmenované dobové „fašistické noviny\", mohl Klippelův odchod souviset s jeho účastí na slavnostním představení ke sjezdu Sudetoněmecké strany, s níž spolu s několika málo dalšími herci NDT sympatizoval. Podle seriózního listu Bohemia však šlo o normální inscenaci v žateckém divadle, kterou režíroval a v níž se dvěma dalšími kolegy z NDT hrál. Takže hlavním důvodem Klippelova odchodu spíše bylo nadcházející angažmá v německém přírodním divadle Felsenbühne Rathen, kde byl obsazen do role Old Shatterhanda v připravované inscenaci \"Winnetou\". Letní sezónu prokazatelně strávil v Rathenu.\n\nOd září 1935 žil Klippel ve společné domácnosti s pražskou německou herečkou a rozhlasovou hlasatelkou Margarete Schell v jejím bubenečském bytě. Již předtím společně napsali pro německé vysílání Radiojournalu Praha pohádkovou rozhlasovou hru \"Das papierene Schloß\", kterou o rok později, zřejmě díky Klippelovým dobrým kontaktům v Sudetech, dokonce živě odehrálo divadlo v Jablonci nad Nisou. Ve stejné době, kdy odešel z divadla, odstěhoval se i z bytu Margarete Schell. Vztah patrně skončil – po návratu z Rathenu si v Praze našel jiný byt a jeho bývalá partnerka v té době odjela k prarodičům do Burgenlandu.\n\nÚdaje o dalším Klippelově působení se různí. Podle některých pramenů se v září vrátil do Prahy, začal zkoušet v poslední inscenaci NDT roli Markýze Posy v Schillerově \"Donu Carlosovi\", ale práci nedokončil, protože byl jmenován intendantem libereckého Stadttheater. Druhý z pramenů se však odvolává na zprávu brněnského deníku Tagesbote až z ledna 1939, kde o \"Donu Carlosovi\" není ani zmínka. Jde tedy spíše o nešťastně postupně přebíraný chybný výklad zdrojových informací. Podle deníku Bohemia z října 1938 měl naopak nastoupit se dvěma dalšími pražskými herci do divadla v Ústí nad Labem.\n\nPodle libereckých pramenů nastoupil v listopadu 1938 v Liberci jako herec a režisér (viz níže soupis díla s odkazy). Po odchodu dosavadního intendanta Thea Antona Modese do Brna byl od ledna 1939 pověřen jeho zastupováním a krátce před koncem sezóny, po schválení říšským ministerstvem pro lidovou osvětu a propagandu, byl do funkce řádně jmenován na období dvou sezón. Po podpisu Mnichovské dohody se Liberec stal hlavním městem Říšské župy Sudety a tomu odpovídala i nová úloha tamního divadla a požadavky na jeho repertoár. Kromě předvídatelných veseloher, např. \"Der Widerspenstigen Zähmung\" (\"The Taming of the Shrew\") Williama Shakespeara, \"Mein Sohn – Herr Minister\" (\"Fiston\") André Birabeaua, \"Robinson soll nicht sterben\" Friedricha Forstera aj., byly uváděny hry hrdinské a k bojovnosti povzbuzující. Jedním z prvních Klippelových počinů ve funkci intendanta byla režie hry sudetoněmeckého spisovatele a nově i šéfa župní propagandy Franze Höllera \"Schill\", vlastenecké tragédie z časů napoleonské okupace části Pomořanska. Inscenace byla dedikována obětem sudetoněmeckého boje za svobodu. Jako intendant působil Klippel do konce března 1940, kdy na funkci rezignoval, údajně kvůli sporům s šéfem župní propagandy, tedy s Franzem Höllerem. Jeho posledním počinem v Liberci byla režie Goethova Fausta. Klippel i přes zkrácené funkční období jako intendant uspěl. Vybudoval nový operní soubor, obohatil program divadla o dopolední matiné a dětská představení. Zasloužil se o stavební úpravy budovy, při nichž se zvětšilo jeviště a prostory pro herce a hudebníky v zázemí, nechal vybavit divadlo novou světelnou technikou, zajistil nové zkušebny v okolních domech. Podle přihlášek k pobytu setrval v Liberci až do konce srpna 1940, kdy patrně odcestoval do Berlína.\n\nO jeho životě a činnosti v dalším období do konce války existují pouze kusé informace. Pražské přihlášky uvádějí jeho zdejší souvislý pobyt do května 1941 a pak obsahují dva nejasné záznamy z roku 1943. Podle berlínského archivu byly od 9. 6. 1942 jeho posledním známým bydlištěm Podmokly. Podle německých divadelních pramenů působil v sezóně 1940–1941 u Gastspieldirektion Otto Müller, což byla agentura pro organizaci kulturních programů pro vojáky Wehrmachtu. Představení se konala v různých městech a zpravidla ve stanu. Odtud pracovní název „Zelttheater“. Klippel zde podle zachovaných cedulí hrál Béralda v Molièrově hře \"Der eingebildet Kranke\" (\"Le Malade imaginaire\") a Ředitele Viertritta ve hře \"Die drei Jungfrauen von Orleans\" od Zdenka von Krafta. Poslední dvě sezóny, kdy v nacistickém Německu divadla ještě mohla fungovat, působil v krakovském divadle Staatstheater des Generalgouvernements (dnes Teatr im. Juliusza Słowackiego). Podle vzpomínek bývalého dramaturga NDT byl v tomto období pozván ředitelem Oskarem Wallkem do Prahy k pohostinské režii hry Erwina Guida Kolbenheyera \"Gregor und Heinrich\". Premiéra se uskutečnila 15. února 1943 v divadle Deutsches Schauspielhaus. Tím se zároveň vysvětlují záhadné záznamy z pražských přihlášek.\n\nPodle německých pramenů se po válce Klippel podílel na obnovení provozu divadla Württembergisches Staatstheater ve Stuttgartu. V zemském archivu Bádenska-Württemberska jsou dostupné cedule k jednotlivým představením, z nichž lze odvodit i soupis jeho rolí (viz níže). V úvodní sezóně 1946–1947 dostával střední a větší role, v sezóně následující se musel spokojit s malými rolemi a alternacemi. V prosinci 1947 si vyzkoušel i režii, byť dětské odpolední inscenace, jež se ovšem udržela na repertoáru až do konce února. Podle dostupných informací odehrál ve Stuttgartu poslední představení 6. 6. 1948 v inscenaci \"Gyges und sein Ring\". V této době spolupracoval i s rozhlasovou stanicí Radio Stuttgart, kde v letech 1945–1952 účinkoval v celé řadě rozhlasových inscenací. Případnou souvislost jeho stuttgartského působení s tamním pobytem a zaměstnáním jeho bývalé partnerky Margarete Schell nelze prokázat.\n\nNěmecký filmový lexikon a divadelní ročenka uvádějí, že v sezóně 1950–1951 působil jako hostující divadelní režisér u společnosti Wanderbühne Neckarsulm, v současnosti známé jako Die Badische Landesbühne Bruchsal. Dále jeho stopa téměř mizí, pouze podle IMDb hrál malou roli ve východoněmeckém filmu \"Gefährliche Fracht\" z roku 1954. Podle divadelního lexikonu byl přijat do angažmá Deutsches Theater v Berlíně, ale krátce nato v září 1955 zemřel. Přesné datum úmrtí ani místo posledního odpočinku nejsou známé.\n\n\n\n\n\n\n\n\n\n"}
{"id": "1257855", "url": "https://cs.wikipedia.org/wiki?curid=1257855", "title": "Prochorov", "text": "Prochorov\n\nPříjmení Prochorov () nosí více osob:\n\n"}
{"id": "1257856", "url": "https://cs.wikipedia.org/wiki?curid=1257856", "title": "Struktura (strukturní geologie)", "text": "Struktura (strukturní geologie)\n\nStruktura v obecné a strukturní geologii představuje celkové vztahy, prostorové uspořádání horninových jednotek. Horninové jednotky (např. Vrásy, zlomy, diskordance) představují funkční části v strukturním celku, jímž je geologické (horninové) prostředí. Struktura zároveň vyjadřuje vzájemné vztahy mezi jednotlivými prvky a celkem.\n\nPojem struktura může mít v jiných oborech geologie, jako je petrologie nebo mineralogie jiné významy. Studiem geologických struktur, posloupnosti jejich vzniku se věnuje obor strukturní geologie označovaný jako strukturní analýza.\n\nGeologické struktury lze rozdělit podle vzniku na primární (prvotní) a deformační struktury (sekundární), které vznikly působením deformace na primární struktury.\n\nPrimární původní struktury hornin lze dále dělit na základě jejich vzniku na sedimentární a magmatické. Mezi magmatické struktury patří různá magmatická tělesa jako jsou lakolity, batolity, plutony, dajky, žíly, vulkanické komíny a jiné. Extruzivní horniny tvoří vulkanická tělesa jako jsou kaldery, diatrémy atd. \n\nStruktury sedimentárních hornin tvoří vrstevnatost, která reprezentuje vodorovně uložené vrstvy, ale i různé jiné typy uložení jako šikmé zvrstvení, gradační zvrstvení, čeřiny, diskordance a jiné. Na pozice vrstev usazených hornin se aplikují základní pravidla stratigrafie, zejména pravidlo superpozice.\n\nDeformační (sekundární) struktury vzniklé působením deformačních sil na primární (původní) struktury se rozlišují zpravidla podle stylu deformace na spojité (duktilní), např. Vrásy a nespojité (křehké), např. zlomy.\n\nVelmi vzácně se vyskytují i netektonické deformační struktury, které jsou spojeny s některými synsedimentárnymi procesy. Známé jsou např. glacigenní a gravitační struktury v sedimentech. Glacigenní deformace vznikají působením ledovce na podložní a okolní sedimenty.\n\nSmíšené (tzv. penekontemporánní) deformace sedimentů mohou být také podmíněny regionálním napěťovým polem, případně mohou být způsobeny syntektonickým umístěním intruze a jejím následným chladnutím během deformace. Takto také vznikají některé přeměněné horniny jako syntektonické anatektické migmatity apod.\n"}
{"id": "1257886", "url": "https://cs.wikipedia.org/wiki?curid=1257886", "title": "Diecéze trevírská", "text": "Diecéze trevírská\n\nTrevírská diecéze (lat. \"Dioecesis Trevirensis\") je diecéze latinského ritu Římskokatolické církve v Německu. Hlavním diecézním chrámem je katerdála sv. Petra v Trevíru. Současným biskupem (od roku 2009) je Mons. Stephan Ackermann.\n\nV dobách arcibiskupství a kurfiřství Trevírského se jednalo o jeden z nejdůležitějších států Svaté říše římské jak z hlediska církevního knížectví, tak církevní diecéze. Vzhledem k postavení města v minulosti byl Trevír, nejstarší německé město, sídlem biskupa už od dob Římské říše a jedná se o jednu z nejstarších diecézí v Německu. Diecéze byla povýšena na arcidiecézi za vlády Karla Velikého a byla metropolí pro diecéze v Metách, Toulu a Verdun. Po vítězství Napoleona Bonaparte z ní byla opět učiněna diecéze. V současné době je sufragánem kolínské arcidiecéze.\n\n\n\n\n\n\n"}
{"id": "1257887", "url": "https://cs.wikipedia.org/wiki?curid=1257887", "title": "Pniktogenovodíky", "text": "Pniktogenovodíky\n\nPniktogenovodíky jsou kovalentní sloučeniny pniktogenů (prvků 15. skupiny periodické tabulky) s vodíkem.\n\nNejjednodušší příklady mají chemický vzorec XH, kde X může být libovolný pniktogen. Mají pyramidální molekuly na rozdíl od hydridů trielů, jejichž molekuly jsou rovinného trojúhelníkovitého tvaru. S rostoucím protonovým číslem prvku klesá jejich stabilita a stávají se více toxickými.\n\nPodobně jako halogenovodíky a chalkogenovodíky jsou rozpustné ve vodě. Amoniak je dobře rozpustný a na rozdíl od hydridů ostatních prvků bloku p je jeho roztok zásaditý. Fosfan se také rozpouští ve vodě, arsan a stiban jsou méně rozpustné a rozpustnost bismutanu není známa.\n\nZajímavou vlastností těchto sloučenin je, že v čisté podobě nemají žádný zápach, ovšem získávají jej při kontaktu se vzduchem.\nAmoniak má zápach podobný moči, při jejímž rozkladu také vzniká. Fosfan má zápach jako ryby nebo česnek a stiban jako zkažená vejce, v čemž se podobá sulfanu a selanu.\n\nVšechny nasycené pniktogenovodíky mají vzorec XH.\n\nAmoniak má díky vodíkovým vazbám vysokou teplotu tání a varu, podobně jako voda. 26 % jich zaniká při tání, dalších 7 % při zahřívání k varu a zbylých 67 % u plynného skupenství. Vodíkové vazby také způsobují vysokou dielektrickou konstantu a nízkou hustotu, viskozitu a elektrickou vodivost. S vodou má společné i to, že jde o velmi dobré a často používané rozpouštědlo. Je známo asi 20 dalších sloučenin dusíku a vodíku, z nichž jsou nejvýznamnější hydrazin (NH) a azoimid (NH). Fyzikální vlastnosti hydrazinu jsou podobné jako u vody: teplota tání 2,0 °C a teplota varu 113,5 °C, hustota pevné látky při -5 °C je 1,146 g/cm a kapaliny při 25 °C 1,00 g/cm.\nAzany tvoří řadu obsahující amoniak, hydrazin a triazan.\n\nFosfan, toxický bezbarvý plyn, je nejstabilnější hydrid fosforu a první člen homologické řady polyfosfanů PH (\"n\" = 1-9), které jsou s rostoucím \"n\" stále méně stabilní. Jsou známy rovněž jiné série cyklických a kondenzovaných polyfosfanů od PH do PH. Fosfan je silné redukční činidlo nerozpustné ve vodě, rozpustné v sirouhlíku a kyselině trichloroctové.\n\nArsan, stiban a bismutan jsou vysoce toxické, tepelně nestabilní a bezbarvé plyny. V fosfanu, arsanu, stibanu a bismutanu se nevyskytují vodíkové vazby a tyto látky nedisociují jako amoniak na MH a MH (M = P, As, Sb, Bi). S rostoucím protonovým číslem pniktogenu klesá standardní slučovací entalpie, což je v souladu s klesající stabilitou. Arsan se rozkládá na arsen a vodík při teplotě 250-300 °C, stiban na antimon a vodík za pokojové teploty a bismutan už při -45 °C. Arsan a stiban se snadno oxidují na oxid arsenitý/antimonitý a vodu; podobné reakce probíhají u sulfanu a selanu. Reakce s kovy vedou ke vzniku arsenidů a selenidů.\n\nImidogen, radikál složený z jednoho atomu dusíku a jednoho vodíku (NH), stejně jako diimid (NH) lze také řadit mezi pniktogenovodíky.\n"}
{"id": "1257890", "url": "https://cs.wikipedia.org/wiki?curid=1257890", "title": "Marek Mora", "text": "Marek Mora\n\nMarek Mora (* 17. května 1971 Strakonice) je český ekonom, od února 2017 člen bankovní rady a od prosince 2018 viceguvernér České národní banky, v letech 2006 až 2007 náměstek ministryně školství, mládeže a tělovýchovy ČR a v letech 2007 až 2010 náměstek vicepremiéra / ministra pro evropské záležitosti ČR.\n\nStředoškolské studium začal na Gymnáziu Strakonice, v letech 1989 až 1994 vystudoval Vysokou školu ekonomickou v Praze (získal titul Ing.). Po té krátce působil v soukromém sektoru. Později absolvoval postgraduální a doktorandská studia ekonomie v Saarbrückenu a v Hamburku a učil na univerzitě v Lipsku. Marek Mora je svobodný a bezdětný.\n\nOd září 2002 do dubna 2003 působil jako poradce ministra průmyslu a obchodu Jiřího Rusnoka. V letech 2003 až 2006 pracoval v Evropské komisi, následně byl od září 2006 náměstkem pro evropské záležitosti a fondy ministryně školství, mládeže a tělovýchovy Miroslavy Kopicové. Funkci opustil v červenci 2007 za ministryně Dany Kuchtové.\n\nPotom se přesunul na Úřad vlády ČR, kde byl od července 2007 do roku 2010 náměstkem vicepremiéra a později ministrů pro evropské záležitosti Alexandra Vondry, Štefana Füleho a Juraje Chmiela či poradce premiérů Mirka Topolánka a Jana Fischera. Vedl například tým, který po obsahové stránce připravil a koordinoval české předsednictví v EU v roce 2009. Byl také hlavním vládním vyjednávačem při jednáních o požadavcích prezidenta Václava Klause k Lisabonské smlouvě.\n\nV letech 2010 až 2015 pracoval jako vedoucí kanceláře generálního tajemníka Rady Evropské unie. Od roku 2015 byl ředitelem pro rozpočet, daňovou a regionální politiku na Generálním sekretariátu Rady Evropské unie.\n\nDne 31. ledna 2017 jej prezident Miloš Zeman jmenoval novým členem bankovní rady České národní banky, a to s účinností od 13. února téhož roku. Od 1. prosince 2018 se pak stal viceguvernérem České národní banky.\n"}
{"id": "1257891", "url": "https://cs.wikipedia.org/wiki?curid=1257891", "title": "Oldřich Flosman", "text": "Oldřich Flosman\n\nOldřich Flosman (5. dubna 1925 Plzeň – 12. října 1998 Praha) byl český hudební skladatel.\n\nStudoval u Karla Janečka na pražské konzervatoři, do roku 1950 na AMU u Pavla Bořkovce. Poté působil v Armádním uměleckém souboru Víta Nejedlého, v letech 1960–1962 jako umělecký vedoucí a ředitel. Poté měl svobodné povolání, v letech 1972–1989 byl ředitel Ochranného svazu autorského.\n\nJeho dílo bylo ve své době uznáváno, v roce 1985 byl dokonce vyznamenán titulem národní umělec.\n\n\n"}
{"id": "1257894", "url": "https://cs.wikipedia.org/wiki?curid=1257894", "title": "Oniščenko", "text": "Oniščenko\n\nPříjmení Oniščenko () či Onyščenko () nosí více osob:\n\n"}
{"id": "1257896", "url": "https://cs.wikipedia.org/wiki?curid=1257896", "title": "Dvorní malíři rudolfínské Prahy", "text": "Dvorní malíři rudolfínské Prahy\n\nMalíři vstupovali do dvorských služeb již od doby vrcholného středověku. Stávali se tak součástí královských a knížecích dvorů, přičemž často zastávali funkci komořích. Vedle většinou povinného pobytu u panovnického dvora, bylo hlavní činností dvorních malířů malovat portréty panovníků a členů jejich rodin. Za to získávali smluvní plat, a tím také nezávislost na regulích malířských cechů. Často pracovali i na výzdobě paláců, na dekoracích pro dvorní slavnosti a pro divadelní představení. Za Ferdinanda I. Habsburského (1503–1564) byli do Prahy zváni malíři, které císař vyznamenal dvorským titulem. Mnozí z nich však nepracovali jen pro dvůr, ale pracovali i ve všech městech pražských, a někdy i v celém království.\n\nMezi 1526 až 1576 bylo v Praze zapsáno 98 mistrů malířského řemesla a mezi 1576–1620 jich bylo dokonce 167. Tato čísla zahrnují i 51 dvorních malířů, z nich většina působila v Praze v době vlády císaře Rudolfa II. Habsburského (1552–1612). Z nich však jen Matyáš Hutský z Křivoklátu, chráněnec arcivévody Ferdinanda II. Tyrolského (1529–1595), byl původem Čech. Hutský byl autorem cyklu miniatur v rukopise \"Icones historici, vitam et martyrium sancti Venceslai\" z roku 1585, reprodukujících výjevy ze života sv. Václava, které Mistr Litoměřického oltáře namaloval na stěny Svatováclavské kaple v katedrále sv. Víta v Praze. Byl také autorem iluminací zhotovených pro Václava Štěpanického z Valdštejna (první díl Lomnického graduálu).\n\nS přibývajícím počtem dvorních malířů nezávislých na cechovních regulích však narůstalo napětí mezi dvorem a městy. Zvláště po roce 1583, kdy císař nechal přestěhovat svou rezidenci z Vídně do Prahy, se napětí mezi dvorskými a cechovními malíři vystupňovalo natolik, že 27. dubna 1595 císař vydal Privilegium, ve kterém nejen potvrzoval dřívější výsady pražského malířského cechu, ale dále je rozšířil a polepšil také cechovní erb.. Tímto dekretem císař vyčlenil malířství z pozice řemesla a nově ho zařadil mezi uměleckou činnost.\n\nTuto změnu znázornil Hans von Aachen v kresbě \"Minerva uvádí malířství mezi Apollóna a Múzy\" (Moravská galerie, Brno). Podle této kresby později Aegidius Sadeler vytvořil známý mědiryt \"Minerva uvádí Malířství mezi Sedm Svobodných umění\" (1595/97, Wallraf-Richartz-Museum, Kolín n/Rýnem). Byl to doklad, jak vysokého uznání se dostalo dvorním, ale i cechovním malířům působícím v rudolfínské Praze. Ke konečnému zklidnění situace pak významně přispěl Bartholomeus Spranger, který patřil k císařskému dvoru, ale současně byl i členem městského malířského cechu. Byl to právě on, kdo provedl polepšení staroměstského malířského erbu, jehož podobu dnes známe z kopie zhotovené Jiřím Gabrielem Mayerem z Chebu v letech 1627–1631.\n\nMladý Rudolf II. se během svého osmiletého výchovného pobytu u španělského dvora (1564–1571) mohl podrobně seznámit s uměleckými sbírkami krále Filipa II. Španělského (1527–1598). Rovněž Rudolfův otec Maxmilián II. Habsburský (1527–1576), který patřil mezi nejvzdělanější evropské panovníky, se zajímal především o malířství a antické památky. V neposlední řadě Rudolfa II. ovlivnily umělecké sbírky jeho strýce arcivévody Ferdinanda II. Tyrolského. Po odchodu z Prahy (1567) nechal arcivévoda jednu z nejzajímavějších sbírek té doby převézt z Prahy na zámek Ambras u Innsbrucku.\n\nS přeložením císařského úřadu do Prahy se do ní přestěhovala i většina malířů vídeňského dvora, z nichž někteří sloužili již Rudolfovým předchůdcům, Ferdinandovi I. a Maxmiliánovi II. Proto mezi roky 1585 až 1615 v Praze vznikala malířská díla vysoké umělecké kvality, která se stala předmětem mecenášství a soustředěného sběratelského úsilí uměnímilovného císaře. Současní historici proto skupinu dvorních malířů Rudolfa II. nazývají \"pražskou manýristickou školou\".\n\nOd 2. poloviny 16. století se v Praze začaly objevovat výrazné umělecké osobnosti, které se podílely především na přestavbě a výzdobě Pražského hradu. Již Ferdinand I. posílal do Prahy své malíře, aby vyzdobili hradní prostory. Byl to především Jakob Seisenegger, malíř reprezentativních císařských portrétů, který od roku 1531 působil jako dvorní malíř. Od roku 1539 pracoval na Pražském hradě jako dvorní malíř také Giovanni Battista Ferro. Jím navržený cyklus podobizen českých panovníků a rodiny Ferdinanda I., v roce 1563 započatý milánským malířem Domenicem Pozzym, však nebyl nikdy dokončen. V roce 1551 vstoupil do služeb arcivévody Ferdinanda II. Tyrolského Benátčan Francesco Terzio (1523–1591). Pracoval jako portrétista. Byl také autorem kresebného návrhu \"Zpívající fontány\" před Královským letohrádkem. Jeho nejobsáhlejším dílem pro arcivévodu však byly \"Imagines Gentis Austriacae\", v nichž zpodobnil 74 členů Habsburského rodu. K Terziovým vrstevníkům patřil Florian Abel, původem Němec, který i jako dvorní malíř vstoupil do Staroměstského malířského cechu. Svými dřevořezy se podílel na ilustraci Melantrichova vydání \"Bible české\". Pro předčasnou smrt (1565) ilustrace Bible dokončil Francesco Terzio.\n\nNásledně do služeb Maxmiliána II. byl přijat Giulio Licinio (1527–1591 ?), původem z Benátek, označovaný za dvorního portrétistu. K jeho nejvýznamnějším dílům patří výzdoba prostor kaple Bratislavského hradu provedená v letech 1563–1570. Naopak k výzdobě zámku Neugebäude císař Maxmilián II. pozval do Vídně Bartholomea Sprangera (1546–1611), krajináře vyučeného v Nizozemí, který si další malířské žánry osvojil ve Francii a Itálii. Jeho první práce provedené v Praze se týkaly výzdoby císařských komnat na Pražském hradě. Skutečného vrcholu však dosáhla Sprangerova tvorba po roce 1590. Dokládají to obrazy \"Alegorie Moudrosti\", oslavující císaře Rudolfa II., a \"Epitaf zlatníka Müllera\", malířova tchána.\n\nJeho oblíbenost u císaře dokládá inventář Rudolfovy sbírky (1621) uvádějící 27 mistrových obrazů. Ještě dříve než Spranger vstoupil do císařských služeb působil na habsburském dvoře italský malíř Giuseppe Arcimboldo (1537–1593). Začal pracovat již pro Ferdinanda I., ale především si ho oblíbil Maxmilián II., a to pro Arcimboldobvy obrazy \"kompozitních hlav\". Na dvoře Rudolfa II. se mu nakonec dostalo mimořádného uznání a za prokázané služby mu císař potvrdil nejen šlechtický titul, ale v roce 1592 mu dokonce udělil titul hraběte.\n\nV roce 1585, krátce poté, co v říjnu 1583 císařský dvůr přesídlil do Prahy, Rudolf II. pozval do svých služeb malíře Hanse Hoffmanna, původem z Norimberka, který byl znalcem Dürerových děl a kopistou jeho obrazů. O čtyři roky později byl k císařskému dvoru přijat Dirck de Quade van Ravesteyn (1565/7-1620) pocházející z Nizozemí. V roce 1590 byl jmenován dvorním malířem Joris Hoefnagel (1542–1600/01), malíř krajinných miniatur a portrétních vyobrazení, který byl současně i poradcem malíře Hanse von Aachena. V letech 1572 až 1617/18 jeho kresby městských vedut vydal Georg Braun a Franz Hogenberg v šestisvazkovém díle nazvaném \"Civitates Orbis Terrarum\". V Praze však Hoefnagel pobýval jen přechodně, neboť preferoval Vídeň. Naopak jeho syn Jacob Hoefnagel (1575–1630) se v Praze usídlil, zúčastnil se stavovského povstání a po bitvě na Bílé hoře musel z Čech uprchnout. Proslavilo ho vydání otcových kreseb pod názvem \"Archetypa\". V Praze pobýval od roku 1599, ale oficiální titul dvorního malíře získal až v roce 1602.\n\nVedle vlivu otcovy tvorby jsou v dílech Jacoba Hoefnagela patrné podněty rudolfínských figuralistů, především Josepha Heintze staršího (1564–1609). Ten se vyučil stavitelství u svého otce Daniela a malířství u známého bernského malíře Hanse Bocka staršího. V Itálii se inspiroval Correggiovou malbou a v Římě začal spolupracovat s Hansem von Aachenem, který mu pomohl k císařskému dvoru (1591). Císař ho krátce po příjetí poslal znovu do Itálie, aby tam kreslil antické památky a vyhledával umělecká díla pro císařovu obrazovou galerii. Do Prahy se Joseph Heintz starší vrátil jako zkušený kreslíř a malíř náboženských a mytologických obrazů. Na rozdíl od Prahy, v jižním Německu, kam se často vracel, se uplatnil i jako architekt. Josef Heintz byl císařem vysoce ceněn jako komorní malíř, který však 15. října 1609 v Praze neočekávaně zemřel. Teprve po Heintzově smrti byl jmenován komorním malířem Matthias Gundelach (asi 1566–1654), který byl jeho dílenským spolupracovníkem. Ten nejdříve dokončoval Heintzem rozpracovaná díla, dále rozvíjel jeho styl a postaral se i o malířovu rodinu. Asi před rokem 1617 přesídlil do Augsburgu, kam vzal do učení také mistrova syna Josepha Heintze mladšího. Od roku 1604 byl Rudolfovým dvorním malířem také Jeremias Günther (? – ?), který v císařských službách setrval i za císaře Matyáše. Z jeho malířské tvorby se dochovala jen jediná signovaná kresba a dva obrazy – portrét Rudolfa II. a císařovny Anny. Při malování oficiálních portrétů Günther vycházel z prototypů Hanse von Aachena a působil i jako kopista Bassanových, Dürerových a Brueghelových obrazů.\n\nAč oba Hoefnagelové byli dobrými krajináři, Rudolf II. chtěl získat do svých služeb specialisty v tomto oboru. Našel je v Pieteru Stevensovi, a především v Roelandtu Saverym. Pieter Stevens (1567 ?-po 1624) přišel do Prahy v roce 1594 již jako vyškolený krajinář. Přitahovalo ho především město a jeho atmosféra, což dokládá i soubor pohledů na evropská města (především na Prahu a Řím). Tento soubor kreseb, vytvořený po roce 1604, byl určen přímo pro císaře, protože ten do města nevycházel. Nejznámější osobností rudolfínského krajinářství však byl Roelandt Savery (1574/76-1639), který navázal na nizozemské mistry krajinomalby, včetně Pietera Bruegela staršího. Zasloužil se také o rozvoj malby zátiší a zvířecích motivů. Ve stejné době jako Savery přišel do Prahy i Paulus van Vianen (1570?-1613), od roku 1603 císařův zlatník, jehož kresby znamenaly přelom ve vidění a znázornění krajinných motivů. V Praze ho upoutala architektura města, která již dříve zaujala Hanse (1526?-1606) a Paula (1567?-po 1630) Vredemana de Vries. V Praze se však oba malíři zdrželi jen tři roky, neboť zde neměli dostatek vhodných interiérů pro svou iluzivní malbu. Přitom některé jejich závěsné obrazy vykazují figurální domalby Dircka de Quade van Ravesteyn. Další generace krajinářů, reprezentovaná Stevensovými syny, Antoniusem a Pieterem, navázala na otcovy krajinářské kompozice, aniž by přijala malířské podněty rodiny Bruegelů.\n\nHans von Aachen (1552/56-1615), který patřil mezi vrcholné manýristy rudolfínského dvora, pro císaře nejen maloval a sjednával nákupy obrazů, ale přiváděl do Prahy i další malíře. Mezi nimi byl i Daniel Fröschl (či Froeschl, 1573–1613), který původně pracoval pro Mediceje jako miniaturista. Císař byl s jeho tvorbou natolik spokojen, že Fröschl v Praze zůstal. Prováděl miniaturizaci děl cizích malířů a od roku 1607 byl antikvářem císařských sbírek.\n\nTaké grafika se postupně vymanila z postavení řemesla a její tvůrci byli přijímáni císařem Rudolfem II. jako dvorní umělci. V době jeho panování u dvora působila řada významných rytců té doby, které do Prahy přitahovala císařova Privilegia zaručující právní ochranu před neoprávněným kopírováním rytin v celé Svaté říši římské. Do Prahy proto přijel nejen Aegidius II. Sadeler (1568–1625), jenž získal titul císařského rytce (1597), ale i Martino Rota (1520 ?-1583), který byl dvorním malířem ve Vídni, či Hendrick Goltzius (1558–1617), který získal privilegium chránící jak jeho rytiny, tak i rytiny jeho nevlastního syna Jacoba Mahama (1571–1631). Nepřekvapí proto, že mimořádně vysoké kvality těchto rytin zajišťovaly slávu nejen autorům předloh, ale i jejich rytcům. Popularitu rytin zvyšovala i jejich cenová dostupnost, autorům pak jejich rychlé společenské rozšíření.\n\nUvádí se, že instituce dvorního rytce vznikla za vlády císaře Maxmiliána II. v souvislosti se jmenováním Martina Roty. Rota maloval a ryl portréty členů habsburské dynastie, což dokládají i tři portréty Rudolfa II. z let 1574, 1575 a 1577. Rota v rytině \"Císař Rudolf II.\" z roku 1577 zobrazil panovníka již jako císaře Svaté říše římské. To mu vyneslo pozvání ke dvoru s titulem \"portrétista a sochař\". Rotovy portrétní rytiny prvních Habsburků posloužily Aegidiu Sadelerovi k vytvoření elegantních portrétních kompozic, které byly napodobovány po celé 17. století.\n\nPočetná rodina Sadelerů se zasloužila o rozvoj reprodukční grafiky, především o vytříbenost námětů a velký rozsah tónů, které dávaly dějovou prostorovost jejich grafickým listům. Pracovali v Antverpách, ale po pádu města (1585) emigrovali do různých míst Německa, ale i do Benátek a Prahy. Aegidius II. Sadeler (1568 ?-1625) emigroval do Mnichova, kde ryl podle kreseb Bartholomea Sprangera, Jorise Hoefnagela a Hanse von Aachena. Vytříbenou uměleckou zkušenost v technice rytiny získal při svých dvou cestách do Itálie. Z té druhé byl císařem Rudolfem II. pozván do Prahy (1597), kde se stal dvorním rytcem Rudolfa II., ale i jeho nástupců Matyáše Habsburského a Ferdinanda II. Habsburského. Později se věnoval výchově začínajících rytců a ovlivnil i mladého Václava Hollara. K jeho nejvýznamnějším rytinám patří portréty Rudolfa II. a \"Velký (Vladislavský) sál na Pražském hradě\" (1607).\n\nHendrick Goltzius (1558–1617) byl nejslavnějším rytcem 16. století, ale po roce 1600 se věnoval také malbě. V roce 1595 získal Goltzius císařské privilegium. Jeho série \"Císařští hrdinové\" byla věnována Rudolfovi II., čímž se stala autorovým nejvýznamnějším příspěvkem k popularizaci Habsburků. Jeho nevlastní syn Jacob Matham pracoval podle Goltziusova vzoru i v době, kdy již poklesl zájem o Sprangerovy návrhy. Není však pochyb, že rudolfínská grafika představovala vrchol brilance ryteckého umění 16. a 17. století. Dokládají to i rytiny Dominica Custose (po 1550–1612) a jeho spolupracovníků Lucase a Wolfganga Kiliánových.\n\nHlavní prostory, do kterých Rudolf II. umístil své sbírky, se nacházely v 1. patře chodbového traktu spojujícího císařský palác obrácený k jihu s velkými hradními sály – Španělským sálem (dnes Rudolfova galerie) a Novým sálem – (dnes Španělský sál) na severu. Druhé patro tohoto traktu bylo určeno pro \"obrazovou galerii\". Také v dnešní Rudolfově galerii byly vystaveny obrazy, přičemž strop galerie byl vyzdoben iluzivní malbou Paula Vredemanna de Vries. Nový, dnes Španělský sál, obsahoval vystavené sochy. Obrazy a sochy byly rovněž vystaveny v Letohrádku královny Anny. Sbírka asi 3000 obrazů však po smrti Rudolfa II. neměla dlouhého trvání. Císař Matyáš hned po bratrově smrti část sbírek převezl do Vídně. Na konci třicetileté války sbírka posloužila jako válečná kořist švédským vojskům a na konci 18. století její zánik dovršila josefínská dražba Přes všechny uvedené ztráty zůstal ve sbírkách Pražského hradu soubor obrazů významné umělecké hodnoty, který se stal základem současné Obrazárny Pražského hradu.\n\n\n"}
{"id": "1257900", "url": "https://cs.wikipedia.org/wiki?curid=1257900", "title": "Petr Macek", "text": "Petr Macek\n\nPetr Macek je jméno více osob:\n\n"}
{"id": "1257904", "url": "https://cs.wikipedia.org/wiki?curid=1257904", "title": "Poměr obvodu pasu a boků", "text": "Poměr obvodu pasu a boků\n\nPoměr obvodu pasu a boků, anglicky \"waist–hip ratio\" nebo též \"waist-to-hip ratio\" (zkráceně: WHR) je poměr mezi obvodem pasu ku obvodu boků. Výpočet WHR se provádí jako podíl obvodu pasu (anglicky \"waist\") a boků (anglicky \"hips\"):\n\nformula_1\n\nNapříklad osoba, která má obvod v pasu 64 cm a obvod 97 cm v bocích má WHR rovno hodnotě 0,66.\n\nIndex WHR se využívá k měření a indikaci zdravotního stavu a rizik vývoje vážných zdravotních komplikací. WHR koreluje s plodností (s rozdílnou optimální hodnotou pro muže a ženy).\n\nS ohledem na protokol Světové zdravotnické organizace ze sběru příslušných dat, by měl být obvod pasu měřen vprostřed mezi spodním okrajem posledního hmatatelného žebra a vrcholem kosti kyčelní s využitím měřidla, které je odolné proti protahování, a pod tahem 100 g. Obvod boků by měl být měřen v místě, kde mají hyždě největší vypoulení, paralelně k rovině podlahy. Při měření je třeba mít nohy těsně u sebe, paže rozpaženy a váhu těla rovnoměrně rozloženou (a zřejmě je také potřeba měřit se bez oblečení přímo na těle). Měřená osoba by také měla být odpočata a měří se při normálním výdechu, každé měření by mělo být alespoň dvakrát opakováno, pokud se výsledky měří o méně než centimetr, uvažuje se při výpočtu průměrná hodnota (pro vyšší rozdíl než centimetr se měření musí opakovat).\n\nNěkteré organizace využívají o málo pozměněnou metodiku měření. Americký National Institutes of Health a the National Health and Nutrition Examination Survey využívá měření prováděného na vrcholu kosti kyčelní s měřidlem paralelně k podlaze. Měření obvodu pasu se takto provádí u osoby v poloze ležmo, dle posledních průzkumů však může být takto získaný WHR podhodnocen.\n\nV praxi prováděné měření se od doporučovaného postupu mírně odlišuje. Většinou se měří obvod pasu na nejtenším místě břicha, často nad spodní částí břicha, a boky se měří na nejširší možné oblasti. Dále v případech, kdy je tvar pasu spíše konvexní než konkávní, jako například při těhotenství či obezitě, obvod pasu je pak měřen horizontálně jeden palec (2,54 cm) nad pupkem.\n\nWHR se využívá k měření a indikaci zdravotního stavu a rizik vývoje vážných zdravotních komplikací. Výzkumníci ukázali, že lidé, kteří mají tělo v charakteristickém \"tvaru jablka\" (s větším množstvím hmoty okolo pasu) jsou vystaveni vyššímu zdravotnímu riziku než osoby s pasem ve \"tvaru hrušky\", kteří mají více hmoty kolem boků.\n\nWHR je využíván k měření obezity, která je sama významným indikátorem závažných zdravotních problémů. Světová zdravotnická organizace uvádí, že obezita začíná na úrovni WHO vyšší než 0.90 u mužů a 0.85 u žen, nebo v případě BMI indexu vyššího než 30. Americká organizace The National Institute of Diabetes, Digestive and Kidney Diseases (NIDDK) uvádí, že teny s WHO hodnotou vyšší než 0.8 a muži s vyšší než 1.0, mají vyšší riziko zdravotních komplikací v důsledku nevhodného rozložení tuku v těle.\n\nWHR byl shledán jako efektivní predikátor mortality starších lidí (ve věku nad 75 let) než BMI nebo samotný obvod pasu. Pokud by byla obezita definovaná pomocí WHR namísto BMI vzrostlo by procento lidí ohrožených srdečním selháním celosvětově třikrát. Další měřící metoda je procentuální hodnota tělního tuku, ta bývá považována za ještě přesnější míru relativní váhy (tuk vs funkční tkáň). Z uvedených třech měřících metod bere pouze WHR v úvahu rozdílnou tělesnou stavbu jedince. Je tedy například možné, že dvě ženy mohou mít odlišný BMI, ale stejný WHR, ale také přesně naopak.\n\nWHR byl shledán jako lepší predikátor kardiovaskulárních onemocnění než samotný obvod pasu či BMI. Některé studie však shledaly jako dostačující indikátor rizika kardiovaskulárních onemocnění samotný obvod pasu, jiné studie pak shledaly jako dobrý indikátor míru tělesného tuku, jiné zase jako vhodný indikátor shledaly hypertenzi a diabetes 2 typu.\n\nByla prokázána souvislost mezi zvýšenou hladinou stresového hormonu kortizolu, jehož vylučování reguluje hypofýza (HPA), a větším obvodem pasu (a tedy i vyšší hodnotou WHR). Břišní tuk je markerem viscerálního tuku (který se ukládá mezi důležitými orgány v těle, jako játra, slinivka či střeva) a vykazuje větší průtok krve a více receptorů na kortizol než jiná tuková tkáň. Čím vyšší je množství kortizolových receptorů v těle, tím je viscerální tuková tkáň citlivější na kortizol. Vyšší citlivost na kortizol vede ke stimulaci tukových buněk citlivých na kortizol k dalšímu růstu. Je prokázáno, že ženy, které mají kombinaci normálního BMI, ale vyššího WHR mají vyšší reaktivitu na kortizol a tím pádem si hůře navykání na opakovaný stres než ženy, které mají WHR v normě. Tato skutečnost může znamenat, že vyšší WHR může způsobovat disfunkci HPA spočívající v nadměrné produkci kortizolu.\n\nHodnota WHR 0.9 pro muže a 0.7 pro ženy byla shledána jako silně korelující se zdravím a plodností jedince. Ženy, které se pohybují okolo hodnoty WHR 0.7 mají optimální hladinu estrogenu a jsou méně náchylné k chorobám jako diabetes mellitus, kardiovaskulárním onemocněním či rakovině vaječníků. Ženy s hodntou WHR vyšší než 0.80 mají naopak významně nižší četnost otěhotnění než teny s nižším WHR (mezi 0.70 a 0.79) nezávisle na hodnotě jejich BMI. U mužů s hodnotou okolo 0.9 je situace podobná, vykazují lepší zdravotní stav, vyšší plodnost a je u nich nižší pravděpodobnost výskytu rakoviny prostaty či varlat. \n\nMenopauza znamená v důsledku změny tvorby hormonu v těle ženy také vzrůst hodnoty WHR nezávisle na růstu BMI. Menopauza tak představuje přirozenou změnu rozložení tuku v těle ženy. \n\nPři využití dat z amerického National Center for Health Statistics ukázal William Lassek a Steven Gaulin souvislost mezi výsledky kognitivních testů dětí a hodnotou WHR jejich matek. Dětí, u kterých matky měly nižší hodnotu WHR, podávaly lepší výsledky. Vědci předpokládájí, že větší hodnota WHR u matek měla za následek vyšší hodnoty polynenasycených tuků v tělním oběhu matky, které se dostávaly do tělního oběhu plodu a negativně působily na vývoj mozku u plodu.\n\n\n"}
{"id": "1257907", "url": "https://cs.wikipedia.org/wiki?curid=1257907", "title": "Měkké a tvrdé cíle", "text": "Měkké a tvrdé cíle\n\nMěkké a tvrdé cíle jsou pojmy z bezpečnostní politiky, které se používají pro označení cílů možného útoku (například teroristického) a jejich rozlišení z hlediska stupně ochrany.\n\nTvrdý cíl (anglicky \"hard target\") je objekt s vysokým stupněm ochrany proti napadení a neoprávněnému vniknutí. Jedná se o dobře chráněné a střežené objekty, jako jsou například důležité státní objekty, vojenské objekty, objekty dalších bezpečnostních složek, ale i některé nestátní a komerční objekty.\n\nMěkký cíl (anglicky \"soft target\") není přesně definován. Obecně však jde o místa s vysokou koncentrací osob a nízkou mírou zabezpečení proti násilnému útoku (například teroristů či duševně narušených jedinců). Na takových místech je vyšší pravděpodobnost napadení s možnými velkými škodami na životech a zdraví lidí. Může jít o různé kulturní, společenské nebo sportovní akce, ale i jiná místa, kde se schází velké množství lidí, například nádraží, obchodní centra a podobně.\n"}
{"id": "1257914", "url": "https://cs.wikipedia.org/wiki?curid=1257914", "title": "Tomáš Baltazar Janovka", "text": "Tomáš Baltazar Janovka\n\nTomáš Baltazar Janovka, \"též často jako\" Thomas Balthasar Janowka, (6. ledna 1669 Kutná Hora – 16. června 1741 Praha) byl český muzikolog, hudební teoretik a varhaník.\n\nJeho otec Tomáš Teofil Janovka byl kutnohorským radním a inspektorem literátského kůru při kostele sv. Jakuba, za jehož působení došlo ke stavbě nových varhan na tamějším kůru. V roce 1657 se oženil s Justinou Clidierovou, dcerou bývalého čáslavského rychtáře.\n\nTomáš Baltazar Janovka se narodil 6. ledna 1669 v Kutné Hoře. Své první vzdělání získal zřejmě v kutnohorské jezuitské koleji. Po smrti jeho otce v roce 1681 se pak jeho otčímem a učitelem stal Jan Václav Čeněk, kutnohorský varhaník. Později přesídlil do Prahy, kde pokračoval ve studiu na Karlo-Ferdinandově univerzitě. Dne 1. září 1689 pak zakončil svá studia ziskem magisterského titulu z filosofie.\n\nOd 27. června 1691 byl varhaníkem v Týnském chrámu na Starém Městě pražském, kde měl možnost hrát na nové varhany postavené varhanářem Mundtem roku 1673. Na tomto místě setrval dalších padesát let.\n\nDatum jeho úmrtí není známo. Pohřben byl v Praze 13. června 1741. Jeho následníkem na místě týnského varhaníka byl Josef Norbert Seger.\n\nNejvýznamnějším Janovkovým dílem je sepsání a vydání prvního uceleného věcného hudebního slovníku v latině s názvem \"Clavis ad thesaurum magnæ artis musicæ\" (\"Klíč k pokladu velkého umění hudebního\"), vydaného v Praze poprvé roku 1701, a podruhé v roce 1715 již pod názvem \"Clavis ad musicam\". Jedná se o vůbec první hudební slovník 18. století, nejen v českých zemích, ale je zároveň prvním podobným spisem novodobé hudební lexikografie v Evropě a je tak významnou součástí dějin hudební lexikografie. Sám Janovka ale uvedl, že tento spis je pouze příprava na větší dílo.\n\nVe slovníku jsou popsány tehdejší známé kompoziční techniky, hudební formy, ale také hudební nástroje, notace, zdobení, figury. Janovka se pokusil definovat a podrobně popsat všechny hlavní pojmy dobové hudební teorie i praxe, podobně jako před ním Johannes Tinctoris a další barokní a renesanční teoretici (Athanasius Kircher – \"Musurgia universalis\" z roku 1650 ad.), Janovkovy popisy (týkající se např. chrámové i světské hudby, hudebních nástrojů či tanců) jsou však přesnější a úplnější.\n\nDruhým Janovkovým spisem, které se zřejmě nepodařilo dokončit, měla být \"Doctrina vocalis et instrumentalis\".\n\nJanovkovo dílo a pedagogické působení ovlivnilo mnoho hudebníků, např. Šimona Brixiho, Bohuslava Matěje Černohorského, Jana Zacha, J. F. N. Segera a další.\n\n"}
{"id": "1257918", "url": "https://cs.wikipedia.org/wiki?curid=1257918", "title": "2-ethylanthrachinon", "text": "2-ethylanthrachinon\n\n2-Ethylantrachinon je derivát anthracenu, proto je jeho základ tvořen třemi benzenovými jádry. Je to světležlutá pevná látka, která se používá v průmyslové výrobě peroxidu vodíku.\n\n2-Ethylanthrachinon se vyrábí reakcí ftalanhydridu a ethylbenzenu. \n"}
{"id": "1257925", "url": "https://cs.wikipedia.org/wiki?curid=1257925", "title": "SU-122-44", "text": "SU-122-44\n\nSU-122-44 byl sovětský stíhač tanků na podvozku středního tanku T-44, projektovaný za 2. světové války. Byl navržen počátkem roku 1944. Hlavní výzbroj tvořilo dělo D-25-44S ráže 122 mm, bojovým prostor byl umístěn v přední části trupu. Přední pancíř měl být 90 mm tlustý, sklopený pod úhlem 27°. Boční pancéřování bylo tlusté 75 mm a zadní 45 mm. Návrh byl shledán příliš těžkým a velkým pro zamýšlené použití. Jeho konkurent, SU-100-M-2, prokázal vynikající design a proto byly 7. března 1945 veškeré práce na SU-122-44 ukončeny. Později existoval podobný stíhač tanků, SU-122-54, postavený na podvozku tanku T-54, bylo vyrobeno 77 kusů.\n\nStávající podvozek T-34-85 znemožnil používat nová dlouhá děla v důsledku přetížení předních silničních kol. Od června do října 1944 byla v Uralu vyvinuta řada projektů samohybných dělostřeleckých jednotek. Jeden takový projekt byl stíhač tanků SU-122-44 na podvozku nového středního tanku T-44 . V říjnu 1944 bylo na technické radě LKTP zkoumáno pět projektů: ESG-100, CS-122P, SU-100M-1, SU-100M-2 a SU-122-44. Po přezkoumání byl uznán jako nejlepší projekt SU-100M-2, proto byly zbývající projektové práce pozastaveny.\n"}
{"id": "1257928", "url": "https://cs.wikipedia.org/wiki?curid=1257928", "title": "Steve Jobs (film)", "text": "Steve Jobs (film)\n\nSteve Jobs je americký životopisný dramatický film z roku 2015.Režie se ujal Danny Boyle a scénáře Aaron Sorkin, který se inspiroval stejnojmennoubiografií od Waltera Isaacsona. Ve snímku hrají hlavní role Michael Fassbender, Kate Winsletová, Seth Rogen, Katherine Waterston, Michael Stuhlbarg a Jeff Daniels.\n\nFilm měl premiéru na Telluride Film Festival 5. září 2015 a do kin byl oficiálně uveden 9. října 2015 (limitovaně), 13. listopadu 2015 (rozšířeně)12. listopadu 2015. V České republice měl premiéru . Film získal pozitivní recenze od kritiků. Kate Winsletová za roli získala Zlatý glóbus a cenu BAFTA. Sorkin získal Zlatý glóbus v kategorii nejlepší scénář. Winsletová a Michael Fassbender získali nominaci na Oscara.\n\nSpolečnost Sony Picures odkoupila práva na knihu Isaacsona v říjnu 2011 a Aarona Sorkina najala, aby ji přepracoval na scénář. V listopadu 2011 se mluvilo o tom, že si roli Jobse zahraje George Clooney nebo Noah Wyle (který už si Jobse zahrál v televizním filmu \"Piráti ze Silcon Valley\"). Scénář byl vytvářen za pomocí Jobsovo pravé ruky Joanny Hoffman, bývalého ředitele Applu Johna Sculleyho, původního vývojáře týmu MAC Andyho Hertzfelda, Jobsovo první dcery Lisy Brennan-Jobsové a její matky Chrisann Brennan. V lednu 2014 se mluvilo, že by si roli Jobse mohl zahrát Christian Bale. Danny Boyle byl najatý na post režiséra a mluvilo se o Leonardovi DiCapriovi. Poté co DiCaprio od role upustil, byly zvažování Bale, Matt Damon, Ben Affleck a Bradley Copper. V listopadu od projektu upustil Bale a Michael Fassbender ho nahradil. Scarlet Johanssonová byla nabídnuta role, ale odmítla.\n\nKvůli napadení emailů společnosti Sony Pictures Entertainment v prosinci roku 2014 se přišlo na to, že se mluvilo o obsazení Toma Cruise, Matthewa McConaugheyho a Charlize Theronové. Natalie Portmanová se k projektu připojila v listopadu 2014, ale odešla z něj v prosinci. Michael Stuhlbarg se k obsazení připojil v roli Andyho Herzfelda. V lednu 2015 bylo potvrzeno připojení Kate Winsletové. Jeff Daniels byl obsazen do role Johna Sculleyho.\n\nNatáčet se začalo 16. ledna 2015 v Jobsovo domu z dětství v Los Altos v Kalifornii, další scény se natáčely v okolí San Francisca. Produkce se poté přesunula do Berkeley, kde natáčela 23.–24. ledna (v restauraci \"La Méditerranée\"). Natáčení skončilo 10. dubna 2015.\n\nFilm vydělal 17,8 milionů dolarů v Severní Americe a 16,7 milionů dolarů v ostatních oblastech, celkově tak vydělal 34,4 milionů dolarů po celém světě. Rozpočet filmu činil 30 milionů dolarů. V Severní Americe byl nejdříve vydán limitovaně, a to do čtyř kin, kdy vydělal 521 tisíc dolarů za první víkend. Do více kin byl oficiálně uveden 23. října 2015. Za první víkend vydělal 7,1 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 268 započtených recenzí 86 procent s průměrným ratingem 7,6 bodů z deseti. Na serveru Metacritic snímek získal z 45 recenzí 82 bodů ze sta. Na Česko-Slovenské filmové databázi snímek získal 68%.\n"}
{"id": "1257929", "url": "https://cs.wikipedia.org/wiki?curid=1257929", "title": "Maďarský skauting", "text": "Maďarský skauting\n\nSkautské hnutí v Maďarsku představují:\n\n\"Mezinárodní fórum maďarského skautingu\" je unií maďarských skautských organisací v Maďarsku i mimo ně. Jejími členy jsou:\n\nV Maďarsku se nachází oddíl USA Girl Scouts Overseas v Budapešti, který je obsluhován ústředím USAGSO v New York City, stejně jako vlčata a skauti z Horizon District of the Transatlantic Council z Boy Scouts of America, který podporuje jednotky v západní a středí Evropě, Blízkém východě a severní Africe.\n"}
{"id": "1257931", "url": "https://cs.wikipedia.org/wiki?curid=1257931", "title": "Marajó (G27)", "text": "Marajó (G27)\n\nMarajó (G27) je tanker brazilského námořnictva. Jedná se o staré plavilo provozované od roku 1968.\n\nTanker postavila loděnice Ishikawajima do Brasil Estaleiros (ISHIBRAS) v Rio de Janeiro. Plavidlo bylo na vodu spuštěno 31. ledna 1968 a do služby bylo zařazeno 22. října 1968.\n\nKapacita tankeru je 6600 tun paliva. Pohonný systém tvoří jeden diesel Sulzer GRD 68 o celkovém výkonu 8000 hp, pohánějící jeden lodní šroub. Nejvyšší rychlost dosahuje 13,5 uzlu.\n"}
{"id": "1257933", "url": "https://cs.wikipedia.org/wiki?curid=1257933", "title": "Festival Cinema Channel HD", "text": "Festival Cinema Channel HD\n\nFestival Cinema Channel HD (zkráceně též Festival HD a Festival Channel) je prémiový filmový kanál slovenského provozovatele Film Europe Media Company, jehož majitelem je Ivan Hronec. Kanál vysílá v době od 22:00 do 4:00 hodin na sdílené frekvenci s filmovým kanálem Československo HD. Oba kanály jsou distribuovány ve vysokém rozlišení. Programový obsah je tvořen festivalovými filmy, které na mezinárodních festivalech získaly ocenění, dále pak nezávislou tvorbou, moderními a avantgarními díly. Filmy nejsou přerušovány reklamou a jsou plně lokalizovány formou českých titulků.\n\n\"Festival HD\" je televizním a video on demond obrazem úspěšného festivalového kino projektu Be2Can, přehlídky oceněných a soutěžních filmů z největších festivalů v Benátkách, Torontu, Berlíně, Cannes a Karlových Varů. \n\nV úterý 15. listopadu 2016 byl původní televizní kanál s československými filmy Kino CS nahrazen zcela novým programem Československo HD, vysílajícím od 04:00 do 22:00 hodin a kanálem \"Festival Cinema HD\", jež vykrývá zbytek vysílacího času. Obě stanice vysílají ve vysokém rozlišení a od prvního dne jsou šířeny v česko-slovenské satelitní platformě Skylink v balíčku \"Smart\" a minibalíčku \"Film Europe + CS TV\". Aby provozovatel nemusel platit za vyšší datový tok na satelitním transpondéru, rozhodl se ukončit satelitní distribuci jiných svých stanic, konkrétně dokumentárního Doku CS a hudebního Muzika CS. Uspořená datová kapacita byla využita pro vysílání nových kanálů ve vysokém rozlišení. Distribuční trasa je poskytována prostřednictvím platformy Skylink a optických vláken z datového centra \"Sitel\" v Bratislavě. \n\nNíže je uveden seznam kabelových sítí, ve kterých je nabízen program \"Festival Cinema Channel HD\" .\n\n\n\nNíže je uveden seznam IPTV operátorů, ve kterých je nabízen program \"Festival Cinema Channel HD\" .\n\n\n\n"}
{"id": "1257936", "url": "https://cs.wikipedia.org/wiki?curid=1257936", "title": "Spacewar!", "text": "Spacewar!\n\nSpacewar! je počítačová hra, vesmírný bojový simulátor z roku 1962. Je považovaná za první klasickou počítačovou hru hranou v multiplayer módu a zároveň je označována za první počítačovou hru, tak jak je známe dnes, vůbec.\n\n\"Spacewar!\" byla vyvinuta na Massachusettském technologickém institutu týmem programátorů pod vedením Steva Russella. Jejich cílem bylo zábavnou formou demonstrovat výkonnost počítače PDP-1. Hra svým tvůrcům, kteří ji vyvíjeli ve svém volném čase, nepřinesla žádný zisk. Byla kopírována a hrána i na dalších univerzitách a výzkumných pracovištích, kde se nacházel počítač PDP-1.\n\nCílem hry je zničení protivníkovy vesmírné rakety pomocí torpéd. Obě lodě se zobrazují na jedné černobílé obrazovce. Je možné ovládat jejich pohyb doleva, doprava a také jejich rychlost. Později byla vytvořena hvězdná obloha jako pozadí a přibyl i další herní prvek – hvězda doprostřed herní plochy, které se hráči museli vyhýbat, jinak by jejich loď byla zničena. Ovládání bylo původně řešeno přepínači přímo u počítače, což se ukázalo jako nepohodlné, a proto tvůrci hry vyvinuli speciální ovládací zařízení. Jednalo se o dřevěnou krabičku, propojenou kabelem s počítačem, která řídila jak pohyb vesmírné rakety, tak uměla střílet torpéda. Celkem se na ní nacházely čtyři ovladače.\n\n\"Spacewar!\" běžela na počítači PDP-1, jehož cena tehdy přesahovala částku 100 000 dolarů. Dnes lze hru hrát na emulátorech počítače PDP-1.\n\nNa hru navázala komerčně úspěšná \"Galaxy Game\" a inspirovala se jí také arkáda \"Computer Space\" z roku 1971. Roku 2006 byla \"Spacewar!\" zařazena jako kulturní památka na seznam herního kánonu Knihovny Kongresu ve Spojených státech amerických. Hra také ovlivnila Nolana Bushnella, pozdějšího zakladatele herní společnosti Atari.\n\n"}
{"id": "1257938", "url": "https://cs.wikipedia.org/wiki?curid=1257938", "title": "Gregorio Paltrinieri", "text": "Gregorio Paltrinieri\n\nGregorio Paltrinieri (* 5. září 1994 Carpi) je italský plavec, specialista na dlouhé kraulařské tratě. Na mistrovství Evropy juniorů v plavání 2011 vyhrál závod na 1500 m volným způsobem. Je pětinásobným mistrem Evropy v dlouhém bazénu a dvojnásobným v krátkém bazénu, vyhrál patnáctistovku na mistrovství světa v plavání v krátkém bazénu 2014 i na mistrovství světa v plavání 2015, na 800 metrů byl v roce 2015 stříbrný. Na olympiádě 2012 skončil v závodě na 1500 m na pátém místě, na olympiádě 2016 stejnou trať vyhrál. Je držitelem světového rekordu na 1500 m v. zp. v krátkém bazénu časem 14:08,06. Časopis La Gazzetta dello Sport ho vyhlásil nejlepším italským sportovcem za roky 2015 a 2016.\n\n"}
{"id": "1257943", "url": "https://cs.wikipedia.org/wiki?curid=1257943", "title": "Gondwanské deštné pralesy Austrálie", "text": "Gondwanské deštné pralesy Austrálie\n\nGondwanské deštné pralesy Austrálie je společné označení pro skupinu chráněných oblastí v australských státech Nový Jižní Wales a Queensland, které byly pod tímto názvem v roce 1987 zapsány na seznam Světového dědictví UNESCO. Souhrnná plocha je 3700 km². Pod ochranou UNESCA je přibližně 50 různých chráněných území v 8 skupinách rozprostírajících se mezi městy Newcastle and Brisbane. Přestože deštné pralesy pokrývají přiblině 0,3% australského kontinentu, jsou domovem přibližně 50% rostlinných rodů a 30% savců a ptáků tohoto kontinentu.\n\nDeštné lesy v minulosti pokrývaly většinu superkontinentu Gondwana a představují tak jeden z nejstarších typů rostlinných biotopů v Austrálii. Deštné pralesy na východě Austrálie jsou obrazně živoucí spojnicí s historickým vývojem vegatace na Zemi. Jen na málo místech na Zemi se vyskytuje tolik rostlin a živočichů, které se relativně neliší od svých předchůdců (dnes ve formě zkamenělin). Rostou zde kapradiny, jehličnany a další rody primitivních formy rostlin, které jsou spojovány se vznikem a rozšiřováním kvetoucích rostlin v období před více jak 100 miliony let. Ze zástupců flóry lze jmenovat např. pabuky, blahočety, blahovičníky.\n\nGondwanské deštné pralesy Austrálie jsou vícedílnou oblastí zahrnující hlavně pozůstatky deštného pralesa v jihovýchodním Queenslandu a severovýchodním Novým Jižním Walesu. Představují jedinečný příklad hlavních etap evoluční historie Země, probíhajících geologických a biologických procesů a výjimečné biologické rozmanitosti. Široká škála rostlinných a živočišných druhů a společenství s prastarým původem v Gondwane, z nichž mnohé se vyskytují převážně nebo pouze v deštných pralesích Gondwany. Poskytují také hlavní lokalitu pro mnoho ohrožených druhů rostlin a živočichů.\n\n"}
{"id": "1257946", "url": "https://cs.wikipedia.org/wiki?curid=1257946", "title": "Clew Bay", "text": "Clew Bay\n\nClew Bay je mořská zátoka na pobřeží Atlantského oceánu v irském hrabství Mayo v provincii Connacht. Největším sídlem na pobřeží zátoky je město Westport, které se nachází v ústí řeky Carrowbeg River.\n\nClew Bay patří mezi velké zátoky na západním pobřeží Irska. Její průměrná šíře je 13 kilometrů a délka 21 kilometrů (měřeno z nejvzdálenějších bodů až 24 km). Délka Galwayské zátoky (Galway Bay) a zátok u západního pobřeží hrabství Kerry je však více než dvojnásobná - kolem 50 km. Na jihu a na severu je Clew Bay lemována horami. Na jihu to je hřeben Croagh Patricku s 764 m vysokým vrcholem, na severu pak rozlehlý masív Nephin Beg Range s 804 m vyokou horou Nephin (na východě ve vnitrozemí) a mnoha dalšími vrcholy, vysokými 500 - 600 metrů, lemujícími zátoku.\n\nDo Clew Bay se vlévají řeky Bunowen, Owenwee, Carrowbeg, Moyour, Owennabrockagh, Newport River, Owengarve, Bunnahowna a další větší i menší toky. Zátoku obklopujíé města a obce  Louisburgh, Lecanvey, Murrisk, Westport, Newport a jako poslední na severozápadě na pevninské šíji mezi Clew Bay a zátokou Blacksod Bay střeží přístup na ostrov Acaill (\"Achill Island\") obec Mulranny.\n\nUvádí se, že v zátoce Clew Bay je 365 ostrovů - shodně s počtem dní v roce. Největším a nejznámějším ostrovem v zátoce je ostrov Clare Island, na němž v roce 2006 trvale žilo 136 lidí. Clare Island s nejvyšším vrcholem Knockmore (462 m n. m.) se nachází uprostřed ústí zátoky do Atlantského oceánu. Ve vnitřní části zátoky je největším ostrovem Collanmore Island, na který lze doplout z přístaviště Rosmoney pier, vzdáleného zhruba 10 minut jízdy autem z centra Westportu.\n\nOstrovy a pobřeží Clew Bay tvořily ve středověku jádro území, ovládané rodem O´Malleyových (irský klan \"Uí Mháille\"). Nejvíce se z oné místní šlechtické rodiny proslavila Gráinne (Grace) o'Malley(asi 1530 - 1603), známá též jako Gráinne Mhaol či Granuaile, dcera Eoghana Dubhdara Ó Máille. Od mládí se pohybovala na moři a později se stala proslulou korzárkou, které se přezdívalo \"královna moří z Connachtu\". Na pobřeží a na ostrovech držela celou řadu hradů, mezi nimi pevnosti na ostrovech Clare a Acaill a hrad Rockfleet u Newportu.\n\nMalebný Clare Island je podle historických dokladů místem, které je obydleno již zhruba 5000 let. Na ostrově Clare je šest zastavení archeologické naučné stezky \"Clew Bay Archaelogical Trail\". Mezi nejzajímavější památky patří f\"ulacht fiadh\", otevřené kuchyně z doby bronzové, dále 5 500 let stará megalitická hrobka, cisterciácké opatství z 12. - 13. století, tzv. Granuailin hrad (\"Granuaile’s Castle\") ze 16. století - sídlo slavné pirátky Granuaile (Grace) O’Malleyové, či maják, který na ostrově Clare nechal postavit v roce 1806 majitel Westport House John Denis Browne, 1. markýz ze Sligo. Doprava na Clare Island je zajišťována trajekty z přístavu Roonagh Quay, vzdáleného 28 km z Westportu. Doba plavby činí cca 15 minut.\n\nOstrov Dorinish (irsky \"Deoirinis\"), jeden z množství neobydlených ostrovů v zátoce Clew Bay, v roce 1967 koupil člen skupiny Beatles John Lennon za 1700 liber. Lennon přestal na Dorinish jezdit po svém rozvodu s manželkou Cynthií. Poté zde nějaký čas pobývala skupina hippies. Po smrti Johna Lennona jeho druhá manželka Yoko Ono ostrov prodala za téměř 30 000 liber a získané prostředky věnovala irským sirotčincům. V roce 2012 byl ostrov nabídnut tehdejším majitelem ke koupi za 300 000 euro (cca 240 000 liber).\n"}
{"id": "1257951", "url": "https://cs.wikipedia.org/wiki?curid=1257951", "title": "Návrat do netopýří jeskyně: Adam a Burt po třiceti letech", "text": "Návrat do netopýří jeskyně: Adam a Burt po třiceti letech\n\nNávrat do netopýří jeskyně: Adam a Burt po třiceti letech (v anglickém originále Return to the Batcave: The Misadventures of Adam and Burt) je americký televizní akční komediální film z roku 2003, který natočil režisér Paul A. Kaufman podle scénáře Duana Poolea. Hlavní role, sami sebe, ztvárnili herci Adam West a Burt Ward, veteráni ze seriálu \"Batman\" ze 60. let, kteří se vydávají pátrat po ukradeném Batmobilu. Filmem se prolínají flashbacky obou protagonistů, kteří vzpomínají na dobu před více jak 30 lety. Premiérově byl snímek odvysílán na stanici CBS 9. března 2003. V Česku byl poprvé uveden v roce 2007 na TV Prima.\n\nHerci Adam West a Burt Ward jsou pozváni na galavečer v automobilovém muzeu, odkud je jim před nosem ukraden originální Batmobil – upravené auto, ve kterém oba muži před více jak 30 lety v rolích Batmana a Robina jezdili v televizním seriálu \"Batman\". Společně se vydají po stopách, které jim zanechává neznámý protivník. Zároveň také vzpomínají na 60. léta, kdy spolu natáčeli seriál, který pro ně znamenal slávu, přízeň žen, radosti i smutné okamžiky.\n\n\nV dalších rolích se představili také Betty White (žena v okně), Amy Acker (Bonnie Lindseyová, manželka mladého Burta Warda), Brett Rickaby (mladý Frank Gorshin / Riddler), Curtis Armstrong (sluha Jerry), Jim Jansen (William Dozier) a Stacy Kamano (Nghara Frisbieová, bývalá manželka mladého Adama Westa).\n\n"}
{"id": "1257956", "url": "https://cs.wikipedia.org/wiki?curid=1257956", "title": "Rudolf Božik", "text": "Rudolf Božik\n\nRudolf Božik, též Božík (10. července 1920, Hrnčiarovce nad Parnou – 27. června 2000, Piešťany), byl slovenský pilot a letecké eso za druhé světové války. Jako příslušník Slovenských vzdušných zbraní dosáhl devíti sestřelů, v době Slovenského národního povstání v řadách povstaleckého letectva sestřelil tři letouny Luftwaffe.\n\nPocházel z rodiny železničního dělníka. Již od dětství se zajímal o letectví. Vyučil se zámečníkem ve firmě \"Manesman Coburg\" v Trnavě. V lednu 1939 zahájil pilotní výcvik v Povážském aeroklubu v Piešťanech, pilotní průkaz získal 9. srpna 1939. \nV lednu 1940 dobrovolně narukoval do slovenské armády, základní vojenský a pilotní výcvik absolvoval ve Škole leteckého dorostu v Piešťanech (později v Trenčianských Biskupicích). Jako jeden z nejlepších absolventů byl zařazen do stíhacího kurzu, který dokončil 2. června 1942. Létal na strojích B-534 ve stíhacích letkách 11 v Piešťanech a 12 ve Spišské Nové Vsi, v říjnu 1942 byl na několik měsíců převelen do funkce instruktora pěšího výcviku v Letecké škole v Trenčianských Biskupicích. Od dubna 1943 se v Piešťanech přeškoloval na Bf 109 E. \n\nV červnu byl odeslán na východní frontu a na Krymu absolvoval přeškolení na modernější Bf 109 G. Poté byl přesunut k letce 13 na letišti v Anapě a zapojil se do leteckých bojů nad Kubání a Černým mořem. Prvních dvou sestřelů dosáhl 26. července 1943 (R-5 a P-39), do 26. září 1943 sestřelil ještě čtyři Il-2, jeden LaGG-3 a jeden Boston. Dne 26. září 1943 při vzletu havaroval a utrpěl těžké zranění páteře. Po pobytu v několika nemocnicích byl na konci října transportován na Slovensko k doléčení. \n\nOd 31. ledna 1944 působil na letišti ve Vajnorech, opět v letce 13, která byla přesunuta zpět na Slovensko a měla chránit Bratislavu před americkými nálety. Dne 13. dubna odstartoval na poplach s Františkem Hanovcem a sestřelil německý těžký stíhací letoun Bf 110, který zaměnil za americký bombardér B-24. V boji s americkými bombardéry a jejich stíhacím doprovodem 26. června 1944, v němž byla letka 13 z větší části zničena, poškodil jeden B-17. \n\nNa začátku srpna byl jedním z pilotů, kteří přelétli poslední čtyři bojeschopné Bf 109 G letky 13 k letce 12 na polním letišti Išla u Prešova. Letka 12 byla součástí Skupiny vzdušných zbraní (SVZ), určené k podpoře Východoslovenské armády, která měla bránit Slovensko před Rudou armádou.\nPo vypuknutí Slovenského národního povstání německé jednotky zahájily odzbrojování Východoslovenské armády a SVZ přelétla 31. srpna 1944 za sovětské linie. Většina letounů přistála na letišti ve Lvově, mezi nimi i Božik s Bf 109 G. Již 6. září se ale společně s dalším Bf 109 G, pilotovaným Františkem Hanovcem, vrátil zpět na Slovensko jako posila pro povstalecké letectvo, které nemělo ve výzbroji žádné moderní stíhačky. V řadách povstaleckého letectva provedl 32 bojových letů a sestřelil tři německé letouny (dva Fw 189 a jeden Ju 88). V noci ze 7. na 8. října 1944 byl letecky transportován zpátky za sovětskou frontu.\nStal se příslušníkem 2. československého stíhacího leteckého pluku, který byl součástí 1. čs. smíšené letecké divize. Pluk byl vyzbrojen La-5FN, později La-7. Do konce války nebyl výcvik této jednotky ukončen a k jejímu nasazení na frontě nedošlo.\n\nPo válce pokračoval ve službě v československém letectvu. Dne 2. července 1946 havaroval s cvičným Kl 35 a opět si poranil páteř. V letech 1949 až 1950 absolvoval zkrácené roční studium na Letecké vojenské akademii. V roce 1950 byl přidělen k Bezpečnostnímu letectvu. Po ukončení činnosti Bezpečnostního letectva na konci roku 1950 působil jako velitel roje v Leteckém pluku 51 v Plzni. Kvůli následkům svých předchozích zranění od července 1951 vykonával již jen různé neletové funkce. Z vojenské služby byl propuštěn na konci roku 1958 v rámci čistky, zaměřené na bývalé příslušníky slovenské armády, kteří bojovali proti Sovětskému svazu.\n\nOd února 1959 až do odchodu do důchodu roku 1980 pracoval jako strojvůdce. Zemřel 27. června 2000 v Piešťanech, pohřben je v Bratislavě na Ružinovském hřbitově.\n\n\n\nZdroj:\n\n"}
{"id": "1257964", "url": "https://cs.wikipedia.org/wiki?curid=1257964", "title": "Ladislav Černý", "text": "Ladislav Černý\n\nLadislav Černý (13. dubna 1891 Plzeň – 13. července 1975 Dobříš) byl český violista a pedagog.\n\nStudoval na pražské konzervatoři housle a komorní hru. V letech 1916–1918 zastával místo 2. koncertního mistra houslí v České filharmonii, v letech 1919–1921 působil v Lublani, kde svoje zaměření změnil na violu. Vyučoval na tamější Glasbena matica (hudební matice, později přetvořené na konzervatoř). Již v Lublani se roku 1920 stal zakládajícím členem Pražského kvarteta (kde působil až do roku 1966). Po návratu do Čech se začal věnovat také pedagogickému působení, učil hře na violu a komorní hře na pražské konzervatoři (1940–1952), též na AMU (od roku 1946).\n\nRoku 1955 byl jmenován zasloužilým umělcem, v roce 1971 národním umělcem.\n"}
{"id": "1257967", "url": "https://cs.wikipedia.org/wiki?curid=1257967", "title": "Tuchořice (zámek)", "text": "Tuchořice (zámek)\n\nTuchořice jsou zámek ve stejnojmenné vesnici v okrese Louny. Postaven byl místo starší tvrze v osmnáctém století, ale dochovaná podoba je výsledkem pozdějších úprav. Uvnitř sídlí ústav sociální péče.\n\nPrvním panským sídlem v Tuchořicích byla tvrz poprvé zmíněná v roce 1454, kdy patřila Petrovi z Tuchořic. Jeho potomci na ní žili až do roku 1519. Po nich se jako majitelé panství vystřídali Bartoš z Kamenice, Lobkovicové, Jaroslav Dlask ze Vchynic (1547), jeho syn Jiří starší Dlask, Adam Kaplíř ze Sulevic (1603), Jan Aldringen (1629), Achiles ze Soie (1635), Martin de Pachonhay (1649) a jeho dcery, z nichž univerzální dědička Anna Terezie tvrz poškozenou během třicetileté války prodala Janu Antonínu Hýzrlovi z Chodova. Podle Augusta Sedláčka však polovinu zámku zdědil její manžel a zbytek jejich dcery. Později si tuchořické a strkovické panství rozdělily na tři díly, které byly spojeny a v osmnáctém století připojeny k Dobříčanům.\n\nJan Antonín Hýzrle nechal tvrz opravit, ale od něj panství koupil Kašpar Clary-Aldringen a v roce 1728 připojil k Dobříčanům. Starou tvrz potom nechal zbořit a místo ní postavit barokní zámek. Clary-Aldringenové tuchořický statek prodali roku 1879 Aloisovi Procházkovi a ten později žateckému továrníkovi Konrádu Blaschkovi, jehož potomkům patřil až do roku 1945. Po druhé světové válce měl ve znárodněném zámku kanceláře státní statek. Od roku 1952 ho využívalo zemědělské učiliště. Zchátralý zámek byl v letech 1966–1970 opraven a začal v něm fungovat Ústav sociální péče. Další oprava proběhla v letech 1982–1984 a zámek i nadále slouží sociálním účelům jako Domov „Bez zámků“ Tuchořice.\n\nJednopatrová zámecká budova má obdélný půdorys. Její průčelí je směrem do vsi zdůrazněno stupňovitým štítem bočního křídla a rizalitem v uprostřed hlavního traktu. V nároží stojí věž s valbovou střechou, pod kterou se táhne cimbuří.\n\n\n"}
{"id": "1257969", "url": "https://cs.wikipedia.org/wiki?curid=1257969", "title": "Roberto De Micheli", "text": "Roberto De Micheli\n\nRoberto De Micheli (* 8. července 1972, Terst, Itálie) je italský hudebník, který v současné době působí jako kytarista v powermetalové hudební skupině Rhapsody of Fire. K té se připojil v roce 2011 po částečném rozpadu této skupiny. Na elektrickou kytaru začal hrát ve věku čtrnácti letech a v roce 1997 založil skupinu Sinestesia, se kterou vydal dvě studiová alba.\n\nDe Micheli byl spolužákem Luca Turilliho, jednoho ze zakladatelů Rhapsody of Fire. Právě Turilliho, kterému pomáhal během začátků této skupiny, v roce 2011 nahradil.\n\n"}
{"id": "1257975", "url": "https://cs.wikipedia.org/wiki?curid=1257975", "title": "70. ročník udílení Filmových cen Britské akademie", "text": "70. ročník udílení Filmových cen Britské akademie\n\n70. ročník udílení Filmových cen Britské akademie se konal v Royal Albert Hall v Londýně 12. února 2017. Moderátorem ceremoniálu byl Stephen Fry. Ocenění se předalo nejlepším filmům a dokumentům britským i mezinárodním, které se promítaly v britských kinech v roce 2016. Nominace byly oznámeny 10. ledna 2017.\n\nV jednotlivých kategoriích byli nominováni:\n\n\n\n"}
{"id": "1257976", "url": "https://cs.wikipedia.org/wiki?curid=1257976", "title": "Semiš", "text": "Semiš\n\nSemiš nebo velur je označení pro druh usně, kůže upravené broušením na rubové straně. Rubová strana se stává pohledovou a vyznačuje se vlasem – jemnou „chlupatostí“, která vyžaduje údržbu kartáčováním a impregnaci. Používá se zejména na výrobu obuvi, dále galanterie apod., ale také pracovních rukavic.\n\nPodobně upravenou usní je nubuk, který se však vyrábí broušením na lícové straně kůže. Vyznačuje se hladším, sametovým povrchem, který je náchylnější na poškození. \n"}
{"id": "1257984", "url": "https://cs.wikipedia.org/wiki?curid=1257984", "title": "Stejnopohlavní manželství ve Španělsku", "text": "Stejnopohlavní manželství ve Španělsku\n\nŠpanělsko legalizovalo manželství pro páry stejného pohlaví od 3. července 2005. V r. 2004 zahájila nově zvolená socialistická vláda vedená premiérem José Luisem Rodríguezhem Zapaterem kampaň za stejnopohlavní manželství a adopce homosexuálními páry. Po několika debatách byl 30. června 2005 zákon umožňující párům stejného pohlaví uzavírat sňatek přijat \"Generálními kortesy\" (španělský dvoukomorový parlament složený ze Senátu a Kongresu poslanců). Publikován byl 2. července 2005 a účinným se stal následující den. Španělsko se tak stalo třetí zemí na světě, která toto umožnila po Nizozemsku a Belgii. Předběhlo o 14 dní dokonce i Kanadu, která v tom samém roce rovněž přijala podobný zákon.\n\nPřijetí zákona se neobešlo bez konfliktů navzdory 66 % podpoře v populaci. Nejhlasitější odpor byl ze strany Španělské římskokatolické církve, která novou legislativu kritizovala pro její „podkopávání“ institutu manželství. Jiné asociace vyjádřily obavy nad schopností gayů a leseb vychovávat děti. Demonstrace za a proti přijetí zákona s účastí tisíců lidí se konaly ve všech částech Španělska. Po jeho přijetí dala konzervativní Lidová strana podnět k Ústavnímu soudu.\n\nBěhem prvních let existence nového zákona bylo ve Španělsku oddáno 4 500 homosexuálních párů. Přijetí zákona vyvolalo otázky, zda by měly mít právo uzavřít sňatek i cizinci ze zemí, které toto neumožňují. Ministerstvo spravedlnosti potvrdilo, že španělský občan si může vzít i cizince, jehož země stejnopohlavní svazky neuznává. Avšak alespoň jeden z partnerů musí mít španělské občanství, aby oba mohli uzavřít manželství, ačkoliv byl zaznamenán případ dvou cizinců, kteří se ve Španělsku vzali, neboť v něm měli trvalý pobyt.\n\nKdyž volby v listopadu 2011 vyhrála Lidová strana, potvrdil její předseda Mariano Rajoy, že se stejnopohlavním manželstvím on i celá strana nesouhlasí, ale že otázku jeho případného zrušení přenechá Ústavnímu soudu. Ten jej 6. listopadu 2012 potvrdil v poměru hlasů 8:3. Ministr spravedlnosti Alberto Ruiz-Gallardón oznámil, že vláda bude respektovat rozhodnutí, a že se tedy zákon zrušit nepokusí.\n\nV letech 1990-2000 přijalo několik městských zastupitelstev a autonomních společenství vlastní vyhlášky a zákony o registrovaném partnerství, které zčásti uznávaly nemanželské soužití všech párů. Jednalo se však spíše o symbolický krok. Registry takového soužití zavedlo 16 ze 17 španělských autonomních společenství: Katalánsko (1998), Aragon (1999), Navarra (2000), Kastile- La Mancha (2000), Valencie (2001), Baleárské ostrovy (2001), Autonomní společenství Madrid (2001), Asturie (2002), Andalusie (2002), Kastilie a León (2002), Extremadura (2003), Baskicko (2003), Kanárské ostrovy (2003), Kantabrie (2005), Galície (2008) a La Rioja (2010), a obě autonomní města; Ceuta (1998) a Melilla (2008) Španělské zákony také umožňovaly individuální osvojení, což de facto umožňovalo homoparentální osvojení s tím, že pouze jeden z páru má vůči dítěti rodičovská práva. Druhý z partnerů tady neměl vůči společně vychovávanému dítěti žádná práva v případě úmrtí partnera, nebo rozpadu partnerství. Stejnopohlavní manželství nešlo legalizovat centrálně ve všech autonomních společenstvích, neboť jim španělská ústava dávala právo v této věci rozhodovat samostatně.\n\nŠpanělská socialistická dělnická strana slibovala ve své předvolební kampani novelizaci občanského zákoníku zpřístupňující institut manželství pro homosexuální páry, včetně všech práv a povinností plynoucích z něj pro heterosexuální manželské páry. Důvodem bylo zrovnoprávnění gayů a leseb ve věcech sociálních a právních. Po vítězství socialistů slíbil nový španělský premiér José Luis Rodríguez Zapatero ve svém inauguračním projevu následující změny: „Je nezbytně nutné jednou provždy skoncovat s neakceptovatelnou diskriminací, jíž čelí nemalá část Španělů a Španělek pro své sexuální preference. Aby se tohoto dosáhlo, zmodifikujeme občanský zákoník tak, aby obsahoval jejich rovné právo na manželství, které jim poskytne dědická a pracovní práva, jakož i sociální zabezpečení.“ 30. června 2004 oznámil ministr spravedlnosti Juan Fernando López Aguilar, že Kongres poslanců schválil vládní plán legalizace stejnopohlavního manželství. Dále představil dva návrhy zpracované regionální katalánskou stranou Konvergence a unie: jeden dával legální status heterosexuálním i homosexuálním párům v anglosaských svazcích (\"parejas de hecho\", svazky „de facto“) a druhý umožňoval translidem změnu jména a pohlaví bez požadavku chirurgického zásahu. Návrh zákona o stejnopohlavním manželství schválil vládní kabinet 1. října 2004 a 31. prosince jej předložil parlamentu. Kongres poslanců jej přijal 21. dubna 2005. 22. června 2005 jej Senát, v němž měla opoziční Lidová strana většinu, zamítnul. Proto se vrátil k přezkumu do dolní komory, která mohla Senát přehlasovat, což také při finálním hlasování 30. června 2005 učinila. 187 poslanců se vyslovilo pro, 147 proti a 4 se zdrželi.\n\nPo finálním hlasování a přijetí návrhu 2. července 2005 se Španělsko stalo po Nizozemsku a Belgii třetí zemí na světě, která legalizovala stejnopohlavní manželství. První homosexuální svatba se konala osm dní po účinnosti návrhu na půdě rady města Madrid. Oddáni byli dva muži Carlos Baturín a Emilio Menédez. První lesbický pár byl oddán o jedenáct dní později v Barceloně.\n\nNavzdory těmto rovnostářským krokům stálo zůstávají určité právní vady: pokud se dítě narodí v lesbickém manželství, není manželka biologické matky automaticky považována za rodiče; musí projít zdlouhavým procesem osvojení, kdy jí buď opatrovnický soud uzná, nebo neuzná jako druhou matku dítěte. U heterosexuálních párů (manželských i nemanželských) to funguje tak, že pokud se nevlastní otec přizná k dítěti své manželky, tak je automaticky považován za zákonného rodiče bez dalších průtahů. 7. listopadu 2006 novelizovala vláda zákon o asistované reprodukci, podle něhož lze automaticky uznat manželku biologické matky (nevlastní matku) dítěte počatého umělým oplodněním za zákonného rodiče.\n\nProjektovaný návrh oznámený 30. června 2005 ministrem spravedlnosti byl prostudován Generální radou soudů. Ačkoliv se Generální rada shodla na tom, že diskriminace homosexuálů je nepřijatelná, byla otázka manželství pro všechny podrobená kritice, zejména kvůli otázce adopce dětí. Závěrem bylo řečeno, že redefinice manželství není ústavním požadavkem, a že s diskriminací lze bojovat jinou formou svazků - například registrovaným partnerstvím.\n\nI přes negativní postoj prezentovala vláda svůj návrh v Kongresu 1. října 2004. Vyjma Lidové strany a členů Katalánské demokratické unie různé politické strany reformu podpořily. 21. dubna 2005 přijal Kongres návrh v poměru hlasů 183:136 a 6 zdrženími se (včetně člena Lidové strany). Obsah návrhu zákona o stejnopohlavním manželství ve Španělsku byl krátky: jednalo se pouze o nový paragraf v článku 44 občanského zákoníku říkající, že: \"Manželství by mělo mít stejné náležitosti a efekty bez ohledu na to, zda jsou osoby žijící v něm stejného či opačného pohlaví.\"\n\nPodle ústavního práva bude text nejprve muset být přijat Kongresem a poté předán Senátu k finálnímu hlasování, který jej buď přijme nebo vetuje. 21. června 2005 se na tuto problematiku konala v Senátu diskuse s odbornou veřejností. Jejich názory byly různorodé; podle některých má LGBT rodičovství neblahý efekt na dětském vývoji, vyjma vyšší respektu k homosexualitě a citlivosti vůči diskriminaci. Podle psychiatra Aquilino Polaino z Lidové strany je homosexualita patologií a poruchou chování. Kromě tohoto také uvedl, že mnoho homosexuálů má zkušenosti s pohlavním zneužíváním v dětství, a že homosexuálové obecně pocházejí z nefunkčních rodin, kde se vyskytovalo násilí, alkoholismus, případně chybějící otec a nadměrná opičí láska ze strany matky. Někteří prominentní členové Lidové strany se od Polainových výroků distancovali.\n\nSenát text přijatý Kongresem vetoval. K vetu vyzývala Lidová strana, která má v Senátu většinu, a Katalánská demokratické unie. Odmítnutí prošlo poměrem hlasů 131:119. 2 senátoři se zdrželi hlasování. Text byla tedy vrácen do Kongresu. 30. června 2005 byl znovu přijat Kongresem, který v souladu s ústavou přehlasoval veto Senátu. 187 poslanců hlasovalo „ano“ (včetně poslankyně Lidové strany Celie Villalobos), 147 „ne“ a 4 se zdrželi. Přehlasováním veta prošel zákon prakticky už celým legislativním procesem a do implementace mu zbýval už jenom podpis krále.\n\nNa otázku médií, zda podepíše návrh projednávaný \"Generálními kortesy\", odpověděl španělský král Juan Carlos I., že je králem španělským, nikoli belgickým. V této odpovědi narážel na krále Baudouina I., který odmítl podepsat zákon legalizující potraty. Král má právo vetovat zákony, tedy nedat jim svůj podpis. Nicméně král zákon č. 13/2005 podepsal 1. července 2005, a tudíž jej šlo publikovat v promulgačním listu ihned následující den 2. července. 3. července se stala nová legislativa účinnou. Za svůj podpis klidil král kritiku jak z řad Karlistů, tak i mnohých krajně pravicových konzervativců.\n\nObsah návrhu se setkal s odporem ze strany představitelů Katolické církve, včetně papeže Jana Pavla II., který varoval před oslabováním tradiční rodiny zrovna tak jako jeho nástupce papež Benedikt XVI. Kardinál López Trujillo, prezident Papežské rady pro rodinu, řekl že církev vydá naléhavou urgenci svobody vyznání pro katolíky, a že se pokusí všemi dostupnými prostředky zamezit přijetí nového zákona. Řekl, že by veškeré profese spojené s implentací manželství párů stejného pohlaví jej měly odmítnout, i kdyby je to mělo stát ztrátu zaměstnání. Podporovatelé gay práv argumentovali tím, že vzhledem k formálnímu odporu Katolické církve k heterosexuálním občanským sňatkům, nebude její hlas brán příliš na vědomí. Jako příklad uvedli manželství prince Filipa a Letizie Ortizové, která svůj předchozí církevní sňatek rozvedla. Církvi se nepodařilo nasbírat potřebou podporu zrušení návrhu, ačkoliv se 80 % Španělů hlásí ke katolickému vyznání. Sociologové se domnívají, že za tím stojí výrazný nárůst liberalismu a jeho důraz na práva jednotlivce vyvolaný tím, že církev měla v dřívějších dobách tradičně vysoký vliv, zejména v otázkách rodiny. Podle statistik se tři čtvrtiny Španělů domnívají, že církevní hierarchie neumí dostatečně reagovat na novou realitu doby. Doplňujícím vysvětlením může být také to, že si Španělé vliv církve spojují se smrtí klerofašistického diktátora Francisca Franca, který za své vlády s ní úzce spolupracoval.\n\nPremiér Zapatero odpověděl na církevní kritiku takto:\n\n19. června 2005 se konal veřejný protest proti zákonu. Protestující - z řad členů Lidové strany, španělských biskupů a Fóra španělských rodin (\"Foro Español de la Familia\") - uvedli, že do ulic vyšel 1,5 milionu lidí, kteří se postavili na odpor útokům na tradiční rodinu a španělské hodnoty; vládní delegace v Madridu se však shodla, že jich bylo 166 tisíc. Dva týdny po tomto protestu se spolu s konáním dne gay hrdosti konal pochod na podporu nového zákona. FELGT (\"Federación Estatal de Lesbianas, Gays, Transexuales y Bisexuales\" - Organizace španělských leseb, gayů a transgender) odhadovala, že se jej zúčastnily 2 miliony lidí; policejní zdroje uvádějí 97 tisíc. Obě manifestace se odehrály v Madridu, kterému tou dobou vláda konzervativní Lidová strana.\n\nŠpanělští biskupové se taktéž obávali, že vláda zpřístupněním institutu manželství homosexuálním párům, naruší jejich učení, které připouští pouze heterosexuální manželství. Fórum španělských rodin zase naopak vyjádřilo obavu nad schopností homosexuálních párů adoptovat a vychovávat děti. Upozorňovalo, že adopce není právem dospělých, nýbrž adoptovaných dětí. Gay asociace odpověděly, že adopce homosexuálními páry je ve Španělsku de facto už dávno legalizována, neboť před přijetím nového zákona si mohl osvojit dítě jeden z páru. Adopce homosexuálními páry byly už legální v Navarre (2000), Baskicku (2003), Aragonii (2004), Katalánsku (2005) a Kantábrii (2005) ještě před přijetím stejnopohlavního manželství, které je zlegalizovalo celonárodně. V Asturii (2002), Andalusii (2002) a Extremaduře (2003) se mohly homosexuální páry stát trvalými nebo přechodnými pěstouny. Podle asociací se vůbec nepracovalo s tím, že by jiná sexuální orientace žadatelů o adopci nebo pěstounství mohla být překážkou. Tento postoj byl oficiálně podpořen psychology, kteří se shodli na tom, že homosexualita není patologií.\n\nVe své biografii z r. 2008 uvedla španělská královna Sofie, že je spíš pro „registrované partnerství“, než pro „manželství“ párů stejného pohlaví. Tento a údajně další královniny výroky vzbudily v r. 2008 značnou vlnu nevoli směrem ke královské rodině. Palác Zarzuela se pak jménem královny omluvil s tím, že se pouze neobratně vyjádřila. Antonio Poveda, prezident FELGT, řekl že jako organizace přijímají královninu omluvu, ale že se španělská gay komunita stále cítí z její strany poškozená. Král Juan Carlos, který je údajně víc liberální než jeho choť, byl královninou biografií otřesen a podle médií chtěl propustit veškeré úředníky, kteří mu její knihu vůbec přinesli k podpisu.\n\nU generálních voleb v r. 2011 řekl představitel Lidové strany a nový premiér Mariano Rajoy, že je také spíš pro registrované partnerství, než pro manželství párů stejného pohlaví.\n\n21. července 2005 odmítla vydat soudkyně města Dénia manželskou licenci lesbickému páru. Své rozhodnutí odůvodnil ústavní žalobou proti zákonu o stejnopohlavním manželství opřenou o článek 32 španělské ústavy, který říká: „Muži a ženy mají právo uzavřít manželství s plnou rovností před zákonem.“ V srpnu 2005 odmítl soudce z ostrova Gran Canaria dát manželské licence třem homosexuálním párům s podáním jiné ústavní žaloby. V prosinci 2005 se Ústavní soud odmítl zabývat oběma žalobami pro jejich nedostačující zdůvodnění. 30. září 2005 se opoziční Lidová strana rozhodla iniciovat vlastní ústavní žalobu, čímž rozdělila svojí členskou základnu na dva tábory. Sedm let po podání žaloby byl 6. listopadu 2015 vynesen rozsudek. Ústavní soud podpořil stejnopohlavní manželství 8 kladnými hlasy proti 3 záporným.\n\n27. února 2007 zaštítilo Fórum španělských rodin petici podepsanou 1,5 milionem Španělů za zrušení stejnopohlavního manželství a podporu manželství jako svazku jednoho muže a jedné ženy. Španělský kongres se touto peticí odmítl zabývat. 30. května 2007 byla výše zmíněná soudkyně z Dénii představena před disciplinární komisi Generálního výboru soudní moci (\"Comisión Disciplinaria del Consejo General del Poder Judicial - CGPJ-\"), která jí odsoudila k pokutě ve výši 305 euro za odmítnutí oddat homosexuální pár s výstrahou, aby tak již znovu nečinila. Ta tuto akci nazvala „propagandistickou vládní mašinérií“.\n\nKrátce po přijetí zákona se začaly objevovat otázky právního statusu manželství s cizinci, když nebyla Španělovi a Indovi žijícím ve společné domácnosti v Katalánsku vydána manželská licence na základě toho, že Indie nelegalizovala stejnopohlavní manželství. Nicméně 22. července jiný soud v Katalánsku oddal Španělsku s Argentinkou (první lesbické manželství ve Španělsku). Tento soud nejednal v souladu s rozhodnutím jiného soudu a otevřel cestu k diskuzím o stejnopohlavním manželství v Argentině, neboť ta tou dobou ještě neumožňovala homosexuálním párům uzavřít sňatek.\n\n27. července doporučil Úřad veřejného ochránce práv (\"Junta de Fiscales de Sala\") Ministerstvu spravedlnosti vydat nařízení, podle něhož lze sezdávat LGBT Španěly i s těmi cizinci, jejichž země původu dosud nezlegalizovala stejnopohlavní manželství. Jako důvod uvádí, že stejnopohlavní manželství se řídí podle španělských zákonů, a že tedy není nutné řešit jeho platnost podle jiného právního řádu. Rozhodnutí vydané v úředním věstníků říká:\n\nPodle doporučení Ministerstva spravedlnosti (\"Dirrección General de Registros y Notariado\") by si španělské konzulární úřady měly začít připravovat předběžnou dokumentaci pro stejnopohlavní manželství. V případě uzavírání sňatku na půdě konzulátu musí mít minimálně jeden snoubenec španělské občanství. Nicméně, aby šlo uzavřít stejnopohlavní manželství na jeho půdě, musí zákony tamní země uznávat stejnopohlavní manželství. Pokud ne, pak se musí oba snoubenci odebrat na španělskou půdu. Dva cizinci bez trvalého pobytu nemůžou ve Španělsku uzavřít manželství. Oba sice nemusí mít španělské občanství, ale minimálně jeden musí být rezidentem.\n\nPodle Španělského národního statistického institutu (INE) proběhlo do konce r. 2012 27 357 homosexuálních svateb: 1 275 v r. 2005, 4 574 v r. 2006, 3 250 v r. 2007, 3 549 v r. 2008, 3 412 v r. 2009, 3 583 v r. 2010, 3 880 v r. 2011, a 3 834 v r. 2012.\n\nVětšina homosexuálních svateb se v r. 2011 konala v Katalánsku - 886 (3,33 % všech manželství v tomto autonomním společenství), Madridu - 729 (2,91 %), Andalusii - 484 (1,71 %), Valencii - 436 (2,58 %) a na Kanárských ostrovech - 203 (3,60 %).\n\nPodle statistiky z 2. července 2015 bylo od července 2005 (když nabyl účinnost zákon o stejnopohlavních sňatcích) do konce prosince 2014 ve Španělsku oddáno celkem 31 640 homosexuálních párů. Tou dobou se jednalo o 1,72 % všech uzavřených manželství.\n\nPodle údajů vládního Centra pro sociální výzkum (\"Centro de Investigaciones Sociológicas\") zveřejných v dubnu 2005 podporuje stejnopohlavní manželství 66 % Španělů. Den před přijetím návrhu ukázal jiný výzkum \"Instituto Opina\", že nový zákon má 62,1 % podporu, zatímco adopce 49,1 % podporu. Devět měsíců před přijetím návrhu se \"Instituto Opina\" shodl na tom, že 61 % zkoumaných podporuje vládní rozhodnutí.\n\n25. července 2007 zveřejnila BBVA Foundation svojí zprávu \"Sociální portrét španělského lidu\", ve které 60 % Španělů podporovalo stejnopohlavní manželství. Největší podpora byla u respondentů s věkovým rozmezím 15-34 let (75 %), vyšším vzděláním (71 %), bez náboženského vyznání (75,5 %) a těch, kteří se politicky identifikují jako levicoví nebo středolevicoví (71,9 %). Adopce dětí páry stejného pohlaví podpořilo však pouze 44 % Španělů v kontrastu se 42 % opozicí.\n\nVýzkum Ipsos z května 2013 shledal, že 76 % respondentů podporuje stejnopohlavní manželství, zatímco dalších 13 % jinou formu státem uznávaných stejnopohlavních svazků.\n\nPodle Ifopu z května 2013 podporuje právo homosexuálních párů na sňatek a adopci dětí 71 % Španělů.\n\nEurobarometr z r. 2015 došel k závěru, že 84 % Španělů by bylo pro legalizaci stejnopohlavního manželství napříč celou Evropou, zatímco 10 % bylo proti.\n\n\n"}
{"id": "1257988", "url": "https://cs.wikipedia.org/wiki?curid=1257988", "title": "Miroslav Zajíc", "text": "Miroslav Zajíc\n\nMiroslav Zajíc (* 25. června 1946, Víska, Československo) je český fotograf.\n\nVyučil se elektromechanikem, fotografii se začal věnovat profesionálně na vojně, kde působil v časopisu \"Stráž vlasti\". Poté pracoval v redakci \"Signálu\" a od roku 1968 v \"Mladém světě\", kde získal funkci vedoucího fotografického oddělení: „Dvě desetiletí jsem určoval, jak bude Mladý svět vypadat. A to tím způsobem, že já jsem šílený individualista. Všechno muselo být po mém. Na počátku jsem se přizpůsoboval realitě. Ale později došlo na to, že jsem naopak realitu přizpůsoboval sobě, svému vidění. A tomu jsem podřizoval všechno. Kupodivu mi to dlouhou dobu vycházelo.“ V roce 1978 absolvoval na FAMU obor umělecké fotografie. Dokumentoval Moskevský summit v roce 1988 mezi Ronaldem Reaganem a Michailem Gorbačovem, za snímky z této akce obdržel cenu World Press Photo. V roce 1989 vydal knihu \"Inventura aneb Dvacet let fotoreportérem Mladého světa\". Působí v deníku Právo, v jeho magazínu má pravidelnou rubriku, v níž publikuje své fotografie z různých společenských akcí, doprovázené vlastními glosami a vzpomínkami.\n\n\n"}
{"id": "1257990", "url": "https://cs.wikipedia.org/wiki?curid=1257990", "title": "Katolická církev v Nigérii", "text": "Katolická církev v Nigérii\n\nKatolická církev v Nigérii je křesťanské společenství v jednotě s papežem. Ke katolicismu se v Nigérii hlásilo v roce 2010 asi 22,6 miliónu obyvatel , tzn. asi 13% populace.\n\nPo nepříliš úspěšných pokusech o evangelizaci této africké oblasti již od 15. století začala novodobá evangelizace dněšní Nigérie v 19. století a je spojena od roku 1860 se Společností afrických misií (SMA, jinak zvaná \"Africké lyonské misie\"), od roku 1885 působí v zemi i Spiritáni.\nV roce 1982 zemi navštívil papež Jan Pavel II., při své druhé návštěvě v roce 1988 beatifikoval v Oba nigerijského trapistického mnicha Cypriána Iwene Tansiho. Za oficiální patrony Nigérie určil již papež Jan XXIII. Pannu Marii - Královnu Nigérie a sv. Patrika.\nV Nigérii vedle sebe žijí křesťanství a islám: křesťanství je hlavním náboženstvím jihu země, na severu převažuje islám a je uplatňována šaría. Křesťané i ostatní obyvatelé země jsou ohrožováni útoky islamistické organizace Boko Haram, od roku 2009 zemřelo v jejich důsledku více než 20 tisíc lidí, z toho stovky nigerijských křesťanů. V březnu 2015 adresoval papež František dopis nigerijským biskupům, v němž se zasazoval za mír pro zemi, trápenou \"\"rukou lidí, kteří se prolašují za duchovní, ale kteří zneužívají náboženství a dělají z něj ideologii, kterou ohýbají ke svým vlastním zájmům nadvlády a smrti\"\" .\n\nV Nigérii je 9 církevních provincií, mezi něž je rozděleno dalších 43 sufragánních diecézí, a dále dva apoštolské vikariáty. Jde o následující:\n\nV nigerijském městě Ibadan sídlí maronitský Apoštolský exarchát západní a střední Afriky, zřízený papežem Františkem v roce 2014.\n\nVšichni katoličtí biskupové v zemi jsou členy Nigerijské konference katolických biskupů (\"Catholic Bishops' Conference of Nigeria, CBCN\") se sídlem v Lagosu. Ta je organizována v Asociaci biskupských konferencí anglofonní západní Afriky (\"Association of Episcopal Conferences of Anglophone West Africa, AECAWA\") a celoafrickém Sympoziu biskupských konferencí Afriky a Magadaskaru.\n\nZ Nigérie pochází celkem čtyři kardinálové:\n\nSvatý stolec je v Nigérii reprezentován apoštolským nunciem, který sídlí v Lagosu. Do října 2016 tuto funkci zastával Augustine Kasujja.\n\n\n"}
{"id": "1257991", "url": "https://cs.wikipedia.org/wiki?curid=1257991", "title": "Uhřínov-Benátky", "text": "Uhřínov-Benátky\n\nPřírodní památka Uhřínov-Benátky se rozkládá na území obcí Liberk a Lukavice v hluboce zaříznutém údolí říčky Kněžná. Předmětem ochrany je populace evropsky významného a silně ohroženého modráska bahenního (\"Phengaris nausithous\") včetně aktivní ochrany jeho biotopu. Území je rovněž stejnojmennou evropsky významnou lokalitou.\n\nÚzemí je bohaté na výskyt motýlů, je zde možné pozorovat druhy babočka paví oko (\"Inachis io\"), okáč luční (\"Maniola jurtina\"), soumračník rezavý (\"Ochlodes sylvanus\"), bělásek zelný (\"Pieris brassicae\"), bělásek řepkový (\"Pieris napi\"), bělásek řepový (\"Pieris rapae\"), babočka bodláková (\"Vanessa cardui\"), perleťovec kopřivový (\"Brenthis ino\"), okáč prosíčkový (\"Aphantophus hyperantus\"), babočka síťkovaná (\"Araschnia levana\"), perleťovec prostřední (\"Argynnis adippe\"), soumračník čárečkovaný (\"Thymelicus lineola\") a soumračník metlicový (\"Thymelicus sylvestris\").\n\n"}
{"id": "1257993", "url": "https://cs.wikipedia.org/wiki?curid=1257993", "title": "Jetel alpínský", "text": "Jetel alpínský\n\nJetel alpínský (\"Trifolium alpestre\") je planě rostoucí, vytrvalý druh rodu jetel. Navzdory svému druhovému jménu \"alpínský\" se tyto rostliny vyskytují spíše v nižších a teplých polohách. Tento původní druh není v České přírodě příliš hojný a v minulosti byl považován za vzácnější rostlinu, byl v \"Červeném a černém seznamu cévnatých rostlin České republiky\" z roku 2001 hodnocen mezi druhy vyžadující si pozornost (C4a). Postupně jeho populace přestala mizet a v současnosti je řazen mezi běžné rostlinné druhy.\n\nVyjma Britských ostrovů, Islandu, Skandinávie a Pobaltí je rozšířen téměř ve všech státech Evropy a dále východním směrem přes evropské Rusko až do oblastí Kavkazu a přilehlého Turecka a Íránu. V České republice roste roztroušeně až místy hojně, nejvíce se vyskytuje v nižších polohách s teplejším klimatem. Naopak téměř zcela schází na Českomoravské vrchovině, v severních Čechách ve Šluknovském a Frýdlantském výběžku, v Jihočeských pánvích a Podbeskydské pahorkatině.\n\nTeplomilný a světlomilný druh, nejčastěji se objevuje na půdách suchých až středně vlhkých, hluboce humózních i kamenitých, neutrálních až slabě alkalických a s nižší zásobou živin. Vyrůstá na sušších loukách, osluněných kamenitých stráních, mezích, okolo polních cest, na lesních mýtinách, slunných okrajích listnatých lesů i na vinicích. Jetel alpínský je poměrně dlouho vytrvalý a jeho výskyt je typický na mezích a na řidších sečených loukách s nevysokými travinami, kde dvou výživnou hodnotou zvyšuje jakost píce. Na jaře obrůstá poměrně pozdě, kvete v červnu a červenci.\n\nVytrvalá, krátce až středně výběžkatá bylina s přímými nebo vystoupavými lodyhami vysokými 20 až 50 cm. Lodyhy vyrůstající z dlouhého, rozvětveného oddenku jsou obvykle jednoduché, hustě chlupaté a rovnoměrně olistěné. Spodní listy s delšími řapíky i horní téměř přisedlé jsou trojčetné. Chlupaté lístky s kratičkými řapíčky bývají 2 až 5 cm dlouhé a 0,5 až 1 cm široké, dlouze eliptické až kopinaté a po obvodě jemně zubaté. Mají střední žilku vyniklou, početné boční jsou jemné, hustě rozvětvené a při okraji zhrubnuté. Blanité palisty jsou podlouhlé, na konci šídlovité, červenohnědě žilkované a polovinou délky srostlé s řapíkem.\n\nKvětenství je kulovitá až vejčitá, přisedlá, sytě červená hlávka asi 2 cm velká. Je tvořena 50 až 80 květy a vyrůstá jednotlivě nebo ve dvojici z paždí horních listů. Pětičetné, oboupohlavné květy dlouhé 12 až 14 mm jsou přisedlé a nemají listeny. Zelenavý kalich je asi 8 mm dlouhý a hustě chlupatý, je dvacetižilný a jeden spodní lístek výrazně přečnívá ostatní, včetně zvonkovité kališní trubky. Koruna je zbarvená nachově nebo purpurově, vzácně růžově nebo bíle a její pavéza je o něco málo delší než člunek. V květu je deset dvoubratrých tyčinek a dlouhá, nitkovitá čnělka. Opylení zajišťuje létající hmyz odnášející si nektar i pyl. Ploidie druhu je 2n = 16. Plodem je drobný, okrouhle vejčitý lusk, semena jsou vejčitá, červenohnědá.\nJe považován za nekulturní druh jetele a pro pícninářství má jen malý význam. Bývá prospěšný na kosených loukách s méně kvalitními trávami, např. s třeslicí prostřední nebo ovsířem lučním, kde jetel alpínský zlepšuje kvalitu píce. Dobře snáší i dvojí posečení ročně, při častějším nebo při pastvě z porostů ustupuje. Je poměrně výživnou rostlinou a dobytek jej rád požírá do doby kvetení, pak lodyhy začínají dřevnatět. Je velmi bohatou medonosnou rostlinou, produkuje množství nektaru i pylu.\n\n"}
{"id": "1257997", "url": "https://cs.wikipedia.org/wiki?curid=1257997", "title": "The Spiders from Mars", "text": "The Spiders from Mars\n\nThe Spiders from Mars byla doprovodná skupina zpěváka Davida Bowieho, která působila začátkem 70. let a hráli v ní Mick Ronson na kytaru, Trevor Bolder na baskytaru a Mick Woodmansey na bicí. \n\nSkupina se původně jmenovala The Hype, vystupovali v ní Ronson a Woodmansey, ale na baskytaru v ní tehdy hrál Tony Visconti. Po nástupu baskytaristy Trevora Boldera se přejmenovali podle Bowieho koncepčního alba z roku 1972 \"The Rise and Fall of Ziggy Stardust and the Spiders from Mars\" a doprovázeli Bowieho na velkolepém koncertním turné Ziggy Stardust Tour. Znovu se objevili na Bowieho albu z roku 1973 \"Aladdin Sane\". Další část turné následovala tentýž rok a konečná show byla zachycena ve filmu \"Ziggy Stardust and the Spiders from Mars\".\n\nSkupina se svým stylem vystupování připojila k Bowieho stylu. Ronsonova kytara a aranže z éry Spiders from Mars nebyly vhodné pouze pro tento účel, ale byly inspirací pro pozdější punk rockové hudebníky.\n\nV roce 1975 Bolder a Woodmansey reformovali skupinu bez Ronsona a do sestavy přijali Mike Garsona, Dave Blacka a Pete McDonalda. Jejich stejnojmenné album, vydané v roce 1976, bylo jediným albem vydaným před rozpadem skupiny.\n\nJméno skupiny bylo odvozeno ze slavného pozorování domnělého objektu UFO na stadionu Artemio Franchi v roce 1954, kdy si dav lidí na stadionu myslel, že jsou svědky pozorování Marťanské kosmické lodi. Jak se později ukázalo, byla to migrace pavouků, kteří se v obrovském množství přesunovali pomocí vzdušných proudů.\n"}
{"id": "1257999", "url": "https://cs.wikipedia.org/wiki?curid=1257999", "title": "Valerij Limasov", "text": "Valerij Limasov\n\nValerij Pavlovič Limasov (* 5. prosince 1955 Ufa, Sovětský svaz) je bývalý sovětský a ruský rohovník/boxer.\n\nNarodil se do ruské rodiny v dnešní ruské republice Baškortostán. Boxovat začal ve 14 letech. Připravoval se pod vedením Rima Valiullina v klubu DSO Trud (Ufa). V sovětské seniorské reprezentaci se pohyboval od roku 1975. V roce 1976 startoval na olympijských hrách v Montréalu v lehké velterové váze a vypadl před branami semifinále s Američanem Rayem Leonardem. Po olympijských hrách změnil působiště. Stěhoval se do Moskvy k trenéru Viktoru Agejevovi, ale v užším výběru sovětské reprezentace se dlouhodobě neudržel. Sportovní kariéru ukončil po prohrané nominaci na olympijské hry v Moskvě s Alexandrem Koškinem v roce 1980. V rodném Baškortostánu se věnuje podnikatelské a charitivní činnosti.\n"}
{"id": "1258000", "url": "https://cs.wikipedia.org/wiki?curid=1258000", "title": "Římskokatolická farnost Loučka u Valašského Meziříčí", "text": "Římskokatolická farnost Loučka u Valašského Meziříčí\n\nŘímskokatolická farnost Loučka u Valašského Meziříčí je územním společenstvím římských katolíků v rámci děkanátu Valašské Meziříčí Olomoucké arcidiecéze s farním kostelem Dobrého Pastýře.\nLoučka se poprvé výslovně připomíná roku 1307. Farnost byla původně součástí rozlehlé farnosti Kelč. V roce 1726 se Loučka od Kelče oddělila a stala se součásti nově vzniklé farnosti v Podhradní Lhotě, existovala však snaha o vytvoření vlastní duchovní správy. Roku 1778 byl postaven kostel. Začal zde působit kaplan Jan Černý, stal se také prvním samostatným duchovním správcem, protože Loučka byla roku 1784 vyfařena z farnosti Podhradní Lhota, a ustanovena samostatnou kuracií a patřily k ní Kunovice, Lázy, Podolí a Malá Lhota (Lhota u Kelče). Definitivně byla povýšena na samostatnou farnost r. 1854 a působil v ní farář i kooperátor. Roku 1883 připadla Malá Lhota do farnosti Kelč.\n\nFarní kostel byl do současné podoby postaven v roce 1778.\n\nOd července 2013 je administrátorem excurrendo R. D. Mgr. Ján Rimbala.\n\nBěhem roku 2015 navštěvoval duchovní správce farnosti Ján Rimbala rodiny svých farníků. Snažil se s každou rodinou potkat alespoň jednou za rok, především kvůli zpětné vazbě a pro sblížení s farníky.\n\nNa území farnosti se pravidelně pořádá tříkrálová sbírka. V roce 2018 se při ní vybralo 20 856 korun.\n"}
{"id": "1258004", "url": "https://cs.wikipedia.org/wiki?curid=1258004", "title": "Sportovní lezení na letních olympijských hrách mládeže", "text": "Sportovní lezení na letních olympijských hrách mládeže\n\nSportovní lezení bylo schváleno jako nový olympijský sport pro LOHM 2018 v argentinském Buenos Aires. Patří mezi uznané sporty a v roce 2014 bylo jako ukázkový sport na letních olympijských hrách mládeže v Nankingu. V letech 2005-2017 bylo na Světových hrách. Mezinárodní federace sportovního lezení (IFSC) pořádá Mistrovství světa, Světový pohár a tři kontinentální mistrovství v Asii, Americe a Evropě.\n\n\nDo dalšího kola boje o jedno volné místo postupují z původních osmi sportů pouze baseball/softball, squash a zápasení. Spolu se soutěžním lezením do nejužšího výběru nepostoupilo ani karate, kolečkové bruslení, wakeboarding a bojové umění wu-šu (kung-fu).\n\n\n\n\nMezinárodní olympijský výbor a IFSC projednávají které disciplíny a jak budou hodnocené na LOH i LOHM. Závodí jednotlivci. Lezení v přírodě se nejvíce podobá lezení na obtížnost, 'kdo doleze výš'. Pro diváka je srozumitelnější lezení na rychlost, což je spíše atletika, měří se čas. U lezců se v posledních deseti letech těší velké popularitě bouldering, leze se na nízkých profilech nad žíněnkou (dopadištěm) bez lana. Stejně jako na LOH tak i na LOHM se alespoň zpočátku bude závodit v kombinaci těchto tří disciplín o dvě sady medailí (muži a ženy). Na jaře 2017 bylo rozhodnuto o tom, že pořadí v disciplínách se bude násobit a zvítězí lezec s nejnižším počtem celkových bodů, případně s nejnižším počtem celkových bodů v kvalifikaci.\n\nHlavním kvalifikačním závodem bylo finále v kombinaci tří disciplín na mistrovství světa juniorů 2017 v rakouském Innsbrucku. Z celkového pořadí závodníků v kategorii A, kteří se účastnili závodů v boulderingu, lezení na rychlost a na obtížnost postoupilo dvacet chlapců a dívek do samostatného finále, kde v jeden den závodili ve všech disciplínách, pro určení třinácti postupujících. Dalších pět účastníků her vzejde z pěti kontinentálních závodů, jeden od pořadatelské země a dvacátý závodník jako divoká karta IFSC.\n\n\n"}
{"id": "1258006", "url": "https://cs.wikipedia.org/wiki?curid=1258006", "title": "Apia International Sydney 2017", "text": "Apia International Sydney 2017\n\nApia International Sydney 2017 byl společný tenisový turnaj mužského okruhu ATP World Tour a ženského okruhu WTA Tour, hraný v areálu NSW Tennis Centre na otevřených dvorcích s tvrdým povrchem Plexicushion. Probíhal jako 125. ročník turnaje ve druhém týdnu sezóny, mezi 8. až 14. lednem 2017 v Sydney, která je metropolí Nového Jižního Walesu.\n\nMužská polovina se řadila do kategorie ATP World Tour 250 a její dotace činila 495 630 amerických dolarů. Ženská část s rozpočtem 776 000 dolarů byla součástí kategorie WTA Premier Tournaments. Turnaj představoval událost Australian Open Series v týdnu před úvodním grandslamem roku, Australian Open.\n\nNejvýše nasazenými tenisty v singlových soutěžích se stali osmý hráč žebříčku Dominic Thiem z Rakouska a světová jednička Angelique Kerberová z Německa. Jako poslední přímí účastnici do dvouher nastoupili 66. britský tenista pořadí Daniel Evans a po roce opět 36. žena klasifikace Coco Vandewegheová ze Spojených států.\n\nDo hlavní soutěže ženské dvouhry se automaticky kvalifikovaly hráčky s žebříčkovým postavením do 29. místa, což byla nejníže postavená hranice jakéhokoli turnaje WTA Tour za předchozí jeden rok.\n\nAž svou šestou účast ve finále na okruhu ATP Tour proměnil v premiérovou trofej ve dvouhře 33letý Lucemburčan Gilles Müller, kterému zisk titulu pomohl k novému žebříčkovému maximu. Druhý singlový titul vybojovala 25letá Britka Johanna Kontaová, která se však narodila právě v Sydney. Po turnaji se posunula zpět na 9. místo, její kariérní maximum. Vítězem mužské čtyřhry se stal nizozemský pár Wesley Koolhof a Matwé Middelkoop, který na turnaji nemusel původně ani startovat. Pro oba se jednalo o třetí společný triumf. Ženskou čtyřhru opanovala maďarsko-ruské dvojice Tímea Babosová a Anastasija Pavljučenkovová, jehož členky na teprve druhém společném turnaji získaly premiérový titul, když cestou k němu neztratily jedinou sadu.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující pár obdržel divokou kartu do hlavní soutěže:\n\nNásledující pár nastoupil z pozice náhradníka:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastná poražené:\n\n\nNásledující pár obdržel divokou kartu:\n\n\n\n\n"}
{"id": "1258009", "url": "https://cs.wikipedia.org/wiki?curid=1258009", "title": "Hobart International 2017", "text": "Hobart International 2017\n\nHobart International 2017 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem Plexicushion v Hobartském mezinárodním tenisovém centru. Probíhal mezi 8. až 14. lednem 2017 v australském Hobartu jako dvacátý čtvrtý ročník události.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá druhá žena klasifikace Kiki Bertensová z Nizozemska. Jako poslední přímá účastnice do dvouhry nastoupila 70. francouzská hráčka žebříčku Pauline Parmentierová. Před zahájením se z dvouhry odhlásilo sedm tenistek, včetně obhájkyně titulu Alizé Cornetové.\n\nPremiérovou singlovou trofej na okruhu WTA Tour vybojovala 21letá Belgičanka Elise Mertensová, která se do hlavní soutěže dostala z kvalifikace. Deblovou soutěž ovládla rumunsko-ukrajinská dvojice Ioana Raluca Olaruová a Olga Savčuková, a získala tak druhou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily do hlavní soutěže tzv. šťatné poražené:\n\n\n\n\nNásledující páry získaly do soutěže divokou kartu:\n\n\n\n\n"}
{"id": "1258010", "url": "https://cs.wikipedia.org/wiki?curid=1258010", "title": "Hobart International 2017 – ženská dvouhra", "text": "Hobart International 2017 – ženská dvouhra\n\nŽenská dvouhra Hobart International 2017 probíhala v první polovině ledna 2017. Do singlové soutěže hobartského tenisového turnaje nastoupilo třicet dva hráček. Obhájkyní titulu byla francouzská tenistka Alizé Cornetová, která se před rozehráním turnaje odhlásila pro zádové poranění.\n\nVítězkou se stala nenasazená 21letá belgická kvalifikantka Elise Mertensová, která ve finále zdolala turnajovou trojku Monica Niculescuovou z Rumunska po dvousetovém průběhu 6–3 a 6–1. Mertensová, v průběhu turnaje 127. hráčka světa, chtěla přitom ve 2. kole z turnaje odstoupit, aby stihla kvalifikaci ženské dvouhry Australian Open 2017, jenže její soupeřka Američanka Sachia Vickeryová měla podobné plány a po prvním gemu stihla skrečovat dříve.\n\nV probíhající sezóně si připsala premiérové turnajové vítězství, které představovalo premiérový singlový titul na okruhu WTA Tour. \n"}
{"id": "1258011", "url": "https://cs.wikipedia.org/wiki?curid=1258011", "title": "Apia International Sydney 2017 – ženská dvouhra", "text": "Apia International Sydney 2017 – ženská dvouhra\n\nŽenská dvouhra Apia International Sydney 2017 probíhala v první polovině ledna 2017. Do singlové soutěže sydneyského tenisového turnaje nastoupilo třicet hráček. Obhájkyní titulu byla pátá nasazená ruská tenistka Světlana Kuzněcovová, kterou ve druhém kole vyřadila krajanka Anastasija Pavljučenkovová.\n\nVítězkou se stala turnajová šestka a zdejší rodačka 25letá Britka Johanna Kontaová, jež ve finále porazila druhou nasazenou polskou tenistku Agnieszka Radwańskou po snadném průběhu 6–4 a 6–2, přičemž cestou turnajem neztratila jediný set. V druhém vzájemném finálovém střetnutí, tak oplatila Polce porážku z pekingského China Open 2016 a vzájemnou zápasovou bilanci zmírnila na 1:2 ze svého pohledu. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. V následném vydání žebříčku WTA z 16. ledna 2017 se vrátila na kariérní maximum, když figurovala na 9. místě. \n\nPo utkání pak při slavnostním ceremoniálu vítězná Kontaová uvedla: „\"Moc všem děkuji za podporu, kterou jsem tu celý týden měla. Musím pogratulovat i Agniezsce. Odehrála výborný týden a určitě máme před sebou spoustu skvělých zápasů. V Sydney jsem se narodila, a proto je pro mě tento titul hodně speciální\".“ Poražená z duelu Radwańská konstatovala: „\"I když jsem dnes prohrála, tak jsem s turnajem spokojená. Johanně moc gratuluju, hrála neuvěřitelně, osobně jsem lépe snad ani hrát nemohla. Chtěla bych všem poděkovat za podporu, publikum je tu úžasné. Určitě se příští rok vrátím\".“\n\nDvě nejvýše nasazené hráčky obdržely volný los do druhého kola.\n"}
{"id": "1258012", "url": "https://cs.wikipedia.org/wiki?curid=1258012", "title": "Apia International Sydney 2017 – mužská dvouhra", "text": "Apia International Sydney 2017 – mužská dvouhra\n\nMužská dvouhra Apia International Sydney 2017 probíhala v první polovině ledna 2017. Do singlové soutěže sydneyského tenisového turnaje nastoupilo dvacet osm hráčů. Dvojnásobným obhájcem titulu byl srbský tenista Viktor Troicki, kterého v semifinále vyřadil Gilles Müller.\n\nVítězem dvouhry se stal šestý nasazený Gilles Müller z Lucemburska, jenž ve finále za 88 minut zdolal Brita Daniela Evanse po dvousetovém průběhu 7–6 a 6–2. V probíhající sezóně si tak 33letý šampion připsal premiérové turnajové vítězství, které představovalo první titul na okruhu ATP Tour, ke kterému nakonec potřeboval šest finálových účastí. Bodový zisk jej v pondělním vydání žebříčku ATP z 16. ledna 2017 posunul na dosavadní kariérní maximum, když mu patřila 28. příčka.\n\nVítězství se navíc připsal před zraky své rodiny, k čemuž po utkání během slavnostním ceremoniálu uvedl: „\"Skvělá noc, na tuhle chvíli jsem čekal opravdu dlouho. Děkuji trenérovi, manželce, pořadatelům. Tohle vítězství před mými chlapci pro mě moc znamená\".“\n\n26letý Evans si na turnaji připsal premiérový skalp hráče Top 10, když ve čtvrtfinále udolal Rakušana Dominica Thiema a poprvé si na něm zahrál finále na okruhu ATP: „\"Trochu jsem doufal, že Gilles dnes prohraje i své šesté finále, ale nestalo se. Přesto mám za sebou úspěšný týden a věřím, že se od něj odrazím k dobré sezoně\".“, uvedl Brit během slavnostního vyhlášení.\n\nČtyři nejvýše nasazení hráči obdrželi volný los do druhého kola.\n"}
{"id": "1258013", "url": "https://cs.wikipedia.org/wiki?curid=1258013", "title": "ASB Classic 2017 – mužská dvouhra", "text": "ASB Classic 2017 – mužská dvouhra\n\nMužská dvouhra ASB Classic 2017 probíhala v první polovině ledna 2017. Do singlové soutěže aucklandského tenisového turnaje nastoupilo dvacet osm hráčů. Obhájcem titulu byla španělská světová čtrnáctka tenista Roberto Bautista Agut, která před zahájením odstoupila kvůli gastroenteritidě.<br>\n\nVítězem se stal čtvrtý nasazený 24letý Američan Jack Sock, jenž ve finále zdolal portugalského hráče Joãa Sousu po třísetovém průběhu 6–3, 5–7 a 6–3. V závěrečn sadě přitom otočil ztrátu prohraného podání. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour. Do finále turnaje postoupil již v roce 2016, kdy ale zápas skrečoval pro virózu.\nČtyři nejvýše nasazení hráči obdrželi volný los do druhého kola.\n"}
{"id": "1258015", "url": "https://cs.wikipedia.org/wiki?curid=1258015", "title": "ASB Classic 2017 – mužská čtyřhra", "text": "ASB Classic 2017 – mužská čtyřhra\n\nMužská čtyřhra ASB Classic 2017 probíhala v první polovině ledna 2017. Do deblové soutěže aucklandského tenisového turnaje nastoupilo šestnáct dvojic. Obhájcem titulu byl chorvatsko-novozélandský pár Mate Pavić a Michael Venus, jehož členové nestartovali společně. Pavić se rozhodl nastoupit do paralelně hraného Apia International Sydney. Spoluhráčem Venuse se stal Švéd Robert Lindstedt, s nímž skončil v úvodním kole na raketách americko-novozélandské dvojice Nicholas Monroe a Artem Sitak.\n\nVítězem se stal čtvrtý nasazený polsko-pákistánský pár Marcin Matkowski a Ajsám Kúreší, který za 61 minut ve finále zdolal izraelsko-americkou dvojici Jonatan Erlich a Scott Lipsky výsledkem 1–6, 6–2 a [10–3]. Oba šampioni si do žebříčku ATP připsali 250 bodů a získali první společnou trofej. Matkowski vybojoval osmnáctý deblový titul na okruhu ATP Tour a pro Kúrešího to bylo dvanácté takové turnajové vítězství. \n\n"}
{"id": "1258016", "url": "https://cs.wikipedia.org/wiki?curid=1258016", "title": "Apia International Sydney 2017 – mužská čtyřhra", "text": "Apia International Sydney 2017 – mužská čtyřhra\n\nMužská čtyřhra Apia International Sydney 2017 probíhala v první polovině ledna 2017. Do deblové soutěže sydneyského tenisového turnaje nastoupilo šestnáct dvojic. Obhájcem titulu byl britsko-brazilský pár Jamie Murray a Bruno Soares.\n\nVítězem čtyřhry se stal nenasazený pár složený z Nizozemců Wesleyho Koolhofho a Matwého Middelkoopa, který ve finále zdolal nejvýše nasazený britsko-brazilský pár Jamie Murray a Bruno Soares po dvousetovém průběhu 6–3 a 7–5.\n\nOba šampioni si do žebříčku ATP připsali 250 bodů a získali po triumfech v bulharské Sofii a v rakouském Kitzbühelu třetí společnou a rovněž pro oba třetí trofej na okruhu ATP.\n\n"}
{"id": "1258017", "url": "https://cs.wikipedia.org/wiki?curid=1258017", "title": "Apia International Sydney 2017 – ženská čtyřhra", "text": "Apia International Sydney 2017 – ženská čtyřhra\n\nŽenská čtyřhra Apia International Sydney 2017 probíhala v první polovině ledna 2017. Do deblové soutěže sydneského tenisového turnaje nastoupilo šestnáct dvojic. Obhájcem titulu byl švýcarsko-indický pár Martina Hingisová a Sania Mirzaová, jehož členky nestartovaly společně. Hingisová nastoupila s Coco Vandewegheovou, aby ve čtvrtfinále podlehly Tímee Babosové s Anastasijí Pavljučenkovovou. Spoluhráčkou Mirzaové se stala Češka Barbora Strýcová, s níž došla do finále.\n\nVítězem se stal nenasazený maďarsko-ruský pár Tímea Babosová a Anastasija Pavljučenkovová, který ve finále zdolal turnajové jedničky Saniu Mirzaovou s Češkou Barborou Strýcovou po výsledku 6–4 a 6–4. Obě šampionky si do žebříčku WTA připsaly 470 bodů, rozdělily si částku 40 200 dolarů a na teprve druhém společném turnaji získaly premiérový titul, když cestou k němu neztratily jediný set. Babosová vybojovala jedenáctý deblový titul na okruhu WTA Tour a pro Pavljučenkovovou to bylo páté takové turnajové vítězství. \n\n"}
{"id": "1258018", "url": "https://cs.wikipedia.org/wiki?curid=1258018", "title": "Hobart International 2017 – ženská čtyřhra", "text": "Hobart International 2017 – ženská čtyřhra\n\nŽenská čtyřhra Hobart International 2017 probíhala v první polovině ledna 2017. Do deblové soutěže hobartského tenisového turnaje nastoupilo šestnáct dvojic. Obhájcem titulu byl čínsko-americký pár Chan Sin-jün a Christina McHaleová, jehož členky do turnaje nezasáhly.\n\nVítězem se stal nenasazený rumunsko-ukrajinský pár Ioana Raluca Olaruová a Olga Savčuková, který ve finále zdolal turnajové trojky Kanaďanku Gabrielu Dabrowskou s Číňankou Jang Čao-süan výsledkem 0–6 a 6–4 a v závěrečném supertiebreaku [10–5]. Obě šampionky si do žebříčku WTA připsaly 280 bodů a získaly druhou společnou trofej. Olaruová vybojovala šestý deblový titul na okruhu WTA Tour a pro Savčukovou to bylo čtvrté takové turnajové vítězství.\n\n"}
{"id": "1258019", "url": "https://cs.wikipedia.org/wiki?curid=1258019", "title": "Slušnost", "text": "Slušnost\n\nSlušnost, též zdvořilost, správné chování či ctnostné chování (lat. \"decentia\") je morální kvalita určující míru toho, co je slušné. Je dána normami určité kultury, které formy chování lze považovat za slušné a proto se standardy slušnosti liší po celém světě.\n\nV sociologii slušnost je měřítkem etických a morálních požadavků a očekávání dobrého nebo správného chování. Slušnost je závislá na formách vztahů a způsobu života lidské společnosti. \n\nŘada zemí má zákony proti neslušnosti (obscénnosti), které regulují určité sexuální činy a omezují možnost veřejně ukazovat některé části lidského těla. Očekává se, že kdo žije v určité kultuře, je obeznámen s tím, co je považováno za slušné. V některých zemích je například neslušné, aby ženy mohly veřejně ukazovat svou tvář nebo vlasy. V jiných zemích je zdvořilé krkat při jídle. V některých zemích je slušné jíst prsty, zatímco v jiných zemích, je to považováno za velmi neslušné. V mnoha zemích se považuje za neslušné dokonce vzdorovat vůli hlavy rodiny. Pokud se tak děje, je to ostudná záležitost nejen pro toho, kdo vzdoruje této vůli, ale i pro celou rodinu.\n\nPokud se někdo nechce chovat slušně (podle zažitých společenských norem) riskuje opovržení společností, výsměch či případné sociální vyloučení nebo i tělesné tresty. Většina lidí se bezprostředně stydí za porušení normy slušnosti. Někteří však jsou schopni se statečně vzpírat zažitým normám a jsou odhodláni případně nést následky za jejich porušení.\n\nNěkteří katoličtí teologové ztotožňují slušnost s ctností cudnosti, kterou redukují na obranu lidského života. Např. teolog Lord píše: \"Věřím v hodnotu a krásu lidského života. Ale lidský život může bezpečně a ušlechtile vstupovat do světa, jen když jde o muže a ženy, jejichž těla a duše jsou zdravé a čisté. Proto, aby byla zajištěna síla a čistota budoucího lidského života, potřebujeme současné pokolení mužů a žen, které by bylo zdravé a čisté.\"\n\nDále uvádí: \"„Církev trvá na tom, že sexuální projevy by měly být krásné, čisté a důstojné“.\" V čistě katolickém kontextu, pohlavní styk by měl být pouze účelem posílení lásky a vzájemného porozumění mezi těmi, kdo žijí v legitimním manželství. Jejich zneužití mimo manželství (např. pro pouhé potěšení) chápe jako krádež „odměny života“, kterou dal Bůh člověku, když mu dal schopnost plodit, ale ne právo ohrožovat samotnou budoucnost lidského druhu. K tomu dodává, že použití antikoncepce, a to i mezi manžely, je z podobných důvodů nečestné (neslušné).\n\nPodle Lorda uniknout závazku přivádět na svět nové lidské bytosti výše uvedeným, slušným způsobem, vyvolává Boží hněv: \"„Tito synové a dcery jsou podvodníci a lháři, zloději a zrádci, kteří uzurpují jen potěšení a prchají před povinnostmi, si chtějí užívat života, aniž by ochraňovali život – toto Bůh potrestá děsivými ranami, onemocněními, pohanou, zraňujícími slzami a zničenými životy.“\"\n\n\n"}
{"id": "1258024", "url": "https://cs.wikipedia.org/wiki?curid=1258024", "title": "Bogdan Gajda", "text": "Bogdan Gajda\n\nBogdan Gajda (* 26. srpna 1953 Sokolniki Stare, Polsko) je bývalý polský rohovník/boxer.\n\nZačínal s házenou a basketbalem. S boxem se seznámil v 15 letech jako hornický učeň v Pszówu. Připravoval se pod vedením Antoni Zygmunta. V roce 1975 si ho reprezentační trenéři stáhli do armádního klubu Legia Warszawa. V polské reprezentaci se pohyboval v lehké velterové váze do 63,5 kg. V roce 1976 startoval na olympijských hrách v Montréalu a skončil bez umístění potom, co ve druhém kole nestačil na Sověta Vasilije Solomina. V roce 1980 startoval na svých druhých olympijských hrách v Moskvě, ale před branami čtvrtfinále mu stopku nečekaně vystavil švédský reprezentant (původem z Ugandy) Shadrach Odhiambo. Po skončení sportovní kariéry koncem osmdesátých let se začal věnovat trenérské práci.\n"}
{"id": "1258026", "url": "https://cs.wikipedia.org/wiki?curid=1258026", "title": "Herbord (mnich)", "text": "Herbord (mnich)\n\nHerbord (před rokem 1145 – 27. září 1168, Bamberk), latinsky Herbordus, byl německý mnich a poslední ze životopisců Otty Bamberského.\n\nV roce 1145 přišel do Michelbergského kláštera jako vedoucí místní školy a roku 1158 počal psát životopis Otty Bamberského, zemřelého v roce 1139. Čerpal z díla svých předchůdců anonyma z Prüfeningského kláštera a Ebba, na rozdíl od nich však použil atraktivní formu dialogu. Jeho dílo je obsáhlejší a spolehlivější než Ebbovo, čerpal totiž ze vzpomínek Sefrida, Ottova průvodce na jeho první cestě a Tierna, taktéž Ottova přítele. Mimo jiné v něm lze nalézt zmínky o svatyních a idolech ve Štětíně, Wolgastu a Wolinu. Do roku 1865 byl Herbordův \"Dialogus\" znám pouze z kompilací, toho roku však německý historik Wilhelm von Giesebrecht nalezl kompletní opis ze 14. století.\n"}
{"id": "1258034", "url": "https://cs.wikipedia.org/wiki?curid=1258034", "title": "Asociace českých chemických společností", "text": "Asociace českých chemických společností\n\nAsociace českých chemických společností (ASČCH, angl. \"Association of the Czech Chemical Societies\") vznikla v roce 1998 na základě Smlouvy o zřízení ASČCH, kterou spolu uzavřely: \"Česká společnost chemická\" (ČSCH), \"Česká společnost průmyslové chemie\" (ČSPCH), \"Česká společnost chemického inženýrství\" (ČSCHI) a \"Český komitét pro chemii\" (ČKCH, česká přidružená organizace IUPAC). Asociace byla založena jako společný reprezentativní a koordinační orgán smluvních stran, který je bez právní subjektivity. Je to otevřený orgán, přístupný rozšíření o další organizace, spolky a právnické osoby s pozitivním vztahem k chemii. Předpokladem pro přistoupení je souhlas s obsahem smlouvy o vzniku Asociace z roku 1998. V roce 2002 se členem ASČCH stala Ústřední komise \"chemické olympiády\" (ÚKCHO) a v roce 2003 byla zahájena spolupráce se \"Svazem chemického průmyslu\" (SCHP), který sdružuje zejména chemické výrobní podniky v ČR. Tiskovým orgánem Asociace se stal časopis Chemické listy a Bulletin Asociace českých chemických společností\n\nAsociace iniciovala sérii jednání jejích zástupců s pracovníky a funkcionáři ministerstev (MŠMT, MPO, MZ, MZd), z nichž vyplynulo několik návrhů na úpravy zákonných norem, a také trvalá nabídka konzultací odborných otázek chemického charakteru pro orgány státní správy. AČSCH spolu se slovenskou partnerskou organizací (Asociácia chemických a farmaceutických spoločností) každoročně organizuje společné sjezdy, které se konají periodicky na Slovensku a v Čechách. Na těchto sjezdech se schází stovky odborníků, kteří se zde seznamují s pokroky chemie doma i ve světě a nejmladší generace chemiků na nich získává cenné odborné zkušenosti a kontakty s kolegy z ostatních pracovišť. V rámci sjezdů se též mohou konat plenární schůze členských organizací AČSCH.\n\nPod křídly Asociace pracují i odborné komise pro terminologii a české chemické názvosloví, které do českého jazyka převádějí nomenklaturní a terminologická doporučení vrcholové světové organizace chemiků, IUPAC (\"International Union for Pure and Applied Chemistry\"), Mezinárodní unie pro čistou a aplikovanou chemii). Tyto komise pracují v oborech anorganická chemie, organická a bioorganická chemie a makromolekulární chemie. Do jejich činnosti patří i odborné konzultace pro legislativní orgány zaměřené na používání správné odborné terminologie a správných názvů chemických látek a procesů.\n\nOrgány Asociace jsou Výbor AČCHS a Předseda AČCHS. Členové Výboru AČCHS jsou do této funkce jmenováni na dobu neurčitou svými mateřskými organizacemi, které je také z této funkce případně odvolávají. Funkce Předsedy AČCHS je obsazována na základě rotačního principu; v této funkci s funkčním obdobím 1 rok se zástupci členských společností periodicky střídají podle pořadí, které bylo stanoveno na prvním jednání Výboru tak, aby každá smluvní strana byla postupně zastoupena při výkonu této funkce.\n"}
{"id": "1258037", "url": "https://cs.wikipedia.org/wiki?curid=1258037", "title": "Mistrovství Československa v atletice 1957", "text": "Mistrovství Československa v atletice 1957\n\nMistrovství ČSR mužů a žen v atletice 1957 v kategoriích mužů a žen se konalo 23. července až 25. července v Praze. \n"}
{"id": "1258038", "url": "https://cs.wikipedia.org/wiki?curid=1258038", "title": "Mistrovství Československa v atletice 1956", "text": "Mistrovství Československa v atletice 1956\n\nMistrovství ČSR mužů a žen v atletice 1956 v kategoriích mužů a žen se konalo 7. září až 9. září v Bratislavě. \n"}
{"id": "1258045", "url": "https://cs.wikipedia.org/wiki?curid=1258045", "title": "Britský skauting", "text": "Britský skauting\n\nBritský skauting představuje několik organisací:\n\nNezávislé britské organisace většinou následují tradiční skautské metody které vytvořil Baden-Powell. Například Baden-Powell Scouts (vzniklá v roce 1970), Pathfinder Scouts Association (vzniklá v roce 2003) a Rover Explorer Scouts Association, která praktikuje skauting s důrazem na křesťanské hodnoty.\n\nOstatní skautské organisace ve Velké Británii včetně, nezávislé větve Polské harcerské asociace, Maďarské skautské asociace, Litevské skautské asociace a oddílu Homenetmen v Londýně. Kořeny těchto emigrantských organisací jsou Druhá světová válka a studená válka, kdy uprchlíci utekli z jejich země a jejich národní komunity ve Velké Británii, si přáli zachovat svou domovskou kulturu skautingu a nikoli navázat na britský skautský program.\n\nVe velké Británii jsou také aktivní mezinárodní skautské jednotky. Scouts et Guides de France udržují jeden oddíl v Londýně. Aktivní jsou také jednotky Amerických skautů pod zprávou Transatlantic Council, American Girl Scouts se sídlem v USAGSO. a kmeny Israel Boy and Girl Scouts Federation v Londýně.\n\nCatholic Guides of Ireland a Scouting Ireland jsou aktivní také v Severním Irsku.\n"}
{"id": "1258047", "url": "https://cs.wikipedia.org/wiki?curid=1258047", "title": "Fedir Kuruc", "text": "Fedir Kuruc\n\nFedir Mychajlovyč Kuruc (, , , , 18. července 1910 Užhorod – 7. prosince 1992 tamtéž) byl rusínský fotbalista. Po skončení aktivní kariéry působil jako trenér, fotbalový funkcionář a rozhodčí.\n\nV československé lize hrál za SK Rusj Užhorod. Gól v lize nedal.\n\n"}
{"id": "1258048", "url": "https://cs.wikipedia.org/wiki?curid=1258048", "title": "Live and Let Die", "text": "Live and Let Die\n\n\"Live and Let Die\" je úvodní skladba filmu \"Žít a nechat zemřít\" ze série filmů James Bond. Napsali ji Paul a Linda McCartney pro skupinu Wings. Je to jedna z jejich nejznámějších skladeb, přičemž dosáhla 2. místa v americkém žebříčku Billboard Hot 100 a 9. místa v britském žebříčku UK Singles Chart.\n\nMezi nejznámější coververze patří ta od americké hardrockové skupiny Guns N' Roses. Obě, originální verze i coververze od Guns N 'Roses, byly nominovány na cenu Grammy.\n\nSkladba \"Live and Let Die\" byla vydána jako druhý singl z alba \"Use Your Illusion I\". Hudební video bylo natočeno v listopadu 1991 a ukazuje skupinu hrjúcu na pódiu spolu s ukázkou starých obrázků. V americkém žebříčku Mainstream Rock Tracks obsadil 20. místo. V roce 1993 byla skladba nominována na cenu Grammy v kategorii \"Best Hard Rock Performance]]\".\n\n\n"}
{"id": "1258051", "url": "https://cs.wikipedia.org/wiki?curid=1258051", "title": "Vasyl Radyk", "text": "Vasyl Radyk\n\nVasyl Mychajlovyč Radyk (, , (Vasilij Michajlovič Radik), 1913 – 20. století) byl rusínský fotbalový obránce. Po skončení aktivní kariéry působil jako trenér, fotbalový funkcionář a rozhodčí.\n\nV československé lize hrál za SK Rusj Užhorod. Gól v lize nedal. Dvojnásobný mistr Slovenska (1933, 1936), trojnásobný mistr Ukrajiny (1946, 1950, 1953) a vítěz poháru SSSR (1950). Hrál na pozici pravého nebo středního obránce.\n\n"}
{"id": "1258055", "url": "https://cs.wikipedia.org/wiki?curid=1258055", "title": "Josyp Kryž", "text": "Josyp Kryž\n\nJosyp Kryž (, ; – Budapešť), uváděný také jako Josif Križ, byl rusínský fotbalový útočník. Jeho mladší bratr Pavlo Kryž byl rovněž prvoligovým fotbalistou.\n\nPo skončení aktivní kariéry působil jako trenér a fotbalový funkcionář. Zemřel v Budapešti.\n\nV československé lize hrál za SK Rusj Užhorod a dal 6 ligových gólů. Byl kapitánem SK Rusj Užhorod. Dvojnásobný mistr Slovenska (1933, 1936). Fotbalovou kariéru ukončil v roce 1941.\n\n"}
{"id": "1258057", "url": "https://cs.wikipedia.org/wiki?curid=1258057", "title": "Landmannalaugar", "text": "Landmannalaugar\n\nOblast Landmannalaugar (český název Duhové hory) leží ve výšce 600 m nad mořem a je druhou největší geotermální oblastí na Islandu. Hlavní přístupovou cestou je silnice F225, sjízdná ale jen pro terénní vozy. Po ní se dojede na výchozí místo pro treky a výlety po Duhových horách, kterým je velké tábořiště s chatou Landmannalaugar. Asi 200 m od ní vytéká zpod lávového pole teplý i studený pramen a oba se vlévají do jednoho jezírka, které poskytuje turistům skvělou koupel. Okolní obsidiánové a ryolitové vrcholy jsou zbarveny mnoha oranžovými, zelenými a šedými pásy. Vede zde několik turistických tras a také zde začíná známý čtyřdenní trek do Porsmorku. Základní trasa vede přes lávové pole Laugahraun k barevnému vrcholu Brennisteinsalda s horkými sopouchy a sirnými ložisky, další např. na nejvyšší vrchol Blahnúkur (Modrý vrchol, 943 m).\n\n"}
{"id": "1258058", "url": "https://cs.wikipedia.org/wiki?curid=1258058", "title": "Farní sbor Českobratrské církve evangelické v Kdyni", "text": "Farní sbor Českobratrské církve evangelické v Kdyni\n\nFarní sbor Českobratrské církve evangelické v Kdyni je sborem Českobratrské církve evangelické v Kdyni. Sbor spadá pod Západočeský seniorát.\n\nKazatelská stanice původně plzeňského sboru byla ve Kdyni založena již roku 1919, samostatný sbor roku 1946. Sborový dům s kostelem nese název „Žižkův dům“ a byl přebudován z bývalého Dělnického domu. (Samotný název je však spíše znám již jen mezi staršími starousedlíky.) Budovu koupila Českobratrská církev evangelická po první světové válce od Dělnického družstva. V původní úpravě se v domě nacházel byt, prostory hostince a divadelní sál se zázemím. Hostinec po převodu budovy na církev sloužil jako místo bohoslužebných shromáždění.\n\nPozději došlo k úpravě prostor hostince právě na modlitebnu.\n\nV prosinci 1957 dostal sbor povolení k přestavbě svých prostor a roku 1958 tak byl zbourán bývalý divadelní sál v zadní části budovy a postaven hlavní sál (kostel) se současnou podobou výzdoby a v původní stavbě vznikla farní kancelář a současná malá modlitebna, užívaná v zimním období kvůli možnému vytápění kamny na pevná paliva.\n\nKromě hlavního sálu kostela jsou dalšími prostory sboru modlitebna, využívaná zejména v zimních měsících, a kancelář sboru, odkud se modlitebna vytápí a kde se také konají biblické hodiny i další příležitostná shromáždění. Tyto prostory jsou přístupné ze vstupní ze vstupní haly kostela. Nad hlavním sálem se nachází kůr s elektronickými varhanami, přístupný schodištěm ze vstupní haly. Pod střechou kostela se nachází další půdní prostor, odkud jsou ovládána a opravována svítidla v rybách na stropě kostela.\n\nVe štítu budovy směrem do ulice se nachází hostinský pokoj, využívaný příležitostnými i pravidelnými návštěvníky.\n\nV hlavním sále je zobrazen křesťanský motiv ryby na stropě. Ryby jsou jednotlivě napojeny na elektrické osvětlení za kazatelnou. Elektrické osvětlení je přístupné přes půdní prostory nad hlavním sálem. V čele sálu se nachází dřevěný kříž, který je možno podsvítit zářivkou.\n\nV zimní modlitebně je za stolem Páně obraz (tapiserie) znázorňující Poslední večeři Páně a po boku busta Jana Amose Komenského.\n\nBohoslužby jsou konány v neděli v 9 hodin, ekumenické biblické hodiny v úterý v 17 hodin (zatím čtrnáctidenně). V pondělí a ve čtvrtek je také otevřen kostel pro veřejnost. Příležitostně se konají i jiná shromáždění, o všech aktualitách je informováno na sborovém webu a Facebooku, jakož i na venkovní nástěnce při vstupu do kostela.\n\nSbor měl kazatelskou stanici v Koutě na Šumavě. V tamní škole kdyňský farář navíc vyučoval náboženství.\n\nFarářem sboru je Lukáš Král, kurátorkou sboru Eva Škopková.\n\n\n"}
{"id": "1258060", "url": "https://cs.wikipedia.org/wiki?curid=1258060", "title": "Hončova hůrka", "text": "Hončova hůrka\n\nHončova hůrka (německy \"Weinhübel\") je 336,2 metrů vysoký kopec na katastru obce Skotnice v okrese Nový Jičín v Moravskoslezském kraji. Bývalý lom na vrcholu kopce je významnou mineralogickou lokalitou.\n\nHončova hůrka leží na území Příborské pahorkatiny, která je geomorfologickým podcelkem Podbeskydské pahorkatiny. Kopec se nachází necelý 1 km východním směrem od obce Skotnice. Od Klokočova, místní části města Příboru, je Hončova hůrka vzdálena rovněž zhruba 1 km vzdušnou čarou směrem na sever. Hončova hůrka je jednou z vyvýšenin na pravém břehu nad údolím řeky Lubiny, jejíž tok pokračuje od Skotnice k severu a po spojení s Ondřejnicí končí mezi Jistebníkem a Polankou nad Odrou jako pravostranný přítok řeky Odry.\n\nV minulosti se Hončově hůrce přezdívalo \"Weinhübel\", protože se zde koncem 18. století pěstovala vinná réva. Objevilo se též další místní německé označení kopce jako \"Steinbruch\" (kamenolom), svědčící o jeho využití pro těžbu kamene.  První písemná zmínka o této lokalitě pochází z roku 1859, pojmenování Hončova hůrka se ujalo teprve koncem 19. století.\n\nLom na Hončově hůrce byl činný už před první světovou válkou. Kamenolom byl podstatně rozšířen v letech 1966 - 1967. Materiál, vytěžený v té době, byl převážně použit na stavbu nové silnice, která spojuje Ostravu přes Mošnov a tamější mezinárodní letiště (vybudované v letech 1955 - 1959), s městem Příbor. Lom, kterým bylo ve vrcholových partiích kopce těženo těleso, na severní straně omezené tektonickým zlomem a protažené ve směru severovýchod - jihozápad, byl uzavřen v roce 1967. Celkem bylo z lomu na Hončově hůrce vytěženo více než 80 000 m³ kamene.\n\nNa Hončově hůrce prorážejí vulkanity - horniny těšínitové asociace - skrze sedimenty těšínsko-hradišťského souvrství (jílovce a pískovce). Pikritickými horninami jsou proniknuty zdejší sedimenty ve formě žil a výlevů s pyroklastiky. \n\nV bývalém lomu převažují porfyrické pikrity nad pikrity mandlovcovými. V místech průniku vulkanitů došlo ke kontaktním přeměnám hornin. Mocnost vrstev zdejších vulkanitů činí od několika centimetrů až do patnácti metrů. Těšínsko-hradišťské souvrství je zastoupeno jílovitými tmavošedými slídnatými břidlicemi, které obsahují tenké vrstvy písčitých vápenců.\n\nV těšínitech melafyrového typu se vyskytují geody s křemennou, křišťálovou nebo kalcitovou výplní. Vzácněji tvoří výplň geod chalcedon s achátovou kresbou, která bývá jen málokdy barevně výrazná. Neméně vzácně se ve výplni geod vyskytuje ametyst nebo záhněda. Naproti tomu pro Hončovu hůrku typickým a zcela běžným minerálem je dolomit. V mandlovcových pikritech,zejména ve východní části lomu, se v minulosti nacházely geody o velikosti až 20 cm, v pozdějších letech již jen 2 - 8 cm. Výplň těchto geod bývá rozdílná.Tvoří ji buď křemen či křišťál, vzácněji jiné druhy křemitých minerálů, nebo zde nalezneme geody s čistě karbonátovou výplní, v níž se střídají různě zbarvené vrstvy kalcitů, připomínající achátovou kresbu. Třetí skupina geod mívá výplň chalcedonovou. \n\nZ hlediska počtu nalezených druhů minerálů je Hončova hůrka naprosto mimořádnou lokalitou. V prostoru lomu byly do počátku 21. století nalezeny tyto minerály (v abecedním pořadí): achát, ametyst, analcim, ankerit, baryt, dolomit, ferrierit, fluorit, goethit, harmotom, hematit, heulandit, chalcedon, chalkopyrit, chlorit, kalcit, karneol, klinoptilolit, křemen, křišťál, limonit, magnetit, manganomelan, mastek, olivín, opál, pelosiderit, phillipsit, plazma, pyrit, rohovec, rutil, sádrovec, seladonit, serpentin, siderit, thomsonit a záhněda.\n\nMístní kuriozitou bývaly takzvané \"Příborské ohníčky\", které se v prostoru Hončovy hůrky vyskytovaly v první polovině 20. století. Jednalo se plaménky o velikosti od 2 do 30 centimetrů, které vytvářely kruhy a z větší vzdálenosti připomínaly požár. Příčina tohoto zvláštního jevu byla velmi prozaická - jednalo se o metan, unikající z horninového podloží. Plaménky zmizely poté, co plyn začal být jímán pro průmyslové využití.\n\n\n"}
{"id": "1258067", "url": "https://cs.wikipedia.org/wiki?curid=1258067", "title": "Hokejové divize 1973/1974", "text": "Hokejové divize 1973/1974\n\nČeskoslovenské divize ledního hokeje 1973/1974 byly hokejové soutěže na území Československa, která byla v rámci České socialistické republiky čtvrtou nejvyšší hokejovou soutěží a třetí nejvyšší v rámci Slovenské socialistické republiky.\n\nSoutěž se skládala ze 8 skupin po 6 účastnících. Ve skupinách se všech 6 klubů utkalo čtyřkolově každý s každým (celkem 20 kol). Vítězové jednotlivých skupin následně utkaly o postup do dalšího ročníku 2. české národní hokejové ligy. Týmy umístěné po základní části na posledním místě sestupují do krajských přeborů.\n\nPřed začátkem soutěží odstoupily TJ Tiba Jaroměř, TJ Unhošť a VTJ Valašské Meziříčí, které nahradily TJ Sokol Ostrava-Poruba, TJ Konstruktiva Praha a TJ CHS Chotěboř.\n\nTJ Meochema Přerov - TJ Slovan Hodonín 4:3, 3:5\n\nTýmy TJ Kaučuk Kralupy nad Vltavou, TJ Baník Příbram a TJ Slovan Hodonín postoupily do dalšího ročníku 2.ČNHL.\n\nTýmy TJ Sokol Losiná, TJ ZKL Klášterec nad Ohří, TJ Autoškoda Mladá Boleslav \"B\", TJ Spartak Tesla Žižkov, TJ Sokol Okříšky, TJ Spartak Bílovec sestoupily do krajských přeborů. Nahradily je kluby, jež uspěly v kvalifikaci TJ Sokol Třebenice, TJ Hluboká nad Vltavou, TJ Spartak Opočno, TJ Karbo Benátky nad Jizerou, TJ ČSAO Zábřeh na Moravě a TJ Jiskra Staré Město.\n\nTýmy TJ ZVL Skalica a TJ ZPA Prešov postoupily do dalšího ročníku 1. SNHL.\n\nTým VTJ Dukla Spišská Nová Ves ukončil po sezóně čnnost, pro nikdo do krajských přeborů nesestoupil. Nahradily je kluby, jež uspěly v kvalifikaci VTJ Dukla Michalovce a TJ Gumárne 1. mája Púchov.\n\n"}
{"id": "1258094", "url": "https://cs.wikipedia.org/wiki?curid=1258094", "title": "Pátá kolona", "text": "Pátá kolona\n\nTermín pátá kolona označuje skupinu lidí (většinou minoritní), která zevnitř narušuje fungování (činnost, politiku, směřování, práci apod.) nějakého celku (stejný národ, stejné území, stejný podnik, apod.) na úkor zbylých (většinou majoritních) osob. Obvykle jde o narušení ve prospěch jiné vnější nepřátelské skupiny, s kterou pátá kolona sympatizuje. Tato činnost může být zjevná, nebo tajná a může mít podobu sabotáže, dezinformace, špionáže a dalších.\n\nToto spojení jako první použil španělský nacionalistický generál Emilio Mola během španělské občanské války (probíhající v letech 1936–1939). V roce 1936 velel ozbrojeným silám, které měly za úkol dobýt Madrid. Jeho jednotky se skládaly ze čtyř tzv. kolon (skupin) vojáků. Generál novinářům sdělil, že další, tzv. „pátá kolona“, jsou jejich sympatizanti uvnitř Madridu, kteří jim s dobýváním města pomohou.\n\nTermín byl poté ve Španělsku všeobecně známý. V literatuře se poprvé objevil jako název divadelní hry Ernesta Hemingwaye, který působil během španělské občanské války jako novinář. Hra měla premiéru na Brodwayi v březnu 1940, ale úspěchu se nedočkala Je pravděpodobné, že za své rozšíření vděčí pojem daleko spíše detektivnímu románu Agathy Christie z roku 1941 \"N, nebo M?\", v němž je „pátá kolona“ opakovaně zmiňována.\n"}
{"id": "1258100", "url": "https://cs.wikipedia.org/wiki?curid=1258100", "title": "Třídy IP adres", "text": "Třídy IP adres\n\nTřídy IP adres definovaly v počítačových sítích délku masky sítě podle prvních několika bitů samotné IP adresy.\n\nPůvodní návrh IPv4 předpokládal rozdělení adresy na síťovou a lokální část fixní, prvních osm bitů adresy určovalo síť, zbytek pak stroj v síti. Sítí tudíž mohlo být nejvýše 256 (v každé však mohlo být přes 16 milionů stanic), s nástupem lokálních sítí tento systém přestal být použitelný. Přijaté řešení spočívalo v zavedení tříd adres, třídy A pro malý počet velkých sítí, třídy B pro střední počet středních sítí a třídy C pro velký počet malých sítí. Dále byla definována třída D pro skupinové vysílání (multicasting) a třída E zůstala jako rezerva.\n\nÚspěšnému žadateli (což byla instituce či firma) o adresu sítě se přidělovala vždy adresa sítě požadované třídy, takže měl pro sebe celý adresní prostor v dané podsíti. Tento mechanismus hospodaření s adresním prostorem se označuje jako třídní (classful).\n\nNapříklad síť třídy A je taková síť, kde první číslo čtyřčíselné IP adresy označuje síť a zbylá tři čísla označují adresu hostitele. Třída B používá první dvě pro označení síťové adresy a zbývající dvě pro hostitele a síť třídy C používá první tři čísla pro označení sítě a poslední pro označení hostitele.\n"}
{"id": "1258106", "url": "https://cs.wikipedia.org/wiki?curid=1258106", "title": "Jóhann Jóhannsson", "text": "Jóhann Jóhannsson\n\nJóhann Jóhannsson (19. září 1969 Reykjavík, Island – 9. února 2018 Berlín) byl islandský hudební skladatel filmové, televizní, taneční a divadelní hudby, který také vydával sólo alba od roku 2002. V roce 2016 podepsal nahrávací smlouvu se společností Deutsche Grammophon, skrze kterou vydal své poslední album \"Orphée\". Byl nominovaný na Oscara za hudbu, kterou složil k filmům \"Teorie všeho\" a \"\". Za hudbu k filmu \"Teorie všeho\" získal Zlatý glóbus. \n"}
{"id": "1258109", "url": "https://cs.wikipedia.org/wiki?curid=1258109", "title": "Mistrovství Československa v atletice 1955", "text": "Mistrovství Československa v atletice 1955\n\nMistrovství ČSR mužů a žen v atletice 1955 v kategoriích mužů a žen se konalo 9. září až 11. září v Brně. \n"}
{"id": "1258111", "url": "https://cs.wikipedia.org/wiki?curid=1258111", "title": "Mistrovství Československa v atletice 1954", "text": "Mistrovství Československa v atletice 1954\n\nMistrovství ČSR mužů a žen v atletice 1954 v kategoriích mužů a žen se konalo 6. srpna až 8. srpna v Ostravě.\n"}
{"id": "1258116", "url": "https://cs.wikipedia.org/wiki?curid=1258116", "title": "Oniščuk", "text": "Oniščuk\n\nPříjmení Oniščuk (, ) nosí více osob:\n\n"}
{"id": "1258117", "url": "https://cs.wikipedia.org/wiki?curid=1258117", "title": "Majna černokřídlá", "text": "Majna černokřídlá\n\nMajna černokřídlá (\"Acridotheres melanopterus\") je kriticky ohrožený druh z čeledi špačkovití (Sturnidae) a rodu \"Acridotheres\" někdy zařazen do rodu \"Sturnus\". Jsou známy celkem tři poddruhy: \"Acridotheres melanopterus melanopterus\", \"Acridotheres melanopterus tertius\" a \"Acridotheres melanopterus tricolor\".\nMajna černokřídlá se vyskytuje na ostrově Jáva. Před rokem 1960 zde byl pták značně rozšířen po celé střední a západní části ostrova a obýval i ostrov Madura, od té doby ale stavy značně poklesly. Majna obývá převážně mangrovníkové porosty na území o celkové rozloze 200 km Vyskytuje se od nížin do maximální nadmořské výšky 2 400 m n. m.\n\nMajna černokřídlá je středně velký druh majny, dosahuje velikosti asi 23 cm, křídlo přičemž měří okolo 12,1 cm a ocas 6,7 cm. Hmotnost této majny nebyla zaznamenána. Má bíle zbarvené peří, letky, ocas a hřbet mají černou až břidlicovou barvu, okolo oka se rozprostírá žlutavá až růžová skvrna, která se táhne od spodní strany zobáku (který dosahuje velikosti 2,3 cm) až k uchu. Na hlavě má tento druh chocholku z peří. Vzhledem se podobá majně Rothschildově (\"Leucopsar rothschildi\"), která má však skvrnu kolem oka modrou, méně černého peří a větší chocholku. Mladí jedinci majn černokřídlí se podobají dospělcům, mají i skvrnu kolem oka, ale peří je převážně pískové.\n\nMajna černokřídlá patrně hnízdí ve stromových dutinách, o odchovu mláděte či životním cyklu nebyly získány téměř žádné informace, dle pozorování si nicméně druh připravuje hnízdo okolo ledna, přičemž mláďata lze spatřit v září. Na základě pozorování Feareho a Kang Neea z ostrova Saint John se zdá, že tito ptáci loví ve skupinách utvořených z párů drobné bezobratlé, které vybírají především z listů, konzumovaly rovněž plody rostlin \"Fagraea fragrans\" a \"Eugenia longiflora\" a pily nektar. Stejní pozorovatelé rovněž popsali jednu z komunikací druhu, tedy zvedání chocholky a pohyby hlavou a tělem a také hlasité zvuky přecházející z \"cha\" do ostrého \"kaar kaar\" a \"kishaa kishaa.\"\nMajna černokřídlá je oblíbeným chovným ptákem na ostrově Jáva a za jeden kus je na trzích placeno 220 amerických dolarů, přičemž jedinci odchycení z volné přírody jsou nejdražší. Řada lidí proto i přes právní předpisy ptáky hromadně odchytává. Například dle pěti průzkumů tří trhů mezi lety 2010 až 2014 v hlavním městě Indonésie, Jakartě, bylo objeveno pravidelně několik majn v Baritu a až čtrnáct ptáků na trhu v Pramuku; žádní ptáci se neprodávali pouze na trzích v Jatinegaře. Další nebezpečí představuje používání insekticidů. Následkem těchto faktorů populace druhu rychle klesla a je dohadována na méně než padesát jedinců. Mezinárodní svaz ochrany přírody jej považuje za kriticky ohrožený, dle studie z roku 2016 je doporučeno zařadit tento druh na přílohu III Úmluvy o mezinárodním obchodu s ohroženými druhy volně žijících živočichů a rostlin. Majna černokřídlá rovněž spadá od roku 1979 pod zákony Indonésie. O záchranu druhu se starají dva chovné projekty, někteří jedinci jsou navráceni zpět do volné přírody, roku 2012 bylo vypuštěno 25 ptáků. Pták obývá jednu chráněnou oblast.\n\n"}
{"id": "1258122", "url": "https://cs.wikipedia.org/wiki?curid=1258122", "title": "Radslavova Lhota", "text": "Radslavova Lhota\n\nRadslavova Lhota (dříve též \"Drozdova Lhota\") je zaniklá středověká vesnice, která se nacházela na katastrálním území obce Poličná v okrese Vsetín.\n\nPrvní zmínka o vsi pochází z roku 1392. Tehdy byla označována jako Drozdova Lhota. Jako Radslavova Lhota je poprvé zmíněna v roce 1437. Původně byla součástí choryňského biskupského léna (díl rytířů z Wolfsberka), ale v průběhu roku 1449 byla ves přičleněna k lénu arnoltovickému. Zanikla pravděpodobně někdy na přelomu 15. a 16. století, neboť roku 1505 je Radslavova Lhota uváděná jako pustá. Na jejím místě se dnes nachází dvorec Vystrkov, který je v současnosti využíván pro chov koní.\n"}
{"id": "1258123", "url": "https://cs.wikipedia.org/wiki?curid=1258123", "title": "Periakt", "text": "Periakt\n\nPeriakt (plurál Periakty, z řec. periaktoi, sing. periaktos, \"točna\") je zařízení používané pro rychlou změnu divadelní scény. Poprvé byly periakty zmíněny v ve spisu \"De architectura\" (c. 14 př. n. l.) římského architekta Vitruvia, ale mnohem intenzivnějšího užití se dočkaly za renesance, kdy se na jejich tvorbě podíleli významní divadelní designéři, jako je například Nicola Sabbatini (1574-1654).\n\nPeriakt se skládá z otočného pevného rovnoramenného trojúhelného hranolu vyrobeného ze dřeva. Na každé z jeho tří stran je namalovaná jiné scéna a tím, že se periakt pootočí, scéna se směrem k publiku velmi rychle změní. Lze samozřejmě použít i jiné polygony jako jsou kostky, ale trojúhelníkové hranoly nabízejí nejlepší kombinací jednoduchosti, rychlosti a počtu scén. Sérií periaktů umístěných za sebou podél stran v hloubce jeviště lze vytvořit iluzi delší scény s využitím perspektivy. Rychlé změny scény se v renesančním divadle dosahovalo důmyslným propojením periaktů řetězy přes ozubené kolo.\n\nPodobný koncept se používá u některých moderních billboardů, které se skládají z řady trojúhelníkových hranolů uspořádaných tak, že mohou být otočeny současně a zobrazit tak tři samostatné ploché plochy v určitém intervalu. \n\nRané filmové umění využívalo pro animaci opakujícího se pohybu mechanických zařízení (jako byl např. praxinoskop), které byly také založeny na rychle rotujících pevných polygonech.\n\n"}
{"id": "1258125", "url": "https://cs.wikipedia.org/wiki?curid=1258125", "title": "Ace Rusevski", "text": "Ace Rusevski\n\nAce Rusevski (* 29. listopadu 1956 Kumanovo, Jugoslávie) je bývalý jugoslávský a makedonský rohovník/boxer, bronzový olympijský medailista z roku 1976. Od roku 1981 profesionál.\n\nBoxovat začal v 16 letech v rodném Kumanovu pod vedením Miroslava Petroviće. V jugoslávské seniorské reprezentaci se pohyboval od roku 1975 lehké a lehké velterové váze. V roce 1976 startoval na olympijských hrách v Montréalu a získal bronzovou olympijskou medaili, když v semifinále nestačil na Američana Howarda Davise. V roce 1980 startoval na olympijských hrách v Moskvě ve vyšší lehké velterové váze a vypadl ve čtvrtfinále s pozdějším vítězem Italem Patrizio Olivou. Po olympijských hrách přešel v roce 1981 k profesionálům.\n\nV profesionálním ringu se pohyboval mezi lety 1981-1987 se zápasovou bilancí 18 výher (8 k.o.), 2 porážek a 3 remíz. Po skončení profesionální kariéry pracoval jako trenér. Žije v Kumanovu.\n\nVýsledková bilance Ace Rusevskiho v profesionálním ringu na boxrec.com\n"}
{"id": "1258126", "url": "https://cs.wikipedia.org/wiki?curid=1258126", "title": "Manuel Lotter", "text": "Manuel Lotter\n\nManuel „Manu“ Lotter je německý hudebník, který v současné době působí v italské powermetalové hudební skupině Rhapsody of Fire na postu bubeníka. Na bicí začal hrát, když byl dva roky starý, a v roce 2007 se připojil k tehdy nově založené skupině Farewell to Arms, se kterou nahrál jedno studiové album. Po odchodu Alexe Holzwarthe ze skupiny Rhapsody of Fire v roce 2016 byl vybrán jako jeho plnohodnotná náhrada.\n\n"}
{"id": "1258128", "url": "https://cs.wikipedia.org/wiki?curid=1258128", "title": "Vyčerpání IPv4 adres", "text": "Vyčerpání IPv4 adres\n\nVyčerpání IPv4 adres () je v počítačových sítích situace, kdy od roku 2011 dochází postupně k přidělení všech dostupných rozsahů IPv4 adres (na různých celosvětových úrovních) a není možné vyhovět dalším žádostem. Stávající uživatelé (nebo poskytovatelé internetového připojení) si proto musí vystačit s aktuálními přidělenými adresami, což je nevýhoda hlavně pro nově vznikající firmy. Pro vyřešení této situace byl v roce 1998 vyvinut protokol IPv6, který poskytuje větší \"adresní prostor\" (tj. mnohem více dostupných IP adres).\n\nGlobálně spravuje dostupné IP adresy organizace IANA (Internet Assigned Numbers Authority) a pět regionálních registrátorů (RIR). Každý RIR získal od IANA asi 16,8 miliónu IP adres, čím došlo dne 31. ledna 2011 k vyčerpání celosvětového rozsahu. Čtyři z pěti regionálních registrátorů již také vyčerpali své přidělené rozsahy: dne 15. dubna 2011 region Asie-Pacifik,\ndne 14. září 2012 přidělila poslední své adresy Evropa, dne 10. června 2014 Latinská Amerika a Karibik\na 24. září 2015 Severní Amerika.\n"}
{"id": "1258132", "url": "https://cs.wikipedia.org/wiki?curid=1258132", "title": "Jean Baptiste Eugène Estienne", "text": "Jean Baptiste Eugène Estienne\n\nJean Baptiste Eugène Estienne (7. listopadu 1860 Condé-en-Barrois, Departement Meuse – 2. dubna 1936 Paříž) byl generál dělostřelectva a specialista vojenského inženýrství, jeden ze zakladatelů moderního francouzského dělostřelectva a Francouzského letectva a tvůrce francouzského tankového vojska. Mnozí Francouzi jej považují za \"Père des Chars\" (Otce tanku).\n\nEstienne se narodil v Condé en Barrois (dnes Les Hauts-de-Chée) v departementu Meuse. V 19 letech byl přijat na \"École Polytechnique\", což je nejvýznamnější a nejznámější francouzská vysoká škola technického zaměření. Absolvoval v roce 1882 a téhož roku zvítězil v národní matematické soutěži. Po celý život se pak zajímal o matematiku, filozofii a antické Řecko.\n\nPo absolvování Polytechniky vstoupil v roce 1883 do francouzské armády.\n\nDo armády vstoupil v hodnosti podporučíka a zvolil si dělostřelectvo, kde mohl uplatnit své matematické vlohy. Jako dělostřelec působil od roku 1884. Pustil se do studia balistiky a v roce 1890 představil Francouzské akademii věd první ze svých významných prací nazvanou \"Erreurs d'Observation\" (Chyby pozorování). Tato práce měla značný vliv na zavedení moderních metod nepřímé střelby. \n\nV roce 1891 byl v rámci služby u 1. dělostřeleckého pluku povýšen na kapitána. V arzenálu v Bourges začal vyvíjet telemetrické přístroje, aby uvedl svoje teoretické závěry do praxe. Roku 1902 byl jmenován velitelem eskadrony u 19. dělostřeleckého pluku, ale ve skutečnosti pracoval jako vedoucí dílny, kde se vyráběly přesné přístroje pro technické oddělení dělostřelectva v Paříži a podporoval rozvoj používání telefonického spojení v rámci jednotek, jež umožňovalo dělostřelectvu lepší řízení a rychlý přenos palby. To mu však nezabránilo publikovat v roce 1906 práci o Pascalovu teorému. Následujícího roku se stal velitelem dělostřelecké školy v Grenoblu.\n\nV té době už měl Estienne pověst jednoho z nejschopnějších a nejpokrokovějších důstojníků ve Francii a jednoho ze zakladatelů moderního dělostřelectva. Když generál Jean Brun zakládal v roce 1909 v Remeši Francouzské letectvo, byl Estienne logicky nejvhodnějším kandidátem na velitele nové jednotky, neboť tehdy se za hlavní úkol letectva považovalo řízení dělostřelecké palby a on měl tu nejlepší kvalifikaci k řešení technických problémů souvisejících s tímto úkolem. Tak se Estienne, povýšený teď na podplukovníka, stal také zakladatelem francouzského vojenského letectví. Poté co zajistil řádnou organizaci, výcvik a výrobu letadel, přičemž se věnoval i rozvoji metod komunikace, krátce velel 5. letecké skupině v Lyonu, byl však povolán zpět do arzenálu ve Vincennes, aby pokračoval ve své technické práci. Nemohl však odolat, aby zde nezaložil nové dělostřelecké a letecké oddělení.\n\nNa počátku 1. světové války byl Estienne jmenován velitelem 22. dělostřeleckého pluku, který patřil k divizi brigádního generála Philippe Pétaina. V bitvě u Charleroi šokoval německého nepřítele přesností střelby svých děl, která byla výsledkem těsné spolupráce s pozorovacím letadlem. Avšak ani Estiennovy schopnosti nedokázaly zabránit zničení francouzské pěchoty německou kulometnou palbou. \n\nAčkoli byl dlouholetým zastáncem metod nepřímé palby, začal nyní hledat proveditelné způsoby, jak poskytnout pozemnímu vojsku přímou podporu pomocí polních děl. Známý je jeho výrok z 23. srpna 1914, kdy prohlásil: „Pánové, vítězství v této válce bude patřit té válčící straně, která jako první umístí 75milimetrové dělo na vozidlo schopné jízdy v jakémkoli terénu.“ Jelikož však v té době žádná vhodná vozidla nebyla k dispozici, nedělo se dál nic.\n\nEstienne se zpočátku osobně neúčastnil vývoje nových tanků. Návrhům, s nimiž přišel, byla sice věnována patřičná pozornost, jinak však neměl na přípravu, konstrukci a výrobu tanků žádný vliv. \n\nV létě roku 1915 plukovník Estienne zjistil, že Eugène Brillié ze zbrojovky Schneider & Co vyvíjí společně s tehdejším poslancem Jules-Louisem Bretonem prototyp obrněného vozidla pro stříhání zátarasů z ostnatého drátu, jehož základem je podvozek amerického pásového traktoru Holt 75. Estienne velmi rychle pochopil význam projektu, a proto během podzimu 1915 napsal několik dopisů vrchnímu veliteli francouzské armády generálu Josephu Joffremu, v nichž mu předestřel svoje nápady k využití takových pásových vozidel. Žádný z těchto dopisů se však nikdy až k Joffremu nedostal. Estienne tedy 1. prosince 1915 napsal Joffremu soukromý dopis s doporučením, aby francouzská armáda spustila stejný projekt. Prosazoval zejména vytvoření jednotek obrněných vozidel, dostatečně velkých, aby dokázaly podpořit 20 000 pěšáků při hlubokém průlomu německých obranných pozic. Vybaven lehkou dělostřeleckou výzbrojí by mohl sloužit i pro dopravu mužstva, výstroje a zásob přes onen asi 40kilometrový úsek, jenž dělil francouzská shromaždiště od otevřeného terénu v německém týlu. \n\nDne 9. prosince se plukovník Estienne zúčastnil společně s generálem Pétainem předváděcích jízd v rámci takzvaného experimentu Souain. Úkolem tohoto experimentu bylo otestovat schopnosti podvozku amerického traktoru Baby Holt Caterpillar pro vojenské využití. Předvádění probíhalo na bývalém bojišti nedaleko severofrancouzské obce Souain-Perthes-lès-Hurlus a mělo rozhodující vliv na další vývoj francouzského tankového programu. Mimochodem, počátkem téhož měsíce byl dokončen i prototyp britského tanku nazvaného Little Willie. Tři dny nato, 12. prosince, byl Estienne pozván, aby osobně seznámil se svými návrhy Joffreova zástupce generála Julese Janina. Estienne si uvědomoval, že existence prototypu, ač ještě nedokončeného, na němž ve společnosti Schneider pracovali už od května, může být rozhodujícím argumentem pro vybudování obrněných sil. Jeho předpoklad se naplnil, když byl 20. prosince oficiálně přijat plán na výrobu prvního francouzského tanku Schneider CA1. Téhož dne Estienne kontaktoval průmyslníka Louise Renaulta, aby ho přesvědčil o tom, že by měl vyrábět tanky. Renault však odmítl.\n\nPři opětovném setkání, jež proběhlo 16. července 1916, informoval Renault Estienna, že jeho společnost vyvíjí lehký tank. Jednalo se o tank Renault FT, jenž byl později označován Renault FT-17. V srpnu pak Estienne společně s náměstkem ministra obrany Jules-Louisem Bretonem navštívili Londýn, kde se pokoušeli přesvědčit britskou vládu, aby pozdržela první nasazení tanků, dokud nebudou hotovy i francouzské stroje. Nebyli sice úspěšní, ale díky této misi vzbudilo první bojové nasazení britského tanku Mark I 15. září téhož roku v bitvě na Sommě ohromné nadšení, které urychlilo vývojové práce na budoucím tanku Schneider CA1. 30. září 1916 byl Estienne, už jako brigádní generál, jmenován velitelem nově ustavených francouzských tankových sil, takzvané \"Artillerie Spéciale\". Začal tedy provádět nábor mužstva do nově založených výcvikových středisek. S řádným výcvikem tankistů se však mohlo začít, až když byl armádě 1. prosince dodán první tank Schneider CA. Estienne byl v té době v úzkém kontaktu s Luisem Renaultem a podílel se na vývoji Renaultu FT. Sám přitom bránil snahám generála Mourreta o spuštění masové výroby supertěžkého stroje Char 2C, která by spolkla veškeré volné výrobní kapacity.\n\nMezitím jeho profesionální konkurenti, náměstek ministra Jules-Louis Breton a plukovník Emile Rimailho, navrhli jinou koncepci tanku, později známou jako Saint-Chamond. Breton doufal, že se k němu Estienne připojí a podpoří jeho vedoucí roli ve vývoji francouzského tanku, a proto se stavěl proti generálovu projektu. Rimailho byl jedním z konstruktérů vynikajícího francouzského polního děla ráže 75 mm, které upravil pro použití v tanku. \n\nVýroba tanku Renault FT-17 se rozjela rychle, takže byl do výzbroje francouzské armády zařazen už na jaře 1917. Jeho osádku tvořili dva muži, kteří měli k dispozici 37mm dělo Puteaux SA 1918 a jeden či dva 8mm kulomety Hotchkiss. Maximální rychlost sedmitunového tanku činila 8 km/h. FT-17 měl pásy, které běžely kolem podvozku, čímž se podobal tankům následující generace. \n\nV dubnu 1917 byl Estienne přinucen novým vrchním velitelem francouzské armády Robertem Nivellem vrhnout své tanky Schneider CA1 předčasně do boje v rámci takzvané Nivellovy ofenzívy, což skončilo naprostým fiaskem. Před zahájením útoku totiž vydatně pršelo a tanky se v blátivém terénu pohybovaly jen velmi těžce, takže je německé dělostřelectvo snadno rozstřílelo. Tato katastrofa vedla málem ke zrušení tankových sil. Estienna zachránilo jen jmenování jeho přítele generála Pétaina novým vrchním velitelem. Estienne se proto zaměřil na vytvoření patřičné taktiky tankového boje. Za nejdůležitější roli tanku považoval jeho funkci pohyblivého dělostřelectva, jež se dokáže pohybovat zpustošeným terénem bojiště, prorážet nepřátelské linie, aniž přitom dojde k oslabení dělostřelecké podpory. Mohou v tom být užitečné těžké tanky, ale za mnohem účinnější považoval útoky \"rojů\" lehčích a rychlejších strojů.\n\nV roce 1918 dostala francouzská armáda konečně k dispozici značné množství tanků Renault FT-17. To jí umožnilo provádět poprvé od roku 1914 účinné protiútoky. Renault FT-17 se posléze stal \"Char de la Victoire\" neboli tankem vítězství. Byly tak položeny pevné základy pro vznik mocných tankových sil. \n\nTanky Schneider se dostaly na bojiště až v posledních letech války. Byla to těžkopádná 14tunová vozidla dlouhá téměř 6,5 metru, jež poháněl benzinový čtyřválec Schneider o výkonu 60 k. Tanky s ním dosahovaly maximální rychlosti 8 km/h. Výzbroj tvořila pevnostní verze 75mm děla v čele vozidla a pár 8mm kulometů v kulových lafetách na bocích trupu. Osádku tvořilo 7 mužů.\n\nPři prosazování výroby tanku Schneider neměl generál Estienne o vývoji konkurenčního tanku Saint-Chamond tušení. Nakonec bylo díky vlivu, který měl Rimailho na francouzskou vládu a vojenské kruhy, vyrobeno 377 bojových tanků Saint-Chamond a dalších 23 jako vyprošťovací a podpůrná vozidla. Francouzskému válečnému úsilí to však nijak nepomohlo.\n\n\n\n"}
{"id": "1258134", "url": "https://cs.wikipedia.org/wiki?curid=1258134", "title": "Aljaška (rozcestník)", "text": "Aljaška (rozcestník)\n\nAljaška může být:\n"}
{"id": "1258145", "url": "https://cs.wikipedia.org/wiki?curid=1258145", "title": "Hokejové divize 1972/1973", "text": "Hokejové divize 1972/1973\n\nČeskoslovenské divize ledního hokeje 197/1973 byly třetí nejvyšší hokejové soutěže na území Československa.\n\nSoutěž se skládala ze 8 skupin po 8 účastnících. Ve skupinách se všech 8 klubů utkalo dvoukolově každý s každým (celkem 14 kol). Vítězové jednotlivých skupin následně utkaly o postup do prvního ročníku 2. české národní hokejové ligy, respektive do 1. slovenské národní hokejové ligy. Týmy umístěné po základní části na posledním místě ( u skupin E a F poslední dva týmy + horší z tým umístěný na 6. místě) sestupují do krajských přeborů.\n\nPřed začátkem soutěží odstoupila TJ Sigma MŽ Olomouc, kterou nahradila TJ Spartak Kovona Karviná.\n\nUtkání TJ Sokol Sloup – TJ Spartak Nedvědice se už nedohrávalo, protože nemělo vliv na konečné umístění.\n\nTýmy VTJ Dukla Příbram, TJ Šumavan Vimperk, VTJ Dukla Litoměřice, TJ Slovan NV Louny, TJ Spartak Nové Město nad Metují, TJ Dvůr Králové nad Labem, TJ Uhelné sklady Praha, TJ ZMS Třebíč, TJ Baník OKD Ostrava postoupily do 1. ročníku 2.ČNHL.\n\nTýmy TJ Hluboká nad Vltavou, TJ Sokol Opočno u Loun, TJ Jiskra Hořice, TJ Konstruktiva Praha, TJ MKZ Rájec-Jestřebí, TJ Sokol Sloup, TJ Spartak Telč, TJ Spartak Kovona Karviná, TJ Sokol Ostrava-Poruba sestoupily do krajských přeborů. Nahradily je kluby, jež uspěly v kvalifikaci TJ Spartak Lada Soběslav, TJ Kaučuk Kralupy nad Vltavou, TJ Meochema Přerov, TJ Žďas Žďár nad Sázavou, TJ Kovohutě Povrly a TJ Sokol Semechnice.\n\nTýmy TJ AC Nitra a TJ Lokomotíva Bane Spišská Nová Ves postoupily do dalšího ročníku 1. SNHL.\n\nTýmy VTJ Dukla Martin a TJ Iskra Kežmarok sestoupily do krajských přeborů nesestoupil. Nahradily je kluby, jež uspěly v kvalifikaci TJ Slávia VŠP Nitra, TJ Pokrok Vyšné Opátske a TJ Baník Kremnica.\n\n"}
{"id": "1258150", "url": "https://cs.wikipedia.org/wiki?curid=1258150", "title": "Selita Ebanksová", "text": "Selita Ebanksová\n\nSelita Ebanksová (* 15. února 1983 George Town) je modelka a příležitostná herečka pocházející z Kajmanských ostrovů.\n\nPochází z nemajetné rodiny, vyrůstala se sedmi bratry. Absolvovala newyorskou střední školu Curtis High School a v sedmnácti letech uzavřela smlouvu s agenturou Elite Model Management. Pózovala pro firmy Levi Strauss & Co., DKNY a Abercrombie & Fitch, v roce 2005 se stala jedním z „andělů“ značky spodního prádla Victoria's Secret. Její fotografie byly publikovány v časopisech \"Gentlemen's Quarterly\", \"Maxim\" a \"Sports Illustrated Swimsuit Issue\". Časopis \"Forbes\" ji v roce 2008 zařadil mezi patnáct nejlépe placených světových modelek.\n\nV roce 2007 se objevila jako cameo v seriálu \"Jak jsem poznal vaši matku\", menší role hrála v pořadech \"Havaj 5-0\", \"South Beach\" a \"Real Husbands of Hollywood\" a ve filmu \"Ohledně minulé noci\" (2014). Hlavní roli ztvárnila ve videoklipu k písni Kanye Westa „Runaway“.\n\nV roce 2004 založila na Kajmanských ostrovech dobročinnou organizaci \"Stardom Youth Foundation\" zaměřenou na podporu talentovaných dětí. Do roku 2007 udržovala vztah s americkým rapperem Nickem Cannonem.\n\n"}
{"id": "1258154", "url": "https://cs.wikipedia.org/wiki?curid=1258154", "title": "Petr Zuska", "text": "Petr Zuska\n\nPetr Zuska (* 3. srpna 1968 Frýdek-Místek) je český choreograf, režisér, tanečník, pedagog, dlouholetý umělecký šéf Baletu Národního divadla v Praze.\n\nNarodil se v rodině právníka a bývalého pražského primátora Zdeňka Zusky (1931–1982) a lékařky Dany Zuskové (1932 – 1999). Vystudoval choreografii a režii neverbálního divadla na HAMU u profesora Ctibora Turby (absolvoval v roce 1994). S tancem začal již v Tanečním divadle souboru VUS Univerzity Karlovy.\n\nManželka Pavla Zusková je pedagožkou Baletní přípravky Národního divadla. Mají spolu syna Daniela a dceru Annu.\n\nSvou profesionální dráhu zahájil v Pantomimě Ladislava Fialky v Divadle Na Zábradlí (1987–1989). Významnou fází v jeho kariéře se stalo angažmá v Pražském komorním baletu (v letech 1989–1992 sólista, od roku 1994 hostující umělec) .\n\nV letech 1992 až 1998 působil jako sólista Baletu Národního divadla v Praze.\n\nV roce 1998 byl angažován v Mnichovském baletu a v roce 1999 v baletním souboru divadla v Augsburgu. V roce 2000 se stal sólistou Les Grands Ballets Canadiens v kanadském Montréalu. Během své taneční kariéry vystoupil nejen v baletech klasického repertoáru, ale především v dílech renomovaných současných tvůrců (z Čechů Jiří Kylián, Pavel Šmok či Libor Vaculík, ze zahraničních pak Alvin Ailey, Gerhard Bohner, Robert North, Mats Ek, Hans van Manen, Christopher Bruce, Ohad Naharin, Nacho Duato, Itzik Gallili…) Jako tanečník vystupoval v mnoha zemích po celém světě a v 90. letech byl rovněž stálým hostem baletu Národního divadla v Brně a Národního divadla v Bratislavě.\n\nOd roku 2002–2017 byl uměleckým šéfem Baletu Národního divadla v Praze. V tomto období také vytvořil pro Národní divadlo šest celovečerních baletů a řadu kratších jednoaktových děl. Během Zuskovy šéfovské éry tento soubor hostoval ve 36 významných světových destinacích. Například v Moskvě, Petrohradě, Washingtonu D. C., Houstonu, Athénách, Bonnu, Budapešti, Tallinu, Pekingu, Šanghaji, Paříži, Tel Avivu aj. Za tuto dobu uvedl Balet ND 42 premiér.\n\nJako tvůrce má na svém kontě (od roku 1990) více než padesát inscenací pro zahraniční i domácí soubory: Hamburg Ballett, Ballett Augsburg, Semperoper v Drážďanech, Lotyšskou národní operu v Rize, Mariinské divadlo, Královský dánský balet, Ballett Deutsche Oper am Rhein, West Australian Ballet v Perthu, Finský národní balet, Les Ballets de Monte-Carlo, Boston Ballet, estonský Teater Vanemuine, Balet Národního divadla v Brně, Jihočeské divadlo v Českých Budějovicích, Laternu magiku, Pražský komorní balet a Bohemia Balet – soubor Taneční konzervatoře hl. m. Prahy, a samozřejmě pro Balet Národního divadla v Praze. Kromě toho režijně a pohybově spolupracoval na vzniku několika činoherních a operních inscenací.\n\nJe pedagogem Katedry nonverbálního divadla na Hudební akademii múzických umění (HAMU).\n\n\n\nPantomima Ladislava Fialky – Divadlo na Zábradlí (1987 – 89)\n\n\nPražský komorní balet Pavla Šmoka (1989 – 92), (1995 – 97 hostující umělec)\n\n\nBalet Národního divadla v Praze (1992 – 98)\n\n\nBallett Theater München (1998 – 99)\n\n\nBallett Augsburg (1999 – 2000)\n\n\nLes Grands Ballets Canadiens (2000 – 2002)\n\n\nBalet Národního divadla (2002 – 2017)\n\n\n\n\n\n\n"}
{"id": "1258160", "url": "https://cs.wikipedia.org/wiki?curid=1258160", "title": "Slovenská fotbalová divize 1965/66", "text": "Slovenská fotbalová divize 1965/66\n\nV soubojích 1. ročníku Slovenské fotbalové divize 1965/66 (jedna ze skupin 3. nejvyšší soutěže) se utkalo celkem 29 týmů rozdělených po dvou skupinách (15 ve skupině E, 14 ve skupině F) dvoukolovým systémem podzim - jaro.\n\nPřed sezonou došlo k reorganizaci nižších soutěží, Divize vznikla jako jedna ze skupin 3. nejvyšší soutěže.\n\nZdroj: \nPoznámky:\n\n\nZdroj: \nPoznámky:\n\n"}
{"id": "1258161", "url": "https://cs.wikipedia.org/wiki?curid=1258161", "title": "Karimatský průliv", "text": "Karimatský průliv\n\nKarimatský průliv ( \"Selat Karimata\") je široký průliv spojující Jihočínské moře s Jávským mořem. Jeho západní břeh tvoří ostrov Sumatra a východní Borneo, oba náleží k Indonésii. Šířka úžiny mezi ostrovem Belitung a Borneo je okolo 150 km. Mezi ostrovy Bangka a Belitung se nachází Gasparův průliv a mezi Bangkou a Sumatrou Bangský průliv. Ve východní části Karimatského průlivu, u pobřeží Bornea, leží Karimatské ostrovy.\n\nDo vod průlivu se při letu Indonesia AirAsia 8501 28. prosince 2014 zřítil letoun Airbus A320-216.\n"}
{"id": "1258169", "url": "https://cs.wikipedia.org/wiki?curid=1258169", "title": "Pelikán (rozcestník)", "text": "Pelikán (rozcestník)\n\nPelikán (přes střlat. \"pelicanus\" z řec. \"pelekan\") může být:\n\n\n\n"}
{"id": "1258172", "url": "https://cs.wikipedia.org/wiki?curid=1258172", "title": "Lodě", "text": "Lodě\n\nLodě, popřípadě \"námořní bitva\", je stolní hra pro dva hráče, ve které se hráč snaží potopit všechny lodě svého soupeře.\n\nHra Lodě byla vymyšlena ve Francii během 1. světové války. První komerční verze hry byla \"Salvo\", publikovaná v roce 1931 ve Spojeném království společnosti \"Starex\". Jiné verze hry byly vytištěné v třicátých a čtyřicátých letech. \n\nV roce 1967 představil Milton Bradley verzi hry, která používala plastové desky a kolíky. V roce 1977 Milton Bradley také vydal elektronickou bitevní loď, následovanou v roce 1989 elektronickou mluvící bitevní lodí. V roce 2008 byla zveřejněna aktualizovaná verze bitevních lodi pomocí šestiúhelníkových políček. V aktualizované verzi obsahuje deska hráče několik ostrovů, na kterých lze umístit figurky. Lodě mohou být umístěny pouze kolem ostrovů a pouze na polovině hráčova hřiště (nemohli umístit loď na protihráčovo hřiště). Když byl natočen film \"Bitevní loď\", stolní hra se vrátila k původnímu stylu z roku 1967.\n\nBitevní loď byla jednou z nejčasnějších her, které měly být vyrobeny jako počítačová hra, s verzí propuštěnou pro Z80 Compucolor v roce 1979. Mnoho počítačových vydání této hry vzniklo od té doby.\n\nBitevní lodě byly také součástí Hasbro Family Game Night pro PlayStation 2 a Wii, stejně taky Xbox 360 (Xbox Live Arcade). Ty upravují pravidla, včetně velikosti mřížky (8 × 12 ve verzi NES, 8 × 8 ve verzi Game Boy), velikost lodí a např. ve verzi NES má křižník raketu, která v jednom výstřelu zasáhne 5 čtverců.\n\nV roce 2012 byl vypuštěn akční sci-fi film Battleship, který byl inspirován stolní hrou. Na to pak byla vydána verze bitevních lodí založená na filmu, ve které jedna strana měla část cizích lodí.\n\nPravidla hry jsou jednoduchá. Oba hráči si na své papíry připraví hrací pole pro umístění svých bitevních lodí a druhé totožné pole pro zakreslení zásahů a minutí nepřátelské flotily. Klasické hrací pole je čtverec o velikosti 10x10 čtverců. Pokud se hráči dohodnou je možné velikost hracího pole upravit. (menší pole- rychlejší hra, větší pole – hra pomalejší). Dále se hrací pole označí na jedná straně písmeny A-J (10 čtverečků) a druhá strana čísly 1-10.\nNa připravenou hrací plochu hráči rozmístí svou flotilu, základním pravidlem pro rozmisťováni flotily je to, aby se žádná z lodí nedotýkala jiné, jinak než maximálně rohem. \nPři hře se hráči vždy střídají a pokud dojde k zásahu protivníkovy lodě, protihráč oznámí, že jsem zasáhl jeho loď. Jednotlivé zásahy se zaznačí křížkem, abych nestřílel vícekrát na jedno místo. Hra končí když jeden z hráčů přijde o celou flotilu.\nFlotila:\n"}
{"id": "1258173", "url": "https://cs.wikipedia.org/wiki?curid=1258173", "title": "Slovenská fotbalová divize 1966/67", "text": "Slovenská fotbalová divize 1966/67\n\nV soubojích 2. ročníku Slovenské fotbalové divize 1966/67 (jedna ze skupin 3. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1258175", "url": "https://cs.wikipedia.org/wiki?curid=1258175", "title": "T-S 19 Turov", "text": "T-S 19 Turov\n\nT-S 19 „Turov“ je pěchotní srub u Rokytníku, části města Hronov v okrese Náchod. Společně se sousedním pěchotním srubem T-S 20 „Na pláni“ tvoří pevnostní uzávěr Chlívce. Bunkr byl vybudován ve II. odolnosti ve dnech 12.–15.5. 1938 stavební firmou Ing. Josef Filip, Praha. Osádku objektu mělo tvořit 29 vojáků.\n\nHlavní výzbroj objektu pod betonem se sestávala na levé straně z 4cm kanónů vz. 36 spřaženého s těžkým kulometem a dvojčete těžkých kulometů vz. 37. V kasematě na pravé straně bylo pouze dvojče těžkých kulometů. Pomocné zbraně tvořily dva lehké kulomety vz. 26 v pancéřových zvonech. Oproti většině oboustranných bunkrů ve II. stupni odolnosti, postrádá jednu z krycích střílen pod betonem, a to v levé kasematě.\n\nBunkr T-S 19 byl stavebně dokončen, ale pořád na něm probíhaly práce. Objekt postrádal pancéřové zvony, diesel agregát a čerpadlo. Instalace vody, elektřiny a vzduchotechniky byla rozpracována. S nejvyšší pravděpodobností byl bunkr v období mnichovské krize vyzbrojen a opatřen alespoň částečnou zásobou munice a zásob. Stěny byly opatřeny maskovacími barvami. Objekt měl zhruba z poloviny dokončenou kamennou rovnaninu. \n\nPo záboru Sudet byl bunkr cvičně postřelován dělostřelectvem a podroben zkouškám náloží. \n\nV poválečném období byl objekt a jeho okolí využíváno k ukládání uhynulého dobytka.\n\nDnes je bunkr rekonstruován klubem vojenské historie T-S 19 Turov.\n"}
{"id": "1258178", "url": "https://cs.wikipedia.org/wiki?curid=1258178", "title": "Velvyslanectví Spojených států amerických v Praze", "text": "Velvyslanectví Spojených států amerických v Praze\n\nVelvyslanectví Spojených států amerických v Česku (anglicky \"Embassy of the United States to the Czech Republic\") je zastupitelský úřad Spojených států amerických v Praze. Sídlí v Schönbornském paláci ve Vlašské ulici 1, Tržiště 15, Malá Strana, Praha 1. Současným velvyslancem USA v Praze je JE Stephen B King.\n\nVelvyslanectví sídlí v historickém Schönbornském paláci s rozsáhlou zahradou a pavilonem (glorietem) za budovou paláce. \n\nV prostorách paláce sídlí rovněž Americké centrum, veřejné výzkumné zařízení, knihovnu a místo pro přednášky o americké historii, politice, vědě a kultuře. Mezi minulé lektory patřili Greila Marcuse, Patricia Hampl, David Woodard, Gene Deitch a mnoho dalších.\n\nK velvyslanectví patří i areál rezidence velvyslance v Praze 6-Bubenči.\n\nV Schönbornském paláci se natáčely některé scény z prvního dílu série filmů s Tomem Cruisem.\n\n\n"}
{"id": "1258189", "url": "https://cs.wikipedia.org/wiki?curid=1258189", "title": "Jozef Fabini", "text": "Jozef Fabini\n\nJozef Fabini (10. října 1908 Olcnava – 2. prosince 1984 Košice) byl slovenský malíř a grafik.\n\nAbsolvoval v letech 1928–1932 právnickou fakultu Univerzity Komenského v Bratislavě (v roce 1939 JUDr.) a právnímu a úřednímu zaměstnání se věnoval. Ovšem snažil se získat i malířské umění, před studiem práva navštěvoval kurz kreslení Eugena Króna a soukromě v ateliéru Elemíra Halász-Hradila. Později studoval restaurování a v letech 1948–1952 působil jako ředitel Východoslovenského muzea, do roku 1955 jako restaurátor Krajské galerie v Michalovicích. Od roku 1955 se malířství věnoval naplno. Zabýval se především krajinou i architekturou Spišska.\n\nRoku 1979 byl jmenován národním umělcem.\n\n"}
{"id": "1258197", "url": "https://cs.wikipedia.org/wiki?curid=1258197", "title": "Jicchak ha-Levi Landau Segal", "text": "Jicchak ha-Levi Landau Segal\n\nJicchak ha-Levi Landau Segal (: , též známý jako Izák Landau Lewita, 1688–1767) byl krakovský vrchní rabín a roš ješiva mezi lety 1754 a 1769. Pohřben je na Starém židovském hřbitově Remu v Krakově-Kazimierzi.\n\n"}
{"id": "1258200", "url": "https://cs.wikipedia.org/wiki?curid=1258200", "title": "Žerotín (zámek)", "text": "Žerotín (zámek)\n\nŽerotín je barokně-klasicistní zámek z poloviny 18. století ve stejnojmenné obci v okrese Olomouc. Je chráněn jako kulturní památka České republiky.\n\nZámek byl postaven augustiniány a má typický obdélníkový půdorys. Sloužil jako klášter a na konci 18. století také jako nemocnice. V 19. století se stal majitelem rod Saint Genois, který se rozhodl celý zámek klasicistně upravit.\n\nV období, kdy zámek patřil Lichtensteinům, sloužil jako sladovna. Po nástupu komunismu zámek získalo rolnické družstvo. To vedlo k celkové devastaci, protože místní JZD objekt využívalo jako kanceláře a sklady.\n\nDnes je barokně-klasicistní zámek opět v soukromém vlastnictví a chátrá. V zámeckém parku se nachází malý rybníček a altánek pro čtyři osoby lidově zvaný \"Koráb\", vytesaný z dubu.\n"}
{"id": "1258202", "url": "https://cs.wikipedia.org/wiki?curid=1258202", "title": "Richard Nowakowski", "text": "Richard Nowakowski\n\nRichard Nowakowski (* 27. září 1955) je bývalý německý rohovník/boxer polského původu, dvojnásobný olympijský medailista z let 1976 a 1980.\n\nBoxovat začal v 11 letech v Ribnitz-Damgartenu. Připravoval se v klubu SC Traktor Schwerin pod vedením Fritze Sduneka. Ve východoněmecké seniorské reprezentaci se pohyboval od roku 1975 především v pérové váze do 57 kg. V roce 1976 startoval na olympijských hrách v Montréalu a získal stříbrnou olympijskou medaili, když ho ve finále ostrým levým hákem poslal k zemi Kubánec Ángel Herrera. V roce 1980 nestačil v semifinále olympijských her v Moskvě na domácího sovětského reprezentanta Viktora Děmjaněnka a získal bronzovou olympijskou medaili. V roce 1989 z Německé demokratické republiky emigroval. Usadil se ve Frankfurtu nad Mohanem. Sportovní kariéru ukončil v roce 1992. Žije ve Schwerinu a věnuje se podnikatelské činnosti.\n\n"}
{"id": "1258203", "url": "https://cs.wikipedia.org/wiki?curid=1258203", "title": "Želeč (zámek, okres Louny)", "text": "Želeč (zámek, okres Louny)\n\nŽeleč je zámek ve stejnojmenné vesnici u Měcholup v okrese Louny. Byl postaven v pozdně barokním slouhu v roce 1760. Od roku 1964 je chráněn jako kulturní památka.\n\nPředchůdcem zámku byla tvrz postavená Janem Čelechovcem před rokem 1573, nebo po roce 1578 za Diviše Hrobčického z Hrobčic. Po něm ji zdědil syn Bohuslav Hrobčický z Hrobčic, ale za účast na českém stavovském povstání mu byla zkonfiskována. Panství roku 1623 koupil Hartvík Vratislav z Mitrovic. Dalšími majiteli se stali plukovník Morwald a vzápětí Václav Michna z Vacínova, jehož syn Bohumír Michna tvrz prodal Ignáci Leopoldovi Neslingerovi ze Schelchengrabenu. Roku 1739 panství koupil hrabě Oliver z Wallisu. V té době tvrz zřejmě již nestála, ale roku 1760 zde byl postaven pozdně barokní zámek, který byl v letech 1889 a 1928 přestavován.\n\nPodle popisu z roku 1623 měla z kamene postavená tvrz prostorné dolní i horní pokoje a byla oceněna na 50 kop míšeňských. Dochovaný jednopatrový zámek má obdélný půdorys se středním a schodišťovým rizalitem. Fasády jsou členěné konzolovou římsou a okny s nadokenními klenáky. Vstupní bránu ve středním rizalitu zdobí busty a vázy.\n\n\n"}
{"id": "1258204", "url": "https://cs.wikipedia.org/wiki?curid=1258204", "title": "Rybňany (zámek)", "text": "Rybňany (zámek)\n\nRybňany jsou zámek ve stejnojmenné vesnici u Zálužic v okrese Louny. Byl postaven na počátku devatenáctého století, ale dochovaná podoba pochází z doby po požáru a úpravy ve švýcarském stylu roku 1905. Od roku 1964 je chráněn jako kulturní památka.\n\nPrvní písemná zmínka o vesnici pochází z roku 1405, kdy patřila městu Žatec. Později zde žili drobní šlechtici. Tvrz jako panské sídlo je poprvé uvedena až v roce 1533 za Jana z Vejkrštorfu. V roce 1570 tvrz získal Bohuslav Felix Hasištejnský z Lobkovic. Později k ní koupil i zbytek vesnice a celek připojil k líčkovskému panství. V té době tvrz zanikla. V roce 1804 se majitelem hospodářského dvora stal Jakub Devechi, který nechal na místě tvrze postavit barokní zámek. Stál na půdorysu původní tvrze a podle rytiny z roku 1835 měl dvě patra. V létě roku 1902 zámek vyhořel. Shořely i sbírky místních krojů, nábytku a bronzových předmětů získaných vykopávkami u Nového Sedla. V té době zámek patřil žateckému továrníkovi Václavu Brugstallerovi. Jeho dědička, Josefina Burgstallerová, potom zámek nechala do roku 1905 přestavět ve švýcarském stylu. Po roce 1945 zámecký dvůr patřil Výzkumnému ústavu chmelařskému v Žatci.\n\n\n"}
{"id": "1258208", "url": "https://cs.wikipedia.org/wiki?curid=1258208", "title": "Alessandro Sala", "text": "Alessandro Sala\n\nAlessandro Sala (* 1982, Terst, Itálie) je italský hudebník, který od roku 2015 působí jako baskytarista v powermetalové hudební skupině Rhapsody of Fire. Na basovou kytaru začal hrát v roce 1993. V hudební skupině hrál poprvé v roce 2002, když se připojil ke kapele Sinestesia, ve které se později podílel na dvou studiových albech. Sinestesii opustil v roce 2012, jelikož v té době žil v Německu, kde byl na doktorském studiu. Do Itálie se vrátil v roce 2013 a o dva roky později dostal od Alexe Staropoliho nabídku ohledně působení ve skupině Rhapsody of Fire. V té se potkal s Robertem De Michelim, bývalým spoluhráčem ze Sinestesie.\n\n"}
{"id": "1258209", "url": "https://cs.wikipedia.org/wiki?curid=1258209", "title": "Lipová (starý zámek)", "text": "Lipová (starý zámek)\n\nStarý zámek v Lipové byl postaven patrně kolem roku 1500 nebo po roce 1566 v souvislosti se vznikem samostatného lipovského panství. Původně renesanční stavba procházela po roce 1712 postupnými barokními úpravami. Po výstavbě nového zámku byl starý zámek v letech 1740–1742 přestavěn na pivovar. Budova bývalého zámku zanikla v 70. letech 20. století.\n\nVesnice Lipová je v písemných pramenech poprvé zmíněna v roce 1418, kdy byla součástí hohnsteinsko-wildensteinského panství rodu Berků z Dubé. Podle starší vlastivědné literatury měla v místě stát gotická tvrz z první poloviny 14. století, pro toto tvrzení však nejsou žádné podklady. Lipová přešla v roce 1443 k tolštejnskému panství, které se dostalo roku 1485 do držení saského rodu Schleinitzů. Za života Georga ze Schleinitz († 1565) zažívalo panství velký hospodářský rozkvět. Georg po sobě zanechal čtyři dědice, kteří si jeho rozsáhlé statky rozdělili. Syn Hans († 1595) obdržel Lipovou a okolí, z které tak roku 1566 vytvořil samostatné panství. Patrně bezprostředně po převzetí panství dal v Lipové vystavět renesanční zámek s poplužním dvorem. Možné, i když méně pravděpodobné je, že Schleinitzové postavili v Lipové tvrz již kolem roku 1500 a jako stavební materiál použili trosky tvrze ze sousedního Velkého Šenova. Zámek postupně vystřídal řadu majitelů. Roku 1602 jej od zadlužených Schleinitzů odkoupili Kinští. Protože byl však Vilém Kinský (1574–1634) kvůli přípravě spiknutí s Albrechtem z Valdštejna (1583–1634) roku 1634 zavražděn, dostal panství darem hrabě Wolfgang z Mansfeldu (1575–1638). Po roce 1662 vlastnili starý zámek Slavatové z Chlumu a Košumberka a od roku 1696 Salm-Reifferscheidtové. Od počátku 17. století přestal být starý zámek využíván jako stálé šlechtické sídlo. Stavba hrála významnou úlohu během poraženého povstání poddaných v roce 1680, protože se před ní shromáždili povstalci z okolních vsí. Roku 1692 byl zámek upravován neustadtským stavitelem Balthasarem Hillem.\n\nZměnu ve využívání starého zámku přinesl starohrabě Leopold Antonín Salm-Reifferscheidt (1699–1769), který na zámku sídlil, průběžně jej upravoval a spravoval z něj své panství. Konec sídelní funkce starého zámku znamenala výstavba nového barokního zámku v letech 1737–1739. Leopold přesídlil do nového reprezentativního sídla a celý areál starého zámku nechal stavitelem Zachariasem Hoffmannem (1678–1754) v letech 1740–1742 přestavět. Ze starého zámku se tak stal hospodářský dvůr s pivovarem, sýpkami a byty zaměstnanců. Pivovar byl v provozu do roku 1946, poté převzal celý areál státní statek. Neudržované budovy postupně chátraly, až došlo v 70. letech 20. století k postupné demolici. Poslední zbytky hospodářských budov byly odstraněny na počátku 21. století.\n\nStarý zámek byla původně podlouhlá patrová budova ve tvaru písmene „L“ s renesančními prvky. Spolu s hospodářskými budovami tvořil uzavřený areál. Po roce 1712 jej stavitel Hoffmann postupně upravoval v barokním duchu. Poměrně jednoduchou stavbu zastřešovala mansardová střecha. Fasády zdobily lizénové rámce, okna byla obdélného tvaru.\n\n"}
{"id": "1258210", "url": "https://cs.wikipedia.org/wiki?curid=1258210", "title": "Hokejové divize 1971/1972", "text": "Hokejové divize 1971/1972\n\nČeskoslovenské divize ledního hokeje 1971/1972 byly třetí nejvyšší hokejové soutěže na území Československa.\n\nSoutěž se skládala ze 8 skupin po 8 účastnících. Ve skupinách se všech 8 klubů utkalo dvoukolově každý s každým (celkem 14 kol). Vítězové jednotlivých skupin následně utkaly o postup do České národní hokejové ligy, respektive do Slovenské národní hokejové ligy. Týmy umístěné po základní části na posledním místě sestupily do krajských přeborů.\n\nPřed začátkem soutěží odstoupila TJ Baník Mezihoří, VTJ Dukla Pardubice, TJ Motorpal Velké Meziříčí, TJ BOPO Třebíč, TJ Baník Dubňany a TJ Baník ČSA Karviná \"B\", které nahradily TJ Jiskra Vír, TJ MKZ Rájec-Jestřebí, TJ Sokol Okříšky a TJ Spartak Bílovec.\n\nZ důvodu pouze 7 účastníků po základní části (12 kol) následovala nadstavba 1. - 4. místo dvoukolově (6 kol) a 5. - 7. místo dvoukolově (4 kola). Ze stejného důvodu z této skupiny nikdo nesestoupil.\n\nZ důvodu pouze 7 účastníků z této skupiny nikdo nesestoupil.\n\nV průběhu sezóny odstoupil tým TJ VŽKG Ostrava \"B\" a jeho výsledky byly anulovány.\nZ důvodu pouze 7 účastníků po základní části (12 kol) následovala nadstavba 1. - 4. místo dvoukolově (6 kol) a 5. - 7. místo dvoukolově (4 kola).\n\nTýmy TJ Slavia Karlovy Vary, TJ Jitex Písek, TJ Dynamo Jihlava a TJ Lokomotiva Pramet Šumperk postoupily do dalšího ročníku ČNHL.\n\nTýmy TJ Spartak Soběslav, TJ Jiskra Vír a TJ Slavia VŠB Ostrava sestoupily do krajských přeborů. Nahradily je kluby, jež uspěly v kvalifikaci TJ Sokol Losiná, TJ Baník Příbram, TJ DNT Kadaň, TJ Jiskra Hořice, TJ Sokol Sloup a VTJ Dukla Valašské Meziříčí.\n\nTabulky nejsou úplné.\n\nTýmy TJ Strojárne Martin a TJ ZPA Prešov postoupily do dalšího ročníku 1. SNHL.\n\nTým TJ Iskra Partizánske sestoupil do krajského přeboruTým TJ Iskra Kežmarok nakonec nesestoupil, protože se tým TJ Dinas Banská Belá do dalšího ročníku nepřihlásil. Nahradily je kluby, jež uspěly v kvalifikaci VTJ Dukla Martin, VTJ Dukla Spišská Nová Ves a TJ PPS Detva.\n\n"}
{"id": "1258215", "url": "https://cs.wikipedia.org/wiki?curid=1258215", "title": "Historické centrum Jaroslavle", "text": "Historické centrum Jaroslavle\n\nHistorické centrum Jaroslavle je klasicistní urbanistický celek, zanesený na seznam světového dědictví UNESCO. Jedná se o prostor vymezený přibližně ulicemi Sobinova a Flotskaja a řekami Kotorosl a Volha, které se zde slévají. Tato městská památková rezervace je považována za vynikající příklad urbanistického plánování na základě reformy Kateřiny II. Veliké z roku 1763.\n\nRegulační plán výstavby města vypracoval ruský architekt Ivan Starov v souvislosti s urbanistickou reformou Kateřiny II. Veliké z roku 1763. Tato reforma neměla svým rozměrem v Evropě obdoby, neboť proměnila vzhled prakticky všech měst Ruského impéria v souladu s racionalistickými ideály osvícenství.\n\nStředem nového urbanistického konceptu se stal chrám Proroka Eliáše (1650), vystavěný poblíž řeky Volhy. Areál nového centra byl očištěn od starých dřevěných budov. Před chrámem Proroka Eliáše vzniklo půlkruhové náměstí, typické pro ruský klasicismus, které bylo obestavěno veřejnými budovami. Dnes toto náměstí nese název Sovětské. K tomuto bodu se potom radiálně sbíhají hlavní ulice jako Ugličskaja, Rožděstvěnskaja, Probojnaja.\n\nVzniklo tak přehledné radiální uspořádání, díky kterému lze celé centrum přehlédnout ze zvonice Spaso-preobraženského kláštera. Nová zástavba je pravidelná a symetrická, harmonicky však v sobě zahrnuje i starší objekty. Není ovšem až tak stroze pravidelná jako například centrum nedaleké Kostromy.\n\nMezinárodní rada pro památky a sídla doporučila zápis historického centra Jaroslavle na seznam světového dědictví zejména kvůli souměrnosti a harmoničnosti zástavby. Dvou a třípatrové budovy tvoří dostatečně široké ulice osázené zelení, které ústí na prostorná náměstí. Přitom byly do nového plánu harmonicky zahrnuty i starší chrámy a věže, které se v nové zástavbě staly vizuálními a kompozičními dominantami.\n\nJako další důvody ve svém dokumentu rada uvádí:\n\n\n\nAreál zanesený na seznam UNESCO zabírá asi 110 ha a nachází se na něm 140 objektů zvlášť chráněných státem. Kulturní dědictví však není tvořeno pouze jednotlivými objekty, ale i architektonickými celky jednotlivých ulic, náměstí a nábřeží.\n\nRuská komise pro UNESCO považuje za nejvýznamnější následující objekty:\nNa zasedání komise UNESCO roku 2009 byla diskutována výstavba kopie chrámu Zesnutí přesvaté Bohorodice na Strelce, odstřeleného roku 1937. Později padnul dokonce návrh na zanesení Historického centra Jaroslavle na Seznam světového dědictví v ohrožení, návrh však nakonec nebyl přijat, ačkoliv byl chrám roku 2010 dokončen.\n"}
{"id": "1258216", "url": "https://cs.wikipedia.org/wiki?curid=1258216", "title": "Horní Palata", "text": "Horní Palata\n\nHorní Palata je bývalá viniční usedlost na Smíchově v Praze 5, na adrese U Nesypky 110/28, dnes psychoterapeutický stacionář. Je chráněna jako kulturní památka České republiky.\n\nPůvodně se v těchto místech rozkládaly čtyři vinice: Chvatěrubská, Melichara Steynharta z Kynfeldu, Mydlářka Jana Theodora Sixta z Ottendorfu a Třebouškovská. Pro Mydlářku se později ujal název Palata podle Sixtova domu v Podskalí. Roku 1624 tyto vinice koupil Jakub Baševi z Treuenburka a sjednotil je pod pojmenováním Palata. Jeho dědici prodali roku 1638 vinici novoměstským jezuitům od svatého Ignáce, kteří ji drželi až do zrušení svého řádu v roce 1773. Poté byla vinice v soukromých rukách. \n\nPůvodně viniční domek postavený již ve středověku byl barokně přestavěn kolem roku 1725. Jezuité usedlost zvelebili, přistavěli lis a hospodářské budovy a v patře obytné části zřídili letní prostory. Koncem 19. století byl dům přestavěn podruhé. Částečně se v něm dochovaly v přízemí klenby a staré renesanční zdivo. Obytná budova je patrová, zakrytá sedlovou střechou s hranolovou věžičkou. Její fasáda má horizontální členění římsami. Spolu s hospodářskými budovami obklopuje nepravidelný čtyřúhelný dvůr. K usedlosti patří velká zahrada ohraničená masivní zdí. Ve zdi se na východní straně dochovala velká vstupní brána.\n\nBudovy usedlosti a související pozemky jsou v majetku České republiky a právo hospodařit s nimi má Všeobecná fakultní nemocnice, je zde denní psychoterapeutický stacionář. Stavby prošly v 60. letech 20. století rekonstrukcí. \nNa přelomu 18. a 19. století se usedlost Palata rozdělila do horní části a dolní části, zvané Malou Palatou (či Dolní Palatou). Pozemky Dolní Palaty byly postupně zastavěny a její obytná budova zbourána v prosinci 2016.\n\nRoku 1889 usedlost Horní Palatu koupila Česká spořitelna na Smíchově a svým nákladem na jejích pozemcích pod budovou usedlosti postavila v následujících dvou letech novorenesanční budovu slepeckého ústavu Francisco–Josephinum pro „dospělé nevidomé, neschopné vzdělávání a obživy“. Ředitelství ústavu sídlilo na Palatě ve starší budově usedlosti.\n\nČást zahrady připojená k areálu Ústavu slepců, na jedné z terénních teras mezi ústavem a usedlostí, patřila podniku Sady, lesy a zahradnictví Praha, který zde provozoval zahradnictví. Domov Palata v červnu 2016 poptával jako tzv. zakázku malého rozsahu s termínem realizace červenec – srpen 2016 vyčištění pozemku po zahradnictví. Chátrající skleník s přilehlou budovou výtopny zde však stál ještě v lednu 2017.\n\nSeverní pozemky byly před 2. světovou válkou rozparcelovány pro komunikaci a od 70. let 20. století jsou zde rodinné domky.\n\n\n"}
{"id": "1258219", "url": "https://cs.wikipedia.org/wiki?curid=1258219", "title": "Punctum", "text": "Punctum\n\nPunctum le latinský výraz s významem \"bod\", či \"tečka\") a může mít více významů:\n\n\n\npunctum quadratum, punctum inclinatum,\n\n"}
{"id": "1258222", "url": "https://cs.wikipedia.org/wiki?curid=1258222", "title": "Leonid Šapošnykov", "text": "Leonid Šapošnykov\n\nLeonid Ivanovič Šapošnykov (* 8. února 1951) je bývalý sovětský a ukrajinský rohovník/boxer.\n\nBoxovat začal v 17 letech jako učeň v Irkutsku pod vedením Antona Kopytina. Později působil ve Lvově v Karpatském vojenském prostoru (Prikarpatskij vojennyj okrug). Připravoval se pod vedením trenéra Vorobeje. V sovětské seniorské reprezentaci se objevoval od roku 1973, ale v lehké střední váze se na pozici reprezentační jedničky neprosazoval. V roce 1976 prohrál nominaci na olympijské hry v Montréalu s Viktorem Savčenkem. Po olympijských hrách dostal příležitost ve vyšší střední váze do 75 kg, ale do olympijských her v Moskvě výkonnost neudržel. Žije ve Lvově, kde se věnuje trenérské činnosti.\n\n"}
{"id": "1258224", "url": "https://cs.wikipedia.org/wiki?curid=1258224", "title": "Australian Open 2017", "text": "Australian Open 2017\n\nAustralian Open 2017 byl 105. ročník úvodního tenisového grandslamu sezóny, konaný v rozmezí 16. až 29. ledna 2017. Odehrával se v melbournském Melbourne Parku na 17 soutěžních dvorcích s tvrdým umělým povrchem Plexicushion. Organizátory události byli Mezinárodní tenisová federace a Australský tenisový svaz. Turnaj se řadil do kalendáře mužského okruhu ATP World Tour 2017 a ženského okruhu WTA Tour 2017. Vítězové, vyjma smíšené čtyřhry, si do žebříčků připsali dva tisíce bodů.\n\nObhájcem titulu v mužském singlu byl druhý hráč žebříčku a spoludržitel rekordního počtu trofejí, srbský tenista Novak Djoković, kterého ve druhém kole vyřadil Uzbek Denis Istomin. Mezi ženami roli obhájkyně plnila světová jednička Angelique Kerberová z Německa, jíž ve čtvrtém kole zastavila Američanka Coco Vandewegheová.\n\nAustralian Open 2017 se stal prvním ročníkem australského grandslamu v otevřené éře tenisu, na kterém vypadli nejvýše nasazení v obou soutěžích dvouher před čtvrtfinále.\n\nAmeričanka Serena Williamsová získala rekordní dvacátou třetí grandslamovou trofej v ženské dvouhře, nejvíce ze všech tenistů otevřené éry. Rekordním se v open éře stal i sedmý titul z Australian Open, když za absolutním rekordem jedenácti výher Margaret Courtové zaostávala o čtyři turnajová vítězství. Švýcar Roger Federer vybojoval pátý titul, jímž navýšil rekordní počet mužských grandslamových trofejí z dvouhry na osmnáct. Stal se také prvním mužem historie, který dokázal pětkrát zvítězit na třech různých grandslamech.\n\nGenerálním sponzorem byl dlouholetý partner turnaje, jihokorejská automobilka Kia.\nAustralian Open 2017 představoval 105. ročník turnaje odehrávajícího se v Melbourne Parku.\n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Na turnaji se odehrávaly singlové a deblové soutěže vozíčkářů, včetně kvadruplegiků, jež probíhaly v rámci vozíčkářské NEC tour, zařazené do kategorie Grand Slamu. Legendy se představily ve formě exhibičního klání 21. ledna.\n\nTurnaj se konal na 17 soutěžních dvorcích s tvrdým povrchem Plexicushion se sytým tónováním kvůli vyššímu kontrastu míčku vůči podkladu. Součástí areálu byly tří hlavní zastřešené kurty – Rod Laver Arena s kapacitou 14 570 diváků, Hisense Arena s kapacitou 9 464 míst a Margaret Court Arena, jež pojmula 7 500 návštěvníků. Čtvrtý a pátý dvorec (Show Court Two and Three) měly po 3 000 místech.\n\nHrálo se s míči Wilson. Struny grandslamu zajišťovala firma Yonex. Generálním partnerem byla automobilka Kia. Hlavními partnery pak firmy ANZ, Jacob’s Creek a Rolex. Z více než 2 500 zájemců bylo v rámci náborového programu vybráno 380 sběračů, chlapců a dívek ve věku 12–15 let. Technologii pro dopad míčů, tzv. jestřábí oko, zajišťovala společnost Rolex, a byla nainstalována do tří hlavních arén i na dvorce č. 2, 3, 6 a 8. Televizní přenosy byly zprostředkovány ze všech 17 soutěžních kurtů a poprvé také z 8 tréninkových dvorců.\n\nV úvodním kole mužské dvouhry zdolal Chorvat Ivo Karlović argentinského hráče Horacia Zeballose výsledkem 6–7, 3–6, 7–5, 6–2 a 22–20, když otočil dvousetovou ztrátu. 84 odehraných gamů představovalo nejdelší zápas Australian Open v počtu her od zavedení tiebreaku roku 1971. Jednalo se také o druhé nejdelší utkání historie Australian Open, když v tomto ohledu zaostalo jen za finále mužského singla z roku 2012 mezi Djokovićem a Nadalem. Karlović vytvořil nový melbournský rekord v počtu es na zápas, a to 75 takto zahranými míči.\n\nUzbek startující na divokou kartu, Denis Istomin, zdolal v pětisetové bitvě druhého kola šestinásobného vítěze Novaka Djokoviće. Jednalo se o nejčasnější vyřazení Srba na grandslamu od Wimbledonu 2008, kde ve druhém kole nestačil na Rusa Marata Safina.\n\nChorvatka Mirjana Lučićová Baroniová porazila polskou světovou trojku Agnieszku Radwańskou ve dvou sadách. Jednalo se o nejčasnější vyřazení Polky v Melbourne Parku od roku 2009 a prohry v úvodním kole s Ukrajinkou Katerynou Bondarenkovou. Lučićová Baroniová tak postoupila do druhé fáze soutěže premiérově od Australian Open 1998.\n\nBulhar Grigor Dimitrov zdolal ve třetím kole Francouze Richarda Gasqueta po třísetovém průběhu. Zápas trvající 122 minut začal ve 23.58 hodin, což znamenalo rekord v nejpozdnějším rozehrání utkání v celé historii Australian Open. Pozdržení startu způsobil 245 minut trvající odpolední duel mezi Alexandrem Zverevem a Rafaelem Nadalem v Rod Laver Arena, jenž na centrálním dvorci oddálil začátek večerního programu. Úvodní večerní zápas Gavrilovová–Bacsinszká byl rozehrán ve 21.00 hodin a skončil krátce před půlnocí.\n\nPadesátý hráč žebříčku Mischa Zverev z Německa vyřadil britskou světovou jedničku Andyho Murrayho ve čtyřech setech čtvrtého kola. S níže postaveným hráčem Skot na grandslamu naposledy předtím prohrál na Australian Open 2006, když jej zastavil 51. muž klasifikace Juan Ignacio Chela z Argentiny. Murray se tak stal nejčasněji vyřazeným nejvýše nasazeným hráčem Australian Open od Lleytona Hewitta, který skončil v téže fázi během sezóny 2003. Poprvé od roku 2002 nepostoupila v mužském singlu melbournského majoru světová jednička ani dvojka do čtvrtfinále.\n\nBěhem čtvrtého kola dovolila Američanka Coco Vandewegheová uhrát obhájkyni trofeje a německé světové jedničce Angelique Kerberové jen pět gamů.\n\nAustralian Open 2017 se tak stal prvním ročníkem úvodního grandslamu sezóny v otevřené éře, na němž vypadli nejvýše nasazení v obou singlových soutěžích před branami čtvrtfinále. Naposledy předtím byly na grandslamu obě světové jedničky vyřazeny stejný den během US Open 2003, když Agassi v semifinále podlehl Fererrovi a Heninová ve finále porazila Clijstersovou.\n\nDavid Goffin se stal prvním belgickým mužem v historii, který se probojoval do čtvrtfinále dvouhry australského grandslamu.\n\nChorvatka Mirjana Lučićová Baroniová postoupila do svého prvního grandslamového čtvrtfinále za předchozích 18 let, když naposledy v této fázi startovala ve Wimbledonu 1999, kde skončila v semifinále na raketě Steffi Grafové.\n\nAmeričanka Venus Williamsová porazila ve čtvrtfinále Rusku Anastasiji Pavljučenkovovou, což znamenalo její 50. vyhraný zápas na Australian Open a třetí účást v této fázi turnaje. Ve věku 36 let a 7 měsíců se stala nejstarší semifinalistkou dvouhry grandslamu od Wimbledonu 1994, kde se do finále probojovala Martina Navrátilová.\n\nŠpaněl Rafael Nadal vyřadil ve čtvrtifnále třetího nasazeného kanadského hráče Milose Raonice, čímž na Australian Open zvítězil v 50. zápase a popáté postoupil do této fáze turnaje.\n\nŠestou finálovou účastí vyrovnal Švýcar Roger Federer rekord otevřené éry, jenž držel Novak Djoković. Švýcarský tenista do něj prošel poprvé od roku 2010. Ve svém třináctém semifinále vyřadil krajana Stana Wawrinku po pětisetové bitvě. Zvýšil tím aktivní poměr vzájemných zápasů na 19–3 a v mužském tenise navýšil rekordní počet grandslamových finálových účástí na dvacet osm.\n\nDo devátého vzájemného finále na grandslamu postoupily sestry Serena a Venus Williamsovy, které se na okruhu celkově střetly ve dvaceti sedmi utkáních. Aktivní bilanci výher drží mladší Serena Williamsová poměrem 16–11, z toho v grandslamových finále 6–2. Ta usiluje o rekordní dvacátou třetí grandslamovou trofej v open éře, sedmou z Melbourne Parku a návrat do čela světové klasifikace. 36letá Venus Williamsová se stala nejstarší finalistkou Australian Open v otevřené éře a v závěrečném duelu se představí poprvé od roku 2003. Do grandslamového finále se naposledy předtím probojovala ve Wimbledonu 2009.\n\nTurnaj se stal prvním grandslamem v otevřené éře, na němž bylo všem čtyřem finalistům singlových soutěží více než 30 let.\n\nFinále dvouhry kvadruplegiků, konané v Rod Laver Arena, se stalo vůbec prvním zápasem vozíčkářů odehraným na centrálním dvorci v historii grandslamu. Třetí triumf v řadě v něm získal Australan Dylan Alcott, jenž zdolal Brita Andrewa Lapthorna po dvousetovém průběhu 6–2 a 6–2 za 1.09 hodiny.\n\nVítězstvím Sereny Williamsové ve finále dvouhry nad starší sestrou Venus Williamsovou získala Američanka rekordní dvacátý třetí grandslamový titul, čímž vytvořila nový rekord open éry. Pouze jedna trofej ji scházela na absolutní rekord Australanky Margaret Courtové. Sedmý titul také znamenal rekordní hodnotu v otevřené éře.\n\nRoger Federer vybojoval pátý titul na Australian Open a navýšil rekordní počet mužských grandslamových trofejí z dvouhry na osmnáct. Stal se také prvním mužem historie, který dokázal pětkrát zvítězit na třech různých grandslamech. Jednalo se o jeho první turnaj v kariéře, na němž odehrál tři pětisetové zápasy.\n\nV Austrálii držela práva na živé vysílání stanice Seven Network, na jejímž prvním programu Channel Seven byla přenášena většina utkání. Každý zápas byl také volně dostupný na streamu 7Tennis v mobilní aplikaci.\n\nV asijsko-pacifickém regionu se jednalo o televizní kanály CCTV, iQiyi, Shanghai TV (ČLR), Sony SIX (Indie), Sky TV (Nový Zéland) a Fox Sports Asia. Na evropském kontinentu signál šířil Eurosport.\n\nNa Středním východu pak turnaj přenášely beIN Sports a v subsaharské frankofonní Africe stanice SuperSport a Eurosport. Pokrytí na americkém kontinentu zajišťovala ESPN, jejíž programy ESPN2 a ESPN3 zprostředkovávaly zápasy ve Spojených státech. ESPN International vysílala v Latinské Americe a v Kanadě pak kanál TSN/RDS.\n\nV mužské dvouhře popáté v areálu Melbourne Parku triumfoval švýcarský tenista Roger Federer, jenž si vítězstvím na turnaji zajistil návrat do elitní desítky žebříčku ATP. Grandslamlavou trofej získal po téměř pěti letech, kdy v roce 2012 triumfoval na trávě ve Wimbledonu a ziskem 18. trofeje zvýšil své vedení v historických tabulkách mužské dvouhry. V 35 letech se pak stal druhým nejstarším vítězem grandslamu v open éře, když jen v roce 1972, tehdy 37letý Australan Ken Rosewall, dokázal ovládnout Australian Open.\n\nŽenskou dvouhru vyhrála Američanka Serena Williamsová, která se tak vrátila na 1. místo žebříčku WTA. Triumf pro ni znamenal rekordní dvacátou třetí grandslamovou trofej, kterou se na čele statistiky otevřené éry odpoutala od Němky Steffi Grafové. Rekordním se v open éře stal i sedmý titul z Australian Open, když za absolutním rekordem jedenácti výher Margaret Courtové zaostávala o čtyři turnajová vítězství.\n\nV mužské čtyřhře si premiérovou grandslamovou trofej připsal pár složený z Fina Henriho Kontinena a Australana Johna Peerse, jenž ve finále zdolal americké bratrské duo Boba a Mikea Bryanovi. Zvýšil tak poměr vzájemných utkání na 3–0. Peers se stal prvním australským vítězem v Melbourne od roku 2001 a triumfu Todda Woodbridge.\n\nŽenskou čtyřhru ovládla americko-česká dvojice Bethanie Matteková-Sandsová a Lucie Šafářová, která tak v Melbourne Parku – po triumfu z roku 2015 –, prodloužila zápasovou neporazitelnost na 12–0. Obě členky páru získaly čtvrtý grandslamový titul z ženského debla a Šafářová se poprvé v kariéře stala světovou dvojkou žebříčku WTA ve čtyřhře.\nVítězi míšené čtyřhry se stali Abigail Spearsová z USA a Juan Sebastián Cabal z Kolumbie, jenž jako nenasazený pár zdolal ve finále druhou nasazenou dvojici Indku Saniu Mirzaoou a Chorvata Ivana Dodiga, když v průběhu turnaje neztratili jediný set. Pro oba vítěze se jednalo o premiérový vavřín z mixu, který rovněž znamenal první triumf na jednom z grandslamových turnajů.\n\n\nCelkový rozpočet Australian Open 2017 dosáhl rekordní výše 50 miliónů australských dolarů, což znamenalo meziroční nárůst o 14 %. Vítězové dvouhry obdrželi prémii 3 700 000 australských dolarů.\n\nČástka dotace byla od Australian Open 2001 více než ztrojnásobena, když před šestnácti lety rozpočer činil 13,9 australských dolarů. Od roku 2014 došlo k jeho absolutnímu navýšení o 10 milionů a větší odměny byly přesunuty hráčům vyřazeným v úvodních kolech.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nNásledující tenisté obdrželi divokou kartu do hlavních soutěží.\n\nDivoké karty pro zástupce francouzského a amerického tenisu v singlových soutěžích byly přiděleny v rámci reciproční dohody tří tenisových svazů pořádajících Grand Slam, Tennis Australia, United States Tennis Association (USTA) a Fédération Française de tennis (FFT). USTA je přidělil Michaelu Mmohovi a šampionce juniorky US Open Kayle Dayové. FFT vybrala Quentina Halyse a Myrtille Georgesovou.\n\nO další čtyři divoké karty byl v asijsko-pacifickém panregionu sehrán kvalifikační turnaj Asia-Pacific Australian Open Wildcard Playoff v mužském a ženském singlu i deblu. Hrálo se v čínském Ču-chaji mezi 28. listopadem a 4. prosincem 2016. Do grandslamových dvouher postoupili Uzbek Denis Istomin a Thajka Luksika Kumkhumová. Deblové divoké karty připadly tchajwanskému páru Hsieh Cheng-peng a Yang Tsung-hua, v ženské části pak tchajwansko-japonské dvojici Čan Ťij-wen a Džunri Namigatová.\n\nAustralský svaz organizoval v prosinci 2016 vlastní kvalifikační turnaj o dvě divoké karty, z něhož vyšli vítězně 19letý šampion juniorky US Open Omar Jasika a 17letá Jaimee Fourlisová.\n\nNásledující tenisté postoupili do hlavních soutěží z kvalifikačního turnaje hraného mezi 11.–14. lednem 2017. První nasazený český tenista Radek Štěpánek se v 38 letech stal nejstarším kvalifikantem na grandslamu za předchozích 40 roků, když starším postupujícím byl před ním, také na Australian Open 1977, tehdy 42letý Mal Anderson.\n\n"}
{"id": "1258225", "url": "https://cs.wikipedia.org/wiki?curid=1258225", "title": "Leninogorsk", "text": "Leninogorsk\n\nLeninogorsk () je město v Tatarstánu v Ruské federaci. Při sčítání lidu v roce 2010 měl čtyřiašedesát tisíc obyvatel.\n\nLeninogorsk leží na Zaji, přítoku Kamy v povodí Volhy. Nachází se na jihovýchodě Tatarstánu nedaleko trojmezí se Samarskou a Orenburskou oblastí. Od Kazaně, hlavního města republiky, je vzdálen 322 kilometrů jihovýchodně.\n\nNejbližší jiná města jsou Bugulma na jihovýchodě a Almeťjevsk na severu.\n\nMěstem je Leninogorsk od roku 1955.\n"}
{"id": "1258226", "url": "https://cs.wikipedia.org/wiki?curid=1258226", "title": "Absurdistán (2006)", "text": "Absurdistán (2006)\n\nAbsurdistán (v anglickém originále Idiocracy) je americký satirický sci-fi film z roku 2006, který režíroval Mike Judge. Snímek vypráví příběh dvou průměrných lidí, kteří se zúčastnili tajného vojenského experimentu hibernace, jenž je vinou náhod přenesl daleko do budoucnosti, až do roku 2505. Oba se poté musí potýkat s poměry v antiutopické společností, která za posledních 500 let vinou ignoranství, vlivu reklam a mravní dekadence zdegenerovala a zhloupla natolik, že se oba stali nejchytřejšími lidmi na světě.\n\nPo natočení nebyl film představen filmovým kritikům a v kinech se objevil jen krátce. Společnost 20th Century Fox byla nařknuta ze zanechání projektu, avšak přesto vydělal téměř půl milionu dolarů, byl oceněn kritikou a stal se z něj kultovní film.\n\nPíše se rok 2005 a mladý desátník Joe Bauers, jenž slouží u americké armády jako archivář na základně nedaleko Washingtonu, byl vybrán k testu přísně tajného vojenského zařízení, které mělo uchovat nejlepší vojenské piloty „na horší časy“ v hibernaci. Test měl trvat jeden rok a Joe byl vybrán díky svým průměrným vlastnostem od vzhledu, inteligence, chování až po zázemí (bez rodiny). Jelikož v armádě nepůsobila žádná žena s podobně průměrnými charakteristikami, najal poručík Collins mladou prostitutku Ritu, když podplatil jejího pasáka, známého jako „Upgrayedd.“ Před zmrazením si Joe s Ritou krátce promluvil a domníval se, že je malířkou. Rita kývnula, že jí skutečně je. Avšak ještě před ukončením experimentu byli poručík Collins i Upgrayedd zatčeni za obchod s lidmi na armádní půdě. Samotná základna byla srovnána buldozery se zemí a zrušena, přičemž se na projekt hibernace zapomnělo a Joe s Ritou zůstali ve svých kryogenních rakvích uvězněni na celá staletí.\n\nNa místě bývalé základny vznikla obří hora odpadků, která se jednoho dne zřítila jako obří lavina do přilehlého města, které bylo vším, co zbylo z Washingtonu D.C. Joeova rakev se sklouzla až do příbytku Frita Pendeja, sledujícího zvrhlý pořad \"„Au, moje koule.“\" Hibernace se deaktivovala a Joea čekalo probuzení do světa, který sotva poznával, a také vyhození z bytu Fritem přímo do odpadků sesunutých do města. Venku Joe viděl plastová obydlí „domistily“ i obyvatele, kteří vypadali a chovali se jako neinteligentní a morbidní burani, schopní komunikovat pouze směsí hrubého, sprostého argotu, chrochtání a sexistických gest, kteří se většinou jmenovali podle značek firem. Domníval se, že trpí halucinacemi, proto zamířil do nemocnice, ledabyle postavené, kde viděl jen špínu, prach a recepční, jež mu sotva rozuměla, takže ho poslala k doktorovi vyšetřující neznámé potíže. Také zjistil, že nikde neteče voda, pouze podivná zelená limonáda. Při vyšetření nekompetentním doktorem připomínajícího narkomana si prohlédl z okna zdevastované okolí a s pohledem na účtenku a časopis s datem 3. března 2505 si konečně uvědomil, co se stalo s ním i s lidstvem jako takovým. Propadl panice, stejně jako doktor, který zjistil, že Joe nemá „tetování,“ tudíž nemá čím zaplatit.\n\nJoe sice utekl pryč, ale večer byl při shánění potravy u automatu zatčen. Druhý den ráno poznal krutost spravedlnosti počátku 26. století, když stál u soudu za nezaplacení v nemocnici a za to, že neměl na ruce identifikační tetování. Jeho právníkem byl Frito, který však namísto obhajoby Joeovi ještě více přitížil, a ten byl odsouzen k těžkému žaláři. Mezitím se probrala z kryogenního spánku i Rita, která nevěděla, kde se ocitla, ale mezi hlupáky snadno našla sponzora, který jí platil jenom za sliby sexuálního vyžití. Dozorci zatím Joea odvekli k porouchanému tetovacímu automatu, který nebyl schopen správně pochopit mluvené slovo a vytetoval mu na ruku jméno \"„Nevím Určitě“\" (v angl. originále \"„Not Sure“\"). Poté ho odvedli na test inteligence kvůli zařazení ke správné vězeňské práci. Jméno Nevím Určitě už Joeovi zůstalo napořád. Při příjezdu do vězení se mu při pohledu na tlustého vězně sedícího na hlavě spoluvězně povedlo oklamat dozorce a namluvil jim, že ho mají správně pustit. Avšak na útěk se záhy přišlo.\n\nVe vězeňské uniformě dorazil zpět do Fritova bytu, kterého požádal, aby ho dostal ke stroji času, že určitě nějaký musí existivat. Slíbil mu miliardy dolarů, které se mu na takovou sumu zúročí, když v 21. století založí bankovní účet na Fritovo jméno. Frito o jednom stroji času věděl, ale museli rychle zmizet, neboť jim byla policie v patách. Náhodou projeli Fritovým automobilem (pokud se to automobilem vůbec dá nazvat) místem, kde byla Rita, a Joe ji přesvědčil, aby nastoupila, aby jí mohl vysvětlit jejich situaci. Rita očividně dosud netušila, že se místo o rok přesunula časem o 500 let, navíc měla panickou hrůzu z Upgrayedda. Avšak senzor na ulici načetl Joeovo tetování a vyvolal poplach na ulici i přímo v autě, kterému došlo palivo. Všichni tři tedy utekli a na místo dorazila zásahová jednotka, která rozstřílela auto na kusy. Dál museli pěšky a po několikahodinovém putování kolem hor odpadků, zřícené či nedostavěné infrastruktury a skrz ohromný slum dorazili do obchodního domu Costco, zabírajícího plochu o několik řádu větší, než jak Joe s Ritou znali ze své doby. Zde je Frito, který zde získal právnické „vzdělání,“ zavedl do jakéhosi metra, kde však bylo Joeovo tetování opět identifikováno senzorem. Zatímco Rita si šla při čekání na vlak odskočit, byl Joe opět zatčen a Frito odjel metrem sám.\n\nPolicie však Joea tentokrát neodvezla do vězení, ale do Bílého domu, kde ho jmenovali ministrem vnitra USA. Vybrali ho dle testů, kterým byl podroben při příchodu do vězení o den dříve. Měl totiž nejvyšší IQ na světě. Vládu tvořila směs nekompetentních lidí, kteří se nijak nelišili od všech, které Joe dosud poznal. Prezidentem byl bývalý profesionální zápasník a pornoherec Dwayne Elizondo Mountain Dew Herbert Camacho, tmavé pleti s dlouhými vlasy, ovšem ani on moc rozumu neměl, avšak byl aspoň dost inteligentní na to, aby si uvědomil, jaké má jeho země existenční problémy. Proto přivedl před Sněmovnu reprezentantů Joea „Nevím Určitěho,“ aby nespokojeným delegátům, kteří spíše připomínali rozběsněné fotbalové fanoušky, nasliboval, že právě Nevím Určitě vyřeší do týdne akutní problémy s neúrodou a odvrátí hrozící hladomor, i odstraní prachové bouře a problémy s hospodářstvím. Joe se až teprve nyní dověděl, proč byl jmenován ministrem, a pokud vše splní, dostane prezidentskou milost. Joe proto ihned po „jednání“ sestavil tým, tedy nechal přivést Frita a Ritu, která byla mezitím též zatčena a tetována za to, že brala od jistého muže peníze, aniž by vykonala sexuální služby. Chtěl s nimi však ve skutečnosti utéct časem do své doby.\n\nOstatním ministrům řekl, že se chce podívat na zničenou úrodu poblíž muzea u Costco. Když mu tam policisté konečně dovezli Ritu, odvedl ji do uschlého křoví a ostatním ministrům namluvil, že z důvodu sexuálních aktivit. Zde Ritě vysvětlit svůj plán útěku, avšak Fritova mapa byla k ničemu. Cestou zpátky se zapnulo zavlažování pole, kde nic nerostlo (v podstatě ve filmu dosud nebylo vidět nikde ani trochu zeleně) a Joe zjistil, že je zavlažováno zelenou limonádou „Brawndo“ a nikoliv vodou. Brawndo totiž v průběhu 24. století koupilo od hloupnoucí státu FDA, FCC a převzalo kompletně i celé americké federální ministerstvo zemědělství, než vedení Brawndo zcela zhlouplo také a nechalo řízení firmy na počítači. Joe prosadil, aby se pole od nynějška zalévalo vodou „ze záchodu“ (jinde nebyla dostupná) tak, že přesvědčil ostatní ministry a prezidenta Camacha, že umí hovořit s rostlinami a ty žádají vodu (logickým argumentům nikdo nerozuměl). Jednoho večera si Rita s Joem promluvili, jak vůbec mohl svět takto skončit, a jak je divné být chytřejší než všichni ostatní. Joe se obviňoval, že se tak stalo kvůli lidem jako on, který se o nic nezajímal a proplouval životem. Rita Joeovi poděkovala, že jí dostal z vězení. Jeho plán však vyžadoval čas, neboť zavlažování muselo z půdy nejprve odstranit škodlivé sole, které lidi znali jen jako „elektrolyty.“ Ale také rychle způsobil pád akcií Brawnda na nulu, přičemž onen počítač automaticky reagoval vyhazovem poloviny veškeré americké populace z práce. To vyvolalo nepokoje tupého davu a Joe byl opět zatčen.\n\nJoe byl dalšího dne soudem uznán vinným z kolapsu ekonomiky a odsouzen k jednodenní „rehabilitaci.“ Joe si mylně myslel, že se jedná o mírný trest, ve skutečnosti se jednalo o souboj monster trucků v aréně na život a na smrt proti němu v malém směšně vypadajícím autě, tedy o veřejnou popravu. Den před popravou ho navštívila ve vězení Rita, kterou Joe vyzval, aby neotálela a vrátila se časem bez něj, a apeloval na ni, aby vyzývala lidstvo ke čtení a vzdělávání, aby odvrátila tuto budoucnost. Zatímco Rita balila v Bílém domě své věci a úkolovala hloupého Frita k dopravě ke stroji času, začala rehabilitace, kdy Joe přišel na řadu jako poslední číslo programu. Bachaři naložili vozíkem ohromnou kouli, k níž byl Joe řetězem připoután, na jeho směšné autíčko, kterým se měl postavit třem monster truckům, z nichž největší ovládal veterán „Suprová Flákota.“ Při průjezdu příliš malými vraty se na něj ale sesypal celý vjezd do arény a byl ze hry. Frito to začal v televizi se zájmem sledovat, zatímco Rita smutně hleděla z okna, kde spatřila v pustině za Bílým domem malou růžičku. Změnila plán a nechala se Fritem dovézt do arény, aby zastavila popravu, neboť plán fungoval a na poli okolo cesty začaly klíčit plodiny. Mezitím Joe bojoval o svůj život v aréně, kde boj skončil destrukcí obou zbylých monster trucků, které se srazily s jeho prázdným vozem poté, co z něj vypadl balvan i řetězem spoutaný Joe.\n\nRitu však prezident Camacho nechtěl poslouchat, tak vymyslela plán. Podplatila kameramana, aby šel s Fritem ven a natočil zelenající se pole. Sama vnikla do studia, odkud vylákala pryč tamního hloupoučkého technika, a čekala, až Frito s kameramanem dorazí na místo, ti však zcela zapomněli, kam a proč jedou, takže zamířili do nevěstince, kde byl zrovna program se slevou. Mezitím se ze sutin vyhrabal Suprová Flákota a začal po Joeovi střílet a šlehat plamenometem, avšak nepřesně. Joe vylezl po sutinách k mikrofonu zavěšeného nad arénou, aby se omluvil za svůj údajný zločin, vyjasnil, že on sám sebe nepovažoval nikdy za toho nejchytřejšího, tak ho nazvali oni sami, a vyzval přítomné diváky, zda skutečně chtějí zabít jediného člověka, který se snažil jim pomoci. Hala na chvíli ztichla, avšak pak Suprová Flákota opět začal dštít oheň na Joea, visícího za mikrofon, dokud nespadl. Zatím Frito vylezl s kameramanem z nevěstince ven a díky reklamnímu nápisu na rehabilitaci si vzpomněl, proč tam odjel. Popadl kameru a natočil zelenající se pole, které Rita ukázala na velkoplošné obrazovce. Jakmile se Joe pustil mikrofonu, Suprová Flákota se chystala k poslednímu úderu k usmrcení Joea. Do arény však vnikl z hlediště prezident Camacho a souboj ihned zastavil, neboť se ukázalo, že Joeův plán fungoval a je nevinen.\n\nNa večerní oslavě před Bílým domem prezident Camacho udělil Joeovi „Nevím Určitěmu“ oficiálně milost a jmenoval ho novým viceprezidentem. Joe sice odmítal, že se musí vrátit domů, ale Camacho ho přesvědčil jeho vlastními slovy, která pronášel dříve. Přesvědčilo ho i Ritino rozhodnutí zůstat, neboť se stala ředitelkou Starbucks, i možnost začít znovu život od začátku. Později se oba dostali s Fritem ke stroji času, který byl ve skutečnosti jen předraženou okružní jízdou s historickými, značně zkreslenými tématy. Brzy poté skončil Camachovi prezidentský mandát a novým prezidentem byl zvolen Joe „Nevím Určitě.“ Ve své inaugurační řeči uvedl způsobem, aby byl správně hloupým obyvatelstvem pochopen, že bývaly časy, kdy čtení nebylo určeno jen pro homosexuály (za toho Joea měli v tomto filmu kvůli schopnosti číst všichni), a to umožnilo lidem učinit i takové věci jako let na Měsíc. Za svého viceprezidenta si vybral Frita a první dámou byla Rita. S ní se oženil a měl s ní tři nejchytřejší děti na světě, zatímco Frito si vzal osm manželek a měl s nimi 32 nejhloupějších dětí na světě. Zda se jim podařilo spasit svět před sebedestrukcí hlupstvím, není známo, každopádně na jiném místě mezi odpadky vyplavala ještě třetí rakev, v níž se probudil Upgrayedd, který ihned začal hledat Ritu.\n"}
{"id": "1258227", "url": "https://cs.wikipedia.org/wiki?curid=1258227", "title": "Australian Open 2017 – mužská dvouhra", "text": "Australian Open 2017 – mužská dvouhra\n\nMužská dvouhra Australian Open 2017 probíhala ve druhé polovině ledna 2017. Do singlové soutěže melbournského grandslamu nastoupilo sto dvacet osm hráčů. Sedmnáct z nich vzešlo z kvalifikace, z toho šestnáct řádně po výhrách ve třech kvalifikačních kolech a Kanaďan Peter Polansky jako šťastný poražený po odstoupení Australana Thanasiho Kokkinakise. Dvojnásobným obhájcem titulu byl druhý hráč světa Novak Djoković ze Srbska, který se mohl v případě vítězství odpoutal od Roye Emersona na čele statistiky počtu trofejí. To se mu ale nepovedlo, když už ve 2. kole nestačil na 117. hráče světa Denise Istomina z Uzbekistánu, který v předchozích pěti duelech se Srbem neuhrál ani set.\n\nJednalo se o první grandslam od US Open 2002, na němž Roger Federer nehrál jako člen elitní světové desítky žebříčku ATP. Skot Andy Murray zažíval grandslamový debut v roli světové jedničky a nejvýše nasazeného hráče. Na počátku turnaje se o čelo klasifikace ucházel také Djoković. Na první místo se mohl vrátil pouze v případě, kdyby získal titul a Murray skončil před branami semifinále. Srbovo vyřazení ve druhém kole znamenalo, že Skot setrval na čele klasifikace i po skončení grandslamu.\n\nAndy Murray byl vyřazen ve třetím kole německým tenistou Mischou Zverevem po čtyřsetovém průběhu. Poprvé od French Open 2004 tak ani jeden ze dvou nejvýše nasazených na grandslamovém turnaji nepostoupil do čtvrtého kola.\n\nDo šestého finále australského majoru, spolurekordu open éry držícího s Djokovićem, a prvního od roku 2010, prošel Švýcar Roger Federer, který ve svém třináctém semifinále vyřadil krajana Stana Wawrinku po pětisetové bitvě. Zvýšil tím aktivní poměr vzájemných zápasů na 19–3 a v mužském tenise navýšil rekordní počet grandslamových finálových účastí na dvacet osm. Švýcar se stal nejstarším finalistou grandslamu od US Open 1974 a tehdy 39letého Kena Rosewalla.\n\nRafael Nadal postoupil do finále po pětisetové výhře nad Bulharem Grigorem Dimitrovem. V rámci jeho vzájemného soupeření s Federerem se dvojice utkala ve třinácté sezóně a v 35. utkání. Švýcar snížil pasivní zápasovou bilanci na 12–23, respektive 3–6 ve finále grandslamu. V grandslamovém finále se oba naposledy utkali na French Open 2011 a předchozí zápas na turnajích velké čtyřky spolu odehráli v semifinále Australian Open 2014.\n\nO vítězi rozhodla až závěrečná sada, před jejímž rozehráním odešel Švýcar do šaten po vyžádání zdravotní přestávky. Do pátého setu vstoupil Nadal ziskem soupeřova podání a ujal se vedení 3–1 na gamy. Následoval však obrat, když Federer získal zbylých pět her. Nejdříve využil až šestý brejkbol v setu a srovnal na 3–3. Po čisté hře na vlastním servisu si vypracoval vedení 4–3 a 0:40, ale nejdříve ani jednu příležitost podruhé prolomit podání Španěla v sadě nezužitkoval. Přesto proměnil pátou brejkovou šanci v dané hře a ujal se vedení 5–3. Obrat dokonal ziskem šestého gamu, v němž čelil soupeřovým brejkbolům. Využitým druhým mečbolem, kdy dopad míče na čáru potvrdilo jestřábí oko, dosáhl basilejský rodák po 3.37 hodinách na vítězství v Melbourne Parku.\n\nJednalo se o první Federerův turnaj v kariéře, na němž odehrál tři pětisetová klání, a to ve čtvrtém kole s Nišikorim, v semifinále s Wawrinkou a ve finále proti Nadalovi. Po výhrách v letech 2004, 2006, 2007 a 2010 získal pátou trofej z Australian Open a navýšil rekordní zápis mužských historických statistik 18. grandslamem. Bodový zisk mu dopomohl k návratu do elitní desítky žebříčku WTA na 10. místo, z něhož vypadl v říjnu 2016 i vzhledem k předčasnému ukončení sezóny v červenci 2016. V 35 letech se stal druhým nejstarším grandslamovým šampionem open éry, když starším byl jen tehdy 37letý vítěz Australan Ken Rosewall na Australian Open 1972.\n\nVítěz do žebříčku získal 2 000 bodů a připsal si částku 3 700 000 australských dolarů, poražený finalista pak poloviční odměnu.\n"}
{"id": "1258228", "url": "https://cs.wikipedia.org/wiki?curid=1258228", "title": "Australian Open 2017 – ženská dvouhra", "text": "Australian Open 2017 – ženská dvouhra\n\nŽenská dvouhra Australian Open 2017 probíhala ve druhé polovině ledna 2017. Do singlové soutěže melbournského grandslamu nastoupilo sto dvacet osm hráček. Třináct z nich vzešlo z kvalifikace, z toho dvanáct řádně po výhrách ve třech kolech a Belgičanka Maryna Zanevská jako šťastná poražená po odstoupení Švédky Johanny Larssonové. Obhájkyní titulu byla první hráčka klasifikace Angelique Kerberová z Německa, startující na grandslamu poprvé v roli nejvýše nasazené, kterou v osmifinále vyřadila nenasazená americká tenistka Coco Vandewegheová.\n\nVítězka Serena Williamsová získala rekordní dvacátou třetí grandslamovou trofej, čímž se na čele statistiky otevřené éry osamostatnila od německé tenistky Steffi Grafovou. Rekordním se v open éře stal i sedmý titul z Australian Open, když za absolutním rekordem jedenácti titulů Margaret Courtové zaostávala o čtyři turnajová vítězství.\n\nNa počátku turnaje soupeřily o post světové jedničky pět nejvýše nasazených hráček – Angelique Kerberová, Serena Williamsová, Agnieszka Radwańská, Simona Halepová a Karolína Plíšková. Čtvrtá nasazená Halepová byla podruhé za sebou vyřazena v úvodním kole. Světová trojka Radwańská vypadla ve svém druhém zápase s Lučićovou Baroniovou. Po druhého kole mohla Kerberovou ohrozit jen Williamsová. Vyřazením ve čtvrtém kole Němka odečetla 1 760 bodů a Američanka se na první místo vrátí jen v případě zisku titulu.\n\nChorvatka Mirjana Lučićová Baroniová se probojovala do čtvrtfinále Grand Slamu poprvé od Wimbledonu 1999 a ukončila tak sérii 33 účastí bez dosažení této fáze. Mezi poslední osmičkou hráček zdolala Češku Karolínu Plíškovou, pro niž první melbournská účast v pátém kole znamenala posun na kariérní maximum, 3. místo žebříčku WTA. Do svého premiérového grandslamového semifinále ve dvouhře postoupila Američanka Coco Vandewegheová.\n\nDo devátého vzájemného finále na grandslamu pronikly sestry Serena a Venus Williamsovy, které se na okruhu celkově střetly ve dvaceti sedmi utkáních. Aktivní bilanci výher držela mladší Serena Williamsová poměrem 16–11, z toho v grandslamových finále 6–2. Ta usilovala o rekordní dvacátou třetí grandslamovou trofej v open éře, sedmou z Melbourne Parku a návrat do čela světové klasifikace. 36letá Venus Williamsová se stala nejstarší finalistkou Australian Open v otevřené éře a v závěrečném duelu se představila poprvé od roku 2003. Do grandslamového finále se naposledy předtím probojovala ve Wimbledonu 2009.\n\nZ vítězství se radovala mladší ze sesterského dua 34letá Serena Williamsová, když svou sestru Venus přemohla po 1 hodině a 21 minutách výsledkem 6–4 a 6–4 a navázala tak na své triumfy z let 2003, 2005, 2007, 2009, 2010 a 2015. Turnajem prošla bez ztráty setu, když ji v osmifinále nejvíce potrápila Češka Barbora Strýcová, která jí dokázala vzít nejvyšší počet devíti gamů, a také odebrat nejvyšší počet čtyř servisů.\n\nFinálový duel začaly obě sestry ztraceným podáním. Za stavu 3–3 pak Serena dokázala prolomit servis a první set zdárně doservírovat k vítězství. Ve druhé sadě pak nenabídla starší sourozenkyni Venus žádnou příležitost k brejku a sama získala její podání, což znamenalo výhru celého utkání.\n\nZiskem rekordní dvacáté třetí grandslamové trofeje, sedmé z Melbourne Parku, se v open éře datované od roku 1968 osamostatnila před německou tenistkou Steffi Grafovou, a jen jediný titul ji dělil od vyrovnání rekordu Margaret Courtové z Austrálie, jež zvítězila čtyřiadvacetkrát. V probíhající sezóně si připsala premiérové turnajové vítězství, které představovalo sedmdesátý druhý singlový titul na okruhu WTA Tour. Do žebříčku získala 2 000 bodů a připsala si částku 3 700 000 australských dolarů Bodový zisk pro ni v následném vydání žebříčku WTA z 30. ledna 2017 znamenal návrat na post světové jedničky, na kterém vystřídala Kerberovou.\n\nPři slavnostním ceremoniálu vítězná Serena Williamsová polichotila sestře: „\"Venus, jsi mojí inspirací a bez tebe bych nebyla světovou jedničkou, neměla třiadvacet titulů, bez tebe bych neměla vůbec nic. Jsi jediný důvod, proč tady stojím, proč existují sestry Williamsovy. Za to ti děkuji, děláš mě lepší tenistkou\".“ Starší sourozenkyně jí pochvalu opětovala: „\"To je moje malá sestra, vážení. Gratuluji ti k číslu třiadvacet. Pár jsem jich s tebou prohrála. Jsem na tebe neuvěřitelně pyšná. Vždycky, když tady nemůžu být nebo jsem se do finále nedostala, jsi tady ty\".“ Trofej šampionce předala bývalá vítězka turnaje Hana Mandlíková.\n"}
{"id": "1258229", "url": "https://cs.wikipedia.org/wiki?curid=1258229", "title": "Australian Open 2017 – mužská čtyřhra", "text": "Australian Open 2017 – mužská čtyřhra\n\nMužská čtyřhra Australian Open 2017 probíhala ve druhé polovině ledna 2017. Do deblové soutěže melbournského grandslamu nastoupilo šedesát čtyři dvojic. Obhájcem titulu byl druhý nasazený britsko-brazilský pár Jamie Murray a Bruno Soares, který však v úvodním kole vyřadila americká dvojice Sam Querrey a Donald Young.\n\nVítězem se stal čtvrtý nasazený pár složený z Fina Henriho Kontinena a Australana Johna Peerse, který ve finále zdolal americké bratrské duo Boba a Mikea Bryanovi po dvousetovém průběhu 7–5 a 7–5 a zvítězil i ve třetím vzájemném utkání a opět bez ztráty setu. V koncovkách obou setů za stavu 6–5 pro vítězný pár si vždy Mike Bryan neudržel své podání. Oba si tak připsali premiérovou grandslamovou trofej z mužské čtyřhry. Pro Kontinena to byl čtrnáctý deblový titul na okruhu ATP Tour a pro Peerse pak dvanáctý takový.\n\nPeers se stal prvním australským vítězem v Melbourne od roku 2001, kdy zde triumfoval Todd Woodbridge. Každý z vítězů si do deblového žebříčku připsal 2 000 bodů a dvojice si rozdělila částku 650 000 australských dolarů.\n\nPo utkání pak při slavnostním ceremoniálu Peers uvedl: „\"Je to úžasný pocit. Viděl jsem některá jména na trofeji, a být teď po boku těch kluků a idolů, ke kterým jsem vzhlížel, je něco, čemu doteď nevěřím\".“ Následně ještě pochválil svého spoluhráče: „\"Jsem rád, že jsem s tebou mohl začít další skvělý rok. Věřím, že naše úspěšná spolupráce bude pokračovat i v dalších měsících\".“\n\n Pierre-Hugues Herbert / Nicolas Mahut \"(čtvrtfinále)\n"}
{"id": "1258230", "url": "https://cs.wikipedia.org/wiki?curid=1258230", "title": "Australian Open 2017 – ženská čtyřhra", "text": "Australian Open 2017 – ženská čtyřhra\n\nŽenská čtyřhra Australian Open 2017 probíhala ve druhé polovině ledna 2017. Do deblové soutěže melbournského grandslamu nastoupilo šedesát čtyři dvojic. Obhájcem titulu byl švýcarsko-indický pár Martina Hingisová a Sania Mirzaová, jehož členky nestartují společně. Hingisová hraje s Američankou Coco Vandewegheovou, aby ve 2. kole podlehly domácímu páru Ashleigh Bartyová a Casey Dellacquová. Spoluhráčkou Mirzaové se stala Češka Barbora Strýcová, s níž skončila o kolo později na raketách japonských tenisek Eri Hozumiové a Miju Katové.\n\nVítězem se stal druhý nasazený americko-český pár Bethanie Matteková-Sandsová a Lucie Šafářová, který ve finále zdolal česko-čínské turnajové dvanáctky Andreu Hlaváčkovou s Pcheng Šuaj po třísetovém průběhu 6–7, 6–3 a 6–3. Obě šampionky si do žebříčku WTA připsaly 2 000 bodů a rozdělily částku 650 000 australských dolarů. Získaly tak společnou devátou trofej, z toho čtvrtou grandslamovou. Šafářová vybojovala třináctý deblový titul na okruhu WTA Tour a bodový zisk znamenal posun na kariérní žebříčkové maximum ve čtyřhře, když jí 30. ledna 2017 patřilo 2. místo. Pro Mattekovou-Sandsovou to bylo dvacáté čtvrté turnajové vítězství z deblu.\n\nŠampionky již na Australian Open triumfovaly v roce 2015, kdy navázaly vzájemnou spolupráci. Poměr výher a proher tak po turnaji činil 12–0. Hlaváčková s Pcheng měly celkovou předfinálovou bilanci utkání 21–2, ze všech společně odehraných turnajů.\n\n Caroline Garciaová / Kristina Mladenovicová \"(semifinále)\n"}
{"id": "1258231", "url": "https://cs.wikipedia.org/wiki?curid=1258231", "title": "Australian Open 2017 – smíšená čtyřhra", "text": "Australian Open 2017 – smíšená čtyřhra\n\nSmíšená čtyřhra Australian Open 2017 probíhala ve druhé polovině ledna 2017. Do mixu melbournského grandslamu nastoupilo třicet dva dvojic. Obhájcem titulu je rusko-brazilský pár Jelena Vesninová a Bruno Soares, jehož členové nestartovali společně. Vesninová se rozhodla soutěže nezúčastnit. Soares vytvořil šestou nasazenou dvojici s českou hráčkou Kateřinou Siniakovou, ale z turnaje odstoupili ve druhém kole.\n\nŠampióny soutěže smíšené čtyřhry se stali nenasazení Američanka Abigail Spearsová a Kolumbijec Juan Sebastián Cabal, kteří ve finále zdolali turnajové dvojky Saniu Mirzaobou z Indie a Ivana Dodiga z Chorvatska po dvousetovém průběhu výsledkem 6–2 a 6–4, když v průběhu turnaje neztratili jediný set. Pro oba vítěze se jednalo o premiérovou trofej z mixu, která rovněž znamenala první vavřín na grandslamovém turnaji.\n\nVítězná dvojice spolu startovala na teprve druhém společném turnaji. Spearsová ve finále mixu uspěla na třetí pokus, když předchozí dvě finále s Mexičanem Santiagem Gonzálezem v této soutěži prohrála. Pro Cabala to byla první účast na melbournských dvorcích, kterou hned proměnil v zisk trofeje. Druzí nasazení Mirzaová s Dodigem prohráli i druhé společné finále, když v prvním případě neuspěli na French Open 2016.\n\nPo utkání se pak při slavnostním ceremoniálu Spearsová uvedla: „\"Tohle je úžasný turnaj a my hráči to tady milujeme. Jsem moc šťastná, že jsem se právě tady dočkala svého prvního titulu z grandslamu. Už jsem moc nedoufala, že by se mi to mohlo povést, ale dnes se můj sen stal realitou\".“\n\nVítězové do žebříčků ATP a WTA nezískali žádné body a rozdělili si částku 150 500 australských dolarů.\n\n Bethanie Matteková-Sandsová / Mike Bryan \"(čtvrtfinále, odstoupili)\n"}
{"id": "1258255", "url": "https://cs.wikipedia.org/wiki?curid=1258255", "title": "Antonín Tichý (fotbalista)", "text": "Antonín Tichý (fotbalista)\n\nAntonín Tichý (* 12. října 1919, Praha) je bývalý český fotbalista, záložník a útočník. Po skončení aktivní kariéry působil jako fotbalový trenér.\n\nV československé lize hrál za SK Baťa Zlín. Dal 50 ligových gólů. Od roku 1947 hrál ve Francii za FC Sochaux, Lyon olympique universitaire, Olympique Lyon a Perpignan FC.\n\nV sezóně 1953-1954 trénoval ve Francii LB Châteauroux.\n\n\n"}
{"id": "1258256", "url": "https://cs.wikipedia.org/wiki?curid=1258256", "title": "Farní sbor Českobratrské církve evangelické v Nejdku", "text": "Farní sbor Českobratrské církve evangelické v Nejdku\n\nFarní sbor Českobratrské církve evangelické v Nejdku je sborem Českobratrské církve evangelické v Nejdku. Sbor spadá pod Západočeský seniorát.\n\nSbor byl založen roku 1947. Jeho členskou základnu tvořili téměř výlučně čeští reemigranti. Sbor užívá kostel a faru, náležející původně nejdeckému německému evangelickému (luterskému) sboru.\n\nFarářem sboru je Bob Helekia Ogola, kurátorem sboru Jan Mikschik.\n\n\n"}
{"id": "1258259", "url": "https://cs.wikipedia.org/wiki?curid=1258259", "title": "Eparchie Bučač", "text": "Eparchie Bučač\n\nEparchie Bučač (ukrajinsky \"Бучацька єпархія Української греко-католицької церкви\") je eparchie ukrajinské řeckokatolické církve, nacházející se na Ukrajině.\n\nEparchie zahrnuje jižní část ternopilské oblasti.\n\nEparchiálním sídlem je město Čortkiv, kde se také nachází hlavní chrám - katedrála svatých Petra a Pavla.\n\nDělí se na 325 farností, a to na 361 km². K roku 2015 měla 221 000 věřících, 209 eparchiálních kněží, 10 řeholních kněží, 16 řeholníků a 12 řeholnic.\n\nEparchie byla zřízena 21. července 2000, a to z části území eparchie Ternopil.\n\n\n"}
{"id": "1258264", "url": "https://cs.wikipedia.org/wiki?curid=1258264", "title": "Bučačský rajón", "text": "Bučačský rajón\n\nBučačský rajón ( [Bučac’kyj rajon]) je jedním z rajónů (okresů) na jihu Ternopilské oblasti na západní Ukrajině.\n\nV rajónu Bučač se nachází:\n\nBeremjany (Берем'яни)\nBiľjavynci (Білявинці)\nBobulynci (Бобулинці)\nBrovari (Броварі)\nCvitova (Цвітова)\nDobropole (Доброполе)\nDuliby (Дуліби)\nZvenyhorod (Звенигород)\nHubyn (Губин)\nJazlovec' (Язловець)\nOzerjany (Озеряни)\nKostiľnyky (Костільники)\nKosmyryn (Космирин)\nKydaniv (Киданів)\nKurdybanivka (Курдибанівка)\nLiščanci (Ліщанці)\nMali Zališčyky (Малі Заліщики)\nMartynivka (Мартинівка)\nMateušivka (Матеушівка)\nМеdvedivci (Медведівці)\nMikołajówka (Миколаївка)\nMlynky (Млинки)\nNaberežne (Набережне)\nNovosilka Jazłowiecka (Новосілка)\nNovostavci (Новоставці)\nOsivci (Осівці)\nNovi Petlykivci (Нові Петликівці)\nStari Petlykivci (Старі Петликівці)\nPyľjava (Пилява)\nPidlissja (Підлісся)\nPidzamočok (Підзамочок)\nPomirci (Помірці)\nPorochova (Порохова)\nPožeža (Пожежа)\nPeredmisťja (Передмістя)\nPerevoloka (Переволока)\nPuškari (Пушкарі)\nPyškivci (Пишківці)\nRublyn (Рублин)\nRukomyš (Рукомиш)\nRusyliv (Русилів)\nRipynci (Ріпинці)\nSkomorochy (Скоморохи)\nSnovydiv (Сновидів)\nSokoliv (Соколів)\nSokilec' (Сокілець)\nSoroky (Сороки)\nŚcianka (Стінка)\nTrybuchivci (Трибухівці)\nVerbjatyn (Верб'ятин)\nVozyliv (Возилів)\nZaryvynci (Заривинці)\nZelena (Зелена)[2]\nZubrec' (Зубрець)\nŽnyborody (Жнибороди)\nŽyznomyr (Жизномир)\n\n\n"}
{"id": "1258266", "url": "https://cs.wikipedia.org/wiki?curid=1258266", "title": "Mistrovství Československa v krasobruslení 1986", "text": "Mistrovství Československa v krasobruslení 1986\n\nMistrovství Československa v krasobruslení 1986 se konalo 3. ledna až 5. ledna 1986 v Bratislavě na zimním stadionu na Šmidkeho ulici.\n\n"}
{"id": "1258268", "url": "https://cs.wikipedia.org/wiki?curid=1258268", "title": "Mistrovství Československa v krasobruslení 1987", "text": "Mistrovství Československa v krasobruslení 1987\n\nMistrovství Československa v krasobruslení 1987 se konalo 10. ledna a 11. ledna 1987 v Prostějově.\n\nV neděli ráno bylo při tréninku v hale -11 stupňů a v době závodu -8 stupňů Celsia. Což vyvolalo negativní reakce závodníků a trenérů. \n"}
{"id": "1258273", "url": "https://cs.wikipedia.org/wiki?curid=1258273", "title": "Hokejové divize 1970/1971", "text": "Hokejové divize 1970/1971\n\nČeskoslovenské divize ledního hokeje 1970/1971 byly třetí nejvyšší hokejové soutěže na území Československa.\n\nSoutěž se skládala ze 8 skupin po 8 účastnících. Ve skupinách se všech 8 klubů utkalo dvoukolově každý s každým (celkem 14 kol). Vítězové jednotlivých skupin následně utkaly o postup do České národní hokejové ligy, respektive do Slovenské národní hokejové ligy. Týmy umístěné po základní části na posledním místě sestupily do krajských přeborů.\n\nPřed začátkem soutěží odstoupily TJ Dukla Hraničář České Budějovice, TJ Lokomotiva Uherský Ostroh a TJ Sokol Malé Hoštice, které nahradila pouze TJ Jitona Lišov.\n\nZápas TJ Unhošť - TJ Sparta Podluhy byl oboustranně kontumován 5:5.\n\nZ důvodu pouze 7 účastníků z této skupiny nikdo nesestoupil.\n\nTJ Sigma MŽ Olomouc odmítl postup do ČNHL.\nZ důvodu pouze 7 účastníků z této skupiny nikdo nesestoupil.\n\nTýmy TJ ZVVZ Milevsko, TJ Secheza Lovosice a TJ Prostějov postoupily do dalšího ročníku ČNHL.\n\nTýmy TJ Jitona Lišov, TJ Vlna Nejdek, TJ Medik Praha, HC Praha, TJ Sparta Podluhy sestoupily do krajských přeborů. Nahradily je kluby, jež uspěly v kvalifikaci TJ Vodní stavby Tábor, TJ Spartak BS Vlašim, TJ Sokol Opočno, TJ Spartak Hlinsko, TJ Slavia Kroměříž, TJ Spartak Telč a TJ Nový Jičín.\n\nTýmy TJ Slávia UK Bratislava a TJ VSŽ Košice \"B\" postoupily do dalšího ročníku 1. SNHL.\n\nTýmy TJ Družstevník Spišské Bystré a TJ Tesla Piešťany sestoupily do krajských přeborů.TJ ZPA Prešov \"B\" sestoupil z důvodu sestupu A-týmu do divize. Nahradily je kluby, jež uspěly v kvalifikaci TJ Dinas Banská Belá, TJ Iskra Partizánske a TJ Iskra Kežmarok.\n\n"}
{"id": "1258278", "url": "https://cs.wikipedia.org/wiki?curid=1258278", "title": "Římskokatolická farnost Vlčnov", "text": "Římskokatolická farnost Vlčnov\n\nŘímskokatolická farnost Vlčnov je územní společenství římských katolíků v děkanátu Uherský Brod s farním kostelem svatého Jakuba Staršího.\nFarnost se poprvé připomíná roku 1397. První písemná zpráva o kostele ve Vlčnově je v listině dominikánského kláštera v Olomouci z roku 1373. Avšak gotický portál pod věží dosvědčuje, že kostel vznikl již v polovině 13. století. Kostel byl založen cisterciáckým klášterem. Je tedy možné, že vlčnovští faráři byli i členy velehradského kláštera. Kostel byl několikrát rozšiřován a přestavován. V roce 1779 byl postaven zcela nový a větší presbytář, aby se tak získalo více místa pro lidi. Celý kostel dostal novou klenbu a kamennou čtvercovou dlažbu. Protože kostel ani v této velikosti nestačil potřebám věřících, bylo roku 1928 započato se stavbou nového kostela. Stavba nového kostela byla dokončena ještě v roce 1929, svěcení chrámu se konalo 29. června 1930.\n\nSeznam duchovních je znám od poloviny 17. století. Od roku 2002 je duchovním správcem farnosti R. D. Ladilsva Kunc, nejprve jako administrátor, od roku 2007 jako farář.\n\nVe farnosti se konají pravidelně bohoslužby ve farním kostele - v neděli i ve všední dny.\nFarnost se pravidelně podílí na projektu Tříkrálová sbírka. V roce 2017 se při ní vybralo 104 450 korun.\n\nV souvislosti s přípravou dětí na první svaté přijímání se malí školáci začátkem února představují farnosti a farníci se za budoucí prvokomunikanty následující čtyři měsíce společně modlí před každou mší svatou.\n\nČtyřikrát ročně vychází farní časopis Jákob.\n\n"}
{"id": "1258280", "url": "https://cs.wikipedia.org/wiki?curid=1258280", "title": "Konopí v Česku", "text": "Konopí v Česku\n\nKonopí v Česku je nezákonné pro rekreační využití, ale držení malého množství od roku 2010 není trestným činem a léčebné konopí je povoleno od 1. dubna 2013. \n\nKonopí je nejčastěji užívaná ilegální droga v Česku. Podle průzkumu z roku 2014, zveřejněného v Evropské zprávě o drogách, vydané Evropským monitorovacím centrem pro drogy a drogovou závislost v roce 2016, má zkušenost s konopím 28,7 % populace ve věku 15–64 let. Ze studentů ve věku 15–16 let má tuto zkušenost 42 %.\n"}
{"id": "1258289", "url": "https://cs.wikipedia.org/wiki?curid=1258289", "title": "Kostel Nanebevzetí Panny Marie (Bučač)", "text": "Kostel Nanebevzetí Panny Marie (Bučač)\n\nKostel Nanebevzetí Panny Marie je barokní ŕímskokatolický farní kostel v ukrajinském městě Bučač v Ternopilské oblasti. Výzdoba pochází od dílny Jana Jiřího Pinsla.\n\nPrvní kostel ve městě (později farní) byl postaven v roce 1373 nebo 1379, když tehdejší majitel Bučače Michał Awdaniec z Bučače založil římskokatolickou farnost. Tento první kamenný kostel byl několikrát přestavován.\n\nV 60. letech 18. století byl původní kostel rozebrán a zcela přestavěn. Rozebírán začal být na podzim roku 1760 na rozkaz kanivského starosty Mikołaja Bazyliho Potockého, majitele Bučače, po povolení lvovského latinského arcibiskupa Wáclawa Hieronima Sierakowského. Ten kostel vysvětil 14. srpna 1763.\n\nTento křížový kostel byl pravděpodobně postaven v letech 1761-1763 architektem Martinem Urbanikem.\n\nV kostelé byli pohřbíváni majitelé Bučače.\n\n"}
{"id": "1258292", "url": "https://cs.wikipedia.org/wiki?curid=1258292", "title": "Stahování hudby", "text": "Stahování hudby\n\nStahování (download) hudby (legálním i nelegálním) je proces, při kterém dochází k digitálnímu přenosu hudby prostřednictvím internetu. Nakládání s audiálními díly v ČR upravuje tzv. autorský zákon. \n\nK populárním hudebním obchodům, které nabízejí stahování nebo prodej digitálních singlů a alb, patří iTunes store, AmazonMP3, fairsharemusic, eMusic, Google Play, CD Universe, Kazaa, Nokia Music Store (zrušený v roce 2016), Tune App, TuneTribe a Groove Music (dříve Xbox Music). V Česku poskytuje prodej digitální hudby např. Supraphone. Práva ke stažení jsou však někdy kódována prostřednictvím práv na stahování digital rights management, které omezují kopírování hudby nebo přehrávání zakoupených skladeb na některých audio přehrávačích. Většinou bývají komprimované pomocí ztrátových kodeků (obvykle MPEG-1 Layer 3, Windows Media Audio nebo AAC), které snižují velikost souboru a požadavky na šířku pásma. Pro uživatele, kteří požadují vysokou kvalitu hudby, nabízejí některé obchody bezztrátovou kompresi zvuku (např. HDtracks, Supraphone, BANDCAMP ad.), nebo jsou specializované obchody zaměřené na vysoce kvalitní audio nahrávky (s vyšší frekvencí a bitovou hloubkou než u CD, tzv. high-resolution nebo high-definition/HD audio). Tyto hudební prostředky byly vytvořeny jako odpověď na vývoj technologií a potřeby zákazníků, kteří chtěli snadný a rychlý přístup k hudbě.\n\nExistuje také mnoho hudebních knihoven, které nabízejí hudbu a doprovodné zvuky buď za zakoupení licence, nebo zcela zdarma (např. Audio Library na portálu YouTube).\n\nOd roku 2013 stoupá zájem o streamování hudby. Na trhu působí několik streamovacích služeb (Spotify, Deezer, Tidal, Apple Music ad.), které nabízejí hudbu k přehrání buď v nižší kvalitě zdarma nebo za předplatné.\n"}
{"id": "1258297", "url": "https://cs.wikipedia.org/wiki?curid=1258297", "title": "Město oblastního významu (Ukrajina)", "text": "Město oblastního významu (Ukrajina)\n\nMěsto oblastního významu je druh obce na Ukrajině zavedený v roce 1932. Tato jednotka má městskou radu, které předsedá starosta. Každý region má alespoň jedno město oblastního významu a taková města bývají centrem kultury a průmyslu v regionu. Jedno z nich je vždy administrativním centrem regionu. Obvykle mají tato města přes 50 tisíc obyvatel, ale existují i výjimky s menším počtem, jimž je status udělen rozhodnutím ukrajinského parlamentu.\n\n\n\n\n\n"}
{"id": "1258306", "url": "https://cs.wikipedia.org/wiki?curid=1258306", "title": "Římskokatolická farnost svatého Petra a Pavla Prostějov", "text": "Římskokatolická farnost svatého Petra a Pavla Prostějov\n\nŘímskokatolická farnost Římskokatolická farnost svatého Petra a Pavla Prostějov je územním společenstvím římských katolíků v rámci prostějovského děkanátu Olomoucké arcidiecéze s farním kostelem svatého Petra a Pavla.\n\nPrvní písemná zmínka o kostele sv. Petra a Pavla je z roku 1475, založen však byl asi na přelomu 12. a 13. století. Význam kostela klesl koncem 14. století po založení augustiniánského kláštera s kostelem. V 15. století kostel vyhořel. Po dokončení obnovy kostela sv. Kříže, zničeného husity v roce 1430, byla samostatná farnost u sv. Petra a Pavla v roce 1588 zrušena a kostel se stal filiálním. V letech 1728 až 1730 byl původní kostelík celkově přestavěn a rozšířen.\n\nOd roku 1934 působí při tomto kostele Společnost Božského Spasitele – salvatoriáni. Ti dosáhli obnovení samostatné farnosti v roce 1938. Jejich působení bylo násilně přerušeno za druhé světové války nacisty a za komunistického režimu, kdy jejich správu přerušila násilná likvidace řádů v roce 1950. Samostatná farnost a salvatoriánská správa byla obnovena v roce 1990, kdy byla vyfařena z farnosti Povýšení sv. Kříže. \n\nOd července 2016 je administrátorem R. D. Mgr. ThLic. Pavel Maria Čáp.\nV souvislosti s přípravou dětí na první svaté přijímání se malí školáci začátkem února představují farnosti a farníci se za budoucí prvokomunikanty následující čtyři měsíce společně modlí před každou mší svatou.\n\nVe farnosti se pravidelně koná tříkrálová sbírka. V roce 2016 se při ní v Prostějově vybralo více než osmdesát tisíc korun.\n\nVe farnosti má sídlo provinciální dům Společnosti Božského Spasitele.\n\n"}
{"id": "1258308", "url": "https://cs.wikipedia.org/wiki?curid=1258308", "title": "Deváté srdce", "text": "Deváté srdce\n\nDeváté srdce je filmová pohádka režiséra Juraje Herze z roku 1978.\n\nPotulný student Martin se dozví o princezně Adrianě, která trpí podivnou nemocí – je v moci čaroděje Aldobranidiniho, ve dne je duchem nepřítomná a v noci odchází neznámo kam. Martin se rozhodne, že princeznu vysvobodí ze zakletí. Aldobrandini si připravuje lektvary z devíti lidských srdcí. \n\n\nPohádka Deváté srdce se natáčela společně s druhou pohádkou Panna a netvor. V obou pohádkách se použily stejné kostýmy a kulisy. \n\nV pohádce si zahrál menší roli sám režisér Juraj Herz,který se zde mihne v roli nového astrologa.\n\nhttp://www.csfd.cz/film/4224-devate-srdce/prehled/ – profil filmu na ČSFD.cz\n\nhttp://www.fdb.cz/film/devate-srdce/6172 – profil filmu na Fdb.cz\n"}
{"id": "1258324", "url": "https://cs.wikipedia.org/wiki?curid=1258324", "title": "Sladovna", "text": "Sladovna\n\nSladovna je závod určený k výrobě sladu pro pivovarnictví. V raném středověku se slad vyráběl přímo v pivovaru, s rozvojem pivovarnického průmyslu a s většími objemy výroby se sladovny začaly stavět zvlášť a mohly sloužit i pro více pivovarů. Výrobou sladu, tj. sladováním, se zabývá sladovník.\n\nZrno se namáčí tak, aby obsahovalo tolik vody, kolik je potřeba ke klíčení (\"máčení\"). Toto se děje v tzv. náduvníku. Následně je mokré zrno rozprostřeno do cca 10 cm vysokých vrstev na tak zvaná humna, což jsou chladné klenuté místnosti bez přístupu denního světla. Zde se nechají zrna po dobu několika dní (cca 6 – 7) za neustálého obracení vyklíčit.\n\nKdyž je zrno dostatečně naklíčeno, je shrnuto a přemístěno na hvozd, kde dochází k jeho sušení. Teplotou a délkou sušení je ovlivněna barva a další vlastnosti sladu.\n\nPo hvozdění je slad zbaven klíčků a rozemlet (zrno je rozdrceno do té míry, aby byl obsah přístupný při vystírání na varně, ale zůstaly zachovány pluchy pro scezování).\n"}
{"id": "1258325", "url": "https://cs.wikipedia.org/wiki?curid=1258325", "title": "Průmyslová společnost a její budoucnost", "text": "Průmyslová společnost a její budoucnost\n\nPrůmyslová společnost a její budoucnost je esej amerického ekoteroristy Theodora Kaczynského, též známý jako Unabomber manifest (označení používané FBI). Esej byl publikován 19. září 1995 v \"The New York Times\" a \"The Washington Post\".\n\nTheodore Kaczynski se narodil 22. května 1942 v Chicagu, Illinois, do polské rodiny Wandy a Theodora Richarda Kaczynských. Kaczynski byl zázračné dítě. Jeho IQ mělo hodnotu 167, tudíž mu bylo dovoleno přeskočit šestou třídu a zapsat se do sedmé. V 16 letech se dostal na Harvard University. Kaczynski dostudoval Harvard v roce 1962 a následně se zapsal na University of Michigan, kde získal titul PhD. v matematice. V roce 1967 se Kaczynski stal odborným asistentem matematiky na University of California, Berkeley, historicky nejmladším v této akademické hodnosti na univerzitě. Bez vysvětlení odstoupil ze své funkce v roce 1969, ve věku 26 let.\n\nV polovině roku 1971 se Kaczynski přestěhoval k rodičům do Lombardu, Illinois. O dva roky později se přestěhoval do Lincolnu v Montaně, kde vedl jednoduchý život za velmi málo peněz, bez elektřiny a tekoucí vody. Zásadní zlom nastal když do jeho krajiny začal zasahovat průmysl. Na jednom z jeho oblíbených míst v lese chtěly úřady vystavět silnici a přes to se nedokázal přenést. Začal číst knihy o sociologii a politické filozofii, jako například díla Jacquese Ellula s jehož idejemi se ztotožnil. Nakonec dospěl k závěru, že jen násilnými útoky může veřejnosti přinést svoje poselství s nadějí na trvající účinek a upozornit tak na problémy způsobené industriálním systémem .\n\nKaczynski začal rozesílat bomby v roce 1978, první bomby byly velice primitivní. Během příštích 17 let si začal počínat obratněji a sestrojil bomby, které zabily tři lidi a zranily 23 dalších.\n\nV roce 1995 Kaczynski rozeslal několik dopisů do médií s nabídkou navrhující, že pokud doslovně vytisknou jeho padesátistránkový esej Průmyslová společnost a její budoucnost, přestane s bombovými útoky. Proběhly diskuze o tom, zdali by měl být dokument zveřejněn, ale Ministerstvo spravedlnosti Spojených států amerických spolu s ředitelem FBI Louisem Freehem a generálním prokurátorem Janetem Renem, doporučili esej vytisknout z obavy o bezpečnost veřejnosti a v naději, že by čtenáři mohli identifikovat autora. Esej byl nakonec publikován v The New York Times a The Washington Post dne 19. září 1995.\n\nEsej začíná tvrzením \"Průmyslová revoluce a její následky jsou pro lidstvo katastrofou.\" Úvod eseje je věnován psychologii moderního levičáctví, jeho kritice, a definování pojmů jako přesocializace, mocenský proces, náhradní činnosti, s kterými autor dále pracuje. Kaczynski se v eseji snaží vysvětlit dopady industriálně-technologického systému na autonomii jednotlivců a malých skupin a navrhuje revoluci proti tomuto systému. Jako pozitivní ideál navrhuje divokou přírodu, která je nezávislá a prosta lidského zasahování a kontroly.\n\n"}
{"id": "1258326", "url": "https://cs.wikipedia.org/wiki?curid=1258326", "title": "Seznam hudebních teoretiků", "text": "Seznam hudebních teoretiků\n\nToto je seznam hudebních teoretiků (muzikologů) řazený v chronologickém pořadí. Kritériem pro zařazení do seznamu je vydání spisu nebo (zejména u teoretiků do 15. století) rozšíření psaných teoretických prací evropských hudebníků a jejich zahrnutí v publikovaných knihách o dějinách hudební teorie.\n\nJelikož kategorie hudebních teoretiků nejsou děleny podle národnosti, tento seznam si klade za cíl poskytnout všeobecný přehled hudebních teoretiků, otevřený dalšímu doplnění. Informace o některých teoreticích jsou velmi skromné (např. u anonymů). V těchto případech se odkazuje na existující traktát(y), spisy, či pojednání.\n\n"}
{"id": "1258330", "url": "https://cs.wikipedia.org/wiki?curid=1258330", "title": "Periferní tolerance", "text": "Periferní tolerance\n\nPeriferní tolerance je část imunologické tolerance, která funguje na imunologické periferii (poté, co lymfocyty opustí primární imunologické orgány). Hlavním cílem periferní tolerance je zajistit aby auto-reaktivní T a B lymfocytů, které unikly centrální toleranci, nezpůsobily autoimunitní onemocnění. Mezi hlavní mechanismy periferní tolerance patří: ignorace antigenu, indukovaná anergie T buněk, klonální delece T buněk a jejich konverze na regulatorní T buňky (Treg). T buňky, které jsou také generovány během negativní selekce, dále tlumí efektorové funkce konvenčních lymfocytů . B buněčná tolerance je méně prostudována a nejspíše je do značné míry zajištěna selekcí T buněk, jelikož T buňky potřebují T buněčnou pomoc pro plnou maturaci.\n"}
{"id": "1258332", "url": "https://cs.wikipedia.org/wiki?curid=1258332", "title": "Sladování", "text": "Sladování\n\nSladování je výroba sladu pro pivovarnictví a sladovnictví je obor, který se jí zabývá. Výroba probíhá v závodě zvaném sladovna a pracovníci, kteří se jí věnují, jsou nazýváni sladovníci.\n\nJečmen je namočen do vody a za dodržování vhodné vlhkosti a teploty a za přístupu vzduchu dochází k jeho klíčení. Semeno je během toho vyživováno endospermem. Cílem je nahromadění dostatečného množství cukrotvorného enzymu amylázy. Zrno procesem klíčení křehne a růst kořínků a klíčků se přeruší ve stádiu zralosti surového sladu, který vyhovuje potřebám vaření piva.\n"}
{"id": "1258333", "url": "https://cs.wikipedia.org/wiki?curid=1258333", "title": "Kopyčynci", "text": "Kopyčynci\n\nKopyčynci ( , ) jsou město v Ternopilské oblasti na Ukrajině. V roce 2012 v nich žilo zhruba 6867 obyvatel. Leží zhruba 55 kilometrů jihovýchodně od Ternopilu a zhruba 180 kilometrů JV od Lvova.\n\n\n"}
{"id": "1258334", "url": "https://cs.wikipedia.org/wiki?curid=1258334", "title": "Kertzfeld", "text": "Kertzfeld\n\nKertzfeld je francouzská obec v departementu Bas-Rhin v regionu Grand Est. V roce 2014 zde žilo 1 255 obyvatel.\n\nSousední obce jsou: Benfeld, Huttenheim, Sand, Stotzheim, Westhouse a Zellwiller.\n\n\"Počet obyvatel\"\n\n\n"}
{"id": "1258339", "url": "https://cs.wikipedia.org/wiki?curid=1258339", "title": "Jezuitská rezidence (Tuchoměřice)", "text": "Jezuitská rezidence (Tuchoměřice)\n\nJezuitská rezidence v Tuchoměřicích existovala od roku 1623 do roku 1773, kdy došlo ke zrušení jezuitského řádu.\n\nHistorie jezuitské rezidence v Tuchoměřicích je spojena s historií renesančního zámku, vybudovaného v Tuchoměřicích v 16. století za panování příslušníků šlechtického rodu Služských z Chlumu, kteří byli velkými příznivci Jednoty bratrské. Poslední držitel z rodu Služských z Chlumu, Jan Benjamin Služský, prodal panství v roce 1615 Ottovi Jiřímu z Vartemberka, který v roce 1623 prodal panství se zámkem Jezuitské koleji u sv. Klimenta na Starém Městě pražském.\n\nJezuité zamýšleli zřídit v Tuchoměřicích rezidenci pro čtyři členy řádu. Rezidence byly podle jezuitské nomenklatury nižší řádové domy, podřízené mateřské koleji. V jejich čele stál pater superior a často při nich vznikaly i malé školy, kde se kromě katechismu vyučovaly i základy čtení, psaní a počítání. Po podepsání kupní smlouvy byli do Tuchoměřic posláni dva jezuité a o rok později se mělo započít s výstavbou rezidence. Výstavba se opozdila i v důsledku příprav na třicetiletou válku, během které tuchoměřická rezidence zchátrala tak, že v polovině 17. století se její zdi i klenutí bortily a zcela zničen byl i přilehlý kostel sv. Víta a Linharta. Jezuité se rozhodli celý zámek přestavět spolu s výstavbou nového kostela a tuto práci zadali italskému staviteli G.D. Orsimu.\n\nPodle jeho návrhu byla v roce 1669 dokončena oprava a raně barokní přestavba zámku spolu s výstavbou nového kostela sv. Víta. Obdélná, patrová, čtyřkřídlá budova jezuitské rezidence s uzavřeným vnitřním dvorem, téměř zachovala původní půdorys renesančního zámku ze 16. století. Po stavební stránce byl celý areál dokončen v letech 1673–1675; v této fázi šlo spíše o užitkovou stavbu oživenou rustikovým vstupním portálem s kartuší. Vnitřní úpravy pokračovaly i v následující době, kdy bylo v roce 1680 zřízeno v rezidenci 8 nových pokojů a schodiště. K tomu došlo v souvislosti s morovou epidemií v Praze, kdy stavba poskytla načas útočiště 75 studentům z pražské koleje. \n\nV první dekádě 18. století byla rezidence rozšířena o dnešní patrové vstupní křídlo členěné jednoduchou rustikou s lizénami. V první okenní ose je umístěn průjezd klenutý dvěma poli plackové klenby. Při pozdějších vrcholně barokních úpravách byly pravděpodobně v přízemí zřízeny plackové klenby s vykrajovanými zrcadly a dnešní podobu získaly i arkády nádvoří. V přízemí jsou arkády zaklenuté plnými oblouky a zdi členěné jednoduchou rustikou. V patře se střídají plochy se zdvojenými pilastry s plochami členěnými rustikou a jedním jónským pilastrem. Arkády jsou v patře ukončeny obdélnými otvory. Arkádové oblouky původně otevřené v rozích zjemňovaly strohost pravoúhlé budovy. Objekt je chráněn od roku 1958 jako kulturní památka České republiky.\n\nV tuchoměřické rezidenci bydleli od poloviny 17. století nejprve dva členové jezuitského řádu, kněz, který vedl duchovní správu a bratr-laik pověřený dozorem nad správou velkostatku. Později zde působili tři kněží, jeden měl dozor nad správou velkostatku, druhý, katecheta kromě křesťanského vyučování, kázal o svátcích a třetí byl nedělním kazatelem. K nim zde byl ještě k obsluze bratr-laik. Tuchoměřická rezidence sloužila mimo to i jako místo k odpočinku a zotavení pražských řádových představených. Jezuité zde pobývali až do zrušení jejich řádu v roce 1773. V té době bydlili v Tuchoměřicích tři kněží Tovaryšstva Ježíšova: Ignác Vydra, Jan Nývelt a Josef Vávra. Na žádost osadníků byla ale duchovní správa v Tuchoměřicích ponechána a svěřena jednomu z kněží zrušeného řádu Tovaryšstva Ježíšova a to Josefu Vávrovi. Ten vedl duchovní správu v Tuchoměřicích až do své smrti v roce 1797. Tuchoměřická rezidence připadla v roce 1773 novoměstskému konviktu a později Studijnímu nadačnímu fondu. Roku 1898 zde byl zřízen ústav pro rekonvalescenty pod správou Kongregace Milosrdných sester svatého Karla Boromejského a v roce 1953 klášter připadl pražské nemocnici Motol, která zde provozovala léčebnu pro dlouhodobě nemocné do 80. let 20. století.\n\nOd roku 1998 využívá bývalý jezuitský klášter komunita Chemin Neuf jako řeholní dům.\n\n\n\n"}
{"id": "1258342", "url": "https://cs.wikipedia.org/wiki?curid=1258342", "title": "Ardent Worship", "text": "Ardent Worship\n\nArdent Worship je čtvrté studiové album americké křesťanské rockové skupiny Skillet. Album vyšlo v roce 2000.\n\n"}
{"id": "1258343", "url": "https://cs.wikipedia.org/wiki?curid=1258343", "title": "Kostel svaté Kateřiny (Mladé Buky)", "text": "Kostel svaté Kateřiny (Mladé Buky)\n\nKostel svaté Kateřiny je římskokatolický, orientovaný filiální, bývalý farní kostel v Mladých Bukách. Patří do farnosti Trutnov II - Horní Staré Město. Je chráněn jako kulturní památka České republiky. Kostel stojí na návrší jihovýchodně od centra obce, v areálu dále tvořeném kostelem, zvonicí, farou, výklenkovou kapličkou a novým hřbitovem z roku 1866. Je dominantou obce.\n\nMladobucká farnost je poprvé zmiňována roku 1350, kdy zde byl farář jménem Johanes. První, gotický dřevěný kostel je poprvé v listinách zmiňován v roce 1384, stál pravděpodobně na místě dnešního kostela, obklopen hřbitovem. Badatelé uvažují o tom, že kostel byl založen jako kostel opevněný. Po faráři Janovi ze Dvora Králové nad Labem, ustanoveném roku 1424, byla Mladobucká farnost poprvé zrušena a přičleněna pod Vlčice. Dřevěný kostelík byl roku 1599 nahrazen zděnou kaplí, ve stejném roce také přestavbou starší hřbitovní brány vznikla renesanční zvonice, stojící odděleně od chrámové lodi. Ve věži byl zavěšen zvon sv. Barbory věnovaný horníky ze Svobody v roce 1520.\n\nMladé Buky byly opět povýšeny na farnost roku 1682, kdy zde byl ustanoven farářem Mikuláš Schmitz. Současný kostel na stejném místě vznikl v letech 1777–1787 radikální barokní přestavbou kaple z roku 1599 provedenou Janem Jenschem. Kostel byl opraven v letech 1995-2000 a nový mramorový oltář, který je dílem sochaře Petra Váni byl vysvěcen 26. srpna 2000 královéhradeckým biskupem Dominikem Dukou.\n\nJednolodní obdélníková stavba s pravoúhlým obdélným presbytářem sklenutým křížovou klenbou, sakristií a sloupkovou předsíní. Samostatně stojící renesanční dvoupatrová čtyřboká zděná věž s bání ukončená lucernou byla postavena v roce 1599 Iacobem Frumetim.\n\nVybavení interiéru je převážně z 19. století, křtitelnice je pozdně gotická.\n\nBohoslužby se konají v neděli od 11.00.\n\n"}
{"id": "1258347", "url": "https://cs.wikipedia.org/wiki?curid=1258347", "title": "Budkovský potok", "text": "Budkovský potok\n\nBudkovský potok je pravostranný přítok Benešovského potoka v okrese Benešov ve Středočeském kraji. Délka toku činí 3,1 km.\n\nPramení jižně od Struhařova u silnice druhé třídy číslo 112. Pokračuje západním směrem, stáčí se na jihozápad. Pod vlakovou zastávkou Struhařov se do něj vlévají dva toky zleva. V Budkově vtéká do Budkovského rybníka, podteče pod silnicí a pokračuje na západ do Skalice. Na jejím západním okraji se vlévá do Benešovského potoka.\n"}
{"id": "1258350", "url": "https://cs.wikipedia.org/wiki?curid=1258350", "title": "Budkovský rybník", "text": "Budkovský rybník\n\nBudkovský rybník se nachází v Budkově v okrese Benešov na Budkovském potoce. Má přibližně podlouhlý charakter. Voda do něj přitéká stejnojmenným potokem ze severovýchodu a odtéká na jihozápadní straně, kde je i hráz. Na jeho severním a západním břehu se nachází domy a silnice druhé třídy číslo 111. Na jižní a východní straně zemědělská půda. Stojí zde též kaplička.\n"}
{"id": "1258357", "url": "https://cs.wikipedia.org/wiki?curid=1258357", "title": "Obec (Česko)", "text": "Obec (Česko)\n\nV Česku je obec veřejnoprávní korporací, která je základní jednotkou veřejné správy, územně samosprávný celek základního stupně (vyšším územně samosprávným celkem je kraj). V tomto smyslu je subjektem samosprávy a v různé míře, podle typu obce, také vykonavatelem státní správy.\n\nZákladní definici obce obsahuje zákon o obcích: „Obec je základním územním samosprávným společenstvím občanů; tvoří územní celek, který je vymezen hranicí území obce.“ K 27. květnu 2016 Český statistický úřad uvádí celkem 6253 obcí a újezdů (ČÚZK jich uvádí ke stejnému datu 6254 – navíc je zahrnuta již zaniklá obec Brdy).\n\nÚzemí bylo rozčleněno na osady neboli katastrální obce již v rámci zpracování josefinského katastru. Při zpracování map stabilního katastru kolem roku 1840 bylo na Moravě a ve Slezsku naměřeno 3724 osad (roku 1930 to bylo 3326 obcí). Rozdělení země se mělo v podstatě přidržovat obcí josefínského katastru, ale ve skutečnosti došlo k rozdělování některých větších obcí o několika osadách: osady, které měly větší rozlohu než 250 čtverečních jiter a tvořily uzavřený celek, se staly samostatnými katastrálními obcemi. Naopak ke slučování sousedních osad se přistupovalo, pokud v josefínském katastru katastrální obec měřila méně než 250 jiter nebo když pozemky obou vesnic byly příliš prostoupeny vzájemnými enklávami.\n\nObce jako samosprávné jednotky vznikly v rámci reforem v roce 1850, kdy byla zákonem ze 17. března 1849 zrušena dosavadní panství a vrchnostenské zřízení a nejnižší jednotkou správy se staly obce. Příslušnost obcí ke krajům, okresům a soudům byla však v českých zemích dořešena až nařízeními z roku 1854 (pro Moravu a Slezsko nařízení č. 103 a 104 z 21. dubna 1854, pro Čechy nařízení č. 274 z 19. října 1854). V těchto nařízeních se používají termíny místní obec (později označovány jen obec) a katastrální obec (později nazývány osada). V 60. a 70. letech 19. století se počet obcí zvyšoval.\n\nČeskoslovenský zákon č. 405/1922 Sb. z. a n. ke slučování a rozlučování obcí a změnám hranic obcí a okresů zmocnil vládu.\n\nPo druhé světové válce byl dekretem prezidenta republiky č. 121/1945 Sb. z. a n. z 27. října 1945 obnoven předválečný stav k 29. září 1938.\n\nZa komunistického režimu v souvislosti se zřízením národních výborů obce ztratily faktickou právní subjektivitu, třebaže i nadále existovaly formálně volené obecní orgány. Postavení obcí definoval československý ústavní zákon o národních výborech (12/1954 Sb.) a zákon o národních výborech, 13/1954 Sb., později 65/1960 Sb. a 69/1967 Sb. Státní orgány (ministerstvo vnitra a národní výbory) mohly ve stanovených případech stanoveným způsobem zasahovat do územního uspořádání obcí. Od roku 1954 o obcích rozhodovaly krajské národní výbory, které si však musely předem zjistit stanovisko dotčených obcí. Celkově v poválečných letech převládala tendence ke slučování obcí. Metodický pokyn č. 33 z 27. září 1961 Sbírky směrnic pro národní výbory (částka 9) stanovil: „Provádět územní změny obcí nelze jen z hlediska zájmů části občanů nebo jen pro odstranění přechodných potíží, ale z důležitých zájmů, zejména pro další rozvoj výstavby obcí v souladu s plánovanou výstavbou okresu a důležitými zájmy obyvatelstva… K slučování obcí se zpravidla přistupuje tam, kde obce svou zástavbou tvoří ve skutečnosti jeden celek nebo kde došlo ke sloučení JZD, přispěje-li sloučení obcí k dalšímu rozvoji zemědělské výroby a hospodářské a kulturní výstavbě obcí“.\n\nPodle § 2 odst 4 zákona č. 13/1954 Sb., § 13 odst. 6 zákona č. 65/1960 Sb. a podle § 9 zákona č. 69/1967 Sb. mohl být rozhodnutím nadřízeného (zpočáku krajského, později okresního) národního výboru zřízen jeden společný MNV pro několik obcí. Podle zákona z roku 1954 rozhodoval krajský národní výbor, který byl povinen zjistit stanovisko zúčastněných obcí. Novější zákony umožňovaly takové rozhodnutí pouze na návrh dotčených MNV a „se souhlasem obyvatel“ (1960) či „se souhlasem občanů“ (1967). Obce sloučené pod společný MNV zůstávaly teoreticky i nadále obcemi, fakticky však později byl považován za obec celý správní obvod MNV, což však vzhledem k neexistenci právní subjektivity obcí byl pouze terminologický problém (po roce 1989 toho však některé části využily v žádosti o obnovení MNV). Tendence ke zřízování společných MNV pro více obcí i ke slučování obcí posílil zejména zákon č. 69/1967 Sb. Při sloučení MNV pak v nesídelní obci působil občanský výbor, který z pověření pléna MNV mohl zajišťovat i výkon celé správy kromě rozhodování ve věcech státní správy. Občanské výbory však byly zřizovány i pro části, které byly připojeny a nebyly již samostatnými obcemi. Předsedové občanských výborů byly členy rady MNV. Systematické slučování obcí pokračovalo až do konce 80. let. Zákonem ČNR č. 49/1982 Sb. byl novelizován § 9 zákona o obcích tak, že krajský národní výbor mohl určit některé obce jako tzv. střediskové obce, tedy obce, jejichž místní národní výbor měl tzv. rozšířenou působnost, a to i pro blízké obce, které střediskovými obcemi nebyly.\n\nPo listopadu 1989 žádaly o obnovení samosprávného orgánu jak mnohé obce, které formálně nikdy nezanikly, ale jen v nich byl zrušen MNV, tak i mnohé části, které byly v předchozích desetiletích sloučeny. V první vlně o obnovení obcí rozhodovaly okresní národní výbory, o názvech obnovených obcí rozhodovaly rady krajských národních výborů.\n\nZákonem České národní rady č. 367/1990 Sb., o obcích (obecní zřízení), byla ke dni voleb obnovena právní subjektivita obcí a byla rozlišena samostatná a přenesená působnost obcí. Obcemi jsou podle tohoto zákona územní celky, které byly obcemi ke dni nabytí jeho účinnosti, a obce nově vzniklé podle tohoto zákona; o zřízení obcí rozhodovalo na návrh obce ministerstvo vnitra. Práva a povinnosti místních a městských národních výborů přešly ke dni nabytí účinnosti zákona na obce, v nichž měly tyto národní výbory sídlo. Obcemi přidruženými pod společný MNV se sídlem v jiné obci se zákon č. 367/1990 Sb. speciálně nezabývá a nezmiňuje je. Původní verze zákona č 367/1990 Sb. také nestanovovala žádný minimální limit počtu obyvatel pro vznik nové obce. Zákon č. 152/1994 Sb. „o volbách do zastupitelstev v obcích a o změně a doplnění některých dalších zákonů“, pak ve čtvrté části, v § 63, stanovil limit 300 obyvatel\n\nDalší změny přinesl nový zákon o obcích, č. 128/2000 Sb. \"(účinný od 12. listopadu 2000)\", který kromě jiného zvýšil minimální limit počtu obyvatel nové obce na 1000. Zatímco zákon z roku 1990 definoval obec jako územní celek, zákon z roku 2000 jako územní samosprávné společenství občanů, tvořící územní celek. Postavení Prahy jako obce je upraveno samostatným zákonem.\n\nDo poloviny 19. století nebylo místopisné názvosloví úředně kodifikované ani ustálené. V nejstarších katastrech (berní ruly ze 17. století, tereziánský a josefinský katastr z 18. století) nejsou přesné a ustálené názvy míst.\n\nZoficializovaná byla jména až zavedením obecního zřízení v roce 1850, kdy právo obce na jméno bylo jedním z práv, které obcím přiznávala praxe rakouského ministerstva vnitra. Za nejstarší všeobecnou oficiální úpravu místních jmen v Čechách, na Moravě a ve Slezsku jsou považována nařízení z roku 1854, která na základě obecního zákona stanovila politickou a soudní organizaci korunních zemí a byla zveřejněná jak v říšském zákoníku, tak v zemských věstnících. Tato nařízení byla považována za pramen pro posuzování autenticity místních jmen obcí. Z nich vycházelo i nařízení zemské organizační komise s názvem Zevrubný popis rozdělení země království Českého, vydaný č. 60 z 9. prosince 1854 odd. II. Věstníku vlády zemské pro království české. Vycházel z Palackého „Popisu království českého“ z roku 1848 a přidržel se mnoha v něm uvedených českých pojmenování. Na Moravě vyšel ve Věstníku vlády zemské v odd. II jako vyhláška č. 33 z 12. června 1854 tabelární přehled místních a katastrálních obcí dle okresů, avšak podoba některých názvů se lišila od podoby v zemském organizačním nařízení z téhož roku. Místodržitelství a statistický úřad vydávaly opakovaně též různá repertoria, seznamy míst či lexikony obcí, ale v nich uváděné názvy nebyly považovány za autentické.\n\nZměna názvu obce byla povolována jen na žádost obce podložené usnesením obecního zastupitelstva, a rozhodovat o žádosti bylo oprávněno rakouské ministerstvo vnitra ve srozumění s ministerstvy spravedlnosti a financí po slyšení zemského výboru, vrchního zemského soudu a zemského finančního ředitelství. Obec nesla náklady na změny v pozemkových knihách, katastru daní a zveřejnění v úředních listech (zemských věstnících, resp. Pražských novinách). Změny názvu proti vůli obce nebyly prováděny.\n\nDo roku 1918 byly názvy stanoveny dvojjazyčně, česky i německy. Po roce 1918 vznikl tlak na revizi názvosloví měst, obcí a osad. Zpočátku byl úřední postup příliš zdlouhavý, proto byla 7. listopadu 1919 zřízena při ministerstvu vnitra Stálá komise pro stanovení úředních názvů v republice Československé, v niž byly zastoupeny všechny zainteresované instance, tj. zpočátku 23 členů. Dbala na hlediska správní, historická, filologická i národní. Ministerstvo zásadně nepostupovalo proti vůli obcí. Ministerská komise využívala také výsledky práce Místopisné komise České akademie věd, která působila od roku 1912, kdy uspořádala mezi obcemi dotazníkovou akci, jejíž výsledek později předala ministerstvu vnitra. V roce 1919 také okresní politické správy zhotovovaly seznamy míst pro sčítání lidu 15. února 1921.\n\nPrávní základ pro revizi místopisného názvosloví položil zákon č. 266/1920 Sb. z 14. dubna 1920, o názvech měst, obcí, osad a ulic, jakož i označování obcí místními tabulkami a číslování domů, který byl historicky první legislativní úpravou názvů obcí. Podle § 1 tohoto zákona úřední jméno města, obce, osady či části osady stanovoval ministr vnitra. Nařízení vlády č. 324/1921 Sb. mimo jiné stanovilo, jakou podobu mají mít nové místní tabulky s názvy. Na základě zákona č. 266/1920 Sb. a na základě výsledků sčítání lidu vydaly ministerstvo vnitra a státní úřad statistický \"Statistický lexikon obcí v Čechách\" a \"Statistický lexikon obcí na Moravě a ve Slezsku\" jako úřední seznamy míst (názvů obcí, osad a částí osad) stanovené výnosem ministra vnitra Jana Malypetra ze dne 23. června 1923, čís. 43 354 pro Čechy a ze dne 17. listopadu 1924, čís. 75 000 pro Moravu a Slezsko.\n\nV souvislosti s reformou územního členění a státní správy v roce 1960 byly obce, které měly názvy duplicitní v rámci okresu, vyzvány, si určily nový název s použitím přídomku. Pokud se však shodovaly názvy osad v různých obcích nebo název obce a osady, rozlišení názvu nebylo vyžadováno. Podle § 17 zákona č. 36/1960 Sb., o územním členění státu, vydalo ministerstvo vnitra v roce 1960 \"Seznam obcí Československé socialistické republiky 1960 podle stavu ke dni 1. července 1960\", v němž byly zveřejněny úřední názvy obcí a osad.\n\nOd 60. let až do počátku 90. let 20. století jména obcí a jejích místních částí podle vyhlášky č. 97/1961 Sb., o názvech obcí, označování ulic a číslování domů, po schválení plenárními zasedáními místních a okresních orgánů stanovovala rada krajského národního výboru, změny byly vyhlašovány ministerstvem vnitra v Ústředním věstníku ČSR a ČR. Na základě § 27 zákona č. 425/1990 Sb., o okresních úřadech, přešlo rozhodování o změnách jmen na okresní úřady.\n\nMenší obce tvořené zpravidla jednou nebo několika vesnicemi a přilehlým územím se nazývají prostě obcemi.\n\nZ hlediska státní správy se obce, které jsou pověřené širší působností státní správy, označují jako obec s pověřeným obecním úřadem (neoficiálně též obec II. stupně, často jde o města), obce s ještě větším rozsahem působnosti obec s rozšířenou působností (někdy se neoficiálně označuje jako obec III. stupně nebo jako malý okres, ve všech případech jde o města).\n\nHistorický titul městys (městec, městečko) souvisel původně s právem pořádat týdenní a dobytčí trhy. Kolem roku 1950 se přestal používat, od roku 2006 byl obnoven.\n\nMěsto je zvláštní titul některých, zpravidla větších a významnějších obcí. Mnohá města mají tento titul nepřetržitě již z dob monarchie. Obce, které o status města přišly v době socialismu, mají nárok na jeho vrácení, pokud nárok doloží a o vrácení požádají, přičemž lhůta pro žádost není stanovena a neplatí ani další omezující podmínky, například počet obyvatel (město Výsluní má necelých 400 obyvatel). Nově může být udělen za stanovených podmínek (například počet obyvatel alespoň 3000) předsedou Poslanecké sněmovny. V Česku je k roku 2013 celkem 602 měst. Město může sestávat z více původních měst nebo může zahrnovat i okolní vesnice, které nejsou samostatnými obcemi.\n\nStatutární město je město, jemuž tento status přiznává zákon. Takové město může vlastní vyhláškou zvanou statut města zřídit městské části nebo městské obvody a přenést na ně části svých kompetencí. Občas se i jejich městské části a obvody označují chybně jako obce, přestože jimi nejsou. V Česku je 25 statutárních měst, ovšem jen část z nich využívá specifických práv z toho vyplývajících.\n\nKrajské město je město, které je podle zákona sídlem kraje. Vzhledem k tomu, že v Česku souběžně existují dva druhy krajského členění (územní a samosprávné), existují i dva typy krajských měst, přičemž část těchto měst je krajským městem v obou významech. Obdobně okresní město je podle zákona sídlem okresu, třebaže okres již není korporací, ale pouze územím. Krajské město nebo okresní město mohou ležet i mimo území svého kraje či okresu, například Praha je krajským městem pro sousedící Středočeský kraj a Praha, Plzeň či Brno jsou okresními městy též pro sousedící okresy.\n\nHlavní město je status přiznaný zvláštním zákonem pouze Praze. De facto je Praha svého druhu statutárním městem. Praha je obcí, ale nevztahuje se na ni obecný zákon o obcích a zároveň má i postavení kraje. V minulosti v určitém období neměla Praha status ani obce ani kraje, ale byla zvláštní územní a správní jednotkou, přičemž některé okrajové části Prahy, připojené v letech 1968–1974, byly i po připojení k Praze označovány jako obce. Nyní jsou městskými částmi.\n\nÚzemí každé obce je vymezeno jedním nebo více katastrálními územími. Zpravidla tvoří území obce navzájem sousedící katastrální území, avšak existují i obce, jejichž území není souvislé a některá část obce nesousedí se zbylým územím obce.\n\nPodle současné právní úpravy Zákonem o obcích (který se nevztahuje na hlavní město Prahu) může nová obec vzniknout několika způsoby:\n\nObvyklým způsobem zániku obce je její sloučení s jinou obcí.\n\nZánik obce z jiných důvodů, například v případě dlouhodobé neusnášeníschopnosti nebo neexistence zastupitelstva obce či vylidnění obce, zákon o obcích neupravuje. Pokud se volby v obci nekonají z důvodu nedostatečného počtu kandidujících, musí ministr vnitra vždy do 30 dnů po uveřejnění celkových výsledků voleb do zastupitelstev obcí vyhlásit dodatečné volby (§ 54 zák. 491/2001 Sb.). Termíny dodatečných voleb jsou koordinovány s termíny opakovaných hlasování a voleb a nových voleb (§ 3 odst. 4 zák. 491/2001 Sb.) a v posledních 6 měsících funkčního období se již nekonají (§ 58 odst. 2 zák. 491/2000 Sb.). Obec, která nemá zastupitelstvo, řídí správce určený ministrem vnitra (§ 98 zák. 128/2000 Sb.), avšak uzavírání dohod o sloučení nebo připojení obce nepatří mezi jeho zákonem vymezené pravomoci. Ani státu či jeho orgánům zákon nedává pravomoc správním rozhodnutím zrušit takovou obec. Známým příkladem obce řízené mnoho měsíců správcem jsou zadlužené Prameny, kde k dodatečným volbám k 12. prosinci 2009 po rezignaci zastupitelstva nebyla podána v obci žádná kandidátní listina a údajně šlo o první takový případ v České republice.\n\nO sloučení obcí nebo o připojení jedné obce k jiné rozhoduje dohoda zastupitelstev obou obcí. Pokud do třiceti dnů od zveřejnění takového rozhodnutí je v některé z dotčených obcí podán platný návrh na konání místního referenda o této věci, je platnost dohody zastupitelstev podmíněna kladným výsledkem referenda v té obci, kde bylo jeho konání vyžádáno. Dohoda obcí musí obsahovat datum sloučení nebo připojení, výčet katastrálních území obce po sloučení nebo připojení, v případě sloučení název nově vznikající obce a sídlo jejích orgánů, v případě připojení obce výčet právních předpisů připojované obce, které po připojení budou platit pro celé území obce, v případě sloučení obcí výčet právních předpisů slučovaných obcí, které budou platit na celém území nové obce, výčet majetku, práv a závazků, právnických osob a organizačních složek připojované obce nebo slučovaných obcí. Dohoda o sloučení obcí nepodléhá souhlasu žádného státního orgánu; souhlasu ministerstvo vnitra však podléhá název sloučené obce, pokud je „jiný“ (zřejmě tím zákonodárce mínil jiný než název některé z dosavadních obcí). Sloučí-li se dvě nebo více obcí, z nichž alespoň jedna je městem, je nově vzniklá obec městem. Sloučí-li se dvě nebo více obcí, z nichž žádná není městem, ale alespoň jedna je městysem, je nově vzniklá obec městysem.\n\nSloučení nebo připojení lze provést jen k počátku kalendářního roku (§ 24 zák. 128/2000 Sb.).\n\nO oddělení části obce rozhoduje krajský úřad v přenesené působnosti na návrh obce, který podá obec na základě kladného výsledku místního referenda konaného v té části obce, která se chce oddělit. Krajský úřad musí vydat kladné rozhodnutí, pokud návrh obsahuje náležitosti dané zákonem. Pokud obec návrh nepodá do 30 dnů od vyhlášení výsledků referenda nebo pokud podá návrh, který je v rozporu s rozhodnutím přijatým v referendu, může návrh podat krajskému úřadu kterýkoliv občan obce (§ 21 a 22 zákona č. 128/2000 Sb.). Podmínkou pro možnost oddělení části obce je, že jak oddělená část, tak zbytek obce má samostatné katastrální území sousedící nejméně se dvěma jinými obcemi nebo jednou obcí a cizím státem a má nejméně 1000 obyvatel. Zastupitelstvo obce ani obyvatelé zbývající části obce nemají právo oddělení blokovat. Oddělovaná část obce musí utvořit jeden přípravný výbor tvořený lichým počtem nejméně tří členů, který navrhuje uspořádání místního referenda, podílí se na jeho přípravě a konání, připravuje návrh na oddělení obce, jedná za nově vznikající obec a je účastníkem řízení o oddělení, nesmí však podat krajskému úřadu samotný návrh na oddělení. Název nově vzniklé obce podléhá souhlasu ministerstva vnitra.\n\nPokud se obec a přípravný výbor nedohodnou na rozdělení majetku, nemovitosti ve vlastnictví obce včetně příslušenství a souvisejících práv a závazků se rozdělují podle toho, ve kterém katastrálním území leží ke dni konání referenda. Jiné movité věci, finanční prostředky, závazky, podíly na právnických osobách založených obcí a ostatní práva se rozdělují podle počtu obyvatel; konkrétního určení se v případě nedohody může nově vznikající obec domoci určovací žalobou u soudu. Majetek musí být nové obci předán do 3 měsíců po ustavujícím zasedání zastupitelstva nové obce. V nově vzniklé obci platí všechny právní předpisy původní obce, dokud je nová obec pro své území nezruší nebo nenahradí.\n\nOddělí-li se část města a vzniknou dvě nebo více obcí, pak obec, které zůstane název dosavadního města nebo část jeho názvu, je i nadále městem. Oddělí-li se část městyse a vzniknou dvě nebo více obcí, pak obec, které zůstane název dosavadního městyse nebo část jeho názvu, je i nadále městysem.\n\nOddělení části obce lze provést jen k počátku kalendářního roku, přičemž návrh na oddělení musí být krajskému úřadu podán do 30. června předchozího roku.\n\nZpůsob a podmínky změn hranic obce stanoví příslušné zákony. Ke změně hranic obce může teoreticky, nakolik to umožňují zákony, dojít některým z těchto způsobů:\n\nZměny hranic obcí, při nichž nedochází ke sloučení obcí, připojení obce nebo oddělení části obce, se uskutečňují na základě dohody zúčastněných obcí po projednání s příslušným katastrálním úřadem.\n\nOrgánem obce je zastupitelstvo obce a rada obce. Navenek obec reprezentuje starosta, který stojí v čele obecního úřadu. U měst se orgány nazývají zastupitelstvo města, rada města, starosta a městský úřad, v čele statutárních měst včetně hlavního města však stojí místo starosty primátor a úřad města se nazývá magistrát, v názvech dalších orgánů je před slovem „města“ příslušný přívlastek („hlavního“, „statutárního“). Orgány městysů jsou zastupitelstvo městyse, rada městyse, starosta a úřad městyse. Orgán obce je i Obecní či Městská policie. Současné názvy obecních orgánů stanovil prvně zákon č. 76/1919 Sb. z. a n., ze dne 7. února 1919, „kterým se mění a doplňují některá ustanovení dosavadních obecních zřízení a městských statutů v Československé republice (Novela k obecním zřízením)“. Do roku 1919 se obecní rada označovala jako „obecní představenstvo“, zatímco obecnímu zastupitelstvu se říkalo „obecní výbor“.\n\nObec v rámci své samostatné působnosti spravuje sama záležitosti, které jsou v jejím zájmu a v zájmu jejích občanů, pokud je nespravuje kraj. Obecní úřad zároveň v rámci přenesené působnosti vykonává státní správu v rozsahu vyplývajícím ze zákonů, přičemž některé obce mají některé působnosti přenesené působnosti nejen pro vlastní území, ale i pro území širšího správního obvodu.\n\nV oblasti samosprávy je zastupitelstvo obce hlavním samosprávným orgánem, rozhoduje usnesením a může přijímat obecně závazné vyhlášky. Schvaluje např. územní plán obce a její rozpočet, zřizuje a ruší obecní policii, rozhoduje o vyhlášení místního referenda či volí nebo odvolává starostu. Rozhodnutí zastupitelstva vykonává rada obce.\nObecní samospráva rozhoduje mj. např. o opravě chodníků, otevření mateřské školky, má možnost poskytnout nízký pronájem obecních prostor a tím umožní např. zavedení soukromé lékařské ordinace v obci, zajišťuje osvětlení, dopravu do dalších obcí, zřizuje hřiště, autobusové zastávky, podporuje kulturní život v obci tím, že spolupracuje se spolky, pořádá výstavy, plesy.\n\nRada obce je výkonným orgánem obce v oblasti samostatné působnosti obce. Při výkonu samostatné působnosti se odpovídá obecnímu zastupitelstvu.\nObecní radě nepřísluší rozhodovat v oblasti přenesené působnosti obce tj. není orgánem státní správy, s výjimkou vydávání obecně závazných vyhlášek. Při tomto výkonu přenesené působnosti je odpovědna krajskému úřadu.\nObecní rada je složena ze starosty, jeho zástupce či zástupců dalších radních, kteří jsou voleni obecním zastupitelstvem z řad jeho členů. Počet členů obecní rady musí být vždy lichý, při čemž nejméně má 5 a nejvýše 11 členů. Tento počet nesmí být vyšší než činí jedna třetina členů obecního zastupitelstva.\nV obcích, kde obecní zastupitelstvo má méně než 15 členů se obecní rada nevolí a úkoly, které by jinak plnila, zabezpečuje starosta.\nZasedání obecní rady jsou na rozdíl od zasedání obecního zastupitelstva neveřejná. Obecní rada se schází podle potřeby a usnáší se většinou hlasů svých členů.\n\nStarosta \n\nHlavní úkolem starosty je zastupování obce navenek. V jeho nepřítomnosti je zastupován místostarostou. Starostu a místostarostu může vykonávat pouze občan České republiky. Jsou voleni zastupitelstvem obce, kterému také za svou funkci zodpovídají. Do pravomoci starosty řadíme:\n\n- jmenování a odvolávání tajemníka obecního úřadu,\n\n- rozhodování záležitostí svěřených od rady obce,\n\n- zařízení přezkoumání hospodaření obce za kalendářní rok,\n\n- poskytování informací o činnosti obce veřejnosti,\n\n- uzavírání a ukončování pracovního poměru se zaměstnanci obce,\n\n- svolávání zastupitelstva obce,\n\n- řízení zastupitelstva obce.\n\nSprávce obce je jmenován ministrem vnitra v některých případech, kdy volené orgány obce neexistují. Na tuto dobu má omezené pravomoci starosty, zastupitelstva a rady obce.\n\nObecní úřad plní úkoly, které mu uloží obecní rada nebo zastupitelstvo a pomáhá jednotlivým komisím a výborům obecního zastupitelstva v jejich činnosti. V obcích s rozšířenou působností a obcích s pověřeným obecním úřadem musí a v ostatních obcích může (§ 110 odst. 1 zákona 128/2000 Sb.) být jmenován tajemník obecního úřadu, který je zaměstnancem obce a jehož jmenování i odvolání podléhá souhlasu ředitele krajského úřadu. V hlavním městě se obdobná funkce jmenuje ředitel magistrátu. Tajemník podle zákona fakticky řídí obecní úřad a je přímo podřízený starostovi či primátorovi, který stojí v čele úřadu.\n\nSvěření výkonu daných úkolů státní správy obci. Rozsah je dán zákonem. (veřejná správa)\n\nČlenění:\n\n·        obce prvního typu – veškeré obce, vydané nařízení se vztahuje jen na svoje území,\n\n·        obce druhého typu – jedná se o obce s pověřeným obecním úřadem, nařízení se vztahují na svoje území i na jeho správní obvod,\n\n·        obce třetího typu – obec s rozšířenou působností, veškeré obce s rozšířenou působností a obce druhého typu.\n\nPokud se obec stará o své záležitosti samostatně jedná se o samostatnou působnost obce a při ní se musí řídit zákonem. Zásahy do záležitostí lze stanovit jen dle zákona. Tyto záležitosti se týkají především samostatné obce a občanů, stará se hlavně o uspokojování potřeb v oblasti bydlení, zdraví, ochrany, dopravy, vzdělání, kulturního rozvoje, výchovy a ochrany veřejného pořádku.  Obec může založit právnickou osobu nebo organizační složku obce za účelem výkonu samostatné působnosti. \n\nČlenění:\n\n·        vyšší územní samosprávné celky – veřejnoprávní korporace, územní společenství občanů,\n\n·        územní jednotky – jednotlivé části republiky.\n\nObec musí hospodárně využívat svůj majetek, musí o něj pečovat a chránit ho před různými způsoby zničení. V případě nevyužitého majetku musí zvolit vhodné způsoby vynaložení s tímto majetkem. Obce musí vést své účetnictví poctivě a hlavně dle zákona o účetnictví. Stát ručí za závazky a hospodaření obce pouze na základě smlouvy. Obec může ručit za závazky fyzických a právnických osob týkajících se bytových družstev, honebních společenstev, závazků, jejichž zřizovatelem je obec, kraj nebo stát. Tyto závazky je potřeba sledovat, aby nedošlo k jejich promlčení nebo zániku. Za jiné závazky obec neručí. Hospodaření obce musí být přezkoumané krajským úřadem nebo auditorem. Toto přezkoumání bývá za každý uplynulý kalendářní rok. Vzniklé náklady související s přezkoumáním se hradí z rozpočtových prostředků obce. Výsledek přezkoumání bývá projednáván spolu se závěrečným účtem zastupitelstvem obce do 30. června následujícího roku.\n\nMezi hlavní funkci obce spadá zajištění veřejných a občas také polotržních statků pro své obyvatelstvo. Jedná se především o čtyři typy statků.\n\nUpřednostněné statky – jsou to takové statky, kdy jejich spotřeba je dána zákonem, který zajistí jejich spotřebování. O těchto statcích rozhoduje stát, především o jejich poskytování a spotřebě. Jedná se například o školství a zdravotnictví. Stát může přenést pravomoc k zabezpečování těchto statků na samosprávní územní celky za předpokladu, že je může hospodárněji zabezpečit.\n\n·        Národní veřejné statky – jedná se o takové statky, kdy občanovi nelze zamezit v jejich spotřebě. Nelze zde zjistit podíl spotřeby statku na občana. Jde především o údržby silnic, o úpravu vodních toků a zabezpečování výstavby.\n\n·        Místní veřejné statky – sem spadají takové statky, které slouží místnímu obyvatelstvu, jsou tedy místně ohraničeny a mají charakter smíšených veřejných statků. Jde například o místní policii, místní komunikaci, veřejné osvětlení, zásobování vodou z vodovodu, kanalizace, odvoz odpadků. Některé jsou služby poplatkové, ale na některé přispívá obec ze svého rozpočtu.\n\n·        Poplatkové služby – u těchto statků lze zjistit spotřeba na jednotlivce, podle ní se stanoví uživatelský poplatek, například stočné, vodné a kulturní služby. U poplatkových služeb se dodržuje zásada prospěchu u veřejného sektoru. \n\nV České republice je problematika obcí a měst upravena zákonem č. 128/2000 Sb., o obcích (obecní zřízení), a zákonem č. 131/2000 Sb., o hlavním městě Praze.\n\n\n"}
{"id": "1258358", "url": "https://cs.wikipedia.org/wiki?curid=1258358", "title": "Podhájský rybník", "text": "Podhájský rybník\n\nPodhájský rybník je vodní plocha typu rybník nacházející se na Benešovském potoce v Horním Podhájí v okrese Benešov. Má obdélníkový tvar orientovaný z jihovýchodu na severozápad. Voda do něj přitéká z jihu a odtéká severozápadním směrem stavidlem. Po jeho hrázi vede asfaltka k domům. I jeho severní a východní břehy jsou obklopeny silnicí a domy. Pouze v části jižní se z části nachází zemědělská půda. Při jeho severozápadním břehu se nachází kaplička.\n"}
{"id": "1258360", "url": "https://cs.wikipedia.org/wiki?curid=1258360", "title": "Hawaii (rozcestník)", "text": "Hawaii (rozcestník)\n\nHawaii může být:\n"}
{"id": "1258362", "url": "https://cs.wikipedia.org/wiki?curid=1258362", "title": "První třída (cestování)", "text": "První třída (cestování)\n\nPrvní třída (anglicky: first class) je nejvyšší cestovní třída při cestování letadlem, autobusem, vlakem a dalšími způsoby dopravy. Většinou je mnohem dražší než turistická či obchodní třída, poskytuje nejlepší servis a luxusní ubytování.\n\nV letadle se označuje první třídou většinou malý počet sedadel (méně než 20) ve předu letadla, kde je největší komfort, prostor, ticho a soukromí. První třídu neposkytují zdaleka všechny letecké společnosti, nachází se většinou v širokotrupých letadlech na delší lety. Nejdříve byla zavedena první třída, tu ale postupně aerolinky v 90. letech 20. století nahradily business (obchodní) třídou. V posledních letech aerolinky začaly závádět tzv. suites – soukromé apartmány v kabinách letadel maximalizující soukromí.\n\nSedadla v první třídě mají velký prostor pro nohy, jsou plně sklopitelná do vodorovné polohy na spaní, zahrnují také televizi (IFE) a místo pro práci.\n\n"}
{"id": "1258364", "url": "https://cs.wikipedia.org/wiki?curid=1258364", "title": "Město oblastního významu", "text": "Město oblastního významu\n\nMěsto oblastního významu je druh obce:\n\n"}
{"id": "1258365", "url": "https://cs.wikipedia.org/wiki?curid=1258365", "title": "Hůrecká věž", "text": "Hůrecká věž\n\nHůrecká věž (446 m) je název hory v obci Struhařov v okrese Benešov. Její vrchol je zalesněn. V jejím okolí se nachází vesnice Budkov, Pecínov, Hliňánky, Horní Podhájí, Babčice, Dolní Podhájí a Skalice; na severním úpatí protéká Budkovský potok a na jižním Pozovský.\n"}
{"id": "1258369", "url": "https://cs.wikipedia.org/wiki?curid=1258369", "title": "Starosta", "text": "Starosta\n\nStarosta je nejvyšší představitel obecní správy ve městě nebo v obci. Každá země si upravuje funkci starosty po svém a existují různá pojetí, která starostovi přisuzují různou odpovědnost i moc v systému místní správy. Stejně tak může být starosta volen buď přímo a nebo prostřednictvím zvolených členů městských orgánů.\n\nV Česku může být starostou osoba starší 18 let a je jednočlenným orgánem obce, městské části nebo městského obvodu, který je zastupuje navenek. Zvláštním druhem starosty je primátor, který je především ve statutárních městech.\n\nFunkční období zastupitelstva včetně starosty je dle čl. 102 odst. 2 Ústavy ČR zásadně čtyřleté. Žádná další omezení aktuálně neexistují, takže doba působení je neomezená.\n\n\n"}
{"id": "1258371", "url": "https://cs.wikipedia.org/wiki?curid=1258371", "title": "François Van der Elst", "text": "François Van der Elst\n\nFrançois J.C. Van der Elst (1. prosince 1954, Opwijk, Belgie – 11. ledna 2017, Aalst, Belgie) byl belgický fotbalový útočník a reprezentant. Mimo Belgii působil na klubové úrovni v USA a Anglii.\n\n\nV belgickém reprezentačním A-mužstvu debutoval 31. 10. 1973 v kvalifikačním utkání proti týmu Norska (výhra 2:0). Celkem odehrál v letech 1973–1983 za belgický národní tým 44 zápasů a vstřelil 14 branek.\n\nS belgickou fotbalovou reprezentací vybojoval stříbrnou medaili na mistrovství Evropy 1980 v Itálii. Hrál i na světovém šampionátu roku 1982 ve Španělsku.\n\n"}
{"id": "1258377", "url": "https://cs.wikipedia.org/wiki?curid=1258377", "title": "Marlon James", "text": "Marlon James\n\nMarlon James (* 24. listopadu 1970 Kingston Jamajka) je jamajský spisovatel. V zahraničí byly vydány tři jeho novely, \"John Crow's Devil\" (2005), \"The Book of Night Women\" (2009) a \"A Brief History of Seven Killings\" (2014). Poslední jmenovaná je zároveň vítěznou knihou Man Bookerovy ceny za rok 2015. V současné době žije v Minneapolis v Minnesotě, kde na Macalester College učí literaturu.\n\nNarodil se v Kingstonu na Jamajce, kde oba jeho rodiče sloužili u policie. Jeho matka (která mu dala sbírku povídek od O. Henryho, jeho vůbec první knihu prózy) pracovala jako detektiv a jeho otec (po kterém James zdědil lásku k Williamu Shakespearovi a Samuelovi Coleridgeovi) byl právníkem. V roce 1991 James odpromoval na University of the West Indies z jazyka a literatury. Magisterský titul za kreativní psaní obdržel na Wilkes University.\n\nOd roku 2007 je učitelem angličtiny a kreativního psaní na Macalester College. Jeho první novela \"John Crow's Devil\" (jež byla před vydáním sedmdesátkrát odmítnuta) vypráví příběh biblického boje odehrávajícího se v roce 1957 v odlehlé jamajské vesnici. Jeho druhá kniha \"The Book of Night Women\" se odehrává v 19. století na jamajských plantážích je příběhem mladé jamajské otrokyně. Jeho nejnovější kniha z roku 2014 \"A Brief History of Seven Killings\" se z pohledu více vypravěčů zabývá několika dekádami jamajské historie a politické nestability. \"A Brief History of Seven\" Killings, poté co se jako vůbec první kniha jamajského autora dostala do užšího výběru, vyhrála Man Bookerovu cenu za rok 2015. Stal se tak druhým držitelem karibského původu (po v Trinidadu narozeném V. S. Naipaulovi, vítězi za rok 1971).\n\n\n"}
{"id": "1258379", "url": "https://cs.wikipedia.org/wiki?curid=1258379", "title": "Ludvík Wurzel", "text": "Ludvík Wurzel\n\nLudvík Wurzel (24. ledna 1865 Praha-Nové Město – 25. listopadu 1913 Praha-Břevnov) byl český kameník, sochař a vysokoškolský pedagog.\n\nNarodil se na Novém Městě pražské do rodiny kamenického mistra Franze Wurzela. Studoval na pražské malířské akademii u prof. Josefa Václava Myslbeka a také se školil u Bohuslava Schnircha. Působil jako profesor na Umělecko-průmyslové škole v Praze. Z jeho žáků lze jmenovat např. sochaře Jaroslava Rudolfa, řezbáře Tomáše Tonka, malíře Josefa Matějku a sochaře Františka Kočího. V 1891 se podílejících na výzdobě Městské spořitelny v Praze. Zemřel 25. listopadu 1913 v Praze-Břevnově a pohřben je na Olšanských hřbitovech.\n\n\n"}
{"id": "1258380", "url": "https://cs.wikipedia.org/wiki?curid=1258380", "title": "Sala", "text": "Sala\n\nSala může znamenat:\n\n\n\n\n"}
{"id": "1258381", "url": "https://cs.wikipedia.org/wiki?curid=1258381", "title": "Lineární hustota délkových textilií", "text": "Lineární hustota délkových textilií\n\nLineární hustota je fyzikální veličina vyjadřující jemnost délkových textilií poměrem délky k hmotnosti daného materiálu.\nPodle mezinárodní dohody z roku 1967 platí pro označování lineární hustoty všech délkových textilií jednotný systém se základní jednotkou tex.\n\n1 tex se vypočte podle vzorce: \n\nJemnost a lineární hustota naprosté většiny přízí se označuje podle shora uvedené normy. \n\nVýjimky jsou např. u přízí: pro punčochy (titr denier), pro šicí nitě (číslo metrické), pro vlněné tkaniny (tzv. bradfordský systém) aj.\n\nJemnost textilních vláken se označuje jednotkou \"decitex\" (1/10 tex).\n\nPro hrubé délkové textilie sestávajících z velkého počtu jednotlivých komponent se určuje lineární hustota násobkem počtu komponent a jednotlivých jemností, např.: \n\n\n"}
{"id": "1258386", "url": "https://cs.wikipedia.org/wiki?curid=1258386", "title": "Felice Frasi", "text": "Felice Frasi\n\nFelice Frasi (16. března 1806 Piacenza – 8. září 1879 Vercelli) byl italský varhaník a hudební skladatel.\n\nStudoval hudbu svého strýce, Benedetta Gregori, který byl varhaníkem katedrály v Piacenze a záhy začal sám hrát na varhany v kostele \"S. Maria di Campagna\". 12. března 1822 vstoupil konzervatoř v Miláně, kde studoval hru na klavír a kompozici u Bonifazia Asioli. Konzervatoř ukončil s vyznamenáním 10. srpna 1827. 3. června téhož roku měla ve Scale premiéru jeho jediná opera \"La selva di Hermannstadt\" (libreto Felice Romani). Úspěch nebyl velký, hrála se pouze třikrát. Na kompozici jevištních děl tak zanevřel a dále skládal pouze duchovní a instrumentální hudbu.\n\nV témže roce přijal místo sbormistra v katedrále sv. Eusebia (\"Cattedrale di Sant'Eusebio\") ve Vercelli, kde setrval 18 let. V roce 1839 byl pozván do Piacenza ke koncertnímu testování nových varhan v bazilice sv. Antonína (\"Basilica di Sant'Antonino\").\n\nV roce 1845 se stal ředitelem milánské konzervatoře. Pro svou účast na revolučních událostech roku 1848 v Miláně musel v roce 1849 rezignovat. Další dva roky však ještě na konzervatoři učil skladbu. V roce 1851 se vrátil do Vercelli, kde strávil zbytek svého života jako varhaník.\n\n\n\n"}
{"id": "1258387", "url": "https://cs.wikipedia.org/wiki?curid=1258387", "title": "Australian Open 2017 – kvalifikace ženské dvouhry", "text": "Australian Open 2017 – kvalifikace ženské dvouhry\n\nKvalifikace ženské dvouhry na Australian Open 2017 probíhala před zahájením hlavní soutěže mezi 11. až 14. lednem 2017. Účastnilo se jí devadesát šest hráček, z nichž v rámci tříkolové soutěže postoupilo třináct do navazujícího ženského singlu. Dvanáct tenistek řádně a Belgičanka Maryna Zanevská po odstoupení Švédky Johanny Larssonové.\n\n Maryna Zanevská\n"}
{"id": "1258388", "url": "https://cs.wikipedia.org/wiki?curid=1258388", "title": "Slovenská fotbalová divize 1967/68", "text": "Slovenská fotbalová divize 1967/68\n\nV soubojích 3. ročníku Slovenské fotbalové divize 1967/68 (jedna ze skupin 3. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1258389", "url": "https://cs.wikipedia.org/wiki?curid=1258389", "title": "Howard Jacobson", "text": "Howard Jacobson\n\nHoward Jacobson (* 25. srpna 1942) je britský spisovatel a novinář. Známý je především pro své humorné romány, které se často zaobírají dilematy britských židovských postav. Jacobson je držitelem Man Bookerovy ceny.\n\nNarodil se v Manchesteru (v hrabství Lancashire) a vyrůstal v Prestwichi. Vystudoval Stand Grammar School ve Whitefieldu, a poté, pod vedením F. R. Leavise, anglický jazyk na Downing College v Cambridge. Tři roky působil jako přednášející na University of Sydney. Po návratu do Británie vyučoval na cambridgské Selwyn College. Mezi lety 1974 a 1980 přednášel na Wolverhampton Polytechnic. \n\nI přestože se označil za „židovskou Jane Austenovou“ (v narážce na novináři přisouzené označení „anglický Philip Roth“) říká: „V žádném případně nejsem žid v tradičním slova smyslu. Ani nechodím do synagogy. Vnímám to tak, že mám židovskou mysl, židovskou inteligenci, a cítím spojení s velkými židovskými mozky minulosti. Jsou to právě zkušenosti posledních 5000 let, které tvoří židovskou podstatu. To ony utvářely židovský smysl pro humor. To ony utvářely židovskou bojovnost a houževnatost.“ \n\nHoward Jacobson byl třikrát ženatý. Svoji první manželku Barbaru, se kterou má syna Conrada, si vzal v roce 1964 (tehdy mu bylo 22 let). Rosalin Sadlerovou, svou druhou ženu, si bral v roce 1978, k rozvodu pak došlo v roce 1995. Potřetí se Jacobson oženil v roce 2005, kdy si vzal Jenny De Yong, televizní a rozhlasovou dokumentaristku, o které prohlásil: „Ona je mou poslední ženou. Tak to má být, konečně jsem doma.“\n\nJacobson byl jednou z 200 veřejně známých osobností, které v srpnu 2014 v rámci kampaně za nezávislost Skotska podepsaly dopis určený listu \"The Guardian\", v němž před zářijovým referendem výjádřili svůj nesouhlasný postoj.\n\nJeho působení ve Wolverhamptonu bylo inspirací pro první román \"Coming from Behind\", komedii z vysokoškolského kampusu vyprávějící příběh polytechnické univerzity, která plánuje sloučení s místním fotbalovým klubem. V interview pro BBC z roku 1985 Jacobson uvedl, že v knize popisovaná výuka na fotbalovém stadionu je jedinou její částí založenou na pravdivých událostech.\n\nJeho beletristické práce, zejména ty vydané po roce 1998, se vyznačují diskurzivním a humorným stylem. Častými tématy Jacobsonových děl jsou vztahy mezi muži a ženami a především židovská zkušenost života v Británii od 50. let dvacátého století. Jacobson je přirovnáván k prominentním americkým židovským spisovatelům jakým je třeba Philip Roth, i proto, že oba ve svých dílech vytvářejí sobě podobné postavy.\n\nJeho román \"The Mighty Walzer\" z roku 1999 vypráví o mladistvém přeborníkovi ve stolním tenisu a odehrává se v Manchesteru 50. let. Jacobson, jenž byl jako teenager fanouškem stolního tenisu, připouští, že obsahuje více autobiografických prvků. \n\n\"Who's Sorry Now?\", román z roku 2002, a \"Kalooki Nights\", vydané v roce 2006, byly v širší nominaci na Man Bookerovu cenu. Jacobson popsal \"Kalooki Nights\" jako „nejžidovštější román, který kdy kdo napsal“.\n\nMimo psaní fikce Jacobson přispívá každý týden komentářem do novin The Independent. Kvůli svým vyjádřením proti antiizraelským bojkotům bývá označován za „liberálního sionistu“.\n\nV říjnu 2010 Jacobson obdržel Man Bookerovu cenu za svůj román \"The Finkler Question\" (česky \"Finklerovská otázka\", přel. Magdaléna Potočňáková, nakladatelství Odeon, Praha, 2012, 352 s.), čímž se kniha stala první Man Bookerovou cenou oceněným komediálním románem od roku 1986, kdy cenu obdržel Kingsley Amis za \"The Old Devils\" (česky \"Staří parťáci\", přel. Vladimír Medek, nakladatelství Odeon, Praha, 1992, 312 s.). Kniha vydaná nakladatelstvím Bloomsbery prozkoumává, co dnes znamená být židem, ale zároveň pojednává o lásce, ztrátě a přátelství mezi muži. Andrew Motion, předseda komise porotců, prohlásil: „Finklerovská otázka je podivuhodnou knihou, která je nejen legrační, ale také nesmírně chytrá, opravdu smutná a také velice rafinovaná. Je to kniha, která je přesně tím, čím se zdá být, ale je také mnohem víc než to. Man Bookerovu cenu obdržela naprosto zaslouženě.“ \n\nJacobsonův román \"J\" byl v září 2014 zařazen do užší nominace na Man Bookerovu cenu za rok 2014.\n\nRománem \"Shylock Is My Name\" (2016, č. \"Šajlok, to jsem já\", Práh, 2016) též Jacobson přispěl do nakladatelského projektu Hogarth Shakespeare, který si vzal za cíl převyprávět vybrané hry Williama Shakespearea pro moderní publikum. Jacobson, který se nechal inspirovat \"Kupcem benátským\", zasadil svůj modernizovaný příběh židovského lichváře Šajloka do severozápadní Anglie, konkrétně do cheshirského zlatého trojúhelníku. Vedle novodobé verze Šajloka, magnáta a mecenáše umění Struloviče, v románu vystupuje i původní Shakespearův Šajlok. Román se však výrazně odklání od původní dějové linky a soustředí se mj. na zápletku kolem Šajlokovy/Strulovičovy dcery Jessiky/Beatrice. \n\nJacobson je zastáncem názoru, že technické vzdělání a vzdělání v přírodních vědách přispívají k hrozbě terorismu víc než vzdělání umělecké a humanitní.\n"}
{"id": "1258394", "url": "https://cs.wikipedia.org/wiki?curid=1258394", "title": "Slovenská fotbalová divize 1968/69", "text": "Slovenská fotbalová divize 1968/69\n\nV soubojích 4. ročníku Slovenské fotbalové divize 1968/69 (jedna ze skupin 3. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nVzhledem k reorganizaci soutěží od ročníku 1969/70, kdy se fotbalová divize stala jednou ze skupin 4. nejvyšší soutěže, bylo rozdělení týmů následující – z Divize E postoupila první 4 mužstva do 3. ligy - sk. C, posledních 10 sestoupilo do Divize E (jako jedné ze skupin 4. nejvyšší soutěže). Z Divize F postoupilo prvních 5 mužstev do 3. ligy - sk. C, posledních 9 sestoupilo do Divize F.\n\nZdroj: \nPoznámky:\n\nZdroj: \nPoznámky:\n\n"}
{"id": "1258410", "url": "https://cs.wikipedia.org/wiki?curid=1258410", "title": "JobCheckIN", "text": "JobCheckIN\n\nJobCheckIN je oficiální kariérní portál Masarykovy univerzity. Spustilo ho Kariérní centrum MU 17. 10. 2016.\n\nOd tradičních pracovních portálů se liší ve dvou aspektech:\n\n\n\n \"„Díky tomu získá student přehled, o jaké znalosti a dovednosti je velký zájem, a může pracovat na jejich získání. Právě proto lze JobCheckIN nazvat kariérním portálem – umožňuje studentům postupně se rozvíjet.“ (Pavla Horáková, kariérní poradkyně)\"\nZaměstnavatelé, kteří mají přístup do portálu JobCheckIN, jsou povinni zveřejňovat pouze takové pracovní nabídky, které jsou „vhodné pro studenty a absolventy Masarykovy univerzity do 18 měsíců od absolvování studia“.\n\nDle jejich definice se tedy jedná o nabídky:\n\nPortál JobCheckIN využívá „principu shody“, díky němuž může uživatelům doporučovat vhodné uchazeče/zaměstnavatele podle toho, do jaké míry se shoduje profil uchazeče s požadavky na vypsanou pozici.\n\nKritéria zadává zaměstnavatel, když vypisuje nabídku práce. Portál tyto požadavky porovnává s uživatelskými profily.\n\nPrincip shody rozlišuje 2 základní druhy kritérií:\nPokud uchazeč nesplňuje eliminační kritérium, JobCheckIN mu danou pracovní pozici nedoporučí a uchazeč se na ni ani nemůže hlásit.\n\nPokud uchazeč nesplňuje porovnávací kritérium, snižuje se jeho míra shody s danou pracovní pozicí.\n\nDo eliminačních kritérií patří:\nDo porovnávacích kritérií patří:\n\nIdea portálu JobCheckIN vznikla již v roce 2014, kdy zástupci Kariérního centra MU procestovali několik univerzit v USA, kde jsou již kariérní centra dlouho etablovaná, aby nabrali nové zkušenosti.\n\n\"„Do systému budou mít přístup zaměstnavatelé, studenti a zástupci fakulty. Student si v něm vytvoří vlastní profil, do něhož bude přidávat nově získané kompetence. Zaměstnavatel si podle kompetencí vyfiltruje, jakého pracovníka potřebuje,“\" řekl Radoslav Pittner, manažer Kariérního centra MU a jeden z tvůrců portálu JobCheckIN, v roce 2014.\n\nVývoj portálu začal v roce 2016 a 17. 10. 2016 byl spuštěn. \n\n"}
{"id": "1258411", "url": "https://cs.wikipedia.org/wiki?curid=1258411", "title": "Seznam nositelů Prezidentské medaile svobody", "text": "Seznam nositelů Prezidentské medaile svobody\n\nJedná se o abecední (neúplný) seznam nositelů Prezidentské medaile svobody, kteří jsou seskupeni podle činnosti, za kterou ocenění získali. Prezidentskou medaili svobody uděluje prezident Spojených států \"za zvláště záslužný příspěvek k (1) bezpečnosti nebo národním zájmům Spojených států, nebo (2) světovému míru, nebo za (3) kulturní či jiné významné veřejné nebo soukromé úsilí \"; medaile je udělována jednotlivcům vybraných prezidentem nebo jemu doporučených Distinguished Civilian Service Awards Board. Jedinou výjimkou z pravidla, že oceněné vybírá úřadující prezident, byli hned první ocenění, které vybral prezident John F. Kennedy před tím, než na něj byl spáchán atentát. Těm ocenění předal jeho nástupce v úřadu, Lyndon B. Johnson. Americký prezident Barack Obama udělil 123 medailí, nejvíce v historii, následovaný prezidentem Ronaldem Reaganem se 102 oceněnými.\nPouze dva lidé, Ellsworth Bunker a Colin Powell, získali Prezidentskou medaili svobody dvakrát. Colin Powell získal své druhé ocenění s vyznamenáním, zatímco Ellsworth Bunker získal s vyznamenáním obě své medaile.\n\nTento seznam nezahrnuje ty, kteří získali podobně pojmenovanou, ale odlišnou Medaili svobody, ocenění udělované před rokem 1963.\n\n\n"}
{"id": "1258413", "url": "https://cs.wikipedia.org/wiki?curid=1258413", "title": "Dolní Palata", "text": "Dolní Palata\n\nDolní Palata byla usedlost na Smíchově v Praze 5, s obytnou budovu na adrese Holečkova 161/48. Podle domovního znamení se nazývala též U modrého hroznu.\n\nPůvodní vinice na tomto místě se nazývala Malá Pernikářka podle majitele pernikáře Šimona Wayse. Ten koupil vinici roku 1568. Později zde byla postavena menší obytná budova a dvě hospodářská stavení. V 19. století je uváděna jako majitelka Alžběta Fišerová, po ní převzali hospodářství její dědici.\n\nVe 20. letech 20. století zde zbyla pouze obytná patrová budova, která byla částečně zbouraná a poté nově dostavěná. Ještě na fotografii z roku 1927 byla na levé (západní) straně (v místech dnešního vchodu k domu Holečkova 2261/50) nižší část budovy s ozdobným portálem, kterému dominovala socha svatého Jana Nepomuckého.\nTato barokní socha z 1. poloviny 18. století zachycuje světce v kněžském rouchu s kvadrátkem na hlavě, s krucifixem v náručí, palmovou ratolestí v ruce a pěti hvězdami kolem hlavy. Po zbourání části usedlosti byla socha přenesena na pozemek domu v Holečkově ulici čp. 2261/50 a umístěna na přístupové cestě ve dvorní opěrné zdi. Od 31. prosince 1972 je památkově chráněná.\nPovolení k demolici vydala městská část roku 2014, vlastní demolice proběhla v první polovině prosince roku 2016.\n\n\n"}
{"id": "1258417", "url": "https://cs.wikipedia.org/wiki?curid=1258417", "title": "Australian Open 2017 – kvalifikace mužské dvouhry", "text": "Australian Open 2017 – kvalifikace mužské dvouhry\n\nKvalifikace mužské dvouhry na Australian Open 2017 probíhala před zahájením hlavní soutěže mezi 11. až 14. lednem 2017. Účastnilo se jí sto dvacet osm hráčů, z nichž v rámci tříkolové soutěže postoupilo sedmnáct z nich do navazujícího mužského singlu. Šestnáct řádně a Kanaďan Peter Polansky po odstoupení Kokkinakise jako tzv. šťastný poražený.\n\nVe druhém kole svedl třísetovou bitvu první nasazený a 102. hráč žebříčku Radek Štěpánek se Slovincem Blažem Kavčičem. Přestože do rozhodující sady vstoupil ztrátou podání a stavem gamů 0–2, dokázal ji získat poměrem 8–6. V závěrečném kole přehrál 227. australského muže klasifikace Johna-Patricka Smithe ve dvou setech a počtrnácté prošel do melbournské dvouhry. Zároveň se v 38 letech stal nejstarším kvalifikantem na grandslamu za předchozích 40 roků, když starším postupujícím byl před ním, také na Australian Open 1977, tehdy 42letý Mal Anderson. Štěpánek vyhrál devatenáctý zápas v kvalifikaci za sebou, když naposledy předtím neuspěl na květnovém Rome Masters 2016.\n\nNa prahu vyřazení se ve svém druhém zápase ocitl 165. hráč žebříčku Jan Šátral, když Japonec Jasutaka Učijama ve třetím setu vedl 5–4 na gamy a šel podávat na vítězství. Zápas však byl v daný moment přerušen pro déšť. Koncovku po návratu na dvorec zvládl český tenista, jenž soupeři vůbec poprvé prolomil servis a srovnal na 5–5. Po dalším brejku vyhrál 7–6, 1–6, 9–7 a postoupil do kvalifikačního kola. V něm však nestačil na Itala Lucu Vanniho po třísetovém průběhu.\n\n Peter Polansky\n"}
{"id": "1258419", "url": "https://cs.wikipedia.org/wiki?curid=1258419", "title": "Jicchak Jakubowicz", "text": "Jicchak Jakubowicz\n\nJicchak Jakubowicz, též Izaak Jakubowicz, Ajzyk Jekeles, Rabbi Eyzig nebo Ejzik (jidiš אייזיק יעקליש) (? - až 1653 Krakov) byl židovský finančník, podnikatel, stavitel a starosta židovské obce v 17. století v Krakově.\n\nNení známo, kdy se přesně narodil, nejspíše však někdy na konci 16. století a téměř jistě se ví, že to bylo v Krakově, ve zde usedlé rodině Jekelesů. Zřejmě měl rabínské vzdělání. Věnoval se obchodu a bankovnictí, zejména půjčování peněz. Téměř celý život zároveň zastával funkci parnase - starosty - krakovské židovské obce. Byl jedním z nejbohatších a nejváženějších obyvatel města. Ejzikův sociální status lze analogicky srovnat snad jen s pražským Mordechajem Maislem. Podobně jako tomu učinil Maisl v Praze, tak i Ejzik nechal v Kazimierzi ke konci života vystavět na vlastní náklady novou, nádhernou renesanční synagogu. Povolení ke stavbě, signované polským králem Vladislavem IV., je z 30. května 1638. Budova se dochovala dodnes a nese název Izákova synagoga a stojí ve stejnojmenné ulici ve čtvrti Kazimierz.\n\nIzaak Jakubowicz zemřel r. 1653 a byl pochován na Starém židovském hřbitově Remu. Jeho náhrobek zde je k nalezení dodnes (na rozdíl od mnoha jiných přečkal holocaust). Malou kuriozitou je, že po osvobození v r. 1945 byl vztyčen Izáku Jakubowiczowi náhrobek nový, protože hřbitov byl během války zdevastován a existovala nesprávná domněnka, že původní náhrobek se nedochoval. Nová maceva stojí v nesprávné řadě.\n\n\n"}
{"id": "1258420", "url": "https://cs.wikipedia.org/wiki?curid=1258420", "title": "František Studený", "text": "František Studený\n\nFrantišek Studený (2. července 1911 Nová Ves nad Žitavou – 22. prosince 1980 Bratislava) byl slovenský malíř, grafik a pedagog.\n\nStudoval na Českém vysokém učení technickém v Praze 1932–1938 u Oldřicha Blažíčka a Cyrila Boudy, v letech 1933–1940 potom studoval na přírodovědecké fakultě Univerzity Karlovy. Po absolutoriu učil na gymnáziích v Tisovci a v Bratislavě (do roku 1950). Účastnil se Slovenského národního povstání. Poté působil jako volný malíř.\n\nVe svém projevu zachycoval realistickou krajinu, často podávanou v barevně variujících sériích. Zejména v posledních letech druhé světové války se věnoval figurální tvorbě, kde převažuje výrazné sociální cítění, motivy protiválečné, ale též z těžkého života dělníků.\n\n\n"}
{"id": "1258423", "url": "https://cs.wikipedia.org/wiki?curid=1258423", "title": "Invincible (album, Skillet)", "text": "Invincible (album, Skillet)\n\nInvincible je třetí studiové album americké křesťanské rockové skupiny Skillet. Album vyšlo v roce 2000.\n\nAutorem všech skladeb je John L. Cooper, pokud není uvedeno jinak.\n\nPoslední skladba obsahuje skrytou skladbu \"Angels Fall Down\".\n"}
{"id": "1258424", "url": "https://cs.wikipedia.org/wiki?curid=1258424", "title": "Milošice (zámek)", "text": "Milošice (zámek)\n\nMilošice jsou zámek ve stejnojmenné vesnici u Měcholup v okrese Louny. Postaven byl v barokním slohu nejspíše na konci osmnáctého století.\n\nPodle první písemné zmínky v Milošicích roku 1360 sídlil rytíř Martin z Milošic. Od husitských válek vesnice patřila převážně městu Žatec, ale na konci sedmnáctého století ji získala žatecká primátorská rodina Ungárů z Rittersburku. Nejspíše během osmnáctého století zde byl postaven barokní zámek jako jednopatrová budova s klenutým přízemím, plochostropým patrem a s mansardovou střechou. Fasáda je tvořená hladkou omítkou. Zámek často střídal majitele. Ve dvacátém století patřil místnímu státnímu statku, hospodářský dvůr později využívala žatecká zemědělská škola a v budově zámku byly byty zaměstnanců.\n\n\n"}
{"id": "1258426", "url": "https://cs.wikipedia.org/wiki?curid=1258426", "title": "Milčeves (zámek)", "text": "Milčeves (zámek)\n\nMilčeves je zámek ve stejnojmenné vesnici u Žatce v okrese Louny. Postaven byl v pozdně barokním slohu na konci osmnáctého století. Od roku 1964 je chráněn jako kulturní památka.\n\nPůvodním panským sídlem ve vesnici byla tvrz zmiňovaná již roku 1415. Spolu s hospodářským dvorem byla poničena během třicetileté války, kdy patřila Černínům z Chudenic. Zatímco dvůr Černínové přesunuli a znovu vybudovali na jiném místě, z tvrze postupně zůstala pouze věž, která se zřítila v osmdesátých letech dvacátého století.\n\nPozdně barokní zámek nechali Černínové postavit na konci osmnáctého století. Během devatenáctého století byl upraven na byty a kanceláře správy hospodářského dvora, který patřil ke krásnodvorskému panství. Během pozemkové reformy ve se z něj stal zbytkový statek a po roce 1945 ho využíval státní statek.\n\nZřícená věž stávala u silnice ve středu vesnice. Měla půdorys o rozměrech pět krát pět metrů a dvě patra krytá šindelovou střechou.\n\nZámek byl postaven na severním okraji hospodářského dvora. Je to patrová budova s obdélníkovým půdorysem a fasádou členěnou lizénami a mezipatrovou římsou. Vstup do budovy kryje mansardová stříška nesená toskánskými sloupy a průčelí je nad ní zdůrazněno štítem. Přízemní místnosti mají stropy zaklenuté plackovou klenbou.\n\n\n"}
{"id": "1258428", "url": "https://cs.wikipedia.org/wiki?curid=1258428", "title": "Třistatřicetipětiletá válka", "text": "Třistatřicetipětiletá válka\n\nTřistatřicetipětiletá válka (nizozemština: \"Driehonderdvijfendertigjarige Oorlog\") byl údajný teoretický válečný stav mezi Nizozemskem a ostrovy Scilly. Pravda o existenci této války je stále sporná. Říká se, že byla prodloužena neexistencí mírové smlouvy za 335 let bez jediného výstřelu, což z ní dělá jednu z nejdelších válek světa a bez prolité krve. Navzdory nejisté platnosti vyhlášení války, a tedy nejistotě o tom, zda válečný stav v první řadě někdy vlastně existoval či neexistoval, byl nakonec v roce 1986 vyhlášen mír, který přinesl konec jakékoliv hypotetické válce, která mohla být legálně považována za existující.\n"}
{"id": "1258429", "url": "https://cs.wikipedia.org/wiki?curid=1258429", "title": "Václav Jiří Černý", "text": "Václav Jiří Černý\n\nVáclav Jiří Černý (14. května 1884 Možděnice – 1970 Slatiňany) byl český malíř. Téměř výhradně se věnoval krajinomalbě technikou akvarelu. Po dlouhodobém pobytu v cizině se roku 1912 vrátil do Čech a usadil se ve Slatiňanech u Chrudimi. Významný je jeho \"Cyklus 100 akvarelů\", jež čerpal hlavně z Českomoravské vysočiny a Polabí.\n\n\n"}
{"id": "1258430", "url": "https://cs.wikipedia.org/wiki?curid=1258430", "title": "San Francisco Film Critics Circle", "text": "San Francisco Film Critics Circle\n\nSan Francisco Film Critics Circle je organizace založená v roce 2002, skládající se ze skupiny filmových kritiků a novinářů ze San Francisca v Kalifornii. Každoročně předává na konci roku ceny San Francisco Film Critics Circle Award těm nejlepším filmům z předchozího roku.\n\n1. ročník se konal 17. prosince 2002.\n\n2. ročník se konal 15. prosince 2003.\n\n3. ročník se konal 13. prosince 2004.\n\n4. ročník se konal 12. prosince 2005.\n\n5. ročník se konal 12. prosince 2006.\n\n6. ročník se konal 10. prosince 2007.\n\n7. ročník se konal 15. prosince 2008.\n\n8. ročník se konal 14. prosince 2009.\n\n9. ročník se konal 13. prosince 2010.\n\n10. ročník se konal 11. prosince 2011.\n\n11. ročník se konal 16. prosince 2012.\n\n12. ročník se konal 15. prosince 2013.\n\n13. ročník se konal 14. prosince 2014.\n\n\"Chlapectví\"\n\nRichard Linklater – \"Chlapectví\"\n\nMichael Keaton – \"Birdman\"\n\nJulianne Moore – \"Pořád jsem to já\"\n\nEdward Norton – \"Birdman\"\n\nPatricia Arquette – \"Chlapectví\"\n\nAlejandro G. Iñárritu, Nicolás Giacobone, Alexander Dinelaris, Jr. a Armando Bó – \"Birdman\"\n\nPaul Thomas Anderson – \"Skrytá vada\"\n\nLukasz Zal a Ryszard Lenczewski – \"Ida\"\n\nAdam Stockhausen– \"Grandhotel Budapešť\"\n\nSandra Adair – \"Chlapectví\"\n\n\"Lego příběh\"\n\n\"Ida\" (Polsko/Dánsko)\n\n\n\n\n14. ročník se konal 12. prosince 2015.\n\n\"Spotlight \"\n\nGeorge Miller – \"\"\n\nPaul Dano – \"Love & Mercy\"\n\n Saoirse Ronanová – \"Brooklyn\"\n\nMichael Shannon – \"99 Homes\"\n\nMya Taylor – \"Transdarinka\"\n\nMichael Alan Lerner a Oren Moverman – \"Love & Mercy\"\n\nNick Hornby – \"Brooklyn\"\n\n\"Anomalisa\"\n\nSaulův syn (Maďarsko)\n\nJohn Seale – \"\"\n\nMargaret Sixel – \"\"\n\n\"Carol\"\n\n\"Listen to Me Marlon\"\n\n\n\n15. ročník se konal 11. prosince 2016.\n\n\"Moonlight\"\n\nBarry Jenkins – \"Moonlight\"\n\nDenzel Washington – \"Fences\"\n\nIsabelle Huppertová – \"Elle\"\n\nMahershala Ali – \"Moonlight\"\n\nViola Davis – \"Fences\"\n\nKenneth Lonergan – \"Místo u moře\" (remíza)\n\nBarry Jenkins – \"Moonlight\" (remíza)\n\nEric Heisserer – \"Příchozí\"\n\n\"Červená želva\"\n\nI Am Not Your Negro\n\n\"Komorná\"\n\nMichachu – \"Jackie\"\n\nJames Laxton – \"Moonlight\"\n\nJoe Walker – \"Příchozí\" (remíza)\n\nNat Sanders a Joi McMilon – \"Moonlight\" (remíza)\n\nRyu Seong-hee – \"Komorná\"\n\n\n"}
{"id": "1258436", "url": "https://cs.wikipedia.org/wiki?curid=1258436", "title": "Antoinetta Sasko-Kobursko-Saalfeldská", "text": "Antoinetta Sasko-Kobursko-Saalfeldská\n\nAntoinetta Sasko-Kobursko-Saalfeldská (28. srpna 1779 – 14. března 1824) byla německou princeznou z rodu Wettinů a sňatkem württemberskou vévodkyní.\n\nNarodila se v Coburgu jako druhá dcera vévody Františka Sasko-Kobursko-Saalfeldského a Augusty Reuss Ebersdorf. Byla starší sestrou belgického krále Leopolda I. a tetou královny Viktorie i jejího manžela, prince Alberta. Jejími prarodiči byli Jindřich XXIV. Reuss Ebersdorf a Karolína Ernestýna z Erbach-Schönberg, Ernest Fridrich Sasko-Kobursko-Saalfeldský a Žofie Antoinetta Brunšvicko-Wolfenbüttelská.\n\nAntoinetta se 17. listopadu 1798 v Coburgu provdala za Alexandra Württemberského. Pár se usadil v Rusku, kde si Alexandr jako strýc cara Alexandra I. i Mikuláše I. vybudoval vojenskou a diplomatickou kariéru.\n\nAntoinetta, která byla považována za vlivnou, se stala nositelkou Velkého kříže ruského impéria, Řádu sv. Kateřiny.\n\nAntoinetta zemřela v Petrohradě. Pohřbena byla ve Vévodské kryptě Schloss Friedenstein v Gothe, kde našli místo posledního odpočinku také její manžel a synové Pavel a Fridrich.\n\nPodle pruské královny Luisy měla mít Antoinetta nemanželské dítě. Její bratr Jiří 18. května 1802 napsalː \"\"[...] Ve Württembersku spolu pár nemluvil 2 roky, ale ona byla přesto těhotná, otcem byl jistě nějaký Herr von Höbel, Canon. Vím to všechno od vévody z Výmaru, a je to svatá pravda.\"\"\n\n"}
{"id": "1258438", "url": "https://cs.wikipedia.org/wiki?curid=1258438", "title": "Alois Kučera", "text": "Alois Kučera\n\nAlois Kučera (28. ledna 1905 Litovel – 28. března 1962 Olomouc) byl český malíř, grafik, fotograf, typograf a výtvarný pedagog.\n\nV letech 1926 až 1930 studoval na Uměleckoprůmyslové škole v Praze u Vratislava Huga Brunnera. Dlouhodobě působil v Olomouci, mimo jiné jako jako gymnaziální profesor.\n\n"}
{"id": "1258439", "url": "https://cs.wikipedia.org/wiki?curid=1258439", "title": "Jaroslav Kadainka", "text": "Jaroslav Kadainka\n\nJaroslav Kadainka (22. března 1897 v Libušíně u Slaného – ) vstoupil po skončení první světové války do řad důstojnického sboru prvorepublikové československé armády. Po Mnichovu se zapojil do vojenského hnutí odporu a za protektorátu byl členem ilegálního domácího protiněmeckého odboje. V posledních dnech druhé světové války během Pražského květnového povstání 1945 fungoval ve štábu povstaleckého velitelství \"Alex\". Při dojednávání kapitulačního protokolu s německým generálem pěchoty – velitelem jednotek Wehrmachtu v Praze – Rudolfem Toussaintem na půdě České národní rady dne 8. května 1945 v Bartolomějské ulici vystupoval Jaroslav Kadainka jako tlumočník. Jako znalec konceptní služby se ujal řízení druhé poloviny jednání a stal se nakonec i jedním z osmi signatářů \"Protokolu o provedení formy kapitulace německých branných sil\". Jeho vojenskou kariéru v poválečné československé armádě ukončil Únor 1948, nucený odchod z uniformy a zinscenovaný proces završený trestem 17 let těžkého žaláře.\n\nJaroslav Kadainka se narodil dne 22. února 1897 v Libušíně u Slaného. Po ukončení studia v Praze a maturitě na reálném gymnáziu byl v roce 1915 povolán do rakousko-uherské armády. Na frontě sloužil u 88. pěšího pluku. V srpnu roku 1917 byl povýšen do hodnosti poručíka. Po skončení první světové války se Jaroslav Kadainka rozhodl pro kariéru vojáka z povolání a v listopadu 1918 se přihlásil v Praze do prvorepublikové československé armády. V následujících letech sloužil u různých jezdeckých útvarů. V roce 1932 úspěšně dokončil studia na Vysoké škole válečné v Praze. Ještě téhož roku v červenci (1932) byl povýšen do hodnosti štábního kapitána generálního štábu. V letech následujících získal kvalifikaci leteckého pozorovatele, vyučoval coby profesor na Vysoké škole válečné v Praze předmět \"Taktika jezdectva\" a dne 1. července 1937 byl povýšen do hodnosti podplukovníka generálního štábu. V době ohrožení republiky (na podzim roku 1938) působil v Pardubicích ve funkci zástupce velitele Jezdeckého učiliště.\n\nPo vyhlášení protektorátu byla československá armáda rozpuštěna a Jaroslav Kadainka byl oficiálně ve výslužbě, ale pracovně byl umístěn v \"Obchodní a živnostenské komoře\", kde zastával funkci smluvního překladatele (Pro výkon tohoto zaměstnání měl kvalifikační předpoklady a to jako znalec německého jazyka vybavený navíc i zkušenostmi z konceptní služby ). Jako bývalý vysoký prvorepublikový důstojník se Jaroslav Kadainka záhy po německé okupaci 15. března 1939 zapojil do práce v ilegálních vojenských odbojových strukturách.\n\nBěhem Pražského květnového povstání 1945 náležel bývalý podplukovník generálního štábu Jaroslav Kadainka do štábu povstaleckého velitelství \"Alex\", kde zastával funkci přednosty II. (zpravodajského) oddělení. Tady zastupoval bývalého podplukovníka generálního štábu Oskara Pejšu, který v době bojů v pražských ulicích a na barikádách velel bojovému úseku Vašek-Rákos v Praze – Podbabě.\n\nV úterý 8. května 1945 v 10.45 se do sídla České národní rady v Bartolomějské ulici číslo 7 (nynější (2016) adresa Bartolomějská 306/7) do budovy tehdejšího Ústředního sociálního úřadu hlavního města Prahy dostavil k jednání s Českou národní radou německý generál pěchoty – velitel jednotek Wehrmachtu v Praze – Rudolf Toussaint a vojenský velitel pro Prahu – generálmajor Arthur von Briesen. Téhož dne (8. května 1945) v 16.00 zde byla podepsána dohoda o odchodu německých jednotek z Prahy. Jednalo se o kapitulační protokol, který byl uzavřen mezi velitelem pražské německé posádky generálem Rudolfem Toussaintem na straně jedné a následujícími signatáři, jimiž byli:\n\nDokument stanovoval čas zahájení odchodu (8. května 1945 v 18.00) a precizoval další detaily odchodu německých jednotek z Prahy a okolí. Po druhé světové válce sovětská strana proti tomuto dokumentu (\"Protokolu o provedení formy kapitulace německých branných sil\") ostře protestovala. Později to vedlo k deformovaným výkladům historie Pražského povstání a k perzekuci českých signatářů této dohody.\n\nPo skončení druhé světové války byl Jaroslav Kadainka zařazen (až do konce roku 1945) ve skupině \"Průmysl\", která působila na 5. oddělení hlavního štábu. V následujícím roce (1946) přednášel Jaroslav Kadainka znovu coby profesor na Vysoké škole válečné v Praze. V období let 1947–1948 pracoval opět v Pardubicích ve výcvikovém středisku jezdectva. Po Únoru 1948 byla ale jeho vojenská kariéra rychle ukončena. Dne 31. dubna 1948 musel Jaroslav Kadainka opustit armádu. Později byl zatčen a v inscenovaném procesu odsouzen k 17 letům odnětí svobody.\n\nOsud osmi signatářů \"Protokolu o provedení formy kapitulace německých branných sil\" v poválečném Československu (zejména po Únoru 1948) byl následující:\n\n"}
{"id": "1258441", "url": "https://cs.wikipedia.org/wiki?curid=1258441", "title": "Kostel svatého Michaela archanděla (Milostín)", "text": "Kostel svatého Michaela archanděla (Milostín)\n\nŘímskokatolický kostel svatého Michaela Archanděla stával v Milostíně v okrese Rakovník. První písemná zmínka o milostínském farním kostelu pochází z roku 1382. Na počátku devatenáctého století byl výrazně přestavěn. Nacházel se v jižní částí návsi na místě autobusové zastávky. Zbořen byl ve třicátých letech dvacátého století.\n\nKostel měl obdélný půdorys ukončený odsazeným a trojboce uzavřeným presbytářem. K jeho severní straně původně přiléhala sakristie, ale roku 1841 byla zbořena a nahrazena novou v ose presbytáře. V západním průčelí stávala průchozí věž, která nahradila starší samostatně stojící zvonici. Loď měla rákosový strop a valbovou střechu se sanktusníkem. Podvěží bylo zaklenuté plackovou klenbou. U západní stěny bývala kruchta nesená dvěma sloupy a dvěma polosloupy.\n"}
{"id": "1258447", "url": "https://cs.wikipedia.org/wiki?curid=1258447", "title": "Sandra Grosbergová", "text": "Sandra Grosbergová\n\nSandra Grosbergová (* 18. listopadu 1995 Cēsis, Lotyšsko) je lotyšská reprezentantka v orientačním běhu. Mezi její největší úspěchy patří 8. místo ze štafet na mistrovství světa 2016 ve švédském Strömstadu; a bronzová medaile ze sprintu na dorosteneckém mistrovství Evropy 2009 v Jindřichově Hradci. V současnosti je již stálou oporou lotyšské reprezentace. Běhá za lotyšský klub \"Meridiāns\" a švédský \"Ärla IF\", za který startuje ve Skandinávii.\n\n"}
{"id": "1258450", "url": "https://cs.wikipedia.org/wiki?curid=1258450", "title": "Kostel svatého Jiří (Dětřichov nad Bystřicí)", "text": "Kostel svatého Jiří (Dětřichov nad Bystřicí)\n\nKostel svatého Jiří v Dětřichově nad Bystřicíí původně dřevěný z roku 1532 byl nahrazený v letech 1771–1773 novou zděnou stavbou v klasicistním slohu. V roce 2015 byl opraven. Kostel je kulturní památkou České republiky.\n\nDětřichov vznikal v období 1317 až 1318. V roce 1532 byl postaven dřevěný kostel zasvěcený svatému Jiří (některé prameny uvádějí vznik kostela do roku 1350). V letech 1771–1773 (někdy se uvádí 1766–1767) byl nahrazen zděnou stavbou v klasicistním slohu. Stavební úpravy probíhaly v druhé polovině 19. století. Po druhé světové válce kostel chátral a byl několikrát vykraden. Dne 1. března 2008 vichřic strhla věžovou kopuli. V roce 2013 byl kostel opraven.\n\nNeorientovaná jednolodní stavba s půlkruhovým kněžištěm a malou sakristií připojenou ze západní strany.Kostel je orientován severním směrem k bráně k bráně hřbitova vysokou hranolovitou věží s hlavním vstupem, který chrání nízké zádveří. Fasády lodi jsou hladké, čtvercového půdorysu a jsou prolomeny okny s půlkruhovým záklenkem. Kopulová klenba byla v 1843–1846 nahrazena plochým stropem a byla opravena střecha. Kněžiště má valenou klenbu. Na dřevěném kůru jsou barokní varhany které postavil A. Steinunger z Andělské Hory.\n\n"}
{"id": "1258451", "url": "https://cs.wikipedia.org/wiki?curid=1258451", "title": "První spodní premolár", "text": "První spodní premolár\n\nPrvní spodní premolár (třenový zub) je zub umístěný laterálně (směrem od středové osy obličeje) od obou spodních špičáků, ale mediálně (směrem ke středové osy obličeje) od obou druhých spodních premolárů. Funkce tohoto premoláru je podobná funkci špičáků v tom, že jeho hlavním úkolem je trhání potravy během mastikace, jednoduše žvýkání. První spodní premoláry mají dva hrbolky. Jeden je veliký a ostrý a nachází se na bukální (tvářové) straně zubu. Jelikož je lingvální (na jazykové straně) hrbolek malý a nemá funkci (neúčastní se žvýkání), první spodní premolár připomíná malý špičák. Neexistují mléčné spodní premoláry. Zuby, které předcházejí trvalé spodní premoláry, jsou mléčné spodní moláry (stoličky).\n\nNěkdy se premolárům říká bikuspidy („mající dva hrbolky“). I když jde o synonyma, „bikuspid“ označuje zub, který má dva funkční hrbolky. První spodní premolár je příkladem premoláru mající pouze jeden funkční hrbolek, takže „bikuspid“ není tak technicky přesný jako „premolár“.\n\nV univerzálním systému zápisu jsou trvalé spodní premoláry označeny číslem. Pravý trvalý spodní premolár je znám jako „28“ a ten levý jako „21“. V zápisu podle Palmera je použito číslo ve spojení se symbolem značícím v jakém kvadrantu se zub nachází. Levý i pravý premolár mají stejné číslo „4“, ale pravý nad ním má symbol „┐“ a levý „┌“. Mezinárodní zápis má odlišné číslování než předchozí dva. Pravý spodní trvalý první premolár je označován „44“ a levý „34“.\n\n"}
{"id": "1258455", "url": "https://cs.wikipedia.org/wiki?curid=1258455", "title": "Výstřely na Broadwayi", "text": "Výstřely na Broadwayi\n\nVýstřely na Broadwayi (v americkém originále Bullets over Broadway) je americká kriminální komedie z roku 1994 režiséra Woodyho Allena. Scénář napsal Allen s Douglasem McGrathem a v hlavních rolích se objevili John Cusack, Dianne Wiest, Chazz Palminteri a Jennifer Tilly.\n\nFilm byl nominován na sedm Oscarů, včetně nominací za nejlepší původní scénář, režii a za nejlepší herečku a herce ve vedlejší roli. Dianne Wiest získala cenu za nejlepší herečku ve vedlejší roli a stalo se tak již podruhé, kdy získala tuto cenu za roli v Allenově filmu.\n\nV roce 1928 přichází na Broadway mladý idealistický dramatik David Shayne (John Cusack). Chce získat finance pro svou novou hru \"God of Our Fathers\", a tak souhlasí, že obsadí Olive Neal (Jennifer Tilly), přítelkyni gangstera, který představení zaplatí. Olive je náročná a bez talentu, ale její bodyguard Cheech (Chazz Palminteri) má naopak vynikající nápady, které hru vylepšují.\n\nBěhem příprav na premiéru je David na zbláznění nejen z toho, že Cheech přepisuje hru k obrazu svému, ale též z toho, že si začal aféru s herečkou Helen Sinclair (Dianne Wiest), a tím podvádí svou přítelkyni Ellen (Mary-Louise Parker). Aby komplikací nebylo málo, tak se Olive zaplete s hercem Warnerem Purcellem (Jim Broadbent), který trpí záchvatovitým přejídáním.\n\nAllen adaptoval film na divadelní muzikál, který nazval \"Bullets Over Broadway the Musical\". Režii a choreografii k němu vytvořila Susan Stroman a produkovali ho Julian Schlossberg a Allenova mladší sestra Letty Aronson. První čtená zkouška se konala v červnu 2013 a muzikál měl broadwayskou premiéru v St. James Theatre dne 10. dubna 2014. V hlavních rolích se objevili Zach Braff jako David Shayne, Marin Mazzie jako Helen Sinclair, Karen Ziemba jako Eden Brent a dále pak Brooks Ashmanskas, Betsy Wolfe, Lenny Wolpe a Vincent Pastore. Hudební supervizor Glen Kelly pro představení složil několik dalších písní, včetně „Tain't Nobody's Bus'ness“, „Running Wild“, „Let's Misbehave“ a „I Found A New Baby“. Muzikál měl derniéru dne 24. srpna 2014 po 156 odehraných představeních a 33 předpremiérách.\n\n\n"}
{"id": "1258457", "url": "https://cs.wikipedia.org/wiki?curid=1258457", "title": "Josef Hanuš (historik)", "text": "Josef Hanuš (historik)\n\nJosef Hanuš (27. června 1862 Dolní Štěpanice – 19. prosince 1941 Brno) byl český literární historik, jenž se zabýval hlavně národním obrozením a organizací vědeckého života v 18. a 19. století. Jeho dílo je ovlivněno pozitivismem. Od roku 1921 působil jako řádný profesor české literatury na nově zřízené Univerzitě Komenského v Bratislavě, v letech 1921–1922 byl prvním děkanem tamní filozofické fakulty a ve školním roce 1922–1923 rektorem univerzity. Hlavní dílo: \"Národní Museum a české obrození\" I.–II. (1921, 1923).\n\nJosef Hanuš se narodil 27. 6. 1862 v Dolních Štěpanicích jako syn mlynáře. Studoval na gymnáziích v Jičíně a v Hradci Králové, maturoval v roce 1882. Poté studoval na filozofické fakultě české univerzity v Praze, kde získal středoškolskou aprobaci z češtiny, němčiny, latiny a řečtiny. V roce 1892 získal doktorát (PhDr.) na základě disertace \"Teorie takzvané moderní literární kritiky a historie\".\n\nV letech 1886–1908 pracoval v redakci Ottova slovníku naučného, do něhož napsal množství článků z české literární historie i literární komparatistiky. V letech 1888–1919 byl středoškolským profesorem na Českoslovanské obchodní akademii v Praze. Již od 80. let psal články do různých časopisů, přínosná byla např. stať \"Zjevení svaté Brigitty v literatuře české\" (Listy filologické, 1886), v níž určil jako autora českého překladu Tomáše ze Štítného. V roce 1889 vydal první monografii (\"Božena Němcová v životě a spisech\").\n\nV roce 1903 se na Karlově univerzitě habilitoval jako soukromý docent pro obor dějiny novější české literatury (disertace \"Počátky novočeské romantiky\"). V roce 1907 rozšířil své právo přednášet na celé dějiny české literatury, a to na základě práce \"Bohuslava Balbína Bohemia Docta\", která byla otištěna v Českém časopise historickém (1906). Kromě řady článků publikoval knižní monografie o P. J. Šafaříkovi (1895), V. B. Nebeském (1896) a byl spoluautorem kolektivního několikasvazkového díla \"Literatura česká XIX. století\" (1902–1907), kde zpracoval statě o družině Václava Hanky a jejích rukopisných podvrzích, dále kapitoly o J. J. Langrovi, J. P. Koubkovi, V. B. Nebeském. Podvrženým Rukopisům věnoval též řadu článků a Arne Novák později konstatoval, že „v otázce rukopisné děkuje literární historie Hanušovi za významné a rozhodující slovo.\" V roce 1910 byl jmenován mimořádným profesorem University Karlovy.\n\nV roce 1910 Hanuš vydal monografii \"Mikuláš Adaukt Voigt, český buditel a historik.\" Následujícího roku vyšla ve Světová knihovně jeho edice Rukopisů královédvorského a zelenohorského s obsáhlým úvodem a cennými poznámkami. Následovaly knižní monografie o F. M. Pelclovi (1914) a F. F. Procházkovi (1915). Nejrozsáhlejším a nejvýznamnějším dílem Hanušovým se stala monografie \"Národní museum a naše obrození\". První díl vyšel v roce 1921 s podtitulem \"Kulturní a národní obrození šlechty české v 18. a v 1. půli 19. století. Jeho význam pro založení Musea.\" Druhý díl vyšel v roce 1923 s podtitulem \"Založení vlasteneckého musea v Čechách a jeho vývoj do konce doby Šternberkovy (1818–1841).\"\n\nPo vzniku Československé republiky patřil Josef Hanuš k těm českým vědcům, kteří odešli pomáhat organizovat vědecký a vysokoškolský život na Slovensku. V roce 1921 se stal řádným profesorem dějin české literatury na nově zřízené Univerzitě Komenského v Bratislavě, v letech 1921–1922 byl prvním děkanem tamní filozofické fakulty a ve školním roce 1922–1923 rektorem univerzity. Na Slovensku publikoval knihu \"O pobělohorské protireformaci: Úvodem k českému obrození\" (1926); v této práci shromáždil nová fakta dokumentující názor, že hlavní příčinou českého národního a kulturního úpadku nebyl habsburský absolutismus, nýbrž především katolická protireformace . V roce 1932 odešel Josef Hanuš do důchodu, ale až do roku 1935 působil na Komenského univerzitě jako suplující profesor.\n\nV roce 1939 se Hanuš přestěhoval do Brna. Byl vědecky činný až do konce svého života, ještě na přelomu 30. a 40. let pracoval na studii \"Česká barokní slovesnost doby pobělohorské\", v níž polemizoval se studiemi a názory Josefa Vašici. Tuto práci však již nestačil publikovat, je uložena v Literárním archivu Památníku národního písemnictví.\n\nTvorba Josefa Hanuše byla ovlivněna pozitivismem; Petr Čornej ji hodnotí takto: „Jeho studie, jejichž základem je vždy shromáždění a spolehlivé ověření širokého okruhu faktů a zevrubná reprodukce pojednávaných prací, sledují daný jev jak v jeho reálných životních podmínkách a v širších okolnostech politické, kulturní a jazykové historie, tak v souvislostech ideových, jež překračují rámec domácí kultury...\"\n\nProfesor PhDr. Josef Hanuš byl členem České akademie věd a umění, dopisujícím členem Královské české společnosti nauk a členem Učené společnosti Šafaříkovy v Bratislavě. Zemřel v Brně dne 19. prosince 1941.\n\n\n\n"}
{"id": "1258458", "url": "https://cs.wikipedia.org/wiki?curid=1258458", "title": "Jetel zvrhlý", "text": "Jetel zvrhlý\n\nJetel zvrhlý (\"Trifolium hybridum\") je víceletý, bíle kvetoucí druh rozsáhlého rodu jetel a je z pícninářského hlediska pokládán mezi jetelovinami za kulturní doplňkový druh. Jeho vědecké druhové pojmenování \"hybridum\" vycházelo z mylné domněnky, že se jedná o hybrid mezi jetelem plazivým a jetelem lučním. Jetel zvrhlý však je samostatný, přirozený druh a se žádným jiným křížence nevytváří. V české přírodě je nepůvodní, naturalizovaný neofyt.\nDruh pochází z evropských, severoafrických, jihozápadoasijských a kavkazských území okolo Středozemního moře. Pochopení jeho významu pro chov dobytka způsobilo koncem 18. století bouřlivé rozšíření a zdomácnění v mnoha regionech, takže byly částečně setřené stopy původního výskytu. Aktuální výskyt druhu zahrnuje hlavně mírné a částečně i subarktické pásmo Evropy, Severní a Jižní Ameriky i Asie, odkud se později dostal též do Oceánie. Jetel zvrhlý byl s rozmachem dobytkářství záměrně rozséván na nová území, kde byl využíván jako krmivo nebo pro zelené hnojení zvyšující úrodnost orné půdy.\n\nDo české přírody se rozšířil počátkem 19. století jako pícnina a nejčastěji bývá pěstován ve směsce s travami a jinými jeteli. Dnes se již dávno zplanělé populace spontánně udržují a jsou doplňovány o nové rostliny unikající ze současných výsevů.\n\nJetel zvrhlý je užitková rostlina, která se často rozšiřuje do volné přírody. Roste ve společenstvu ostatních trav na mírně vlhkých i občas zaplavovaných (až po dobu několika týdnů), humózních hlinitých nebo jílovitých půdách bohatých na živiny. Je však schopen kolonizovat i živinově chudé a vysýchavé substráty, vyskytuje se např. i v pískovnách. Snáší též mírně zasolené a silně zásadité či kyselé půdy, což mu poskytuje výhodu oproti jiným druhům. Hluboko sahající kořeny mu pomáhají snášet vysýchání svrchních částí půdního profilu. Přežívá v období růstu nízké teploty i silné zimní mrazy, potřebuje však plné oslunění. Vyskytuje se od nížin až po horská úbočí na pastvinách a loukách, na březích vodních nádrží, podél cest, na rumištích a rozličných ruderalizovaných stanovištích.\n\nRoste z jara poměrně rychle a je schopen brzy přerůst konkurenční rostliny, kvete od června do září. Rozmnožuje se téměř výhradně semeny, vegetativně oddenky jen výjimečně a řízkováním vůbec. Na kořenech má symbiotické hlízkové bakterie \"Rhizobium trifolii\", poutající vzdušný dusík, který obohacuje půdu.\n\nVytrvalá rostlina s přímými až poléhavými, 30 až 60 cm vysokými lodyhami, které vyrůstají z dlouhého, kůlovitého kořene s mnoha postranními odbočkami. Lodyhy jsou duté, chudě větvené, lysé nebo v horní části řídce chlupaté a porostlé trojčetnými listy. Spodní listy mají dlouhé řapíky a jsou menší, než listy výše postavené s kratšími řapíky. Lístky se shodně krátkými řapíčky a klínovitou bázi jsou široce vejčité, eliptické nebo obvejčité, 1 až 3 cm dlouhé a 1 až 1,5 cm široké, na konci jsou tupé nebo mělce vykrojené a na okraji jemně pilovité, jsou lysé, světle zelené, bez barevné skvrny a mají výraznou žilnatinu. Palisty jsou bylinné, široce vejčité, do čtvrtiny srostlé s řapíkem a na konci dlouze špičaté.\n\nKvěty jsou seskupeny do kulovitých květenství, hlávek, které bývají velké 1,5 až 2 cm, jsou tvořeny 30 až 50 květy a vyrůstají na dlouhých stopkách z paždí horních listů. Oboupohlavné, pětičetné, slabě vonící květy jsou dlouhé 5 až 8 mm, mají asi 3 mm stopky a jsou podpírány drobnými kopinatými listeny. Barva květů je zpočátku špinavě bílá, později od spodu narůžovělá, po odkvětu květy hnědnou a sklánějí se dolů, neopadávají, ale obalují plody; hlávky jsou často dvoubarevné. Květy se mohou opylit jen cizím pylem, což zajišťují hlavně včely a čmeláci. Kalich je asi 3 mm dlouhý, jeho zelené cípy jsou šídlovité, z nich dva horní jsou delší, bělavá kališní trubka má pět širších a pět užších žilek. Korunní lístky jsou z počátku šedavě bílé, později zrůžoví nebo zčervenají a po odkvětu zhnědnou. Elipsovitá nebo vejčitá pavéza je na konci tupá a mnohem větší než člunek a křídla. Ploidie druhu je 2n = 16.\n\nPlodem je krátký, elipsovitý, dvou až čtyřsemenný lusk velký asi 3 cm. Je zabalen ve vytrvalém kalichu, mívá zelenou až zelenožlutou barvu a ve stáří je tmavě hnědý. Hladká, červenavá, vejčitá až srdčitá semena jsou asi jen 1 mm velká a bývají rozšiřována větrem, vodou, ptáky i hmyzem. Rostlina jich produkuje velké množství a mohou zůstat životaschopná i po dobu šesti let. Semena mají tvrdá osemení a obvykle neklíčí téhož roku kdy dozrají, ale až po přezimování.\n\nJetel zvrhlý je ve vyšších a chladnějších polohách oblíbenou, často pěstovanou pícninou. Obvykle se vysévá ve směsi s dalšími jetelovinami a trávami, kde na stanovištích vytrvává až šest let, při pěstování v monokultuře poléhá. Často je používán jako podsévova meziplodina a na zaorání (zelené hnojeni). Působí na zvířata nadýmavě a proto není vhodný na pastviny, kde ho dobytek ve větším množství přednostně spásá. Byla vyšlechtěna řada různých odrůd o rozdílné ploidii, obvykle se v Evropě pěstují diploidní a v Americe tetraploidní odrůdy. Tetraploidní rostliny jsou mohutnější, poskytují opylovačům více pylu i nektaru, ale mívají menší počet plodných semen.\n\nDíky vysokému obsahu pylu i nektaru v květech je jetel zvrhlý považován za silně medonosnou rostlinu. Jeho nektar má vyrovnaný poměr sacharózy, glukózy i fruktózy. Včelami vytvořený med je bílý, jemné chutě, avšak rychle krystalizuje. Je živnou rostlinou pro housenky motýlů: žluťásků \"Colias philodice\" a \"Colias eurytheme\", osenice \"Peridroma saucia\", \"Xestia c-nigrum\" a blýskavky \"Spodoptera eridania\".\n\nJetel zvrhlý je proměnlivý v růstu lodyhy a jejím větvení, ve velikosti květenství a počtu květů v nich, v barvě i délce květů a také v prostředí, ve kterém roste (vlhké či suché půdy). Obvykle se rozeznávají tyto tři poddruhy:\nV přírodě České republiky vyrůstá nominátní poddruh \"Trifolium hybridum\" subsp. \"hybridum\", ve kterém jsou rozlišovány dvě variety: var. 'hybridum' a var. 'parviflorum'.\n\n"}
{"id": "1258460", "url": "https://cs.wikipedia.org/wiki?curid=1258460", "title": "Alžběta Sasko-Altenburská", "text": "Alžběta Sasko-Altenburská\n\nAlžběta Sasko-Altenburská (26. března 1826 – 2. února 1896) byla dcerou Josefa Sasko-Altenburského a Amálie Württemberské a sňatkem oldenburskou velkovévodkyní.\n\nAlžběta se narodila 26. března 1826 v Hildburghausenu jako čtvrtá dcera sasko-hildburghausenského dědičného prince Josefa a jeho manželky Amálie Württemberské. Její oficiální titul zněl princezna Alžběta Sasko-Hildburghausenská, než se její rodina přestěhovala do Altenburgu v důsledku převodu území mezi jednotlivými větvemi Ernestinských Wettinů. Alžbětin titul se tedy změnil na princezna Alžběta Sasko-Altenburská. V roce 1834 se její otec stal sasko-altenburským vévodou, ale v roce 1848 byl během občanské války nucen kvůli svému konzervativnímu protireformnímu způsobu vlády odstoupit.\n\nAlžběta a její sestry byly vzdělávány Carlem Ludwigem Nietzschem, otcem známého filosofa Friedricha Nietzsche. Mezi její sestry patřila také hannoverská královna Marie (manželka Jiřího V. Hannoverského) a ruská velkokněžna Alexandra (manželka Konstantina Nikolajeviče Ruského). Přes Alexandru byla Alžběta tetou řecké královny Olgy.\n\n10. února 1852 se Alžběta provdala za dědičného oldenburského velkovévodu Petra. Když se stal následníkem svého otce, změnil se Alžbětin titul na velkovévodkyni oldenburskou.\n\nMěli spolu dvě dětiː\n\nAlžběta zemřela 2. února 1896 a manžel ji přežil o čtyři roky.\n\n"}
{"id": "1258461", "url": "https://cs.wikipedia.org/wiki?curid=1258461", "title": "Spodní střední řezák", "text": "Spodní střední řezák\n\nSpodní střední řezák je zub umístěný v čelisti blízko středové osy obličeje. Je umístěn mediálně (směrem ke středové osy obličeje) od obou spodních laterálních (bočních) řezáků. Jako u všech řezáků zahrnuje jejich funkce ukusování a krájení potravy během mastikace, jednoduše žvýkání. Nemají žádné hrbolky. Strana zubu používaná u žvýkání se nazývá řezákový hřbet nebo hrana. I když jsou si podobné, existují malé rozdíly mezi mléčnými a trvalými spodními středními řezáky. Spodní střední řezáky jsou většinou první prořezané zuby, většinou ve věku šesti až osmi měsíců.\n\nV univerzálním systému zápisu jsou mléčné spodní střední řezáky označovány velkým písmenem. Pravý mléčný spodní střední řezák je „P“ a levý je „O“. Mezinárodní zápis má jiný způsob záznamu. V něm je pravý mléčný spodní střední řezák označen „81“ a levý „71“.\n\nV univerzálním systému zápisu jsou trvalé spodní střední řezáky označeny číslem. Pravý trvalý spodní střední řezák je „25“ a ten levý je „24“. V zápisu podle Palmera je použito číslo ve spojení se symbolem značícím v jakém kvadrantu se zub nachází. Pravý i levý střední řezák mají stejné číslo „1“, ale pravý nad ním má symbol „┐“ a levý „┌“. Mezinárodní zápis má odlišné číslování než předchozí dva. Pravý trvalý spodní střední řezák je označen jako „41“ a levý jako „31“.\n\nStřední řezáky mají na jazykové straně jamku. Jejich mediální a distální proximální spoje se nachází v řezákové třetině. Faciální a lingvální nejširší oblasti jsou v krčkové třetině, stejně jako u všech řezáků a špičáků.\n\n"}
{"id": "1258463", "url": "https://cs.wikipedia.org/wiki?curid=1258463", "title": "Katarzyna Bonda", "text": "Katarzyna Bonda\n\nKatarzyna Bonda (* 1977, Hajnówka, Podleské vojvodství) je polská novinářka a také spisovatelka. Polský spisovatel a novinář Zygmunt Miłoszewski ji označil za královnu polské detektivní povídky.\n\nPochází z polské Hajnówky. Vystudovala žurnalistiku na Varšavské univerzitě a scenáristiku v Lodži. V roce 2007 vydala svůj první kriminální román \"Sprawa Niny Frank\", který byl záhy nominován na nejlepší kriminální román roku.\n\nJe autorkou prozaických děl jako např. \"Tylko martwi nie kłamią\", \"Florystka\", \"Pochłaniacz\", \"Okularnik\", či \"Lampiony\"\".\"\n\n\n\n"}
{"id": "1258464", "url": "https://cs.wikipedia.org/wiki?curid=1258464", "title": "Známky života", "text": "Známky života\n\n„Známky života“ (v originále „“) je devatenáctá epizoda druhé sezóny seriálu \"\".\n\nPoručík Tom Paris přichází pozdě na můstek a vypráví o tom, že musel pomoct rodit praporčíkovi Wildmanové. Nicméně Chakotay mu připomíná, že tento týden už přišel pozdě potřetí a dostává omluvu. Tuvok zachycuje tísňové volání malé lodi bez zbraňových systémů, na které je slabá známka života. Přichází kapitán Janewayová a poručík Kim zjišťuje, že na volající lodi je vidiánská žena. Na spojení loď neodpovídá a posádka prověřuje možnosti. Jiná loď podle skenerů v oblasti není a podle Tuvoka to tak nevypadá na past. Janewayová tak dává rozkaz uvědomit doktora a transportovat ženu na ošetřovnu. Při vyšetření konstatuje Kes, že žena je na pokraji zhroucení, a doktor ji začíná léčit. Orgány se stabilizují, ale mizí nervová struktura. V tom objevuje doktor implantát na temenní kosti ženy. Jde o velmi složitou síť bionervových obvodů z nanovláken, o neurokortikální stimulátor doplňující funkce vyššího mozku. Ten pracuje správně, ale mozek začíná umírat a doktor vymýšlí, jak to zvrátit. Přenese tak ženinu synaptickou strukturu do holopaměti dříve, než stihne příliš zdegradovat, a fyzické tělo dává do stáze. Má plán vytvořit jí potom holografické tělo, získat model jejího skutečného těla a na základě toho potom vymyslet léčbu jejího skutečného těla. Pro vytvoření holografického těla doktor použije nepoškozené chromozomy ze ženina mozku a vytvoří tak původní kód DNA. Tělo, které vytvořil, se od původního těla značně liší.\n\nChakotay mezitím zjišťuje, že žena byla na cestě do vidiánské kolonie vzdálené asi 10 světelných let a probírá to s kapitánem. Okolo kolonie bude Voyager prolétávat asi za 22 dní a kapitán má v úmyslu ženu vrátit po příletu jejím lidem. Chakotay si kapitánovi také stěžuje na neprofesionální chování poručíka Parise v poslední době. Kapitán mu ale dává důvěru, že si s problémem dobře poradí.\n\nDoktor má s dobré výsledky s holografickým tělem a začíná přenášet ženiny poznávací a motorické funkce. Žena se probouzí a prohlíží si překvapeně svoje tělo. Doktor ji vysvětluje, jak tělo vytvořil a že jde jenom o holografickou projekci. Žena se zkoumá v zrcadle a pláče dojetím nad svou někdejší podobou, kterou změnila nemoc. Virus Phage byl u ženy zjištěn v 7 letech a v tu dobu ženě začali nahrazovat tkáně. Děkuje doktorovi a prozrazuje mu svoje jméno \"Danara Pelová\". Líčí mu, jak se ocitla sama s tak vážnou nemocí bez zdravotního dozoru tak hluboko ve vesmíru. Byla léčit napadené virem Phage a při návratu do své kolonie se jí nemoc zhoršila. Jako hematoložka začíná dokotorovi pomáhat s léčbou.\n\nDoktor žádá o pomoc poručíka Torresovou. Chce ji odebrat z temenního laloku v mozku vzorek kvůli odolnosti klingonského mozku vůči viru Phage. Chce jej implantovat do mozku pacientky a zpomalit tak šíření infekce, což by ji podstatně prodloužilo život. Torresová odmítá kvůli svým traumatickým zkušenostem, kdy na ní dělali pokusy, ale přimluví se sama pacientka a Torresová, ač nerada, souhlasí. Procedura přenesení tkáně je úspěšná a doktor navrhuje počkat jak se ujme a dočasně vypnout holografické tělo, aby zpomalil degradaci synaptické struktury. Pacientka chce ale zůstat bdělá a užít si, že má v dočasném novém těle spoustu energie. Doktor ji tak vezme do holografické místnosti do společnosti. Po pobavení se doktor vypíná pacientčin program alespoň na 8 hodin, aby ušetřil synaptické struktury.\n\nChakotay si v jídelně přisedá k Parisovi a ptá se ho jak se mu daří. Vysvětluje mu své obavy o jeho stav, které pramení z jeho posledního přístupu k práci. Paris jako důvod svého trápení udává Chakotayův přístup, kdy ho nenechává dělat svoji práci a nevěří jeho úsudku, a po krátké výměně názorů odchází. V tom se na scéně objevuje Kazon napojený na Maj Cullaha, který hovoří dálkově s Jonasem a chválí ho za způsobené rozbroje v posádce. Navíc ho žádá, aby způsobil ve stanovený čas poškození motorů Voyageru, což ale Jonas odmítá s tím, že Voyageru neuškodí a že pokud se mu to nelíbí, ať ho zkontaktuje Seska.\n\nDoktor provádí autovyšetření, protože od té doby, co je na palubě pacientka, pociťuje výpadky koncentrace a podobné příznaky. Kes ale napadá, že by to mohla být láska, jenže doktorovi se tento stav nelíbí. Dostává radu, aby Danaře řekl, co k ní cítí. Při další operaci doktor Danaře řekne strojovou větou bez emocí, že ho přitahuje a chce vědět, jestli cítí Danara to samé. Danara se cítí zaskočená a odvětí, že nejlepší bude, když jejich vztah zůstane na profesionální úrovni. Doktor je zklamaný. Jde do holografické místnosti za Parisem a dává se s ním do řeči o svých nepříjemných pocitech z odmítnutí. Mezitím si povídá Kes s Danarou a zjišťuje, že se ji doktor také líbí a že mu neřekla co k němu cítí kvůli vylekání. Takovou domněnku potvrzuje i Paris doktorovi a vysvětluje mu principy romantiky. Ukazuje mu romantické holografické místo ve starém kabrioletu Chevrolet na vyhlídce nad městem na Marsu, kam doktor Danaru pozve a kde mohou být sami. Během schůzky dojde i k polibku.\n\nParis opět přichází pozdě na můstek a zjišťuje, že jeho místo už zaujmul pan Grimes. Chakotay ho posílá z můstku a Paris s ním má krátkou výměnu názorů, po které ho strčí na zem. Kapitán Janewayová dává Tuvokovi rozkaz, aby odvedl pana Parise do vězení. Jonas mezitím telefonuje se Seskou a ta mu opakuje přání, aby vyřadil motory. Říká mu, že chce, aby ji pomohl dostat se na Voyager, že nechce svoje dítě vychovávat na kazonské lodi. Dává mu ultimatum, že pokud jí nepomůže, bude trpět tak jako ostatní. Dává mu instrukce.\n\nV léčbě Danary se objevují komplikace a její mozek odmítá implantát, což znemožňuje přenos vědomí zpět do fyzického těla. Vyplývá na povrch, že si Danara aplikovala nitoxinol s úmyslem zabít své tělo, protože se do něj nechce vrátit. Přesvědčuje doktora, že chce žít raději 2 dny normálně než kdovíjak dlouho se svou nemocí. Doktor na ní naléhá, aby zůstala živá, že jeho láska není závislá na jejím vzezření a že s ní chce strávit tolik času, kolik jen půjde. Danara nakonec souhlasí a místo několika dní jim spolu zbývá asi 12 dní až do příletu na kolonii, kde bude muset Danara jít pomáhat svým lidem. Další jejich schůzka probíhá v holografické místnosti a Danara přichází se svým nemocným, zjizveným tělem. Doktor spouští hudbu a dává se s Danarou do tance.\n"}
{"id": "1258465", "url": "https://cs.wikipedia.org/wiki?curid=1258465", "title": "Trvalý chrup", "text": "Trvalý chrup\n\nTrvalý chrup (také dospělý chrup) je druhá sada zubů tvořící se u difyodontních savců. U lidí a opic starého světa je v trvalém chrupu třicet dva zubů, které se skládají ze šesti maxilárních (horních) a šesti mandibulárních (spodních) molárů (stoliček), čtyř horních a čtyř spodních premolárů (třenových zubů), dvou horních a dvou spodních špičáků, čtyř horních a čtyř spodních řezáků.\n\nPrvní trvalé zuby se většinou objevují v ústech kolem šestého roku věku. Ústa pak mají po jistou dobu mléčný i trvalý chrup zároveň, dokud nevypadne poslední mléčný zub.\n\nJako první trvalé zuby se prořezávají první stoličky, hned za posledními mléčnými stoličkami. Tyto první trvalé stoličky jsou důležité pro správný vývoj trvalého chrupu. Do věku třinácti let se prořeže dvacet osm z celkových třiceti dvou zubů trvalého chrupu.\n\nPlný chrup je dokončen o hodně později během období trvalého chrupu. Poslední čtyři trvalé zuby, třetí moláry (stoličky), se většinou objevují mezi sedmnáctým a dvacátým pátým rokem, říká se jim zuby moudrosti.\n\nJe možné mít zuby navíc. Tento fenomén se jmenuje hyperdoncie a často se špatně označuje jako „třetí sada zubů“. Tyto zuby se mohou prořezat nebo zůstat v čelisti. Hyperdoncie je často spojována se syndromy jako jsou například rozšěpený ret nebo patro, trichorhinophalangeální syndrom, kledokraniální dysplazie a Gardnerův syndrom.\n"}
{"id": "1258469", "url": "https://cs.wikipedia.org/wiki?curid=1258469", "title": "Henryho kapsa", "text": "Henryho kapsa\n\nVe zvířecí anatomii je Henryho kapsa, formálněji známá jako kožní okrajová kapsa, kožní záhyb tvořící otevřenou kapsu na nižší zadní části zevního ucha. Kapsa se nachází v oblasti, kde se u lidí nachází antitragus (malý hrbolek nad ušním lalůčkem). Vyskytuje se u mnoha druhů, ale je zvláště patrný u kočky domácí, \"Felis catus\", a některých psích ras.\n\nKapsa má neznámou funkci a není jasné, jestli vůbec nějaká existuje. Ovšem existuje jedna hypotéza, že kapsa pomáhá detekovat vysoké zvuky tím, že zeslabuje ty nízké, hlavně když je ucho nakloněno, jak je typické pro kočky při lovu. \n\nKapsa je častým místem, kde se shromažďují parazité a proto by se měla kontrolovat při veterinární prohlídce.\n\n"}
{"id": "1258470", "url": "https://cs.wikipedia.org/wiki?curid=1258470", "title": "Crimeware", "text": "Crimeware\n\nCrimeware je v informatice název pro druh malwaru, který je vytvořen pro automatizaci počítačové trestné činnosti. Crimeware (na rozdíl od spyware a adware) je určen k páchání krádeží identity prostřednictvím sociálního inženýrství nebo k získání přístupů k různým placeným službám a bankovním účtům uživatele za účelem provádění neoprávněných transakcí a využívání uživatelových finančních prostředků k obohacení kyberútočníka. Crimeware může také případně ukrást a zneužít citlivá a důvěrná firemní data. Crimeware představuje rostoucí hrozbu v zabezpečení sítě, jelikož mnoho škodlivého kódu je zaměřeno právě na krádeže důvěrných informací.\n\nZa crimeware je tedy možné považovat všechny softwarové nástroje, určené pro kyberzločince, které jim usnadňují útoky a zefektivňují jejich provádění, a zároveň je jejich hlavním cílem finanční zisk nebo krádež citlivých informací. Crimeware často představují boti, kteří automatizovaně provádějí útoky na uživatele ku prospěchu útočníka.\n\nZločinci používají různé techniky, jak krást důvěrná data prostřednictvím crimeware, včetně následujících metod:\n\nCrimeware může být nainstalován na počítač oběti mnoha způsoby, které také zahrnují:\n\nCrimeware může mít významný ekonomický dopad v důsledku ztráty citlivých a důvěrných informací a zároveň ztrát finančních. Jeden průzkum odhaduje, že v roce 2005 organizace ztratily více než $30 milionů v důsledku krádeže důvěrných informací.\n"}
{"id": "1258472", "url": "https://cs.wikipedia.org/wiki?curid=1258472", "title": "Thermofilum", "text": "Thermofilum\n\nThermofilum je rod jednobuněčných organismů obývající slabě kyselé horké prameny. Jsou to extrémofilové, přesněji řečeno hyperthermofilní organismy, které rostou za extrémně vysokých teplot.\n\nBuňky mají tvar úzké tyčinky až vlákna, o šířce 0,17 – 0,35 μm a délce až 100 μm. Thermofilum je přísně anaerobní forma života, je chemoorganotrofní – zdrojem uhlíku i energie jsou pro ně organické látky. Energii uvolňují pomocí anaerobní respirace, akceptorem elektronů je síra, která je redukována na sirovodík, dalším produktem metabolismu je oxid uhličitý.\n\nTeplotní optimum pro růst je 88 °C, roste ale do teplot 95 °C, optimální pH je 5,5.\n"}
{"id": "1258475", "url": "https://cs.wikipedia.org/wiki?curid=1258475", "title": "Thermoproteus", "text": "Thermoproteus\n\nThermoproteus je rod jednobuněčných organismů, které žijí ve slabě kyselých, ale velmi horkých vodních pramenech a zřídlech spojených se sopečnou aktivitou. Jsou to extrémofilové, přesněji řečeno hyperthermofilní organismy, které rostou za extrémně vysokých teplot.\n\nBuňky jsou široké 0,5 μm a mají tvar tyčinek 1–2 μm dlouhých, nebo vláken, které mohou být až 70–80 μm dlouhá.\n\nThermoproteus je přísně anaerobní, akceptorem elektronů během anaerobní respirace je elementární síra. Je chemolitotrofní nebo chemoorganotrofní, energii může získat jak redukcí vodíku na sirovodík, tak rozkladem organických látek za vzniku sirovodíku a oxidu uhličitého.\n\nTeplotní optimum pro růst je 88 °C, roste ale do teplot 96 °C, optimální pH je 6.\n"}
{"id": "1258476", "url": "https://cs.wikipedia.org/wiki?curid=1258476", "title": "Hudba Němců z českých zemí", "text": "Hudba Němců z českých zemí\n\nHudba Němců z českých zemí (či méně přesně \"hudba českých Němců\", \"německá hudba v českých zemích\" apod., v němčině pak \"deutschböhmische\" /resp. \"deutschmährische\" / \"Musik\") je souhrnné označení hudební kultury, tvorby a dalších hudebních aktivit a projevů hudebního života obyvatel Čech, Moravy a české části Slezska, kteří se hlásili k německé národnosti.\n\nJelikož čeština, na rozdíl od němčiny nerozlišuje výraz pro osoby české národnosti (\"tschechisch\") a osoby pocházející z českého území (\"böhmisch\" – tedy i čeští Němci / \"böhmische Deutscher\", \"deutschböhmisch\", \"Deutschböhmer\" apod.), bývá někdy problematické určit přesné označení v hudební praxi, či publicistice a muzikologii, a to zejména v době emancipace jednotlivých národností a nacionalismu konce 19. a počátku 20. století.\nZároveň je problematické určení, zda se jednotliví autoři počítají mezi Čechy nebo české (resp. moravské, či slezské) Němce. Snad jediným adekvátním kritériem by mohlo být, zda se sami řadili k tomu či onomu etniku. V této souvislosti je třeba dodat, že označením \"Němci z českých zemí\" se rozumějí německy orientované osoby jazykově, etnicky i národnostně, které se narodily v českých zemích, a to i bez ohledu na to, zda dále působili tamtéž, nebo zda například emigrovali, do jiných zemí či do Německa a Rakouska). Mezi tyto osoby lze zahrnou také ty, kteří se narodili i mimo samotné teritorium českých zemí (tedy především v Německu a Rakousku, ale například také v některé z německých enkláv ve východních oblastech s výrazným podílem německého obyvatelstva), a kteří svou působností byli dlouhodobě spjati s hudebním životem a kulturou českých zemí. \n\nPřítomnost germánských kmenů na českých územích je doložená před příchodem Slovanů. Ty potom opouštěly toto teritorium a postupovaly dále na západ, některé zemědělské germánské osady možná splynuly se slovanskými. V 10. a 11. století v  českých zemích nebyly skupiny jiných národností, mj. i Němců, ještě příliš početné. Příliv německých kolonistů zesílil ve 13. a 14. století v důsledku osidlovacích aktivit českých panovníků.\n\nJelikož německé etnikum v průběhu dějin v českých zemích tvořilo na mnoha místech městskou i venkovskou vrchnost (vesnice podle „německého“ práva), stejně jako silné zastoupení v církevních institucích, v řadách kléru i mezi řádovými řeholníky, existovaly zde přirozeně projevy hudebnosti.\nV dalších středověkých vlnách pak příslušníci německé národnosti pronikali na území českých zemí postupně při různě motivovaných příležitostech. Jednou z takových příležitostí byl jistě příchod německých kleriků a vzdělanců s duchovními misiemi z říše, tzn. ze salcburského arcibiskupství a řezenského a pasovského biskupství. To se týkalo ještě Velké Moravy, a později Čech a formujícího se českého státu. Dalším z významných projevů byla obvyklá praxe při sestavování hudebního doprovodu ke slavnostním událostem jako svatby, křty, pohřby apod., kdy bylo vedle českých potulných muzikantů, využíváno služeb také hudebníků z Rakous a německých území. V hudbě existuje také otázka „němectví“ samotných českých panovníků (přemyslovských knížat a králů), v souvislosti s orientací na říšské politické i kulturní dění (zejména např. u krále Václava II. ad.), neboť i v družinách českých knížat působila řada německých hudebníků domácích i ze zahraničí.\n\nJak dokládá např. Dalimilova kronika, je ve 14. století patrná vlna českého odporu proti českému němectví v oblasti kultury. \nNěmecká kultura z českých zemí měla ve středověku velký vliv na celkovou kulturu německou. Z důvodu vyrovnávání středo- a jihoněmeckých nářečí v rámci kolonizovaných východních území říše, usiluje Karel IV. a pražské císařské úřady o kodifikaci psané němčiny, což mělo dalekosáhlý význam pro vznik spisovné němčiny. \n\nMezi nejvýznamnější místa výskytu německých hudebníků (vedle ostatních národností) byl dvůr českých králů. Mezi zdejší fenomény patří výskyt minnesangu v českém prostředí, když v polovině 14. století na lucemburském dvoře působil pěvec Heinrich von Mügeln, či Milich Pražský. Komponování milostné písně se věnoval později i samotný Václav IV. \n\nNástup Habsburků na český trůn roku 1526 s sebou přinesl uvolnění politické a kulturní izolace českých zemí, neboť došlo k zesílení migrace obyvatelstva i obchodu v rámci říše. Jednou z nejvýznamnějších osobností v tomto směru byl bezpochyby císař Rudolf II., jehož dvorní kapela, víceméně zděděná po otci, zůstala zachována téměř beze změn. Coby císař Svaté říše římské a německých národů podporoval hudbu ve všech částech impéria. Existují však náznaky, že hudba pro něho znamenala víc, než pouhý mocenský prostředek. Byl obklopen hudbou dvorních trumpetistů, i chrámovou až ezoterickou hudbou. Rudolfinská kapela sestávala převážně z hudebníků německých, italských, nizozemských a českých, a to až do Rudolfovy smrti. \n\n"}
{"id": "1258479", "url": "https://cs.wikipedia.org/wiki?curid=1258479", "title": "Pyrobaculum", "text": "Pyrobaculum\n\nPyrobaculum je rod jednobuněčných organismů, které žijí za extrémně vysokých teplot ve vodě termálních pramenů a hydrotermálních průduchů. Patří mezi extrémofily, přesněji řečeno je hypertermofilní.\n\nJsou to tyčinkovité organismy, které se od svých příbuzných v řádu Thermoproteales liší tím, že některé druhy jsou fakultativně anaerobní, místo striktních anaerobů. Umí ale využívat též anaerobní respirace: akceptorem elektronů je NO nebo Fe. Redukcí dusičnanového aniontu vznikají dusitany, u některých druhů elementární dusík. Donorem elektronů je u některých druhů vodík, H. Jiné druhy využívají jako donoru elektronů organické látky (jsou chemoorganotrofní). Některé z nich mohou použít jako akceptor elektronů elementární síru, jejíž redukcí tak vzniká sirovodík.\n\nTeplotní optimum pro růst je 100 °C, optimální pH je 6.\n"}
{"id": "1258481", "url": "https://cs.wikipedia.org/wiki?curid=1258481", "title": "Louisburgh (Irsko)", "text": "Louisburgh (Irsko)\n\nLouisburgh (irsky \"Cluain Cearbán\") je malé město na jižním pobřeží zátoky Clew Bay v hrabství Mayo v irské provincii Connacht. Západně od města se nachází přístav Roonagh Quay, odkud vyplouvají trajekty na Clare island a další ostrovy.\n\nMěstečko Louisburgh leží na jihozápadním výběžku pobřeží zátoky Clew Bay na západě Irska, asi 9,5 km jihovýchodním směrem od ostrova Clare, který se nachází mezi ústím zátoky a Atlantským oceánem. Louisburghem protéká řeka Bunowen, která pramení v Sheeffry Hills na severních svazích hor Tievummera a Tievnabinnia v pohoří, jehož nejvyšším vrcholem (a zároveň i nejvyšším vrcholem hrabství Connacht) je Mweelrea (814 m n. m.). Území o rozloze cca 450 čtverečních mil jižně od Luisburghu mezi 9 mil dlouhou zátokou Killary (\"Killary Fjord\") na jihu a řekou Owenree na severu má statut chráněné krajinné oblasti - \"Area\" \"of Outstanding Natural Beauty\" s označením \"\"Special Amenity Area\"\" - krajina zvláštního půvabu.\n\nMěstečko nechal postavit v roce 1795 majitel zdejšího panství John Denis Browne, 3. hrabě z Altamontu (pozdější 1. markýz ze Sligo) jako nový domov pro katolické rodiny, které musely uprchnout ze severních oblastí Irska kvůli náboženskému pronásledování. Nové město pojmenoval John Denis Browne Luisburgh na památku svého strýce Henryho Browna, pozdějšího kapitána Luisburských granátníků (\"Louisburg\" \"Grenadiers\"), který se v roce 1758 zúčastnil na britské straně bitvy s Francouzi u Louisburghu na ostrově Cape Breton v kanadské provincii Nové Skotsko.\n\nMěstečko Louisburg si až do 21. století celkově zachovalo ráz a a atmosféru z doby svého vzniku. Na území Louisburghu a v jeho okolí se nachází na 700 archeologických a historických lokalit a přírodních zajímavostí. Patří k nim například starověké hrobky u Furmoyle, Aillemore a Srahwee, kláštery v Murrisku a Kilgeeveru či kamenný most s 37 oblouky u Bunlahinche. Tento 50 metrů dlouhý most přes řeku Bunleemshough je nejdelší kamennou lávkou pro pěší na území Irska. Byl vybudován pravděpodobně ve 40. letech 19. století, kdy u řeky Bunleemshough vznikla protestantská osada se školou a kostelem. Toto sídlo však bylo po dvaceti letech opuštěno a zůstal zde jen uvedený most. Zhruba 10 km vzdušnou čarou směrem na východ od Louisburghu se nad zátokou Clew Bay vypíná vrchol Croagh Patricku (764 m n. m.).\n\nLouisburgh spojuje s Westportem, největším městem v oblasti zátoky Clew Bay, silnice R335. Denně kromě neděle jsou zde zajištěny 2 - 3 autobusové spoje na lince č. 450 společnosti Bus Éireann. Nejbližší železniční stanicí je cca 24 km vzdálené nádraží \"Westport\", konečná stanice na trati Dublin - Galway/Westport. Z přístavu Roonagh Quay (Roonagh Pier), který je od Louisburghu vzdálen asi 6 km směrem na západ, jezdí denně po celý rok trajekty na ostrovy Clare a Inishturk. Cesta na Clare Island trvá z Roonagh Quay 10 -15 minut. Přepravu cestujících zajišťují m. j. lodě \"The Pirate Queen\" a \"Clew Bay Queen\", které patří společnosti rodiny O´Gradyových z Clare Islandu, jež zde provozuje lodní dopravu již od roku 1880. Dvakrát týdně se na ostrovy přepravuje zboží nákladními loděmi. \n\n\n\n"}
{"id": "1258487", "url": "https://cs.wikipedia.org/wiki?curid=1258487", "title": "Gustav Fierla", "text": "Gustav Fierla\n\nGustav Fierla, \"polsky\" Gustaw Fierla; (18. července 1896 Horní Lutyně – 21. listopadu 1981 Český Těšín) byl československý malíř, středoškolský učitel, folklorista a sociální aktivista polské národnosti. Jeho dílo je spojeno s Těšínskem a hlavně Zaolším.\n\nGustav Fierla vystudoval polské reálné gymnázium v Orlové, pak studoval na Akademii výtvarných umění v Krakově, kde byli jeho učiteli m.j. Józef Mehoffer a Stanisław Dębicki. V roce 1927 začal pracovat na své bývalé střední škole v Orlové, kde byl učitelem kreslení. Působil zde až do roku 1955. Byl aktivistou polské Matice školské, kde působil m.j. jako vedoucí muzejní sekce a hlavní kurátor sbírek. Spolu s Karolem Piegzou uspořádal první malířskou výstavu v Zaolší. Byl také aktivní v Slezském svazu literátů a umělců a v národopisné sekci krajanského sdružení Beskid Śląski v Těšíně. Po druhé světové válce působil v Literární a umělecké sekci Polského kulturního a osvětového sdružení v Československu.\n\nJako malíř byl ovlivněn především impresionismem. Vytvořil více než 400 olejomaleb, jejichž motivem jsou většinou krajiny, zátiší a květiny. Vystavoval svá díla na více než 20 samostatných výstavách.\n\nJako folklorista má značné zásluhy v oblasti dokumentování hmotné kultury těšínského Slezska. Je m.j. autorem knih \"Strój Lachów Śląskich\" (\"Kroj slezských Lachů\", Vratislav 1969), \"Strój cieszyński\" (\"Těšínský kroj\", Český Těšín 1977) a mnoha článků věnovaných kultuře a lidovému umění.\n\n"}
{"id": "1258488", "url": "https://cs.wikipedia.org/wiki?curid=1258488", "title": "Liščí potok (přítok Jílovského potoka)", "text": "Liščí potok (přítok Jílovského potoka)\n\nLiščí potok je potok v Ústeckém kraji v Česku. Je dlouhý 1,6 km, plocha povodí činí přibližně 1 km² a vlévá se do Jílovského potoka jako pravostranný přítok v Modré. V Centrální evidenci vodních toků (CEVT) je veden pod názvem Liščí potok do Kamence s ID toku 10227439.\n\nPramení v nadmořské výšce 445 metrů u žluté turistické stezky (Jílové-Malé Chvojno). Orientuje se severovýchodním směrem a na horním a středním toku protéká lužním lesem. Pouze na tom dolním podtéká spolu se silnicí III. třídy mezi Libouchcem a Čermnou železniční trať Děčín/Oldřichov u Duchcova. Odtud tok teče podél zmíněné silnice v délce necelých 200 metrů. Nakonec se u ČOV vlévá do Jílovského potoka v nadmořské výšce 298 metrů. \n"}
{"id": "1258489", "url": "https://cs.wikipedia.org/wiki?curid=1258489", "title": "Pyrodictium", "text": "Pyrodictium\n\nPyrodictium je rod jednobuněčných organismů, které žijí ve stěnách tzv. černých kuřáků, hydrotermálních průduchů na mořském dně. Patří mezi extrémofily, přesněji řečeno je hypertermofilní, jejich růstové optimum je 105 °C.\n\nBuňky Pyrodictia mají nepravidelný diskovitý tvar a buněčnou stěnu tvořenou glykoproteiny. Rostou v koloniích přichycených na krystalech síry. Jednotlivé buňky jsou k substrátu i jedna ke druhé fixovány spletí dutých vláken, které strukturou připomínají bakteriální bičík.\n\nPyrodictium je přísný anaerob, k buněčnému anaerobnímu dýchání používá jako akceptora elektronů síru, ne kyslík. Zdrojem elektronů je vodík H a produktem reakce sirovodík. Dokáže také redukovat trojmocné železo a v tomto případě může být substrátem jak vodík, tak organické látky.\n\nRoste i při teplotě 110 °C, optimální pH k růstu je 6.\n"}
{"id": "1258492", "url": "https://cs.wikipedia.org/wiki?curid=1258492", "title": "Mistrovství Československa v atletice 1953", "text": "Mistrovství Československa v atletice 1953\n\nMistrovství ČSR mužů a žen v atletice 1953 v kategoriích mužů a žen se konalo 24. července až 26. července v Praze.\n"}
{"id": "1258493", "url": "https://cs.wikipedia.org/wiki?curid=1258493", "title": "Mistrovství Československa v atletice 1952", "text": "Mistrovství Československa v atletice 1952\n\nMistrovství ČSR mužů a žen v atletice 1952 v kategoriích mužů a žen se konalo 27. června až 29. června v Praze.\n"}
{"id": "1258506", "url": "https://cs.wikipedia.org/wiki?curid=1258506", "title": "Hessenheim", "text": "Hessenheim\n\nHessenheim je francouzská obec v departementu Bas-Rhin v regionu Grand Est. V roce 2014 zde žilo 593 obyvatel.\n\nSousední obce jsou: Artolsheim, Bootzheim, Bœsenbiesen, Heidolsheim, Mackenheim, Mussig a Ohnenheim.\n\n\"Počet obyvatel\"\n\n"}
{"id": "1258507", "url": "https://cs.wikipedia.org/wiki?curid=1258507", "title": "Ignicoccus", "text": "Ignicoccus\n\nIgnicoccus je rod jednobuněčných organismů, které obývají okolí černých kuřáků, hydrotermálních průduchů na mořském dně. Patří mezi extrémofily, přesněji řečeno jsou hypertermofilní, k růstu vyžadují vysoké teploty.\n\nBuňky ignikoků mají tvar nepravidelných koků a jsou jedinečné svou morfologií: na povrchu buněk chybí S-vrstva, buňku od vnějšího prostředí odděluje dvojce buněčných membrán, vnější a vnitřní. Mezi nimi je prostor, analogický periplasmatickému prostoru gramnegativních bakterií, který ale u ignikoků zaujímá objem 2x až 3x větší než je objem samotné cytoplasmy. Na vnější membráně se nachází enzym ATPáza, čímž se tato liší od \"běžné\" cytoplasmatické membrány. V periplasmatickém prostoru se nachází membránou ohraničené vezikuly, které slouží k transportu látek ven z buňky – tímto je Ignicoccus podobá eukaryotním buňkám.\n\nJe to striktní anaerob, energii získává anaerobní respirací, zdrojem elektronů je vodík H a donorem síra, produktem metabolismu je sirovodík. Teplotní optimum je 90 °C, optimální pH je 5.\n\nDruh Ignicoccus hospitalis je hostitelem jiné, parazitické archebakterie druhu Nanoarchaeum equitans.\n"}
{"id": "1258510", "url": "https://cs.wikipedia.org/wiki?curid=1258510", "title": "Riversleigh", "text": "Riversleigh\n\nRiversleigh je název rozlehlé archeologické lokality na severu australského kontinentu. Bylo zde nalezeno mnoho fosilií savců, ptáků a plazů žijících v období oligocénu a miocénu. Chráněné území má rozlohu 100 km² a od roku 1994 je společně s jeskyněmi Naracoorte součástí světového přírodního dědictví UNESCO.\n\nZdejší fosilie jsou unikátní díky tomu, že jsou uloženy v měkkém vápenci historických sladkovodních jezer, který neprošel výraznějším procesem konsolidace a proto jsou zdejší fosilie v dobrém stavu, některé z nich dokonce se zachovaly v trojrozměrné podobě. Zkameněliny zachycují změny v časovém a prostorovém rozmístění živočichů na Gondwaně v období, kdy se oblast dnešní severní Austrálie postupně měnila z deštného lesa na polopouštní krajinu.\n\nByly zde nalezeny kosterní pozůstatky předchůdců mnoha dnešních vačnatců \"(Metatheria)\" (klokanů \"(Macropodidae\"\")\", vakovlků \"(Thylacinidae)\", vombatů \"(Vombatidae\"\")\", koal \"(Phascolarctidae)\", possumů \"(Pseudocheiridae)\"), netopýrů \"(Vespertilioniformes)\" a dalších živočichů australské megafauny, např. obdurodona a nimbadona.\n\nAustrálie je považována za nejvíce biologicky odlišný kontinent ve světě, což je výsledek jeho téměř úplné izolace po dobu 35 milionů let po oddělení od Antarktidy. Pouze dva ze sedmi řádů jedinečně odlišných savců byly zaznamenány někde jinde ve světě. Dvě z nejdůležitějších fosilních nalezišť na světě, Riversleigh a Naracoorte, nacházející se na severu a jihu Austrálie, poskytují významné fosilní záznamy o vývoji této výjimečné fauny savců. Tato sériovost poskytuje výjimečné a v mnoha případech jedinečné příklady skupin savců v průběhu posledních 30 milionů let.\n\nStarší fosilie se nalézají u Riversleigh, který se může pochlubit jedinečnou sbírkou od oligocénu k miocénu, tj. před 10-30 miliony lety. Novější příběh se pak píše v Naracoorte, kde je zachováno jedno z nejbohatších ložisek fosílií obratlovců od doby ledové v polovině pleistocénu až po současnost (před 530 000 lety). Toto celosvětově významné kosterní naleziště poskytuje obraz klíčových etap vývoje savců v Austrálii, ilustrující jejich reakci na změnu klimatu a na lidské dopady.\n\n"}
{"id": "1258511", "url": "https://cs.wikipedia.org/wiki?curid=1258511", "title": "Louisburg (rozcestník)", "text": "Louisburg (rozcestník)\n\nNázev Louisburg či Louisburgh má více významů\n\n\n\n"}
{"id": "1258513", "url": "https://cs.wikipedia.org/wiki?curid=1258513", "title": "Mackenheim", "text": "Mackenheim\n\nMackenheim je francouzská obec v departementu Bas-Rhin v regionu Grand Est. V roce 2014 zde žilo 756 obyvatel.\n\nObec leží u hranic Francie s Německem, které zde tvoří řeka Rýn.\n\nSousední obce jsou: Artolsheim, Bootzheim, Hessenheim, Marckolsheim, Ohnenheim, Sasbach am Kaiserstuhl (Německo) a Wyhl am Kaiserstuhl (Německo).\n\n\"Počet obyvatel\"\n\n\n"}
{"id": "1258514", "url": "https://cs.wikipedia.org/wiki?curid=1258514", "title": "Georges Catoire", "text": "Georges Catoire\n\nGeorges Catoire či Georgy Catoire nebo Georgij Lvovič Katuar (rusky Гео́ргий Льво́вич Катуа́р; 27. dubna 1861 Moskva – 21. května 1926 tamtéž) byl ruský hudební skladatel francouzského původu. \n\nNarodil se 27. dubna 1861 v rodině francouzských přistěhovalců, trvale usídlených v Rusku. V roce 1884 vystudoval matematiku na Moskevské univerzitě s vynikajícím prospěchem. Poté nějaký čas pracoval v otcově obchodní společnosti, ale záhy se stále více věnoval hudbě. Hru na klavír a základy harmonie studoval nejprve u V. I. Willborga, žáka německého skladatele Karla Klindwortha. Pod jeho vedením zkomponoval klavírní sonátu, několik menších skladeb a transkripcí. Z nich nejznámější se stala transkripce Čajkovského \"Introdukce a fugy\" z \"První orchestrální suity\". Čajkovský po vyslechnutí Catoirových klavírních variací mladšímu umělci řekl: „ byl by velký hřích, kdybyste se nevěnoval komponování“. \n\nAby Catoire prohloubil své znalosti, odebral se roku 1885 do Berlína studovat přímo u Karla Klindwortha. Ten ho také seznámil s tvorbou svého přítele Richarda Wagnera. Catoire se pak stal jedním z mála ruských wagneriánů. Od roku 1879 byl členem \"Společnosti Richarda Wagnera\". Vedle toho studoval hudební teorii a kompozici u Otto Tirsche a později u Philipa Rufera.\n\nPo návratu do Ruska 1887 debutoval Catoire jako koncertní klavírista. Na Čajkovského doporučení pak pokračoval ve studiu u Anatolije Konstantinoviče Ljadova a Nikolaje Rimského-Korsakova. Jeho rodina a blízcí však neschvalovali, že se místo matematice věnuje umění Roztržka vyvrcholila tím, že se Catoire roku 1899 stáhl na dva roky na venkov a téměř přestal komponovat. \n\nRoku 1919 se Catoire stal profesorem skladby na Moskevské konzervatoři. Během té doby napsal několik prací o hudební teorii a kompozici. \n\nCatoirovy skladby se dnes hrají poměrně málo, existuje však několik nahrávek od předních interpretů jako jsou Marc-André Hamelin a David Oistrach. Catoirova hudba klade vysoké nároky na virtuozitu, ale i na cit pro barvu nástroje. Synovcem Georgese Catoira byl hudební skladatel Jean Catoire.\n\n\n\n\n\n\n"}
{"id": "1258517", "url": "https://cs.wikipedia.org/wiki?curid=1258517", "title": "Káfir", "text": "Káfir\n\nKáfir (arabsky \"kāfir\", množné číslo \"kuffār\"; forma pro ženy \"kāfirah\") je arabsko-islámský právní termín, označující ostatní „nevěřící, či jinověrce“. Toto slovo je odvozeno od arabského slovního kořene kfr. Tento kořen je v koránu obsažen zhruba 500 krát, označuje zde protivníky proroka Mohameda slovem \"kuffār\" („nevěřící“), nebo jako \"alladhīna kafarū\" („ti, jež jsou nevěřící“). \"Kafara\" znamenala původně ve staré arabštině „být nevděčný“. \n\nJe nesporné, že se tento termín vztahuje na ostatní příslušníky jiných náboženství, avšak také s tím musí být zároveň poukázáno na skutečnost, že se také v koránu nacházejí ony pasáže, v kterých tento termín může nabývat zcela jiného významu, tj. např. rolník, sedlák. \n\nBill Warner k tomuto islámskému termínu uvádí následující: „\"Káfir není pouze někdo, kdo nesouhlasí s islámem. Káfir je zlý, odporný, je tou nejnižší formou života.\"“ Také dále dodává, že je možné káfira „\"podvádět, spiknout se proti němu, nenávidět, zotročit, zesměšňovat, mučit a ještě horší věci\"“. \n\n"}
{"id": "1258518", "url": "https://cs.wikipedia.org/wiki?curid=1258518", "title": "Westport (rozcestník)", "text": "Westport (rozcestník)\n\nNázev Westport má více významů\n\n\n\n\n"}
{"id": "1258524", "url": "https://cs.wikipedia.org/wiki?curid=1258524", "title": "Bendovka", "text": "Bendovka\n\nBendovka (\"Bendlovka\", \"Bendovská\", \"Pentlovka\") je zaniklá usedlost v Praze 8 Bohnicích poblíž ulice Na Farkách, v horní části svahu údolí nad Trojským potokem a Černou roklí.\n\nNa pozemcích původní vinice byla usedlost postavena až počátkem 19. století. Východně od budov se ve stráních údolí rozkládal sad, vinice bývaly západně ve svahu nad Podhořím. Ještě před výstavbou sídliště Bohnice bývala na jejích pozemcích cihelna.\n\nUsedlost byla obývána až do 50. let 20. století, poté chátrala a zanikla. Doničena byla při výstavbě vilové čtvrti severně od areálu. Dochovala se pouze studna v bývalém sadu, sloupek na elektrický rozvaděč, tři schody a částečně i oplocení zahrady. Patrné je i místo původního vjezdu se sloupky z ulice Na Farkách. Jméno usedlosti se vyskytuje pojmenování ulic Na Bendovce a Nad Pentlovkou ve vilkách u starých Bohnic a v pojmenování studánky Bendovka při vývěru vody jižně pod usedlostí.\n\n\n\n"}
{"id": "1258528", "url": "https://cs.wikipedia.org/wiki?curid=1258528", "title": "Oldřich František Libštejnský z Kolovrat", "text": "Oldřich František Libštejnský z Kolovrat\n\nOldřich František hrabě Libštejnský z Kolovrat (28. července 1607 Žichovice – 3. ledna 1650 České Budějovice) byl český šlechtic ze starobylého rodu Kolovratů. V pobělohorském období zastával několik nejvyšších úřadů ve správě Českého království, uplatnil se i u císařského dvora ve Vídni a patřil k mecenášům katolické církve. Vlastnil řadu statků v různých částech Čech, jeho hlavními sídly byly renesanční zámky v Žichovicích a v Bystrém.\n\nNarodil se na zámku v Žichovicích jako jediný syn nejvyššího hofmistra Jindřicha Libštejnského z Kolovrat (1570–1646) a jeho manželky Alžběty z Lobkovic (1580–1663). V patnácti letech by vyslán na kavalírskou cestu, která trvala téměř šest let (1622–1628). Dva a půl roku pobýval v Římě, v roce 1625 se na půl roku vrátil do Prahy, ale pak pokračoval v cestě přes Německo do Lovaně, kde strávil téměř rok, delší dobu pak pobýval v Bruselu a Paříži. Téměř rok cestoval po Pyrenejském poloostrově a přes Švýcarsko a Itálii se v červenci 1628 vrátil do Prahy. Z jeho kavalírské cesty vyplývá důraz na pobyt v katolických zemích jižní Evropy, který spojil s návštěvou významných poutních míst (Loreta, Santiago de Compostela). \n\nKrátce po návratu z kavalírské cesty se začal uplatňovat u dvora a v roce 1628 byl jmenován osobním číšníkem císaře Ferdinanda II. V roce 1631 získal titul císařského komorníka a téhož roku se v Praze oženil s Lucií Otýlií uMartinic (1609–1651), dcerou Jaroslava Bořity z Martinic. V další kariéře mu pomohlo toto příbuzenské spojení, stejně tak i podpora otce, jeho dalším patronem byl také Vilém Slavata. \n\nV letech 1636–1645 byl prezidentem české komory a v letech 1637–1648 zároveň prezidentem dvorské komory ve Vídni. Souběžný výkon těchto dvou úřadů finanční správy habsburské monarchie z něj činil důležitou osobnost vlády Ferdinanda III. V roce 1636 byl vyslán jako císařský komisař na český zemský sněm a v roce 1644 byl jmenován tajným radou. V letech 1643–1644 byl nejvyšším komorníkem Českého království a po otcově smrti nejvyšším hofmistrem (1646–1649). Po úmrtí svého tchána Jaroslava Bořity z Martinic v listopadu 1649 se stal nejvyšším purkrabím, ale sám zemřel krátce poté 3. ledna 1650 v Českých Budějovicích. Pohřben byl v rodové hrobce v kostele sv. Jana Křtitele v Bystrém. \n\nOddanost katolické církvi jej pak provázela až do smrti a stál například u vzniku kapucínského kláštera v Sušici. Podpořil založení kolejí v Klatovech, v Březnici a v Hlohově či augustiniánského kláštera v Dolním Ročově.\n\nJiž v době svého sňatku dostal do vlastní správy panství Žichovice (1631), k němu později připojil i sousední Frymburk, který předtím patřil jeho matce. V roce 1637 koupil poblíž Prahy statek Pakoměřice, za nevyjasněných okolností se do jeho majetku dostaly také Podsedice v severních Čechách. Po svém vzdáleném příbuzném Vilému Bezdružickém z Kolovrat zdědil v roce 1642 panství Bystré ve východních Čechách, které pak ještě rozšiřoval. Dvě největší panství v Oldřichově majetku, Bystré a Žichovice, značně utrpěly průchodem švédských vojsk koncem třicetileté války. Po smrti bezdětného Oldřicha Františka bylo jeho dědictví rozděleno mezi několik příbuzných, Bystré zdědila vdova Lucie Otýlie, rozená z Martinic, Žichovice převzala Oldřichova matka Alžběta, rozená z Lobkovic. Bratranec Václav (1634–1659), člen jezuitského řádu, zdědil hrad Střelu a Střelské Hoštice, další bratranec František Karel (1620–1700) získal Pakoměřice. \n\n\n"}
{"id": "1258531", "url": "https://cs.wikipedia.org/wiki?curid=1258531", "title": "Hey You, I Love Your Soul", "text": "Hey You, I Love Your Soul\n\nHey You, I Love Your Soul je druhé studiové album americké křesťanské rockové skupiny Skillet. Album vyšlo v roce 1998.\n\n"}
{"id": "1258533", "url": "https://cs.wikipedia.org/wiki?curid=1258533", "title": "Martin Hassek", "text": "Martin Hassek\n\nMartin Hassek (26. října 1796 Třebíč – 9. listopadu 1862 Třebíč) byl první třebíčský volený starosta (purkmistr) a koželuh.\n\nMartin Hassek pocházel ze známé třebíčské rodiny Hassků, ta je v Třebíči již od 16. století, byl vlastníkem domu na Karlově náměstí a také majitelem a ředitelem továrny zpracující kůže, kdy zaměstnával přibližně 300–400 zaměstnanců. V době, kdy byl zvolen starostou, tj. v roce 1851 pak byl představitelem německé správy. Již dříve působil ve správě města. Za jeho vlády byla rozšířena škola, snažil se o založení tzv. měšťanské školy, za jeho vedení města byla postavena nová školní budova, právě z důvodu toho, aby mohla v Třebíči působit měšťanská škola. Škola pak byla postavena nedaleko městské věže přibližně v místech někdejší střední školy zdravotnické. Snažil se také o založení první střední školy v Třebíči, nicméně k tomu nedošlo z finančních důvodů a tak Hassek v roce 1857 odešel z pozice starosty.\n\nSnažil se také založit střelnici ve svahu Libušina údolí, upravit okolí hradeb opravou cest a zasypáním příkopů, dal vybudovat kanalizaci v okolí rybníka Jordán a nechal zakrýt stoku mezi Masarykovým náměstím a Stařečkou, byly také dokoupeny lampy na Karlovo náměstí (kdy některé zaplatil sám) a nechal opravit svatováclavskou kašnu na náměstí. Vznikla také malá nemocnice.\n\nTaké prosadil, aby byla propojena městská věž s kostelem sv. Martina z Tours. Hassek byl pohřben v roce 1862 do zdobené rodinné hrobky na starém hřbitově v Třebíči, tak pak byla v roce 2013 opravena na náklady města.\n\n"}
{"id": "1258534", "url": "https://cs.wikipedia.org/wiki?curid=1258534", "title": "Švýcarský skauting", "text": "Švýcarský skauting\n\nŠvýcarský skauting zahrnuje činnost několika skautských organizací.\n\n\n\n\nVe švýcarsku se nacházejí dvě mezinárodní skautská centra: Kandersteg International Scout Centre, patřící WOSM, a Our Chalet, patřící pod WAGGGS.\n"}
{"id": "1258535", "url": "https://cs.wikipedia.org/wiki?curid=1258535", "title": "Farní sbor Českobratrské církve evangelické v Rokycanech", "text": "Farní sbor Českobratrské církve evangelické v Rokycanech\n\nFarní sbor Českobratrské církve evangelické v Rokycanech. Sbor spadá pod Západočeský seniorát ČCE.\n\nSamostatný sbor byl ustanoven roku 1923; funkcionalistický kostel se sborovým domem byl vystavěn v letech 1932–1933.\n\nV roce 2000 byla sborem založena Diakonie ČCE-Středisko Přemysla Pittra. Ředitelem se stal Bc. Petr Neumann. Od 1. 1. 2012 bylo sloučeno se středisky v Plzni a Merklíně do střediska Diakonie Západní Čechy.\n\nKazatelem sboru je jáhen Ondřej Pellar, kurátorkou sboru Václava Gutová.\n\n\nV časech, kdy byl sbor bez svého kazatele byl administrován z Plzně faráři Danielem Matějkou. Ebenezerem Otterem, Jiřím Pumrem, Karlem Machotkou a Pavlem Pellarem.\n\n"}
{"id": "1258536", "url": "https://cs.wikipedia.org/wiki?curid=1258536", "title": "Thermoplasma", "text": "Thermoplasma\n\nThermoplasma je rod jednobuněčných organismů, které se vyznačují extrémofilií - jsou zároveň termofilové, rostoucí při vysoké teplotě a acidofilové, potřebují nízké pH.\n\nBuňky postrádají buněčnou stěnu a tím se poněkud podobají bakteriím mykoplasmatům. Jejich cytoplasmatická membrána je složená z lipoglykanu, tetraéterových lipidů s navázanou glukózou a manózou. Tyto tetraéterové lipidy tvoří lipidovou jednovrstvu, namísto obvyklejší lipidové dvouvrstvy tvořené fosfolipidy.\n\nThermoplasma má relativně malý genom, ten obsahuje 1,5 miliónů párů bází. DNA je navázána na bazické nukleoproteiny a je kolem nich svinutá do útvarů připomínající nukleozomy eukaryotních buněk.\n\nJsou to fakultativně anaerobní chemoorganotrofové, využívají vzdušný kyslík nebo síru a rozkládají organické látky. Optimální teplota k růstu je 55 °C a optimální pH je 2.\n\nPopsány byly dva druhy, Thermoplasma acidophilum a Thermoplasma volcanium. Thermoplasma acidophylum se vyskytuje v hořících uhelných haldách a je to kokovitý organismus 0,5 - 2 μm velký. Thermoplasma volcanium žije v kyselých horkých půdách v okolí horkých pramenů, má nepravidelný tvar a mnoho bičíků a velikost 1 - 2 μm.\n"}
{"id": "1258539", "url": "https://cs.wikipedia.org/wiki?curid=1258539", "title": "Arrondissement Haguenau-Wissembourg", "text": "Arrondissement Haguenau-Wissembourg\n\nArrondissement Haguenau-Wissembourg je francouzský arrondissement ležící v departementu Bas-Rhin v regionu Grand Est. Člení se dále na 5 kantonů a 144 obcí.\n\n"}
{"id": "1258545", "url": "https://cs.wikipedia.org/wiki?curid=1258545", "title": "Kostel svatého Linharta (Údrč)", "text": "Kostel svatého Linharta (Údrč)\n\nKostel svatého Linharta v Údrči na Karlovarsku pochází ze 14. století. Od roku 1994 je chráněn jako kulturní památka České republiky.\n\nPůvodně gotický kostel v Údrči vznikl ve 14. století, první zmínka o něm pochází z roku 1378. \n\nV roce 1435 přišel do Údrče žlutický farář Adalbert, pravdědobně proto, aby se zde skryl před husity. Za třicetileté války byl kostel zřejmě těžce poškozen, poté proběhla jeho obnova v renesančním slohu. Po protireformaci byla místní farnost pod patronátem premonstrátského kláštera v Gerasu v Dolním Rakousku. V roce 1734 byla ke kostelu přistavěna nová věž. V srpnu 1783 kostel vyhořel, po požáru byl znovu vybudován v barokním slohu. Je však možné, že přestavba proběhla již ve 30. letech 18. století. Roku 1788 získal kostel tři nové zvony, mešní roucha a liturgické předměty z barnabitánského kláštera na Hradčanech, který byl zrušen. V roce 1870 dostal kostel novou střechu, v roce proběhla 1911 poslední větší renovace kostela.\n\nV době komunistického režimu kostel velmi zchátral, zatékalo do něj a byl napaden plísní. Místní varhany byly převezeny do kostela Nanebevzetí Panny Marie v Unkovicích v okrese Brno-venkov. Část vybavení kostela byla vyrabována, zbylé bylo preventivně odvezeno. \n\nOd roku 1997 probíhala díky úsilí místních i původních německých obyvatel jeho renovace. V jejím průběhu byla opravena střecha, fasáda, okna a vstupní dveře, věžní hodiny. Studenti Střední umělecko-průmyslové školy na Žižkově spolu s restaurátory Národní galerie zrestaurovali obrazy křížové cesty. Na obnově se finančně podílelo město Bochov a Karlovarský kraj, římskokatolická církev, Národní památkový ústav a Česko-německý fond budoucnosti.\n\nOd roku 2009 se v kostele konají slavnostní mše 7. listopadu na svátek sv. Linharta.\n"}
{"id": "1258549", "url": "https://cs.wikipedia.org/wiki?curid=1258549", "title": "Petteri Forsell", "text": "Petteri Forsell\n\nJani Petteri Forsell (* 16. října 1990, Kokkola, Finsko) je finský fotbalový záložník a reprezentant, od roku 2016 hráč polského klubu Miedź Legnica. Mimo Finsko prošel angažmá v Turecku a Polsku.\n\nV ročníku 2015 vyhrál s týmem IFK Mariehamn finský fotbalový pohár.\n\n\nHrál za finský reprezentační výběr do 21 let.\n\nV A-mužstvu Finska debutoval 6. 2. 2013 v přátelském střetnutí v Netanji proti reprezentaci Izraele. Finsko zápas prohrálo 1:2, Forsell vsítil jedinou branku svého týmu.\n\n"}
{"id": "1258550", "url": "https://cs.wikipedia.org/wiki?curid=1258550", "title": "Lucien Quélet", "text": "Lucien Quélet\n\nLucien Quélet (14. července 1832 – 25. srpna 1899) byl francouzský přírodovědec a mykolog. Objevil několik druhů hub a byl zakladatelem Société mycologique de France, společnosti zaměřené na studium mykologie..\n\nQuélet poté, co se narodil v Montecheroux v rodině sedláka, brzy osiřel a byl vychován svými tetami. V mládí prokázal velký zájem o mykologii a botaniku, ale i další oblasti, například ornitologii. Studoval na vysoké škole Montbéliard a později studoval medicínu ve Štrasburku. Zemřel v roce 1899.\n\nV roce 1884 založil mykologickou společnost Société mycologique de France. V roce 1888 napsal knihu \"Flore mycologique de la France et des pays limitrophes\" (\"Mykologická flóra Francie a sousedících zemí\").\n\nPopsal také řadu druhů hub, například:\n\nPo Lucienu Quéletovi bylo pojmenováno množství objevených druhů jako pocta jeho práce v mykologii:\n"}
{"id": "1258551", "url": "https://cs.wikipedia.org/wiki?curid=1258551", "title": "Melissa Reese", "text": "Melissa Reese\n\nMelissa Reese je americká hudebnice a klávesistka známá jako členka Guns N' Roses, kterou je od dubna 2016. Také spolupracovala s Brianem Mantiem. Na klavír hraje od svých čtyř let. V 17 letech se učila s programy jako Pro Tools, Reason a Logic Pro a začala skládat vlastní hudbu. Její první EP, \"LISSA\",vyšlo 2007. Spolupracovali na něm Bryan Mantia a Pete Scaturro.\n"}
{"id": "1258553", "url": "https://cs.wikipedia.org/wiki?curid=1258553", "title": "Arrondissement Štrasburk", "text": "Arrondissement Štrasburk\n\nArrondissement Štrasburk (fr. \"Arrondissement de Strasbourg\") je francouzský arrondissement ležící v departementu Bas-Rhin v regionu Grand Est. Člení se dále na 11 kantonů a 33 obcí.\n\n"}
{"id": "1258559", "url": "https://cs.wikipedia.org/wiki?curid=1258559", "title": "Slovenská fotbalová divize 1969/70", "text": "Slovenská fotbalová divize 1969/70\n\nV soubojích 5. ročníku Slovenské fotbalové divize 1969/70 (jedna ze skupin 4. nejvyšší soutěže) se utkalo 14 týmů po dvou skupinách dvoukolovým systémem podzim - jaro. Byl to první ročník ve čtvrtoligové historii slovenské divize (1969 – 1977, 1981 – 1993).\n\nZdroj: \nPoznámky:\n\nZdroj: \nPoznámky:\n\n"}
{"id": "1258564", "url": "https://cs.wikipedia.org/wiki?curid=1258564", "title": "Kostel svaté Anny (Pořejov)", "text": "Kostel svaté Anny (Pořejov)\n\nPoutní kostel svaté Anny v zaniklé obci Pořejov na Tachovsku pochází z 60. let 17. století. Kostel je v havarijním stavu, nicméně od roku 1993 je chráněn jako kulturní památka České republiky. Zároveň je veden v seznamu ohrožených kulturních památek.\n\nNa místě dnešního kostela původně stávala dřevěná kaple, první písemná zmínka o ní pochází z roku 1658. Kostel je raně barokní, v letech 1660–1663 jej nechala vystavět majitelka pořejovského statku Veronika Kateřina Alsterlová z Astfeldu jako poděkování za své uzdravení. \n\nV letech 1719–1728 nechal majitel pořejovského statku hrabě František Ignác von Wunschwitz k severní i jižní straně presbytáře přistavět kaple. Josef II. však kostel v roce 1786 zrušil. Stavba začala chátrat, ale v roce 1808 byl kostel spojeným úsilím obcí Pořejov, Bažantov a Žebráky obnoven. Následujícího roku ho však poškodil blesk. Byl opraven, v roce 1883 však vyhořel. \n\nDo zdi někdejšího hřbitova obklopujícího kostel bylo v roce 1933 zasazeno 14 bronzových plastik křížové cesty, jejichž autorem byl tachovský sochař Josef Dobner. Za jejich umělecké ztvárnění získal uznání na výstavě ve Vídni. \n\nPo roce 1948 kostel chátral, byl vykraden dosídlenci. Vnitřní vybavení bylo většinou zničeno a rozkradeno. Nejcennější sousoší \"Poslední večeře Páně\" se podařilo přenést do Muzea Českého lesa v Tachově. Sanktusník kostela využívala až do 80. let 20. století Pohraniční stráž jako pozorovatelnu. \n\nKostel je majetkem firmy Purwos ze Žebráků.\n"}
{"id": "1258565", "url": "https://cs.wikipedia.org/wiki?curid=1258565", "title": "Gilbert Sandford Vernam", "text": "Gilbert Sandford Vernam\n\nGilbert Sandford Vernam (3. dubna 1890 – 7. února 1960) byl absolvent Worcester Polytechnic Institute (1914) a technik v Bellových laboratořích, který v roce 1917 vytvořil aditivní polyalfabetickou proudovou šifru a také se podílel na vývoji jednorázové tabulkové šifry. Vernam pracoval pro společnosti Postal Telegraph Company nebo Western Union a jeho pozdější práce se týkala především automatických přepínacích systémů pro telegrafické sítě.\n\nKombinační funkce Vernam, vydaná 22. července 1919, je logická operace XOR, aplikovaná na jednotlivé bity k zašifrování znaků v kódu Baudot. Vernam ve svém patentu nepoužil termín \"XOR\", ale implentoval tuto operaci v relé logice. Ve Vernamově příkladu je prostý text \"A\", zašifrovaný v kódu Baudot jako \"++---\", a klíčový znak \"B\", šifrovaný jako \"+--++\". Výsledný šifrovaný text je potom \"-+-++\", který se dešifruje jako znak \"G\". Kombinací \"G\" a klíčového znaku \"B\" opět vznikne \"++---\", tedy původní prostý text \"A\". NSA nazvala tento patent jedním z nejdůležitějších v historii kryptografie.\n\nKrátce poté Joseph Mauborgne, v té době kapitán US Army Signal Corps, navrhl, aby klíče na děrných páscích navíc obsahovaly náhodnou informaci. Spojením této a Vernamovy myšlenky vznikla implementace automatické formy one-time pad (ani jeden z tvůrců v té době toto označení nepoužíval). Šifra byla patentována v polovině 20. let 19. století.\n\nClaude Shannon, také inženýr v Bellových laboratořích, dokázal ve svém výzkumu během druhé světové války, že jednorázová tabulková šifra je neprolomitelná, pokud je správně implementována. Výzkum byl později publikován v říjnu 1949 pod názvem „Communication Theory of Secrecy Systems“. Shannnon také dokázal, že každý neprolomitelný systém musí mít stejné vlastnosti jako jednorázová tabulková šifra: klíč musí být náhodný, stejně dlouhý jako původní prostý text, vždy jedinečný v celém textu i jednotlivých částech a udržovaný v tajnosti.\n\nVernamova šifra je symetrická proudová šifra, ve které je šifrovaný text vytvořený kombinací prostého textu s náhodným nebo pseudonáhodným proudem dat stejné délky (tzv. „keystream“). Využívá logickou funkci XOR, symbolizovanou znakem ⊕ a je reprezentována následující tabulkou pravdivostních hodnot, kde znak codice_1 je „pravda“ a znak codice_2 je „nepravda“.\n\nDalší názvy této funkce jsou: „Not equal (NEQ)“, součet modulo 2 (bez „přenosu“) a rozdíl modulo 2 (bez „výpůjčky“). Šifra je reciproční (symetrická), protože k zašifrování prostého textu i k jeho následnému dešifrování je použit identický „keystream“:\n\nPokud je „keystream“ skutečně náhodný a použitý pouze jednou, vznikne jednorázová tabulková šifra. Náhrada pseudonáhodnými daty generovanými kryptograficky bezpečným generátorem je běžná a efektivní konstrukce pro proudovou šifru. RC4 je příklad Vernamovy šifry, která je na internetu široce využívána. V případě, že je stejný „keystream“ použit pro dvě zprávy, může být jeho efekt eliminován aplikací funkce XOR na dané dva prosté texty.\n\n"}
{"id": "1258571", "url": "https://cs.wikipedia.org/wiki?curid=1258571", "title": "Slovenská fotbalová divize 1970/71", "text": "Slovenská fotbalová divize 1970/71\n\nV soubojích 6. ročníku Slovenské fotbalové divize 1970/71 (jedna ze skupin 4. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1258575", "url": "https://cs.wikipedia.org/wiki?curid=1258575", "title": "Alexander Isak", "text": "Alexander Isak\n\nAlexander Isak (* 21. září 1999, Solna, Švédsko) je švédský fotbalový útočník a reprezentant, v současnosti hráč klubu Borussia Dortmund. Oba jeho rodiče pocházejí z Eritrey. Bývá přirovnáván ke známému švédskému fotbalistovi Zlatanu Ibrahimovićovi.\n\n\nIsak nastupoval za švédské mládežnické reprezentace U17, U19 a U21.\n\nV lednu 2017 byl povolán do A-mužstva Švédska pro přípravné zápasy v Abú Zabí (Spojené arabské emiráty) proti Pobřeží slonoviny a reprezentaci Slovenska. Debutoval 8. ledna proti Pobřeží slonoviny (prohra 1:2). V následujícím utkání 12. ledna proti Slovensku se jedním vstřeleným gólem podílel na vysoké výhře Švédska v poměru 6:0. Ve věku 17 let a 114 dní se stal nejmladším střelcem v historii švédského národního týmu (překonal věkový rekord Erika Dahlströma z roku 1912).\n\n"}
{"id": "1258579", "url": "https://cs.wikipedia.org/wiki?curid=1258579", "title": "385 (číslo)", "text": "385 (číslo)\n\nTři sta osmdesát pět je přirozené číslo, které následuje po čísle tři sta osmdesát čtyři a předchází číslu tři sta osmdesát šest. Římskými číslicemi se zapisuje CCCLXXXV.\n\n\n\nSilnice II/385 je česká silnice II. třídy vedoucí na trase silnice I/19 – Zvole – Předklášteří – Tišnov – Kuřim – Česká\n\n\n"}
{"id": "1258582", "url": "https://cs.wikipedia.org/wiki?curid=1258582", "title": "Huťský potok (přítok Luhy)", "text": "Huťský potok (přítok Luhy)\n\nHuťský potok je vodní tok na Drahanské vrchovině, jeden z přítoků Luhy.\n\nPotok pramení západně od obce Protivanov na území přírodní památky Louky pod Skalami. Tato oblast byla v minulosti odvodňována, stopy po této činnosti jsou stále viditelné, nicméně botanická hodnota tohoto území byla tak velká, že byla v roce 1990 vyhlášena přírodní památkou.\n\nDále teče mělkým údolím v blízkosti přírodní památky U žlíbku, pod kterou napájí Protivanovský rybník. Ten slouží k rekreaci pro přilehlé rekreační středisko. Jeho hráz tvoří silnice II/150. Po několika kilometrech se v blízkosti Oborského dvora, pod rybníkem V Oboře, v sousedství přírodní rezervace Skelná huť, vlévá do Luhy.\n\nHuťský potok střídavě protéká lesem a loukami.\n"}
{"id": "1258583", "url": "https://cs.wikipedia.org/wiki?curid=1258583", "title": "Třída Tenochtitlan", "text": "Třída Tenochtitlan\n\nTřída Tenochtitlan jsou hlídkové lodě mexického námořnictva vyvinuté na základě nizozemského typu Damen Stan Patrol 4207. Mezi jejich hlavní úkoly patří hlídkování ve výhradní ekonomické zóně, protipašerácké operace, nebo pátrací a záchranné mise. Do ledna 2016 byla objednána stavba 10 plavidel. Plánována je však stavba celkem až 20 kusů.\n\nCelkem byla objednána stavba 10 jednotek této třídy. Loděnice Damen Group poskytla plány, součástky, technickou podporu a výcvik posádek, přičemž samotná stavba probíhá v mexické loděnici Astillero de Marina Numero 1 (ASTIMAR 1) ve městě Tampico na pobřeží Mexického zálivu. Stavba prvních dvou jednotek proběhla v letech 2011–2012. Desáté plavidlo bylo do služby přijato v listopadu 2017.\n\nJednotky třídy \"Tenochtitlan\":\nNa palubě jsou kajuty pro 18 osob. Plavidla mají ocelový trup a nástavby ze slitin hliníku. Jsou vyzbrojena dvěma 12,7mm kulomety. Na zádi je uloženy 7,5metrový inspekční člun RHIB, lodě dále nesou dva záchranné rafty pro 20 osob a další vybavení. Pohonný systém tvoří dva diesely Caterpillar 3516C HD o celkovém výkonu 4000 kW, nebo MTU 16V4000 o celkovém výkonu 6000 kW, pohánějící přes převodovky Reintjes/ZF dva lodní šrouby se stavitelnými lopatkami. Nejvyšší rychlost dosahuje 25/30 uzlů (dle zvolených motorů).\n"}
{"id": "1258586", "url": "https://cs.wikipedia.org/wiki?curid=1258586", "title": "Slovenská fotbalová divize 1971/72", "text": "Slovenská fotbalová divize 1971/72\n\nV soubojích 7. ročníku Slovenské fotbalové divize 1971/1972 (jedna ze skupin 4. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1258594", "url": "https://cs.wikipedia.org/wiki?curid=1258594", "title": "Slovenská fotbalová divize 1972/73", "text": "Slovenská fotbalová divize 1972/73\n\nV soubojích 8. ročníku Slovenské fotbalové divize 1972/73 (jedna ze skupin 4. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1258595", "url": "https://cs.wikipedia.org/wiki?curid=1258595", "title": "Mistrovství Československa v atletice 1951", "text": "Mistrovství Československa v atletice 1951\n\nMistrovství ČSR mužů a žen v atletice 1951 v kategoriích mužů a žen se konalo 28. července až 29. července v Brně.\n"}
{"id": "1258596", "url": "https://cs.wikipedia.org/wiki?curid=1258596", "title": "Mistrovství Československa v atletice 1950", "text": "Mistrovství Československa v atletice 1950\n\nMistrovství ČSR mužů a žen v atletice 1950 v kategoriích mužů a žen se konalo 12. srpna až 13. srpna v Bratislavě.\n"}
{"id": "1258599", "url": "https://cs.wikipedia.org/wiki?curid=1258599", "title": "Slovenská fotbalová divize 1973/74", "text": "Slovenská fotbalová divize 1973/74\n\nV soubojích 9. ročníku Slovenské fotbalové divize 1973/74 (jedna ze skupin 4. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1258600", "url": "https://cs.wikipedia.org/wiki?curid=1258600", "title": "Jukl", "text": "Jukl\n\nJukl je příjmení více osob:\n\n"}
{"id": "1258601", "url": "https://cs.wikipedia.org/wiki?curid=1258601", "title": "Francesco Pollini", "text": "Francesco Pollini\n\nFrancesco Pollini, také Pulini, Pullini, Polliny, Franc, šlechtickým titulem Franz de Paula Pollini, (26. března 1762 Lublaň – 17. září 1846 Milán) byl italský zpěvák, klavírista, hudební skladatel a pedagog.\n\nRodina Pollini se přestěhovala do Kraňska 100 let před Francescovým narozením. Otec byl lékařem a lékárníkem v Lublani. Od císařovny Marie Terezie získal dědičný rakouský šlechtický titul, protože vyvinul odvar proti syfilidě známý jako „le acque Pollini“. Francesco návod na odvar zdědil a používal jej k léčení svých známých z řad aristokratů i hudebníků. \n\nV Lublani získal Francesco základní hudební vzdělání jako zpěvák, cembalista a houslista. V roce 1783 odcestoval do Prahy a o rok později do Paříže, kde se setkal s Antoniem Salierim. Ten ho představil francouzskému velvyslanci u vídeňského dvora Marie-François-Louis Du Roullet, který psal operní libreta. Po smrti svého otce v roce 1786 z Lublaně odešel natrvalo. Zpíval ve skupině italských zpěváků a mimo jiné účinkoval v Palais Auersperg ve Vídni v roli Idamante v opeře Wolfganga Amadea Mozarta \"Idomeneo\". S Mozartem se patrně velmi sblížil, neboť Mozart mu věnoval duet \"\"Spiegerti non poss'io\"\" pro soprán a tenor (KS 489) a \"\"Szena con Rondo\"\" pro tenor a housle (KS 490). \n\nPo dvou letech cestování s operními společnostmi studoval Pollini od roku 1790 v Miláně skladbu u Niccolò Antonia Zingarelliho. Roku 1798 se oženil s Marianou Gasparini, známou harfenistkou. V témže roce debutoval jako operní skladatel operou \"La Casetta nei Bochi\", která byla uvedena v Teatro Cannobiano. Na oslavu uzavření míru mezi Anglií a Francií (Amienský mír), byla ve Scale uvedena jeho kantáta \"Il Trionfo della Pace\". U příležitosti korunovace Napoleona králem Itálie, byla dne 26. května 1805 v milánské katedrále uvedena dvě větší Polliniho díla: \"\"Vivat, Vivat\"\" a \"\"Te ergo quaesumus\"\". \n\nVýznamným a nejznámějším dílem Polliniho se stala škola hry na klavír \"\"Metodo di clavicembalo\"\". Tato učebnice byla po několik desetiletí užívána jako základní klavírní škola v celé Itálii. Za toto dílo získal čestné členství milánské konzervatoře.\n\nKromě uvedené klavírní školy a pěti oper (z nichž pouze dvě byly provedeny na jevišti), komponoval zejména duchovní hudbu a hudbu pro klavír. Je autorem několika oratorií, kantát a mší. Napsal Stabat Mater, Requiem a Te Deum. Komponoval jednotlivé árie pro zpěv a klavír, či pro zpěv s doprovodem orchestru. Významné však jsou jeho klavírní sonáty, kterých napsal více než 60. Psal rovněž klavírní variace na témata z tehdy populárních oper.\n\n\n\n"}
{"id": "1258602", "url": "https://cs.wikipedia.org/wiki?curid=1258602", "title": "Slovenská fotbalová divize 1974/75", "text": "Slovenská fotbalová divize 1974/75\n\nV soubojích 10. ročníku Slovenské fotbalové divize 1974/75 (jedna ze skupin 4. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1258603", "url": "https://cs.wikipedia.org/wiki?curid=1258603", "title": "Download", "text": "Download\n\nV angličtině to download (česky: \"ke stažení\"), či krátce download (\"stažení\") je v počítačových sítích pojem pro příjem dat ze vzdáleného serveru, jako je webový server, FTP server, e-mailový server, nebo jiné podobné systémy. Opačným procesem je uploading (\"nahrávání\"), při kterém jsou data odeslána na vzdálený server.\n\nDownload znamená, že je soubor nabízen ke stažení, nebo že již byla stažena, nebo že běží proces přijímání takového souboru.\n\nPři stahování (downloading) se obvykle přenáší celé soubory k místnímu uložení a pozdějšímu použití. Downloading se liší od streamingu, kde jsou data použité téměř okamžitě, zatímco je přenos dat stále probíhá, a tyto nemohou být trvale ukládány. Zvyšuje se počet webů, které nabízejí streamování médií nebo média média zobrazují pomocí prohlížeče, jako je například YouTube, a které omezují možnosti uživatelů ukládat tyto materiály do svých počítačů poté, kdy byly přijaty.\n\nStahování obsahu chráněného autorskými právy bez příslušnými oprávněními může představovat porušení autorských práv.\n\n\n"}
{"id": "1258611", "url": "https://cs.wikipedia.org/wiki?curid=1258611", "title": "Upload", "text": "Upload\n\nAnglický termín to upload (česky: \"k nahrání\"), či krátce upload (\"nahrání\") znamená odesílat data na vzdálený počítačový systém, jako je například server nebo jiného klienta tak, aby vzdálený systém mohl uložit kopii dat.\n\nPřenos dat z jednoho systému do druhého vzdáleného pod kontrolou lokálního systému je vzdálené nahrávání (\"remote uploading\").\n\nVzdálené nahrávání je využíváno některými on-line \"file hosting services\". Používá se také když má místní počítač pomalé připojení ke vzdáleným systémům, které ale mají rychlé spojení mezi sebou. Bez funkce vzdáleného nahrávání, tyto data se budou muset být nejprve do místního hostitelského serveru a potom se dojde k nahrávání do vzdáleného \"file hosting serveru\", v obou případech přes pomalé připojení.\n\n\n"}
{"id": "1258612", "url": "https://cs.wikipedia.org/wiki?curid=1258612", "title": "Slovenská fotbalová divize 1975/76", "text": "Slovenská fotbalová divize 1975/76\n\nV soubojích 11. ročníku Slovenské fotbalové divize 1975/76 (jedna ze skupin 4. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nZdroj: \nPoznámky:\n\nZdroj: \nPoznámky:\n\n"}
{"id": "1258613", "url": "https://cs.wikipedia.org/wiki?curid=1258613", "title": "Štefan Slezák (protifašistický bojovník)", "text": "Štefan Slezák (protifašistický bojovník)\n\nŠtefan Slezák (31. prosinec 1891, Stará Turá – 11. leden 1964, Bratislava) byl četník, důstojník a protifašistický bojovník. Jeho otec se jmenoval Šimon Slezák a jeho matka Alžběta Trokanová.\n\nRoku 1913 absolvoval učitelský ústav v Šoproni. Po roce 1922 byl důstojník četnictva na různých místech. Během 1. světové války legionář v Rusku. Od roku 1939 byl napojen na odbojovou skupinu Obrana národa, občanskou odbojovou skupinu Flora a další. V prosinci 1943 se stal signatářem memoranda Flóry. Spolupracoval s československou exilovou vládou v Londýně. Během slovenského národního povstání byl přednostou bezpečnostního odboru předsednictva SNR pro vnitřní věci v Banské Bystrici.\n\n\n"}
{"id": "1258615", "url": "https://cs.wikipedia.org/wiki?curid=1258615", "title": "Slovenská fotbalová divize 1976/77", "text": "Slovenská fotbalová divize 1976/77\n\nV soubojích 12. ročníku Slovenské fotbalové divize 1976/77 (jedna ze skupin 4. nejvyšší soutěže) se utkalo 14 týmů po dvou skupinách dvoukolovým systémem podzim - jaro.\n\nPo sezoně proběhla reorganizace nižších soutěží, přičemž slovenská divize se stala jednou ze skupin 3. nejvyšší soutěže, 4. stupněm byly krajské přebory (takto tomu bylo i v období 1965 – 1969 a naposled v sezoně 1980/81).\n\nZdroj: \nPoznámky:\n\nZdroj: \nPoznámky:\n\n"}
{"id": "1258617", "url": "https://cs.wikipedia.org/wiki?curid=1258617", "title": "Senecký", "text": "Senecký\n\nSenecký nebo Senecká může být:\n"}
{"id": "1258619", "url": "https://cs.wikipedia.org/wiki?curid=1258619", "title": "Gilbert a Sullivan", "text": "Gilbert a Sullivan\n\nSpojení Gilbert a Sullivan označuje divadelní partnerství libretisty W. S. Gilberta (1836–1911) a komponisty Arthura Sullivana (1842–1900) a díla, která společně vytvořili. Tato autorská dvojice spolu vytvořila mezi lety 1871–1896 čtrnáct operet, mezi nejznámější z nich patří \"HMS Pinafore\", \"Piráti z Penzance\" nebo \"Mikádo\". Oba tvůrce spojil dohromady producent Richard D'Oyly Carte. Roku 1881 postavil Savoy Theatre, které uvádělo jejich kusy (posléze známé jako opery Savoy) a založil operní společnost D'Oyly Carte Opera Company, která následně propagovala a uváděla díla Gilberta a Sullivana po více než jedno století.\n\nOperety Gilberta a Sullivana sklízely během svých uvedení značné mezinárodní úspěchy, a řada z nich zůstává v anglicky mluvících zemích dodnes populární a často uváděná.\n\nGilbert a Sullivan uvedli ve své tvorbě řadu inovací obsahu a formy, které přímo ovlivnily vývoj muzikálu během 20. století.\nJejich díla měla též vliv na politický život, literaturu, film a televizi a byla často parodována a napodobována.\n\n"}
{"id": "1258622", "url": "https://cs.wikipedia.org/wiki?curid=1258622", "title": "Jozef Šturdík", "text": "Jozef Šturdík\n\nJozef Šturdík (13. března 1920 Križovany nad Dudváhom – 14. listopadu 1992 Bratislava) byl slovenský grafik, ilustrátor a malíř.\n\nStudoval na SVŠT (dnešní Slovenská vysoká škola technická) u Jána Mudrocha v letech 1939–1941, poté (1943–1945) na akademii ve Vídni u Böckela a Fahringera. Poté působil jako asistent kreslení na SVŠT v letech 1945–1949, poté svobodný malíř.\n\nZačínal jako malíř-krajinář impresivního realismu, který po celý život vyvíjel směrem k osobitému lyrismu. Záhy začal pracovat s figurou i zátišími. Pracoval s technikami uhlu, pastelu a kombinovanými technikami. Přes zájmy literární a hudební se dostal k ilustraci slovenských, českých (Máchův Máj) a světových básníků, sám psal básně (za jeho života vyšla sbírka \"Polokružie\"). \n\n"}
{"id": "1258624", "url": "https://cs.wikipedia.org/wiki?curid=1258624", "title": "Slovjaci", "text": "Slovjaci\n\nSlovjaci měli být samostatný národ, žijící na území dnešního východního Slovenska, odlišný od Slováků. \n\nSlovjacké hnutí se zformovalo koncem 19. století. Vycházelo z odlišné teritoriální identity východních Slováků a z nářečních rozdílů, které se snažilo absolutizovat a dokázat tak, že jde o samostatný národ. Významným teoretikem slovjackého hnutí byl Viktor Dvorcsák, politik s výraznou prouherskou orientací, později představitel maďarské iredenty. Podle Dvorcsáka se jazyk Slováků na východním Slovensku odlišoval od jazyka západních Slováků tak, jako polština od ruštiny. Myšlenka byla podporována uherskou vládou s cílem oslabení slovenského národního hnutí a jeho dezintegrace podle nářečních areálů. V roce 1918, na základě práva na sebeurčení Slovjaků, na východě Slovenska vyhlásil Dvorcsák Slovenskou lidovou republiku, krátce trvající politický útvar bez reálné moci, který byl orientovaný jednoznačně na Maďarsko. \n\nHnutí se znovu aktivovalo v souvislosti s mnichovskou dohodou a první vídeňskou arbitráží, přičemž mělo sloužit na podporu revizionistických nároků Maďarska. Členové hnutí se pokusili dokázat existenci samostatného slovjackého jazyka i vědecky, za pomoci významného maďarského slavisty Jánose Melicha. Ten však takovou snahu odmítl jako vědecky nepodloženou a „slovjacký jazyk“ (šarišské nářečí) označil za nedílnou součást slovenského jazyka. Během okupace jižního Slovenska se maďarská vláda snažila využít slovjacké hnutí k omezení vlivu zakladatelů Strany slovenské národní jednoty. Mezi slovenským obyvatelstvem však hnutí nezískalo podporu.\n\n"}
{"id": "1258625", "url": "https://cs.wikipedia.org/wiki?curid=1258625", "title": "Rasmus Elm", "text": "Rasmus Elm\n\nRasmus Christoffer Elm (* 17. března 1988, Kalmar, Švédsko) je švédský fotbalový záložník a reprezentant, v současnosti hráč klubu Kalmar FF. Mimo Švédsko působil na klubové úrovni v Nizozemsku a Rusku.\nJeho starší bratři Viktor Elm a David Elm jsou také fotbalisté.\n\n\nElm nastupoval za švédské mládežnické reprezentace U17, U19 a U21.\n\nV A-mužstvu Švédska debutoval 24. 1. 2009 v přátelském zápase proti reprezentaci USA (prohra 2:3). Zúčastnil se EURA 2012 konaného v Polsku a na Ukrajině.\n\n"}
{"id": "1258628", "url": "https://cs.wikipedia.org/wiki?curid=1258628", "title": "Libčeves (zámek)", "text": "Libčeves (zámek)\n\nLibčeves je zřícenina zámku ve stejnojmenné vesnici v okrese Louny. Na místě zámku stávala gotická tvrz založená ve čtrnáctém století. Postupně byla přestavěna na renesanční a barokní zámek. Ve druhé polovině dvacátého století zámek nebyl udržován, a postupně se změnil ve zříceninu. Od roku 1964 je chráněn jako kulturní památka.\n\nPrvní písemná zmínka o Libčevsi je z roku 1295, kdy v ní sídlil Smil z Libčevsi, který byl jedním z manů hradu Rýzmburk. Podle Rudolfa Anděla existuje také zmínka z roku 1251 o Protivcovi z Libčevsi. Dějiny z větší části čtrnáctého století jsou nejasné. Ve druhé polovině část vesnice patřila pánům ze Žerotína a druhá klášteru klarisek z Panenského Týnce, který ji v roce 1385 nebo 1386 vyměnil za jiný majetek s bratry Plichtou, Habešem a Habartem ze Žerotína. Roku 1390 nebo 1396 je jako majitel uváděn Pešík z Minic, jehož potomci panství roku 1437 prodali Václavu Cardovi z Petrovic, který Libčeves odkázal své dceři Ofce provdané za Zikmunda z Vartenberka a z Berštejna. Když roku 1483 zemřel jejich syn Václav, připadlo panství jako odúmrť králi, který je někomu věnoval, ale ze sporů různých šlechticů není jasné, kdo byl skutečným majitelem.\n\nNa počátku šestnáctého století patřila vesnice Jindřichovi z Vřesovic, po kterém ji zdědil syn Jiří. Jeho tři synové Libčeves prodali roku 1543 Jaroslavovi Beřkovskému z Šebířova a ten o pět let později Buškovi Kaplířovi ze Sulevic, jehož potomkům patřila až do roku 1588, kdy ji prodali Janovi z Vřesovic na Podsedicích. V roce 1596 panství koupila Kateřina z Doupova, provdaná Údrčská, pro svého syna Jana Viléma Kostomlatského z Vřesovic . Spolu nechali starou tvrz přestavět na renesanční zámek. Jan Vilém zemřel okolo roku 1620 a panství převzal jeho strýc Jan Habart, který po vydání Obnoveného zřízení zemského odmítl přestoupit na katolickou víru a rozhodl se odejít ze země. Roku 1628 proto zámek prodal strýci Volfu Illburkovi z Vřesovic, ale brzy je jako majitel uváděn jeho bratr Vilém, který zemřel roku 1640. Před smrtí panství velmi zadlužil, a proto je jeho dědicové v roce 1642 prodali Kryštofu Ferdinandovi z Lobkovic, který zámek upravil v barokním slohu, ale panství později spolu s Měrunicemi připojil k bílinskému panství.\n\nLobkovicům panství patřilo až do první pozemkové reformy. Vrchnost na zámku nesídlila, a ten byl proto několikrát upravován pro potřeby hospodářského dvora. Od šedesátých let dvacátého století přestal být zámek udržován a lidé z okolí ho začali rozebírat na stavební materiál. Ještě na konci sedmdesátých let byly jeho budovy zastřešené, ale později střechy zanikly, a zámek se změnil ve zříceninu.\n\nNejstarší tvrz stála nejspíše v blízkosti kostela Stětí svatého Jana Křtitele snad již na konci třináctého století. Později bylo panské sídlo přesunuto na návrší jižně od vesnice. Její areál měl obdélný půdorys s vypouklými delšími stranami. Na obou kratších stranách stávaly částečně podsklepené palácové stavby. Během renesanční přestavby přibylo na východní straně dvouprostorové křídlo s kuchyní a severní palác byl na vnější straně rozšířen o rozsáhlou přístavbu. Při barokní přestavbě zámek získal čtyřkřídlý půdorys. Nejprve bylo postaveno celé východní křídlo, které pohltilo renesanční budovu s kuchyní a později bylo přistavěno západní křídlo, které uzavřelo vnitřní dvůr.\n\n\n"}
{"id": "1258629", "url": "https://cs.wikipedia.org/wiki?curid=1258629", "title": "Vápenky Miskovice", "text": "Vápenky Miskovice\n\nV blízkém okolí obce Miskovice se dochovaly zbytky hned několika vápenek: kruhová vápenka u lomu (tzv. Pochobradského vápenka), kruhová vápenka v nynějším areálu zemědělského družstva, šachtová vápenka severovýchodně od lomu a kruhová vápenka jižně od lomu. I když jde spíše o menší vápenky, všechny představují zajímavé \"technické památky\" a kruhová vápenka jižně od lomu je současně i kulturní památka (rejstříkové číslo v ÚSKP 18106/2-1107).\n\nV oblasti se těžba vápence a jeho pálení traduje po staletí. O vývoji vápenek v 19. a počátkem 20. století uvádí kronika obce Miskovic následující: »Vápno začal pálit na Vinicích p. Podolák v „tulnýřích“ vytápěných dřevem. Naproti přes údolí začal pálit Josef Čejka, později se přestěhoval do Robous. Na svých pozemcích pak pálili i Josef Pauš, František Bohuňovský, Jan Brant, Josef Štolba a Antonín Růžička…\n\nV roce 1892 postavil Antonín Podolák cylindrovku. Po Josefu Paušovi pálil vápno Alois Čepelák v „dolíkách“, tj. vyzděná jáma vytápěná koksem nebo uhlím, kde se získalo 50–70 q vápna. (Tento způsob pálení se používal ve válce, kdy bylo málo uhlí do cylindrovky.) Roku 1922 Alois Čepelák postavil za 1/2 miliónu korun komorovou kruhovku.\n\nNa Mezholezsku pálil nejdříve v „dolíkách“ Josef Růžička, ten roku 1901 postavil cylindrovku. Dlouho se však v ní nezatopilo a ve válce se v ní také nepálilo. Po válce byla již cylindrovka zastaralá, tak ji v roce 1921 zbořil a postavil velkou kruhovku.«\n\nNachází se asi 750 metrů jižně až jihojihovýchodně od lomu a jen asi 50 metrů severně od silnice Mezholezy – Bylany. Vápenka se nachází již na katastrálním území \"Bylany u Kutné Hory\", ale v seznamu kulturních památek v okrese Kutná Hora je přiřazena pod Miskovice.\n\nPamátkový katalog Národního památkového ústavu v předmětu ochrany mimo jiné uvádí: Cenná technická památka v lokalitě, kde se po staletích traduje těžba vápence a jeho pálení. Původ v 19. století, komín z přelomu 19. a 20. století. Válcová stavba z místního mušlového vápence (spodní širší část) a cihel (vysoký komín). Stavba členěna soklem a dalším dvojím ustoupením. V těle stavby nepravidelně rozmístěné, segmenty zaklenuté otvory. V horní části otvory po dřevěné konstrukci. Na vrcholku vztyčen vysoký osmiboký cihlový komín.\n\nV lokalitě kolem lomu (necelý kilometr od jižního okraje obce Miskovice a asi 250 metrů od jižního okraje areálu zemědělského družstva) se nachází vápencový lom, mohutný komín a další zbytky kruhové vápenky, tzv. \"Pochobradského vápenka\".\n\nVápencový lom byl pravděpodobně využíván všemi vápenkami v okolí. Délka stěny lomu kolem 200 metrů a výška 5 i více metrů. Jedná se o opuštěný jámový lom v biodetritických vápencích křídového stáří s intrafoliačním konglomerátem. Na rozdíl od blízké lokality Mezholezy je zde velmi dobře zachována fosilní křídová fauna. Obsažená fauna má průkazně ještě mnoho nepopsaných druhů. Lokalita má tedy značný studijní význam, a to i mezinárodní (hlavně pro biostratigrafii, ale také pro sedimentologii a geologii obecně, pro paleontologii), je očekávána korelace s pánvemi v Německu.\n\nJedná se o \"geologickou lokalitu doporučenou k ochraně\". Zdůvodnění navrhované ochrany jsou:\n\nVápenka přímo v dolíku lomu, tzv. \"Pochobradského vápenka\". Kruhová pec je vývojově mladším a vyspělejším typem, používala se také k pálení cihel. Zdejší pec má obdélníkový půdorys, základem oválně klenutá chodba, přístupná obloukovými vstupy, vápno se pálilo vždy v určitém úseku chodby. Otvory v klenbě se sypal uhelný mour, kterým se v peci zpravidla topilo. Pozůstatkům této pece do současnosti dominuje vysoký cihelný komín.\n\nNad zbytky vápenky se tyčí mohutný, 39 metrů vysoký cihlový komín. Protože se nachází také v dolíku a okolo rostou stromy, zdálky je až skoro polovina zakryta. Ale i tak je viditelný z poměrně velké vzdálenosti a v závislosti na úhlu pohledu je dobře patrné, že poslední část komína (od římsy asi ve 4/5 výšky) je výrazně vychýlená z osy. Databáze komínů KODA uvádí následující základní údaje o komínu:\n \nDalší vápenka se nacházela blíže k obci Miskovice, asi 250 metrů severovýchodně od lomu (od tzv. Pochobradského vápenky) a necelý kilometr jižně od centra obce. Pozůstatky staršího jednoduchého typu tzv. šachtové pece z 19. století v podobě kamenné okrouhlé věže s otvory pro zatápění při zemi. Dochovalo se jen kamenné masivní válcové torzo bez komína, na první pohled připomíná hradní věž.\n\nV oblasti Miskovic se nachází ještě jedna vápenka s kruhovou pecí. Je nejblíže k obci: necelých 500 metrů od centra obce, v bezprostřední blízkosti jižního okraje Miskovic. Je však situována zhruba uprostřed oploceného, uzavřeného areálu zemědělského družstva a proto je běžně nepřístupná. Zachovalo se pouze těleso kruhové pece, bez komína. Těleso pece má být v současnosti využíváno jako sklad.\n\n\n"}
{"id": "1258630", "url": "https://cs.wikipedia.org/wiki?curid=1258630", "title": "David Elm", "text": "David Elm\n\nDavid Alexander Elm (* 10. ledna 1983, Broakulla, Švédsko) je švédský fotbalový útočník, v současnosti hráč klubu Kalmar FF. Mimo Švédsko působil na klubové úrovni v Anglii.\nJeho bratři Viktor Elm a Rasmus Elm jsou také fotbalisté.\n\n\n \n"}
{"id": "1258632", "url": "https://cs.wikipedia.org/wiki?curid=1258632", "title": "Humr (film)", "text": "Humr (film)\n\nHumr (v originále The Lobster) je antiutopický sci-fi film z roku 2015 režiséra Yorga Lanthimose. V hlavních rolích se objevili Colin Farrell a Rachel Weisz. Film se natáčel v koprodukci Irska, Spojeného království, Řecka, Francie a Nizozemska.\n\nSnímek byl vybrán do soutěže o Zlatou palmu na Filmovém festivalu v Cannes a nakonec získal cenu poroty. Byl taktéž uveden v sekci speciálních filmů na Mezinárodním filmovém festivalu v Torontu.\n\nDavid zjistí, že ho žena opustila kvůli jinému muži, a tak je převezen na hotel. Manažerka hotelu mu řekne, že nezadaní lidé mají 45 dní na to, aby si našli partnera, jinak budou proměněni ve zvíře podle vlastního výběru. Davida doprovází pes, což je ve skutečnosti jeho proměněný bratr. David si jako zvíře vybere humra, kvůli jeho životnímu cyklu a lásku k moři. David se spřátelí se šišlajícím Robertem a kulhajícím Johnem, který ke svému zranění přišel, když se chtěl spojit se svou matkou, která se proměnila ve vlka. Hotel má mnoho pravidel a rituálů — masturbace je zakázána, ale pokojská poskytuje hostům sexuální uspokojení. Všichni navíc musí chodit na taneční lekce, kde se šíří propaganda výhod partnerství. Robert je přistižen při masturbaci a hotel ho potrestá tím, že mu spálí prsty v toustovači. Vztahy vyžadují, aby oba partneři měli něco společného. Johnovi je řečeno, že přijela koktající žena, ale její koktání je jen dočasné, a tak pro něj není vhodná.\n\nHosté si pobyt na hotelu mohou prodloužit tím, že uloví „samotáře“, tedy nezadaného člověka schovávajícího se v lese před pobytem v hotelu. Davidovi na jednom z takových lovů nabízí sexuální služby žena se zálibou v sušenkách. David ji odmítne, ona mu odvětí, že pokud si nenajde vhodný protějšek, tak spáchá sebevraždu skokem z okna hotelu. John získá podvodem náklonnost ženy, která neustále krvácí z nosu, a přesunou se do sekce párů k měsíčnímu zkušebnímu partnerství. David se rozhodne usilovat o zájem bezcitné ženy. Jejich schůzka je přerušena křikem, kdy žena se zálibou v sušenkách skočila z okna. David je z incidentu otřesen, ale před bezcitnou ženou předstírá, že si její utrpení užívá. Později bezcitná žena ve vířivce předstírá, že se dusí, ale David jí nepomůže, a tak je potěšená a naváže s Davidem vztah. Když se David jednoho dne probudí, tak zjistí, že žena ukopala k smrti jeho bratra (přeměněného v psa). David je zničený a pláče a bezcitná žena dospěje k závěru, že jí celou dobu lhal a vede ho k potrestání k manažerce hotelu. Nicméně David s pomocí pokojské uteče a bezcitnou ženu později promění ve zvíře.\n\nDavid uteče z hotelu a přidá se k samotářům. Samotáři mají zcela opačná pravidla oproti hotelu, zakazují jakékoliv vztahy. David zjistí, že hotelová pokojská je skrytou agentkou samotářů, kteří se snaží hotel zničit. Samotáři se vydají do města kvůli nedostatku zásob a Davida zastaví policista. Samotáři se též vydávají na misi ke zničení hotelu. David prozradí ženě krvácející z nosu, že její milý John své krvácení jen předstírá. Další samotáři zajmou manažerku hotelu a jejího manžela, který je ochoten pro svou záchranu manželku zastřelit, čímž zničí jejich vztah. Brzy poté David, sám krátkozraký, naváže tajný vztah s krátkozrakou ženou a vymyslí si posunkový systém komunikace. Jednoho dne spolu jdou na misi do města, ale jejich vůdkyně zjistí, že se mezi nimi něco děje. Vůdkyně samotářů najde ženin deník, zjistí, že spolu plánovali společně utéct a bere ženu do města pod záminkou, že jí chce vylepšit zrak, ve skutečnosti však poručí lékaři, aby ji oslepil. Oslepená žena ve vzteku zabíjí pokojskou, kterou mylně považuje za vůdkyni samotářů. Řekne Davidovi o svém oslepnutí a snaží se najít něco dalšího, co mají společného, ale nedaří se jí to. Davidovi řekne, že na něco přijdou a že je stále rozhodnut pro útěk. David následujícího rána zajme vůdkyni a sváže ji, aby ji sežrali psi. David spolu s oslepenou ženou utíkají do města a stavují se v restauraci. David si odskočí na toaletu a je připraven najít společnou vlastnost, tedy se s pomocí steakového nože sám oslepí. Oslepená žena u stolu čeká na jeho návrat.\n\nHlavní natáčení začalo 24. března 2014 a skončilo 9. května 2014. Natáčení proběhlo v Dublinu, který představoval „město“ a také v okolí hrabství Kerry, přesněji ve Sneemu, Dromore Woods a Kenmaru.\n\n"}
{"id": "1258635", "url": "https://cs.wikipedia.org/wiki?curid=1258635", "title": "Římskokatolická farnost Šumperk", "text": "Římskokatolická farnost Šumperk\n\nŘímskokatolická farnost Šumperk je územní společenství římských katolíků s farním kostelem svatého Jana Křtitele v děkanátu Šumperk.\n\nDěkanský kostel sv. Jana Křtitele vznikl při zakládání města na konci 13. století. Nejstarší gotická stavební fáze se dochovala jen v torzech, protože chrám v letech 1513 a 1669 vyhořel. Dnešní barokní podobu a půdorysný tvar kříže získal kostel po posledním požáru.\n\nSousední fara byla patrně již od svého vzniku spojena s děkanským úřadem. K šumperským děkanům patřil mj. Kryštof Lautner, jedna z nejstatečnějších postav období čarodějnických procesů. Lautner byl zatčen, krutě mučen a několik let vězněn na Mírově. Upálen byl 18. září 1685 v Mohelnici. \n\nOd července 2009 je farářem R. D. Mgr. Slawomir Sulowski.\n\nFarnost se pravidelně zapojuje do projektu Noc kostelů. Ve fanosti se pravidelně koná tříkrálová sbírka. V roce 2016 se při ní vybralo 95 313 korun. \n\nV roce 2016 se ve farnosti konala postní duchovní obnova. Šlo o sérii večerních setkání spojené s bohoslužbou a duchovní promluvou. Sobotní program nabídl setkání pro děti a pro manžele. V roce 2017 se během postní doby konaly ve farnosti pravidelné každodenní adorace.\n\nV říjnu 2017 ve farnosti uděloval svátost biřmování biskup Antonín Basler. \n\nPro farnosti děkanátu Šumperk vychází měsíčník Tamtam. \n\n"}
{"id": "1258636", "url": "https://cs.wikipedia.org/wiki?curid=1258636", "title": "Johan Wiland", "text": "Johan Wiland\n\nJohan Wiland (* 24. ledna 1981, Borås, Švédsko) je švédský fotbalový brankář a bývalý reprezentant, v současnosti hráč klubu Malmö FF. Mimo Švédsko působil na klubové úrovni v Dánsku.\n\n\nWiland nastupoval za švédské mládežnické reprezentace U17, U19 a U21.\n\nV A-mužstvu Švédska debutoval 18. 1. 2007 v přátelském zápase ve městě Cuenca proti reprezentaci Ekvádoru (prohra 1:2). Zúčastnil se EURA 2012 konaného v Rakousku a Švýcarsku a také EURA 2012 v Polsku a na Ukrajině, ale na obou šampionátech neodehrál ani jeden zápas, byl pouze náhradníkem. Celkem odchytal v letech 2007–2013 za švédský národní tým 9 zápasů.\n\n"}
{"id": "1258638", "url": "https://cs.wikipedia.org/wiki?curid=1258638", "title": "Tudrus", "text": "Tudrus\n\nTudrus také Tuder (1. století př. n. l. – 1. století) byl vládcem Kvádů na území středního Dunaje v prvních letech našeho letopočtu. Byl současníkem markomanského vládce Marobuda.\n\nTudrus je zmíněn ve 42. kapitole v etnografickém díle Germania římského historika Cornelia Tacita. Tudrus byl králem Kvádů před rokem 19 n. l., před odchodem Marobuda do exilu v Ravenně.\n\nV 1. století př. n. l. žili Kvádové, stejně jako Markomani v oblasti severně od Mohanu, odkud se po porážce římským vojevůdcem Drusem a dalšími útoky římských jednotek postupně přesouvali pod vedením Tudra na východ. Tudrus svůj kmen dovedl na území dnešního jihozápadního Slovenska, severní části Dolního Rakouska a také jižní Moravy. kde se usadili. Informace o dalším Tudrově životě se nedochovaly. \n\nMarobud byl sesazen Katvaldou. Katvalda se stal i vládcem Kvádů po Tudrovi, ale v neustálem boji o vládu byl i Katvalda brzy nucen hledat útočiště v římském exilu ve Fora Julii v provincii Gallia Narbonensis. Aby Římané zabranili dalším nesvárům mezi germánskými kmeny na území Moravy a jihozápadního Slovenska (mezi řekami Marus a Cusus) a také dalšímu napadání severní hranice řimské říše na středním Dunaji, tak do čela říše Kvádů dosadili loajálního prořímského krále Vannia.\n"}
{"id": "1258639", "url": "https://cs.wikipedia.org/wiki?curid=1258639", "title": "Verjus", "text": "Verjus\n\nVerjus (výslovnost [veržú], z francouzského \"vert jus\", zelená šťáva) je tekutina kyselé chuti, vyráběná z nezralého ovoce, převážně hroznů révy vinné. Byl známým ochucovadlem ve středověké kuchyni, později ho nahradily dovážené citrusové plody. Udržel se v arabské kuchyni pod názvem \"husrum\", o jeho popularizaci se zasloužila v osmdesátých letech 20. století australská kuchařka Maggie Beerová. \n\nVerjus se připravuje z nedozrálých bílých nebo červených hroznů, utržených během probírky úrody před vinobraním. Mohou se použít i plody jabloně domácí, jabloně lesní nebo rybízu, přidává se také šťovík kyselý nebo pelyněk estragon. Z plodů se vylisuje šťáva s nízkým obsahem cukrů a vysokým obsahem kyselin, která se ošetří disiřičitanem sodným nebo pasterizací, aby nenastalo samovolné kvašení, a uloží se v chladnu, pro delší skladování se může také zmrazit. Verjus má jemně nakyslou a ovocitou chuť, používá se do omáček nebo salátových dressingů, k deglazování, do dezertů a osvěžujících nápojů nebo k výrobě dijonské hořčice. Doporučuje se zejména k dochucení pokrmů, které se podávají zároveň s vínem, protože na rozdíl od octa nepřebíjí chuť vína.\n\n \n"}
{"id": "1258641", "url": "https://cs.wikipedia.org/wiki?curid=1258641", "title": "Ebenezer Ofori", "text": "Ebenezer Ofori\n\nEbenezer Ofori (* 1. července 1995, Kumasi, Ghana) je ghanský fotbalový záložník, od roku 2013 hráč švédského klubu AIK Stockholm.\n\nV roce 2016 se dostal do nejlepší jedenáctky švédské nejvyšší ligy Allsvenskan.\n\n\nEbenezer Ofori nastupoval za ghanské mládežnické reprezentace U17 a U20.\n\n"}
{"id": "1258642", "url": "https://cs.wikipedia.org/wiki?curid=1258642", "title": "Kornélia Veselová", "text": "Kornélia Veselová\n\nKornélia Veselova, rod. \"Barányová\" (2. únor 1866, Solčany – 26. únor 1945, Slovensko) byla slovenská národní a kulturní pracovnice. Je pohřbena v Banské Bystrici.\n\n\nNárodní a kulturní pracovnice. Předsedkyně živený a Červeného kříže ve Zvolenu. Iniciátorka založení a členka družstva Lípa ve Zvolenu. Předsedkyně, členka živených v Banské Bystrici. Zakládající členka a funkcionářka obnoveného MO MS v Banské Bystrici.\n\n"}
{"id": "1258643", "url": "https://cs.wikipedia.org/wiki?curid=1258643", "title": "Klára Pataki", "text": "Klára Pataki\n\nKlára Pataki, také uváděna Patakiová, (* 14. května 1930 Šahy) je slovenská sochařka.\n\nStudovala do roku 1949 na pedagogické fakultě Univerzity Komenského u Jozefa Kostky, v letech 1949–1954 na Vysoké škole výtvarných umění v Bratislavě na monumentálním sochařství u Frani Štefunka.\nVe svém sochařském projevu se vyvíjela od přísného figurálního pojetí směrem k větší uvolněnosti. Zobrazovala ženu v různých podobách a také historická témata (zejména ze slovenské historie).\n\n"}
{"id": "1258645", "url": "https://cs.wikipedia.org/wiki?curid=1258645", "title": "Břešťany (Bílina)", "text": "Břešťany (Bílina)\n\nBřešťany () jsou zaniklá vesnice v okrese Teplice. Ležela 3,5 kilometru severozápadně od Bíliny. Zanikla ve druhé polovině dvacátého století v důsledku těžby hnědého uhlí v lomu Bílina. Existuje katastrální území \"Břešťany\" o výměře 2,89 km².\n\nJméno vesnice je odvozeno ze staročeského slova \"břěst\" (břeh) ve významu místo u břehu. V písemných pramenech se objevuje ve tvarech: de Bresscan (1208), de Wrescan (1238), Bresczan (1341), Brziesstianech (1437), in Brzestianech (1440), Brzesstany (1575), Preschen (1787 a 1833), Břešťany nebo Preschen (1854) a Přešťany nebo Preschen (1904–1923).\n\nPrvní písemná zmínka o vesnici je z roku 1208.\n\nZápadně od vesnice byl v roce 1927 založen hlubinný důl Prezident Masaryk. V pozdějších dobách nesl důl názvy mimo jiné Konrad Henlein, Stalingrad a Mír. Podobu provozních budov navrhl architekt Milan Babuška.\n"}
{"id": "1258646", "url": "https://cs.wikipedia.org/wiki?curid=1258646", "title": "Sausalito", "text": "Sausalito\n\nSausalito je město nacházející se v okresu Marin v Kalifornii. Je také součástí pobřežní oblasti San Francisco Bay Area. Sausalito se nachází asi 13 km jihovýchodně od města San Rafael. K roku 2010 zde žilo 7.061 osob.  Město lze nalézt poblíž severního konce visutého mostu Golden Gate. V období 2. světové války se jednalo o rychle rostoucí průmyslovou oblast, v níž se vyráběly především lodní součásti. Po válce si Sausalito získalo pověst města s početnou uměleckou komunitou. Název města pochází ze španělského slova \"sauzalito\". \n\nOblast dnešního města obýval indiánský kmen zvaný Liwanelowa. Jedním z prvních dobyvatelů, který oblast poprvé spatřil v srpnu roku 1775, byl Don José de Cañizares. Ten byl vedoucím výpravy vyslané na plachetnicích z lodi San Carlos. Ti měly za úkol vyhledat vhodné kotviště pro velké lodě. Posádka lodi San Carlos nakonec na tomto místě zakotvila, a lidé na ní měli jako první Evropané možnost poznat štědrost a pohostinnost místních domorodých obyvatel. Nicméně Španělé toto místo nikdy pořádně neosídlili.\n\nPrvní velký rozvoj oblasti začal na popud anglického dobrodruha Williama Richardsona, který přišel do míst dnešního Sausalita roku 1822, krátce poté, co Mexiko vyhrálo válku o nezávislost. Richardson, který plynně hovořil španělsky rychle poznal zdejší, tehdy ještě vcelku divokou přírodu. O tři roky později Richardson přijal Mexické občasntví, konvertoval ke katolickému křesťanství, a oženil se s dcerou Dona Ignacia Martíneze, což byl velicí důstojník v pevnosti Presidio (tato pevnost je dnes historickou památkou a turistickou atrakcí v San Francisku, nachází se poblíž jižního konce mostu Golden Gate). Martínez byl mimo toho také vlastníkem velkého pozemku. Richardson měl ambice tento pozemek spravovat sám, a proto vytvořil a poslal tehdejšímu mexickému guvernérovi Kalifornie žádost o uvolnění půdy. Mezitím, než došla Richardsonovi odpověď na žádost, stihl vybudovat z říčních pramenů zásobárny pitné vody podél pobřeží. Tato oblast se dnes jmenuje Richardsonova zátoka (Richardson Bay). Tuto vodu pak prodával lodím, které zde kotvily. Nicméně jeho právní vlastnictví půdy bylo velmi nejisté i přes podanou žádost. Jelikož si toto území nárokovali i jiné osoby, tak dle tehdejšího práva Mexika, jejíž částí Kalifornie byla, byl každý pozemek přednostně rezervován pro vojenské využití. Richardson se na chvíli vzdal nároků na území dnešního Richardson Bay. Usadil se mimo Presidio, a postavil první trvale obývaný dům v Yerba Buena, dnešní součásti San Franciska. Po chvíli se k nápadu legálně vlastnit půdu na Richardson Bay vrátil, a tak mu po letech lobování připadl pozemek o rozloze téměř 80 km². To se stalo na jaře roku 1838.Ve druhé polovině 19. století se Saucelito Ranch, jak se pozemek jmenoval, stal populární lokalitou, jelikož byl díky své poloze relativně izolován, a přesto byl pouhé 3 km daleko od břehů San Franciska. Lodí se sem dalo doplout za méně než půl hodiny. Ale i přesto zde pořádná dopravní infrastruktura chyběla, a proto zde dominovaly především dvě komunity; profesionální rybáři, a zámožní jachtařští nadšenci.\n\nPrvní poštovní budova byla v Saucelito Ranch otevřena roku 1870. O 17 let později byl název města zkrácen a změněn do dnešní podoby. Během téže doby byla k Saucelitu zavedena železniční trať spoelčnosti North Pacific Coast Railroads, nicméně místní stanice je už od roku 1941 zrušená.\n\nOd 20.let 20.století byly do Sauselita přepravovány automobily trajektem. Zajímavostí je, že před výstavbou mostu Golden Gate byl tento trajekt integrální součástí mezistátní dálnice U.S. Highway 101.\n\nV době, kdy Spojené státy vstoupily do druhé světové války, se začali v oblasti okolo pevnosti Fort Baker shromažďovat vojáci. Pro ně byl postaven komplex kasáren. Pár budov z tohoto období zde stále stojí.\n\nNa pobřeží podél Sausalita také vznikla velká loděnice společnosti Bechtel Corporations. Tato loděnice byla součástí námořnictva spojených států. Na počest Sausalita dostala jméno jedna druhoválečná fregata amerického námořnictva. Avšak ta byla vyrobena v nedalekém Richmondu. V loděnici pracovalo na tisíce lidí, a proto bylo pro ně vytvořeno městečko nazvané Marin City. Toto městečko lze na mapě dodnes nalézt, se Sausalitem má společnou svou jižní stranu, a k roku 2010 zde žilo 2,666 osob. \n\nPo druhé světové válce dělníci z opuštěných loděnic začali vytvářet pobřežní komunity, a do konce šedesátých let byly v blízkosti Sausalita k nalezení nejméně tři hausbótové komunity. Během let 70. let se zde vedl spor mezi majiteli hausbótů a realitnímy developery. Toto období se nazývá Hausbótovým válkami ( v angličtině “Hause Boat Wars“ ), a je charakterizováno vynucenými vystěhovávánímy a sabotážemi na některých hausbótech. Do dnešních dnů jsou v oblasti tři významné hausbótové komunity; Galilee Harbor přímo v Sausalitu, Waldo Point Harbor a Gates Cooperative těsně za hranicemi města. \n\nSausalito se nachází na úpatí strmých pobřežních svahů okresu Marin. Sausalito leží v zátoce Richardson Bay, která se nachází severně od centra San Francisca. Město má celkovou rozlohu 5,7 km², z čehož je 1 km² vodní plocha. V dobách kdy bylo Sausalito rozparcelováváno, počítalo se s tím, že se město rozvine podél celé úžiny Golden Gate, a stane se jednou ze čtvrtí San Francisca.\n\nSausalito má na rozdíl od ostatních oblastí s typicky přímořským klimatem mnohem nižší teploty vzduchu. Jelikož se Sausalito nalézá na pobřeží oblasti San Francisco Bay Area, vyskytují se zde mlhy, a častý je zde rovněž i vítr, jež vane z vnitrozemí. Roční průměrná teplota bývá ve městě okolo 14 °C, přičemž nejtepleji je tu v září s teplotním průměrem okolo 17 °C. Naopak nejchladnějším měsícem bývá, s průměrnou teplotou okolo 11 °C, prosinec . V tomtéž měsíci je také největší pravděpodobnost, že bude pršet.\n\nDíky svému umístění (severní konec Golden Gate Bridge) je Sausalito zásobeno stabilním přílivem turistů. Do Sausalita se lze mimo jiné dostat také pomocí trajektu, který sem návštěvníky převáží z mnoha terminálů rozesetých napříč celým Bay Area. Pro turisty bude pravděpodobně nejatraktivnější Sanfranciský AT&T Park Terminal.\nK roku 2010 v Sausalitu žilo 7 061 obyvatel. Jejich hustota tedy byla téměř 1 208 osob/km². K roku 2010 zde bylo 4 112 domácností. Rasové složení k stejnému roku bylo následující:\n"}
{"id": "1258647", "url": "https://cs.wikipedia.org/wiki?curid=1258647", "title": "Na Farkách", "text": "Na Farkách\n\nNa Farkách (\"Farka\", \"Farky\", \"Farářka\") je hospodářská usedlost v Praze 7 Troji v ulici Na Farkách, na hranici pražských čtvrtí Troja a Bohnice.\nFarky bývaly zemědělskou usedlostí, nikoli viniční. Název byl odvozen od farních polí, které k usedlosti náležely. Budova s barokním štítem je polorozbořená, rozsáhlý pozemek obehnaný zdí je neudržovaný.\n\nPo usedlosti je pojmenována ulice a také archeologické naleziště Na Farkách, které se rozkládá severně od usedlosti.\n\n\n\n"}
{"id": "1258652", "url": "https://cs.wikipedia.org/wiki?curid=1258652", "title": "Břežánky", "text": "Břežánky\n\nBřežánky () jsou zaniklá vesnice v okrese Teplice. Ležela 2,5 kilometru severozápadně od Bíliny. Vesnice úředně zanikla v roce 1970 a zbořena byla o dva roky později v důsledku těžby hnědého uhlí v lomu Bílina. Existuje katastrální území \"Břežánky\" o výměře 4,68 km².\n\nJméno vesnice Břežánky je zdrobnělinou názvu Břežany a začalo se používat až v polovině devatenáctého století k odlišení jiných sídel se stejným názvem. V písemných pramenech se jméno objevuje ve tvarech: Bresaz (1207), Bresan (1209), Brezan (1341), Břežany (1454), brzezianky (1575), Priesen (1787), Briesen nebo Priesen (1833) a Břežanky (1854–1923).\n\nPrvní písemná zmínka o vesnici je z roku 1207.\n\n"}
{"id": "1258653", "url": "https://cs.wikipedia.org/wiki?curid=1258653", "title": "Youssef Msakni", "text": "Youssef Msakni\n\nYoussef Msakni (arabsky يوسف المساكني; narozen 28. října 1990, Tunis, Tunisko) je tuniský fotbalový záložník a reprezentant, který v současnosti působí v katarském klubu Lekhwiya SC. Má přezdívku tuniský Messi.\n\n\nV A-mužstvu Tuniska debutoval v roce 2010.\n\n"}
{"id": "1258656", "url": "https://cs.wikipedia.org/wiki?curid=1258656", "title": "Íránská hokejová reprezentace", "text": "Íránská hokejová reprezentace\n\nÍránská hokejová reprezentace, hrající pod přezdívkou \"Bílí lvi\", byla založena v červnu 2016. Írán není členem Mezinárodní federace ledního hokeje. Trenérem je Kaveh Sedghi.\n\nLední hokej se začal hrát v Íránu v sedmdesátých letech, po islámské revoluci byly zimní stadiony uzavřeny. V roce 2005 byla založena Íránská bruslařská federace a vznikla reprezentace v inline hokeji, účastnící se mistrovství Asie v inline hokeji. Na začátku roku 2017 má Írán tři umělá kluziště v Teheránu, Mašhadu a na ostrově Kiš. V Íránu se nehraje pravidelná domácí soutěž, ale počet aktivních hokejistů se odhaduje mezi sto a sto dvaceti. Hráči íránského původu působí v předních světových soutěžích, např. Daniel Rahimi ve Švédsku, Mika Zibanedžád v National Hockey League nebo Samson Mahbod v KHL Medveščak. Svůj první oficiální zápas sehrála íránská reprezentace při soustředění v Kazachstánu 23. srpna 2016 a porazila rezervu ligového HK Almaty 5:4. Prvním mezinárodním turnajem, jehož se Íránci zúčastnili, byly zimní Asijské hry v únoru 2017 v Sapporu. Tým byl zařazen do nejnižší výkonnostní skupiny a měl se utkat s Malajsií, Turkmenistánem, Macaem a Indonésií. Asijský olympijský výbor však nakonec íránský tým diskvalifikoval, protože na jeho soupisce byli hráči, kteří nesplňovali podmínku alespoň tříletého trvalého pobytu v zemi. Utkání Íránců s Macaem, ve kterém prohráli 1:7, se proto do tabulky soutěže nezapočítávalo.\n\n\n"}
{"id": "1258659", "url": "https://cs.wikipedia.org/wiki?curid=1258659", "title": "Augusta Reuss Ebersdorf", "text": "Augusta Reuss Ebersdorf\n\nAugusta Reuss Ebersdorf (19. ledna 1757 – 16. listopadu 1831) byla sňatkem sasko-kobursko-saalfeldskou vévodkyní a babičkou britské královny Viktorie i jejího manžela, prince Alberta.\n\nAugusta se narodila jako druhá ze sedmi dětí Jindřicha XXIV. Reuss-Plauen-Ebersdorf a jeho manželky, Karolíny Ernestýny z Erbach-Schönbergu. Její rodiště, Ebersdorf bylo centrem pietismu v Durynsku a její prarodiče byli vášnivými obdivovateli tohoto náboženského hnutí. Augustina prateta Erdmuthe Dorothea Reuss-Ebersdorf, sňatkem hraběnka ze Zinzendorfu, byla provdána za zakladatele Moravské církve. To vysvětluje hluboké náboženské cítění princezny Augusty v pozdějších letech.\n\nAugusta byla jednou z nejkrásnějších žen své doby. Její otec pověřil malíře Johanna Heinricha Tischbeina Augustiným portrétováním jako Artemisie. Hrabě Jindřich XXIV. tento obraz ukázal, takže potenciální kandidáti na manželství si byli vědomi krásy jeho dcery.\n\n13. června 1777 se Augusta v Ebersdorfu provdala za Františka Sasko-Kobursko-Saalfeldského. Vévoda František již dříve získal obraz Artemisie za čtyřnásobek původní ceny, protože se do Augusty hluboce zamiloval, ale musel se oženit se svou příbuznou, princeznou Žofií Sasko-Hildburghausenskou. Žofie zemřela sedm měsíců po svatbě, takže vévoda mohl začít usilovat o ruku své milované.\n\nAugusta měla s Františkem deset dětíː\n\nAugusta zemřela v Coburgu 16. listopadu 1831.\n\n"}
{"id": "1258664", "url": "https://cs.wikipedia.org/wiki?curid=1258664", "title": "Náhon Alba", "text": "Náhon Alba\n\nNáhon Alba, též Třebechovický náhon nebo vodní kanál Alba, lidově zvaný \"Vantroka\", je náhon v okresech Rychnov nad Kněžnou a Hradec Králové v Královéhradeckém kraji. Jeho délka je 17,4 km. Plocha povodí měří 66,2 km². Podle historických záznamů byl vybudován ještě před rokem 1400 a patří tak mezi nejstarší vodní díla na území Čech. Šířka koryta se pohybuje mezi 1,5 až 3 m. Náhon sloužil k napájení rybníků, mlýnů a pil.\n\nAlba vzniká odbočením z řeky Bělé u jižního okraje Častolovic na 1,0 říčním kilometru. Na horním toku proudí západním směrem, na středním a dolním toku směřuje na severozápad souběžně s Divokou Orlicí a spojenou Orlicí. V některých úsecích se tok chová přirozeně a vytváří meandry, tůně a slepá ramena. Vlévá se zleva do řeky Dědiny, v Třebechovicích pod Orebem, nad jejím ústím do řeky Orlice. \n\n\nTechnická kapacita náhonu činí 0,6 m³/s. Průměrně jím za rok proteče 11,0 mil. m³ vody (přibližně 0,35 m³/s). Z pravé strany je posilován přítoky, z nichž největší je Olešnický potok. Pod ústím Olešnického potoka se na toku nachází funkční objekt zajišťující ve vodném období maximální průtok 0,45 m³/s. Za nízkého stavu je náhon dotován vodou z Olešnického potoka. Z levé strany je naopak oslabován odtokem vody do vodotečí, které v minulosti napájely soustavy rybníků a původních koryt jednotlivých přítoků, takže po celé své délce má přibližně stejný průtok. \n"}
{"id": "1258665", "url": "https://cs.wikipedia.org/wiki?curid=1258665", "title": "Žofie Sasko-Kobursko-Saalfeldská", "text": "Žofie Sasko-Kobursko-Saalfeldská\n\nŽofie Sasko-Kobursko-Saalfeldská (19. srpna 1778 Coburg – 9. července 1835 Tušimice) byla sasko-kobursko-saalfeldskou princeznou, sestrou Viktorie Sasko-Kobursko-Saalfeldské a Leopolda I. Belgického a tetou královny Viktorie. Sňatkem se stala hraběnkou z Mensdorff-Pouilly.\n\nNarodila se v Coburgu jako nejstarší potomek Františka Sasko-Kobursko-Saalfeldského a Augusty Reuss Ebersdorf.\n\nŽofie měla obzvláště blízký vztah se svou sestrou Antoinettou, obě často navštěvovaly Schloss Fantaisie, útočiště francouzských emigrantů. Tam také potkala svého budoucího manžela, Emanuela von Mensdorff-Pouilly. Vzali se 23. února 1804 v Coburgu. Její manžel byl v roce 1818 povýšen na hraběte.\n\nV roce 1806 byl její manžel v Saalfeldu, vedlejší rezidenci koburského dvora, a proto se mohl zúčastnit bitvy u Saalfeldu.\n\nV letech 1824 až 1834 žila Žofie v Mohuči, kde byl Emanuel velitelem federální pevnosti; zde byla obecně označována jako \"princezna\". Aktivně působila jako spisovatelka a v roce 1830 zveřejnila svou romantickou sbírku pohádek, \"Mährchen und Erzählungen\". Stala se nositelkou Řádu sv. Kateřiny.\n\nŽofie zemřela v Tušimicích v Čechách. Byla pohřbena v parku Schloss Preitenstein, rodinné rezidenci rodiny Mensdorff-Pouilly.\n\nŽofie měla s Emanuelem šest synůː\n\n\n"}
{"id": "1258666", "url": "https://cs.wikipedia.org/wiki?curid=1258666", "title": "Mistrovství Evropy v plážovém volejbalu", "text": "Mistrovství Evropy v plážovém volejbalu\n\nMistrovství Evropy v plážovém volejbalu je turnaj v plážovém volejbalu, organizovaný Evropskou volejbalovou konfederací (European Volleyball Confederation) (CEV).\n\nPrvní turnaj se uskutečnil v roce 1993 a je organizovaný každý rok. První turnaj žen se uskutečnil v roce 1994. Od roku 1995 se tyto turnaje spojily a jsou organizovány každým rokem.\n"}
{"id": "1258671", "url": "https://cs.wikipedia.org/wiki?curid=1258671", "title": "Jean Langlais", "text": "Jean Langlais\n\nJean Langlais, plným jménem Jean François Hyacinthe Langlais (15. února 1907 La Fontenelle – 8. května 1991 Paříž), byl francouzský varhaník, improvizátor, hudební pedagog a hudební skladatel. Jeho dílo tvoří převážně mešní kompozice a varhanní skladby často založené na gregoriánských tématech posílených polymodálními harmoniemi.\n\nNarodil se 15. února 1907 v 11 hodin večer v bretaňské obci La Fontenelle nedaleko Mont Saint-Michel jako Jean-François-Hyacinthe Langlais. Jeho rodiči byli Jean Langlais, šestadvacetiletý kameník a Flavie Cantová, čtyřiadvacetiletá švadlena. Celá jejich rodina žila v chudobě a obývala domek přilepený k hřbitovní zdi, kde se právě Jean Langlais narodil. Jeho rodiče měli celkem čtyři potomky – krom nejstaršího Jeana ještě dceru Flavii (* 20. května 1915) a dva syny: Louise (1920-1970) a Henriho (1925-1972). První příznaky počínající slepoty se u Jeana Langlaise začaly objevovat již v šesti měsících a ač se lékaři z remešské nemocnice pokusili o operaci očí, ve dvou letech se u něj projevila plná slepota. Od šesti let začal navštěvoval fontenellskou základní školu, ale v listopadu 1917 začal studovat na znovu otevřeném pařížském Národním institutu pro slepou mládež (Institut national des jeunes aveugles), neboť v malé vesnické škole neměl možnost naučit se číst a psát v Braillově písmu. Tato finančně náročná studia mu financoval jeho strýc, commandant Jules Langlais. Na konci války v roce 1918 dostal Jean Langlais španělskou chřipku, kterou jako zázrakem přežil.\n\nV Institutu pro slepou mládež v Paříži nejprve Langlais studoval hru na klavír u přítele Louise Vierna, Maurice Blazyho (1873–1934) a hru na housle u Rémyho Claverse, Gigoutova žáka, harmonii Langlaise vyučoval Albert Mahaut. V roce 1923 pak vstoupil na Institutu do třídy varhan a kompozice André Marchala, taktéž Gigoutova žáka. Pedálovou techniku Langlais pod jeho vedením budoval dle učebnice Adolpha Martyho, taktéž slepého varhaníka, manuálovou techniku dle metody Jacquese Lemmense. Od roku 1923 taktéž začal Jean Langlais pomalu komponovat, nejprve jen klavírní skladbičky či písně. Díky André Marchalovi se v roce 1927 dostal Jean Langlais na pařížskou konzervatoř do varhanní třídy Marcela Duprého spolu se svým spolužákem z Institutu Gastonem Litaize, Olivierem Messiaenem, Henrim Cabié a dalšími. U Duprého kromě varhanní interpretace společně studovali i fugu a improvizaci dle gregoriánského chorálu. U zkoušek na konci jeho prvního školního roku na pařížské konzervatoři v červnu 1928 Langlais propadl. Podobně dopadl i jeho spolužák Litaize. Tehdy ale Jean Langlais získal první cenu u zkoušek z kompozice za své \"Preludium a fugu As dur\". Od října 1928 pak Langlais studoval na konzervatoři ještě improvizaci fugy u Noëla Gallona. Na konci tohoto školního roku získal z varhan Langlais druhou cenu, z kompozice pak opět cenu první, tentokráte za svých \"Šest preludií\", jež ocenil i Louis Vierne. Na konci roku 1929 začal Langlais navštěvovat klavírní hodiny u Lazara Lévyho, neboť se připravoval na konkurs o místo pedagoga na Institutu po odchodu Adolpha Martyho do důchodu.\n\nKonkurs skládající se nejen ze hry na varhany a improvizace, ale i z klavírní a houslové hry vyhrál a 3. dubna 1930 byl jmenován profesorem-aspirantem ve výcviku (\"aspirant-professeur stagiaire\"). Na konci školního roku 1929–1930 pak Langlais získává první cenu z varhanní hry a \"Cenu Alexandra Guilmanta\" ve výši 500 franků. Ve věku 23 let zakončil svá studia u Marcela Duprého na pařížské konzervatoři vskutku důstojně.\n\nV roce 1934 začal studovat kompozici u Paula Dukase, pod jehož vedením přepsal pro orchestr dvě svá, původně varhanní, díla – část \"\"Narození\"\" (\"La Nativité\") z cyklu \"Poèmes Evangéliques\" a \"Te Deum\" z cyklu \"Trois Paraphrases Grégoriennes\". Krom toho získal po studiích improvizace u Charlese Tournemira roku 1931 cenu spolku přátel varhan (\"Prix des Amis de l’Orgue\").\n"}
{"id": "1258672", "url": "https://cs.wikipedia.org/wiki?curid=1258672", "title": "Kristýna Boyerová", "text": "Kristýna Boyerová\n\nKristýna Boyerová (3. července 1771, Saint-Maximin-la-Sainte-Baume - 14. května 1800, Paříž) byla jako první manželka Luciena Bonaparte, čímž se stala členkou rodiny Bonaparte.\n\nNarodila se v Saint-Maximin-la-Sainte-Baume ve Francii a byla sestrou Lucienovy služebné.\n\nKristýna měla s Lucienem čtyři dětiː\n\n"}
{"id": "1258673", "url": "https://cs.wikipedia.org/wiki?curid=1258673", "title": "Jevgenij Gorstkov", "text": "Jevgenij Gorstkov\n\nJevgenij Nikolajevič Gorstkov (* 26. května 1950 Orsk, Sovětský svaz) je bývalý sovětský a ruský rohovník/boxer.\n\nBoxovat zažal v 17 letech v rodném Orsku, když se přestal prosazovat v ledním hokeji. V sovětské reprezentaci se objevoval od roku 1974 po přestupu do Moskvy do klubu Zenit, kde se připravoval pod vedením Jurije Bražnikova. Pozici reprezentační jedničky v těžké váze se mu však nedařilo obhajovat kvůli nestabilní výkonnosti. V roce 1976 dostal v nominaci na olympijské hry v Montréalu přednost Viktor Ivanov. V roce 1980 nominaci na olympijské hry v Moskvě nezískal na úkor Davita Kvačadzeho. Sportovní kariéru ukončil v roce 1981. Žije v Moskvě, kde se věnuje trenérské a rozhodcovské práci.\n"}
{"id": "1258675", "url": "https://cs.wikipedia.org/wiki?curid=1258675", "title": "Projekt 18270", "text": "Projekt 18270\n\nProjekt 18270 (v kódu NATO \"třída Bester\") je lodní třída hlubokomořských záchranných plavidlo ruského námořnictva. Postaveny byly dvě jednotky této třídy.\n\nRuská loděnice Krasnoje Sormovo ve městě Nižnij Novgorod postavila dvě jednotky této třídy. Prototypové plavidlo ve verzi projekt 18270 do služby vstoupilo roku 1994. Druhá jednotka projektu 18270 byla do služby přijata roku 2015 v modernizované verzi projekt 18271.\n\nJednotky této třídy:\nPonorka má tříčlennou posádku a prostory pro dalších 18 zachráněných osob. Ponorku pohání jeden lodní šroub na zádi a dva otočné lodní šrouby sloužící k manévrování. Nejvyšší rychlost pod hladinou činí 3 uzly. Dosah je 14 námořních mil při rychlosti 1,5 uzlu. Operační hloubka ponorky je 750 metrů a maximální 790 metrů.\n\nPonorka je vybavena sonarem typu Struktura-SVP. Počet zachráněných osob, které ponorka může vzít na palubu, stoupl na 22. Nejvyšší rychlost pod hladinou stoupla na 3,2 uzlu. Dosah je 10,2 námořních mil při rychlosti 1,5 uzlu.\n\nMiniponorka AS-36 byla roku 2000 nasazena do záchranných prací po potopení jaderné ponorky K-141 Kursk. Opakovaně se ponořila k vraku ponorky, avšak nepodařilo se jí s ní spojit. Při jednom z ponorů navíc sama utrpěla havárii, kvůli které se musela nouzově vynořit a téměř došlo k její ztrátě.\n"}
{"id": "1258676", "url": "https://cs.wikipedia.org/wiki?curid=1258676", "title": "Projekt 23130", "text": "Projekt 23130\n\nProjekt 23130 je lodní třída středních zásobovacích tankerů ruského námořnictva. Jejich hlavním úkolem je poskytovat palivo a další zásoby ruským válečným lodím a ponorkám. Prototypová jednotka \"Akademik Pašin\" je prvním novým tankerem ruského námořnictva postaveným od konce studené války. K počátku roku 2020 je plánována stavba šesti jednotek této třídy.\n\nRuské ministerstvo obrany zadalo kontrakt na stavbu nového tankeru v listopadu 2013. Předpokládaná cena první jednotky je 90 milionů dolarů. Stavba prototypového tankeru \"Akademik Pašin\" byla zahájena roku 2014 v ruské loděnici Něvskij u Petrohradu. Původně bylo plánováno, že tanker do služby vstoupí roku 2016. V realizaci projektu však došlo ke zpoždění a námořní zkoušky prototypu byly zahájeny v květnu 2018 na Ladožském jezeře. Prototyp byl do služby přijat 21. ledna 2020. Zástupce námořnictva přitom potvrdil stavbu dalších pěti sesterských lodí.\n\nJednotky projektu 23130:\nTrup tankeru je zesílen pro operace v arktických oblastech (třída Arc 4). Jeho kapacita je 7350 tun všech druhů nákladu. Půjde o 3000 tun topného oleje, 2500 tun nafty, 500 tun leteckého paliva, 150 tun maziv, 1000 tun pitné vody a 100 tun potravin, náhradních dílů a dalšího nákladu. Tanker má po jedné zásobovací stanici na každém boku. Další zásoby může předávat pomocí vrtulníku. Přistávací plocha pro něj se nachází na přídi, přičemž loď není vybavena hangárem. Pohonný systém tvoří dva diesely, každý o výkonu 6310 hp. Manévrovací schopnosti zlepšuje příďové dokormidlovací zařízení. Nejvyšší rychlost dosahuje 16 uzlů. Dosah je 8000 námořnich mil. Autonomie dosahuje 60 dnů.\n"}
{"id": "1258679", "url": "https://cs.wikipedia.org/wiki?curid=1258679", "title": "2017 ve fotografii", "text": "2017 ve fotografii\n\nTento článek obsahuje významné fotografické události v roce 2017.\n\n\n\n\n\n\n\n\n\n\n\n\n\n\n\nPřehled vybraných významných výstav:\n\n\n\n\n\n\n\n\n"}
{"id": "1258680", "url": "https://cs.wikipedia.org/wiki?curid=1258680", "title": "Angelus Waldstein", "text": "Angelus Waldstein\n\nAngelus Waldstein-Wartenberg celým jménem Karl Albrecht Oldřich Jan Nepomuk Antonín Hilarius Bonaventura Felicitas Hubertus Maria Lapidata Waldstein-Wartenberg (* 13. ledna 1931 Doksy) je bývalým převorem Benediktinského opatství a ředitelem Benediktinského gymnázia v Ettalu. Pochází z rodu Valdštejnů.\n\nDo roku 1945 žil s rodiči na zámku v Doksech. Po vysídlení začal studovat na gymnáziu v Ettalu, které ukončil maturitou v roce 1950. Od roku 1951 je členem benediktinského řádu a v roce 1956 byl vysvěcen na kněze. Byl vedoucím internátu (1981–1984), učitel a ředitel gymnázia v Ettalu (1984–1997). Působil jako duchovní poradce Ackermann-Gemeinde. Zde se zasazoval o smíření mezi Čechy a Němci.\n\nV roce 1995 ho prezident Václav Havel vyznamenal medailí Za zásluhy. V roce 2003 mu byla v Českých Budějovicích Nadací Adalberta Stiftera udělena Umělecká cena česko-německého porozumění.\n\n"}
{"id": "1258681", "url": "https://cs.wikipedia.org/wiki?curid=1258681", "title": "Tajemství Evermooru", "text": "Tajemství Evermooru\n\nTajemství Evermooru (v anglickém originále The Evermoor Chronicles) je britský televizní seriál stanice Disney Channel. Jeho první pilotní díl (ze čtyř) měl premiéru 10. října 2014, úvodní díly první řady byl odvysílán 9. listopadu 2015. Příběh vypráví o Američance Taře Crosslyové, která se svou rodinou se přestěhuje do anglické vesnice Evermoor.\n\n"}
{"id": "1258684", "url": "https://cs.wikipedia.org/wiki?curid=1258684", "title": "Malčina", "text": "Malčina\n\nJeskyně Malčina se nachází v údolí Říčky v jižní části CHKO Moravský kras, nedaleko jeskyní Švédův stůl, Netopýrka a Ochozské.\n\nJeskyně Malčina má dva vstupy, přičemž jižní je zasypán sutí a balvany. Severní vchod je asi 1 metr široký a 1 metr vysoký. Za vchodem se nachází Kamenitý dóm, který je spojen s Blátivým dómem a s délkou 30 m a šířkou 10–15 m tvoří jednu z největších podzemních prostor jižní části Moravského krasu. V levé stěně Kamenitého dómu je chodba, napojující se po 25 m na hlavní chodbu, která vede do Blátivého dómu. Po 15 metrech této chodby vybočuje malá chodbička, ve které se po pár metrech nachází zajímaví erozní útvar \"Jícen děla\", tvořený dvěma nad sebou ležícími chodbičkami, které se poté opět spojují a ústí do hlavní chodby. Hlavní chodba je dlouhá 60 m. Začíná v Blátivém dómu a končí úzkou puklinou. 60 m od Blátivého dómu z Hlavní chodby odbočuje vlevo nízká chodba, která ústí po 15 m do Poradního dómu. Uprostřed poradního dómu se nachází korýtko z obou stran ukončeno trativody. Dále dóm pokračuje do Jižního dómu, který leží těsně pod povrchem a ústí do zasypaného jižního vchodu. Napříč dnem blátivého dómu se táhne korýtko uprostřed s ponorem, kde se ztrácí voda vzácně vyvěrající ze stěny dómu. Je-li ponor ucpán, vytváří se zde největší podzemní jezero v jižní části Moravského krasu s plochou 92 m² a objemem 144 m³. Kvůli velkému množství skapové vody je dno blátivého dómu tvořeno blátem a jezírky.\n\n"}
{"id": "1258685", "url": "https://cs.wikipedia.org/wiki?curid=1258685", "title": "Zemětřesení v Basileji", "text": "Zemětřesení v Basileji\n\nZemětřesení v Basileji bylo katastrofou, která se udála 18. října 1356 ve švýcarském městě Basileji. Se silou 6,9 momentové škály se jedná o nejsilnější zemětřesení ve střední Evropě ve známé historii. Zemětřesení zničilo celou Basilej i okolí a bylo cítit až v Paříži či Praze. Protože se jednalo o vnitrodeskové zemětřesení, šlo o mimořádně vzácnou a devastující událost.\n\nPředtřesy začaly mezi sedmou a osmou hodinou večerní místního času, hlavní zemětřesení udeřilo asi v deset hodin večer. Dotřesy následovaly celou noc. Město uvnitř hradeb bylo zničeno i požárem, který vzplanul kvůli spadlým pochodním a svíčkám. V samotném městě zahynulo podle odhadů asi 300 lidí. Je možné, že relativně malý počet obětí byl způsoben slabšími předtřesy, které lidi varovaly. Všechny důležité kostely a hrady v okolí 30 kilometrů byly zničeny.\n\nKvůli malému množství historických pramenů je obtížné určit přesné epicentrum zemětřesení. Jako možná epicentra jsou uváděny například zlomy pod pohořím Jura nebo sráz mezi Basilejí a Reinachem.\n\nMaximální makroseismická intenzita byla dle Medvěděvovy-Sponheuerovy-Kárníkovy stupnice mezi IX. a X. stupněm. Makroseismická mapa byla vytvořena na základě škod hlášených z desítek okolních hradů. Síla zemětřesení na momentové škále je odhadována mezi 6,0 a 6,9 stupni.\n"}
{"id": "1258689", "url": "https://cs.wikipedia.org/wiki?curid=1258689", "title": "Světový pohár v biatlonu 2016/2017 – Antholz-Anterselva", "text": "Světový pohár v biatlonu 2016/2017 – Antholz-Anterselva\n\n6. podnik Světového poháru v biatlonu v sezóně 2016/17 probíhal od 19. do 22. ledna 2017 ve italské Anterselvě. Na programu podniku byly vytrvalostní závody, závody s hromadným startem a štafety.\n\nOficiální program:\n\nZávod žen začala velmi dobře Eva Puskarčíková. Střílela nejrychleji ze všech závodnic a po prvních dvou čistých střelbách se čtyřsekundovým náskokem objevila v čele průběžného pořadí. První byla také po třetí čisté střelbě. Při poslední položce však zasáhla jen dva terče z pěti a dokončila závod na 13. místě. „Od začátku závodu mě strašně bolely nohy, a pak to asi při závěrečné položce vygradovalo,“ komentovala Puskarčíková svoji poslední střelbu. Také Lucie Charvátová se do třetí střelby držela na vedoucích místech průběžného pořadí. Když se jí však v druhé polovině závodu střelecky nedařilo a udělala celkem šest chyb, skončila nakonec na 32. pozici. Gabriela Koukalová předvedla sice nejlepší běžecký čas z celého startovního pole, ale ten s třemi chybami vleže a třemi vstoje stačil na 24. místo v cíli. V závodě, který byl ovlivněn měnícím se větrem, zvítězila Laura Dahlmeierová, která tím od Koukalové převzala žlutý dres vedoucí závodnice světového poháru. Ohrožovala jí ještě Francouzka Anaïs Chevalierová, která na posledním mezičase byla o tři sekundy před ní, ale vinou pomalejšího běhu dojela nakonec druhá. Překvapením bylo třetí místo domácí Alexie Runggaldierové, která jako jedna z mála dokázala zastřílet jen s jednou chybou.\n\nV závodě mužů se podobně jako Evě Puskarčíkové dařilo Michalu Krčmářovi až do poslední střelby. Neprobojoval se sice do čela průběžného pořadí, ale díky prvním třem bezchybně zastříleným položkám se udržoval mezi prvními. Při poslední střelbě však udělal jednu chybu, a i když dojel na průběžně třetím místě, nakonec skončil osmý. „Nevím, jestli to bylo únavou nebo něčím jiným, ale ty stojky byly strašně vybojované. Takže jsem s konečnou střelbou za jedna maximálně spokojený.“ zhodnotil pak Krčmář svůj výkon. Ostatním českým reprezentantům se nedařilo: na body dosáhl už jen Jaroslav Soukup, který dojel na 40. místě. Vítěz tří předcházejících závodů Martin Fourcade nezasáhl celkem dva terče. Tyto chyby vyrovnal nejrychlejším během a do cíle dojel jako průběžně první. V té době však už měl odstříleno Anton Šipulin, který udělal celkově o jednu chybu méně a z poslední střelby odjížděl s náskokem 44 sekund na Fourcada. Svůj odstup udržel a po roce zde v Anterselvě opět zvítězil.\n\nDo sobotního závodu žen se kvalifikovaly tři české reprezentantky. Gabriela Koukalová běžela zpočátku pomaleji. V obou prvních střelbách udělala po jedné chybě a z obou odjížděla až na 19. místě. Poté však zrychlila běh a když na třetí položce zasáhla všechny terče, posunula se na šesté místo, ale s půlminutovou ztrátou na vedoucí Lauru Dahlmeierovou z Německa. V předposledním kole předjela Koukalová několik závodnic, ale náskok Dahlmeierové nesnížila. Němka však při poslední střelbě udělala dvě chyby a tak se čistě střílející Koukalová dostala do čela. Televizní komentátoři očekávali, že se ihned odpoutá od další Němky Nadine Horchlerové, která ze střelnice odjížděla těsně za ní. Horchlerová se však české závodnice udržela, v posledním stoupání ji předjela a poprvé v kariéře zvítězila v závodu světového poháru. Dahlmeierová dokázala v posledním kole dojet čtvrtminutovou ztrátu, 100 metrů před cílem se dostala před Koukalovou a odsunula jí tak na třetí místo. Pro Koukalovou to přesto byly první stupně vítězů v Anterselvě, kde se jí dosud nedařilo. Koukalová si tohoto umístění cenila více, než předcházejících vítězství, protože dvakrát jela jen s jednou hůlkou. „Nejdřív mi Laura (Dahlmeierová) několikrát na úvodních kilometrech přišlápla hůl a pak to dorazila Doro (Wiererová), když mi ji omylem přišlápla během největšího kopce, co tu na trati je.“ Z dalších českých reprezentantek střílela Eva Puskarčíková zpočátku čistě, a i když při druhé nezasáhla jeden terč, stále se udržovala ve vedoucí skupině; na trati však ztrácela. Při třetí a čtvrté střelbě udělala opět po jedné chybě, ale rychlým během v závěru se propracovala na konečné 11. místo. Veronika Vítková skončila s dvěma chybami o tři pozice za ní.\n\nOproti ženám se českým reprezentantům se v nedělním „masáku“ nedařilo ani ve střelbě, ani v běhu. Postupně se propadali ke konci startovního pole. Nejlépe dojel Ondřej Moravec na 23. místě s třemi chybami na střelnici. Šéftrenér reprezentace Ondřeje Rybáře okomentoval průběh závodu pro Českou televizi: „Rozhodně nejsme spokojeni. Na klukách se projevila únava z posledních závodů.“ Zvítězil Johannes Thingnes Bø, jediný čistě střílející účastník závodu. Celé poslední kolo jel ve dvojici s Francouzem Quentinen Fillonem Mailletem, kterého v cílové rovině předjel.\n\nV štafetách mužů, které se oproti stejné soutěži žen jely před mužským závodem s hromadným startem, už zpočátku český tým ztrácel. Ondřej Moravec musel dobíjet celkem tři náboje a předával na 16. místě se ztrátou 42 sekund. Adam Václavík pak díky čisté střelbě vleže posunul českou štafetu na 11. místo, ale vstoje udělal celkem pět chyb, musel na dvě trestná kola a spadl na 18. místo s téměř dvouminutovou ztrátou. Michal Šlesingr a Michal Krčmář pak dostali od trenérů pokyn, aby se šetřili na nedělní závod, a jeli už pomaleji. Navíc udělali na střelnici dohromady další pět chyb. Česká štafeta tak skončila na 13. místě.\nO vítězství bojovaly od poloviny závodu už jen štafety Německa a Norska. V posledním kole jel Emil Hegle Svendsen stále včele, ale Simon Schempp na něj v cílové rovině zaútočil a o desetinu sekundy zvítězil.\n\nV české ženské štafetě nenastoupila Gabriela Koukalová, která byla podle trenérů unavená a šetřila se na blížící mistrovství světa. Závod proto rozběhla Lucie Charvátová. Nezasáhla celkem pět terčů a navíc musela na trestné kolo. Částečně to vyrovnala rychlým během, ale předávala na 16. místě s téměř minutovou ztrátou. V druhém úseku vyzkoušeli trenéři po pěti letech ve světovém poháru znovu Leu Johanidesovou. Ta sice nemusela na trestné kolo, ale udělala také pět chyb na střelnici a navíc běžela velmi pomalu: na trati byla o více než dvě minuty pomalejší než čelo závodu. Proto předávala na 21. místě se ztrátou téměř čtyř minut. Eva Puskarčíková a Veronika Vítková pak předvedly dobrý běžecký výkon, ke kterému Vítková přidala i čistou střelbu; odstupy mezi štafetami však už byly tak velké, že to nestačilo na lepší než 16. místo v cíli.\nV závodě zvítězily německé biatlonistky, které jely v čele závodu od druhého úseku. I když v posledních dvou úsecích udělaly na střelnici vždy více chyb než jejich nejbližší soupeřky, rychlým během se jim vzdálily a dojely do cíle s náskokem před francouzskou štafetou.\n"}
{"id": "1258691", "url": "https://cs.wikipedia.org/wiki?curid=1258691", "title": "Friederike Caroline Neuberová", "text": "Friederike Caroline Neuberová\n\nFriederike Caroline Neuberová, rozená Friederike Caroline Weissenbornová, také známá jako Die Neuberin, (9. března 1697 Reichenbach im Vogtland – 30. listopadu 1760 kdesi u Drážďan), byla německá herečka, divadelní režisérkou a ředitelkou divadelní společnosti. Je považována za jednu z nejslavnějších hereček v historii německého divadla, která \"ovlivnila vývoj moderního německého divadla.\" Neuberová se také zasazovala o zlepšení sociální a umělecké situace německých herců a hereček. V herectví byla stoupenkyní naturalistického projevu. V době, kdy divadelní manažeři v Německu byli převážně muži, patřila Caroline Neuberová mezi pozoruhodně ambiciózní ženy a během své 25leté kariéry dokázala změnit divadelní historii, čímž se zařadila  mezi slavné muže své doby, jakými byli např. její manžel Johann, populární divadelní bavič Johann Müller, přední herec nadcházející generace Johann Schönemann, multi-talentovaný nováček Gotthold Ephraim Lessing, a hlavně Johann Christoph Gottsched.\"\n\nFriederike Caroline Weissenbornová se narodila 9. března 1697 v Reichenbachu ve Vogtlandu Danielu Weissenbornovi a jeho manželce Anně Rosine. Její otec byl právní soudní inspektor, matka byla velmi vzdělaná. Od ní se Caroline naučila číst, psát a mluvit francouzsky. Její tyranský otec matku bil, a to až do její předčasné smrti v roce 1705. Caroline strávila zbytek svého dětství s otcem ve Zwickau, kde žila od roku 1702 do roku 1717. Ke Caroline byl zřejmě otec stejně hrubý jako k matce; jizvu na tváři lze zřejmě přičíst tomuto zacházení. Tomu také odpovídá fakt, že se Caroline už ve svých 15 letech pokusila o útěk z domova. Nicméně až ve věku 20 let, v roce 1717 utekla z domova s Johannem Neuberem, úředníkem, který pracoval pro jejího otce. Milenci byli sezdáni o rok později v roce 1718. Společně se Neubers vyučili hereckému řemeslu v kočovných společnostech Christiana Spiegelberga (1717-22) a Karla Caspara Haacka (1722-25).\"\nV roce 1727, spolu s manželem založila vlastní hereckou společnost, která se stala líhní talentovaných herců a budoucích zakladatelů vlastních souborů. Téhož roku získala jejich společnost patent od kurfiřta Saského Fridricha Augusta I., který ji umožnil účinkovat v Lipsku na velikonočním jarmarku.  Soubor pak podle záznamů hrál v devatenácti městech od Varšavy, přes Kiel až po Štrasburk, nejčastěji však hráli v Drážďanech, Hamburku a Lipsku. Přestože přesný repertoár společnosti není zdokumentovaný, existuje záznam o počtu představení za osm měsíců roku 1735, od 8. dubna do 5. prosince - v tomto období sehrál soubor sedmdesát pět her (jak komedií tak tragédií) ve 203 reprízách. Nad to je ve stejném období zaznamenáno, že bylo odehráno 93 tzv. Nachspiele (krátká hra, obvykle po delší komedii či tragédii) ve 107 reprízách. \n\nV roce 1725 přitáhly herecké schopnosti \"Frau Neuber\" pozornost Johanna Christopha Gottscheda, kritika a divadelního reformátora, který se orientoval na klasické francouzské tragédie a komedie. Po celou další kariéru se Neuberová snažila šířit slávu francouzského dramatu v Německu a úzce spolupracovala s Gottschedem a jeho manželka Luisou na pozvednutí úrovně německého divadla. Gottsched byl první, který ji nazval \"Die Neuberin\". Divadelní partnerství mezi Caroline Neuberovou a Johannem Gottschedem trvalo až do roku 1739 a obvykle se považuje za zlomový bod v historii německého divadla a začátek moderního německého herectví.\n\nV roce 1736 přišla Carolina Neuberová do Frankfurtu nad Mohanem s úmyslem ovládnout jeviště na náměstí Liebfrauenberg s kvalitním divadlem. Tím bylo myšleno klasické drama v německých imitacích, které se vyhýbá vulgárním scénám, jež v zemi zpopularizovala postava Harlekina, který se v lidové imitaci objevuje pod německým jménem \"Hanswurst\". Díky této snaze se obliba vyššího dramatu opravdu šířila a předstihla i popularitu commedie dell′arte. V roce 1737 se Neuberová odhodlala dokonce k symbolickému zákazu vstupu Hanswurstovi na jeviště, který je dodnes považován za zlomovou událost, kdy německé lidové divadlo (tzv. \"Stegreiftheater\") ustoupilo buržoaznímu vkusu.\n\nNeuberové je připisován objev dramatického talentu u Gottholda Ephraima Lessinga, který je mnohými historiky označován za prvního dramaturga v dějinách divadla. Jeho zájem o drama se zvýšil po setkání s Neuberovou, přeložil pro ni několik francouzských her a nakonec napsal i svou první vlastní, komedii \"Mladý učenec\" (Der junge Gelehrte, 1747), kterou pro něj Neuberová uvedla v roce 1748.\n\n\"Caroline Neuber\", často uváděná pod názvem \"Die Neubrin\", je životopisné drama od Eberharda Keindorffa a Gunthera Weisenborna. Hra byla napsána pro herečku Agnes Straubovou. Hra měla premiéru v sezóně 1934/35, na začátku období Třetí říše v Berlíně (byla povolena cenzurou, přestože v ní jsou konfrontovány některé předsudky nacistické éry a parabolicky se dá na ní nazírat i jako na odsouzení nacismu jako takového, censoři v ní ovšem naopak viděli poctu reformátorce divadla, jež připravovala půdu pro naciolnálně socialistickou reformu divadla).\n\nOd roku 1998 uděluje město Lipsko ob rok v den jejích narozenin \"Cenu Caroliny Neuberové\" spojenou s finanční odměnou ve výši 6 000 Euro. Cena je udělována herečkám z německy mluvících zemí za nové rozměry hereckého umění. Dosavadními laureátkami jsou Monika Gintersdorfer, Jutta Hoffmann, Inge Keller, Konstanze Lauterbach, Nele Hertling, Karin Henkel, Sasha Waltz a Ann-Elisabeth Wolff.\n"}
{"id": "1258692", "url": "https://cs.wikipedia.org/wiki?curid=1258692", "title": "Toni Savevski", "text": "Toni Savevski\n\nToni Savevski [tony savevski] (makedonsky Тони Савевски, řecky Τόνι Σαβέβσκι; * 14. června 1963 Bitola) je severomakedonský fotbalový trenér a bývalý jugoslávský a makedonský reprezentant, který hrál na postu záložníka. Je považován za jednoho z nejlepších cizinců v historii řecké fotbalové ligy.\n\nOdehrál celkem 550 prvoligových utkání, v nichž vstřelil 62 branky. Za Vardar Skopje si připsal 194 starty a 10 vstřelených branek (sezonu 1981/82 a podzim 1982 vynechal kvůli ZVS v JNA), v dresu AEK Athény zasáhl do 356 utkání a zaznamenal 52 góly. V jugoslávské nejvyšší soutěži debutoval 22. listopadu 1980 (v rámci 15. kola ročníku 1980/81) v domácím zápase Vardaru s Dinamem Záhřeb (výhra 1:0).\n\nČtyřikrát se stal mistrem řecké ligy (1988/89, 1991/92, 1992/93 a 1993/94), třikrát vyhrál řecký pohár (1995/96, 1996/97 a 1999/00), jednou řecký ligový pohár (1990) a dvakrát řecký superpohár (1989 a 1996).\n\nReprezentoval jak Jugoslávii (1988–1989), tak Makedonii (1994–2000). V jugoslávské reprezentaci debutoval 24. srpna 1988 v Lucernu proti domácímu Švýcarsku (výhra Jugoslávie 2:0), druhý a zároveň poslední start si připsal 13. prosince 1989 v Londýně proti domácí Anglii (prohra 2:1). V makedonské reprezentaci debutoval 12. října 1994 ve Skopje v kvalifikačním utkání na ME 1996 proti Španělsku (prohra Makedonie 0:2). Poslední reprezentační zápas odehrál 3. září 2000 v Bratislavě v kvalifikačním utkání na MS 2002 proti domácímu Slovensku (prohra 0:2).\n\nJugoslávii reprezentoval i na LOH v Soulu 1988.\n\nV evropských pohárech odehrál celkem 52 utkání, v nichž vstřelil 6 branek. V Poháru mistrů evropských zemí a Lize mistrů UEFA odehrál celkem 16 zápasů a dal 4 góly (1987–1994; 1987/88: 2 starty/0 branek, 1989/90: 4/2, 1992/93: 4/0, 1993/94: 2/0, 1994/95: 4/2), další 4 starty a 1 branku přidal v kvalifikaci LM (1994–1999; 1994/95: 2/1, 1999/00: 2/0). V Poháru vítězů pohárů zaznamenal 16 startů a jednu branku (1995–1998; 1995/96: 4/0, 1996/97: 6/1, 1997/98: 6/0). V Poháru UEFA a Evropské lize UEFA si připsal 16 startů, aniž by skóroval (1985–2000; 1985/86: 4/0, 1991/92: 6/0, 1998/99: 1/0, 1999/00: 4/0, 2000/01: 1/0).\n\nPo skončení hráčské kariéry se stal trenérem. Na jaře 2001 vedl AEK Athény, v sezoně 2001/02 trénoval kyperský klub Apollon Limassol. V letech 2002–2004 a 2012–2014 byl v Omonii Nikósia, s níž se stal jedenkrát kyperským mistrem (2002/03) a jednou vyhrál kyperský superpohár (2003).\n\n"}
{"id": "1258693", "url": "https://cs.wikipedia.org/wiki?curid=1258693", "title": "Clare Island", "text": "Clare Island\n\nClare Island (irsky \"Oileán Chliara\") je hornatý ostrov uprostřed vjezdu do zátoky Clew Bay v hrabství Mayo v irské provincii Connacht. Clare Island, který je největší z množství ostrovů v zátoce Clew Bay, patří mezí území, obydlená již od prehistorických dob.\n\nOstrov Clare má významnou strategickou polohu, neb se nachází prakticky uprostřed ústí zátoky Clew Bay do Atlantského oceánu. Je vzdálen cca 5 km od Roonagh Pointu, nezápadnějšího výběžku na jižním pobřeží zátoky Clew Bay, a necelé 4 km od neobydleného ostrova Achillbeg (irsky Acaill Beg) a 5,2 km od jižního pobřeží velkého ostrova Acaill (anglicky Achill Island), respektive 6 km od poloostrova Corraun na severu. Nejvyšším vrcholem ostrova Clare je hora Knockmore (462 m n. m.). Jihozápadním směrem od ostrova Clare se zvedá z vod Atlantiku neobydlený ostrov Caher Island (irsky \"Cathair na Naomh\") a o něco dále větší ostrov Inishturk (irsky \"Inis Toirc\"), na němž žije asi šest desítek lidí.\n\nOstrov Clare se proslavil především jako hlavní námořní základna slavné irské korzárky z 16. století Gráine (Grace) OMalleyové, zvané \"královna moří z Connachtu\".\n\nRomantizovaný příběh této příslušnice místní vládnoucí rodiny \"Uí Mháille\" je využíván v celé oblasti kolem zálivu pro povzbuzení turistického ruchu, m. j. též v četných prezentacích v okolních městech a obcích, jako je například muzejní expozice v zámku Westport House, \"Gráinne\" \"O'Malley Interpretive Centre\" v Louisburghu nebo \"Pirate Adventure Park\" poblíž ústí řeky Carrowbeg River ve Westportu.\n\nU přístavu v malé zátoce na jihovýchodním výběžku ostrova Clare se nachází někdejší hrad Gráine O´Malleyové (\"Granuaile's Castle\") ze 16. století, typická irská stavba tohoto druhu v podobě obytné a obranné věže. Dalšími pevnostmi Gráine OMalleyové v oblasti Clew Bay byl \"Carrickkildavnet Castle\" na ostrově Acaill a \"Rockfleet Castle\" u Newportu. V roce 1588 byla u ostrova Clare potopena jedna z lodí španělské \"Armady\" a její posádka byla pobita.\n\nNa ostrově Clare se však vyskytují i mnohem starší památky. Mezi nejstarší patří stopy po osídlení z doby bronzové s několika desítkami tzv. \"fulachta fiad\" – otevřených kuchyní.\n\nNa jižním pobřeží se nachází klášter, známý jako \"Clare\" \"Island Abbey\", jehož správné oficiální pojmenování je \"Saint Bridget`s Abbey\" či \"Saint Brigid´s Abbey\" – opatství svaté Brigity. Tento klášter nechala na ostrově vybudovat v období 12. století nebo přelomu 12. a 13. století zdejší vládnoucí rodina \"Uí Mháille.\" Od roku 1224 bylo opatství cisterciáckým klášterem. Stavba je proslulá zejména svou vnitřní výzdobou, v cisterciáckých klášterech dosti netypickou – nástěnnými a stropními malbami s figurálními, zvířecími a rostlinnými motivy a ornamenty. V areálu kláštera se nachází hrobka místních králů z rodu \"Uí Mháille\" a podle některých domněnek by zde měla být pohřbena i Gráine O´Malleyová.\n\nV roce 1806 nechal John Denis Browne, 1. markýz ze Sligo, postavit na západě ostrova Clare maják, který sloužil svému účelu až do 28. září 1965, kdy byl nahrazen novým majákem na ostrově Achillbeg.\n\nOstrovu Clare se nevyhnuly důsledky velkého hladomoru, k němuž došlo v Irsku v letech 1845 – 1850. Zatímco v roce 1841 zde bylo evidováno 1615 obyvatel, v roce 1851 se tento stav snížil na 845, tedy téměř na polovinu. V roce 2006 bylo na ostrově 136 obyvatel, o pět let později se tento počet zvýšil na 168.\n\nV letech 1909 – 1911 se za účasti vědců z Irska, Anglie, Dánska, Německa a Švýcarska uskutečnil podrobný průzkum ostrova Clare (\"Clare Island Survey\") z hlediska zoologického, botanického, archeologického a geologického. Výsledky výzkumu byly publikovány v letech 1911 – 1915 v materiálech Královské irské akademie (\"Royal Irish Academy\").\n\nV letech 1990 – 2005 byl proveden na ostrově nový výzkum, zaměřený zejména na důsledky změn klimatu. Výsledky tohoto výzkumu byly publikovány Královskou irskou akademií v roce 2007.\n\n\"Clare Island Salmon\" (irsky \"Bradán Oileáin Chliara\"), atlantský losos z vod u ostrova Clare, je zapsán jako chráněné označení na seznamu kvalitních zemědělských výrobků a produktů v rámci Evropské unie, konkrétně na seznamu PGI (P\"rotected Geographical Indication - chráněné zeměpisné označení\").\n\nNa ostrově je pošta, základní škola (1. stupeň) a několik ubytovacích zařízení pro turisty. Lodní doprava na ostrov Clare je zajišťována z přístavu Roonagh Quay poblíž Louisburghu na jihozápadním pobřeží zátoky Clew Bay. Přeprava cestujících trvá 10 – 15 minut. Celoročně zde existují tři spoje za den, v letní sezóně je spojů až pět. Zpáteční jízdné na rok 2017 bylo stanoveno na 8 eur pro děti do 12 let, pro studenty do 18 let na 12 eur a pro dospělé na 17 eur.\n\n\n"}
{"id": "1258696", "url": "https://cs.wikipedia.org/wiki?curid=1258696", "title": "Státní půjčovna vlaků (Česko)", "text": "Státní půjčovna vlaků (Česko)\n\nStátní půjčovna vlaků měla podle záměru ministra dopravy České republiky Dana Ťoka z května 2016 vzniknout v souvislosti s výběrovými řízeními státu a krajů na provozování osobní železniční dopravy a v souvislosti s evropskými dotacemi na nákup vlaků z operačního programu Doprava II. Podle tohoto záměru by si soupravy pro nadregionální dopravu nekupovali přímo dopravci, ale stát, který by je pak dopravci půjčoval. Stát by v jednom výběrovém řízení vybral dodavatele vlaků, v jiném výběrovém řízení dopravce na jednotlivých linkách a v jiném výběrovém řízení společnost, která by zajišťovala údržbu vlaků. Podle informace ze srpna 2016 nebylo ještě o centrálním nákupu vlaků a zřízení státní půjčovny rozhodnuto, ale ministerstvo projekt v základních bodech rozpracovalo. Podobný model podle ministrova náměstka funguje například v Dolním Sasku nebo ve Švédsku.\n\nZatímco soukromé dopravní společnosti Leo Express a RegioJet plán uvítaly, proti byly České dráhy a jejich odboráři a také kraje (s výjimkou Jihomoravského). \n\nPodle RegioJetu se jedná o správnou a transparentní cestu. LEO Express považuje centrální nákup za nejefektivnější ve vztahu k jiným variantám. Podle obou dopravců toto řešení prospěje otevírání trhu veřejné dopravy, což podle Leo Expressu přinese vyšší tlak na kvalitu služeb i na snížení nákladů na provoz. Odpadnou tím případy jako je problematická dotace Českým drahám na vlaky pro linku R13 Brno–Břeclav–Olomouc, přestože je trasa obsluhovaná dvěma dopravci komerčně a tedy není účelné ji dotovat. RegioJet plán sice vítá, ale pokud by neprošel, je připraven do nových vozidel investovat tři miliardy korun. \n\nOdboráři z ČD vyjádřili obavy o svá pracovní místa i o kvalitu dopravy, která utrpí odtržením provozu od údržby. Podle Českých drah je nesmyslné, že by dopravce neručil za údržbu vozidel. Dopravce by se tak dostal do role pouhé personální agentury, která by poskytovala personál pro vlak, ale v podstatě by neručil za poskytované služby, tedy kvalitu a provozuschopnost vlaku. Podle Jaroslava Pejši, předsedy Odborového svazu dopravy (OSŽ), by bezplatné půjčování vlaků dopravcům znamenalo porušení pravidel EU o nedovolené podpoře, zatímco pokud by stát vlaky půjčoval za komerční cenu, pak by celý plán státní půjčovny pozbyl smyslu a vozidla by si mohli koupit rovnou dopravci. Zástupci Odborového sdružení železničářů se shodli na společném jednání se zástupci ČSSD, že záměr ministerstva může ohrozit zaměstnanost v železniční dopravě a může vyvolat situaci, kdy kvůli tlaku na nízké mzdové náklady dojde k ohrožení bezpečnosti provozu na železnici, bude-li nabídka na zajištění dopravních služeb postavena pouze na základě ceny lidské práce. Návrh podle odborářů znamená zásadní znevýhodnění Českých drah a bude znamenat nulovou bariéru pro vstup nových subjektů do oblasti železniční osobní dopravy, což bude vytvářet riziko neodhalení jeho dostatečné dlouhodobé odbornosti a solventnosti. Stát se podle nich zbavuje jakékoliv odpovědnosti za pořízení vozidel, za stav vozidel z hlediska bezpečnosti, revizí vozidel, údržby a náklady na zajištění údržby, efektivní využití vozidel a podobně.\n\nGenerální ředitel Českých drah Pavel Krtek řekl, že ČD mají propracovaný systém údržby vozidel, mají na to kapacity a znají všechny předpisy a povinnosti provozovatele a majitele drážních vozidel, a položil řečnickou otázku, zda toto všechno umí stát a má na to personální a technické kapacity. \n\nProti záměru se postavily kraje. Hejtman Moravskoslezského kraje a místopředseda Asociace krajů ČR Miroslav Novák (ČSSD) jménem všech krajů označil plán za „šílený“ a vytkl ministerstvu dopravy, že od května 2015, kdy Evropská komise schválila Operační program Doprava 2 (OPD 2), nebylo schopné vypsat ani jednu dotační výzvu na pořízení nových regionálních vlaků, přičemž dosavadní přístup ministerstva může mít negativní dopad na kvalitu a bezpečnost základní dopravní obslužnosti v kraji. Asociace krajů ČR koncem srpna 2016 vyjádřila s Ťokovým záměrem nesouhlas a chtěla jednat s předsedy stran vládní koalice. Na Novákovu výtku mluvčí ministerstva namítl, že projekt státní půjčovny vlaků nemá žádný vliv na čerpání peněz na vozový park v regionální dopravě a je naprosto účelové ho spojovat s jednáním o prostředcích pro kraje, krajům bylo využití půjčovny nabídnuto pouze jako možnost. V Pardubickém kraji proti záměru brojil bývalý českodrážní odborový předák Jaromír Dušek, náměstek pardubického hejtmana pro dopravu, který se vyjádřil: „Je to tunel. Stát má 170 let České dráhy a jejich know-how a teď chce vyvést tyto činnosti na jiné.\n\nPrezident republiky Miloš Zeman v září 2016 po setkání se „zástupci oblasti železniční dopravy“ (současnými i bývalými odboráři Českých drah, bývalými i současnými pracovníky SŽDC a manažery firem, které se zabývají železničním podnikáním, například výrobou kolejových vozidel) v České Třebové v rámci svého třídenního turné po Pardubickém kraji novinářům řekl, že si odnáší negativní zkušenost s nápadem půjčovny železničních vagonů pro soukromé firmy a myslí si, že odborníci snesli řadu argumentů proti tomuto návrhu.\n\nČSSD ústy svého dopravního experta Jana Birkeho označila záměr státní půjčovny vlaků za ekonomicky nesmyslný. ČSSD chtěl žádat na mimořádném jednání sněmovního podvýboru pro dopravu vysvětlení záměru, stav přípravy, harmonogram dalšího postupu, ekonomická rozvaha projektu a legislativní podklady. Podle Birkeho je projekt špatně načasovaný a hrozí, že se jej nepodaří včas realizovat, což by mohlo ohrozit čerpání peněz. Podle ČSSD jedná Ťok v rozporu s vládním usnesením, podle něhož má jeho úřad vypsat standardní dotační výzvy na podporu modernizace vozového parku na železnici, úředníci ministerstva jednají o záměru bez vládního mandátu s úředníky Evropské komise a jejich nezávazná stanoviska pak při jednání s kraji vydávají za stanovisko Evropské komise. \n\nZáměr zpochybnil i Ťokův stranický šéf a ministr financí Andrej Babiš, který položil řečnickou otázku, proč částečně za evropské dotace nakupovat vlaky a pak je pronajímat, když je možné raději za evropské peníze stavět dálnice a další velmi potřebné věci. \n\nV meziresortním připomínkovém řízení se proti návrhu ministerstva dopravy postavilo především ministerstvo zemědělství, vedené Marianem Jurečkou (KDU-ČSL), které kopíruje námitky Českých drah.\n\nPodle zprávy z května 2016 chtělo ministerstvo dopravy v příštích letech investovat do nových souprav 20 miliard korun s výrazným přispěním evropských peněz a vlaky hodlalo nakoupit samo. Na konci léta 2016 chtělo vyhlásit soutěž na dieselové jednotky pro rychlíkové tratě a v tendru vybrat firmu, která se o vlaky bude starat třicet let. Nakonec chtělo uspořádat veřejnou soutěž na dopravce, který s vlaky bude jezdit 10 až 15 let a za jejich údržbu bude platit. Jednou z hlavních výhod měla být úspora peněz vyplývající z toho, že půjde o velkou soutěž na předem stanovený počet kusů, zatímco České dráhy dosud nakupují vozy hlavně pomocí rámcových smluv.\n\nPodle zprávy ze srpna 2016 mělo ministerstvo dopravy údajně pro nákup vlaků schválených 300 milionů euro (cca 8 miliard korun), ale po dohodě s kraji předložilo vládě ke schválení pravidla programu, který počítá s navýšením prostředků na 17,8 miliard korun s tím, že na regionální dopravu by bylo možné čerpat cca 10,9 miliard korun. Z evropských dotací je možno hradit 85 % ceny, 15 % musí hradit objednatel. Podle zprávy z počátku listopadu 2016 se velkolepé představy o evropských dotacích přesahujících 15 miliard korun podle materiálu, který 1. listopadu 2016 ministerstvo dopravy poslalo do meziresortního připomínkového řízení, uskrovnily na 8 miliard Kč, resp. 300 milionů eur, z toho cca 5 miliard na rychlíkové linky a 3 miliardy na regionální. Současně byl v materiálu upraven harmonogram chystaných výběrových řízení na rychlíkové linky. Z plánu zcela vypadly dotace na pořízení dieselových souprav, například pro rychlíky Liberec–Pardubice či Liberec–Ústí nad Labem, protože podle stanoviska Evropské komise lze dotovat nové vlaky pouze na tratích, které byly modernizovány a kde proběhla veřejná soutěž na provozovatele. Na těchto tratích nebude stát při výběru dopravce požadovat nová vozidla.\n\nRozjezd státní půjčovny vlaků má na starosti Jan Paroubek, který dříve působil na Českých drahách, pak stál u startu soukromých dopravců RegioJet a Leo Express. Koncepci nákupu vlaků za použití evropských dotací zpracovává na ministerstvu dopravy ministerstvu podřízený podnik Cendis.\n\nStátní půjčovna vlaků byla původně zamýšlena především pro linky nadregionální dopravy. Ministerstvo dopravy původně krajům zapojení do projektu státní půjčovny nabídlo s odůvodněním výrazných slev při hromadném nákupu, kraje však neměly zájem. Kraje se mohou samy rozhodnout, jakým způsobem si vlaky pořídí, a Evropská komise si neklade podmínku, že by se musely do centrálního nákupu připojit. Podmínkou však je, že vlaky pořízené z dotací musí jezdit na linkách, kde dopravce bude vybrán v soutěži. \n\nPodle redaktora iDnes Jana Sůry se po dlouhé době neozývají ani hlasy, které by zpochybňovaly samotnou soutěž na nákup vlaků, že by byla šita některými ukazateli na míru některým uchazečům.\n\nJihomoravský kraj chce vlaky pro dopravce rovněž koupit sám. Prostřednictvím společnosti MT Legal vypsal soutěž na nákup 31 elektrických jednotek, které pak bude pronajímat dopravcům. Má jít o 25 elektrických jednotek nejméně pro 310 lidí a 6 posilových nejméně pro 140 cestujících, hodnota zakázky činí 5,5 miliardy korun. Vlaky mají být dodány v druhé polovině roku 2019 a výrobce má poskytovat plný servis vlaků na dalších třicet let.\n\nMluvčí Českých drah řekl, že ČD dávají přednost konceptu, kdy majitelem vozidel je dopravce, neboť vlastnictví vozidel považuje za konkurenční výhodu, ale respektují rozhodnutí krajů a nabízejí dlouholeté know-how v oblasti provozu a provozní údržby vlakových souprav.\n\nPodmínkou nákupu vlaků Jihomoravským krajem je však získání evropské dotace, a ty v době vypsání soutěže na nákup vlaků ještě nebyly jisté, s ohledem na snížení čerpané částky z 15 na 8 miliard Kč v posledním materiálu ministerstva dopravy.\n"}
{"id": "1258698", "url": "https://cs.wikipedia.org/wiki?curid=1258698", "title": "Davit Kvačadze", "text": "Davit Kvačadze\n\nDavit Kvačadze (: ) (* 25. prosince 1951 Tbilisi, Sovětský svaz) je bývalý sovětský a gruzínský rohovník/boxer.\n\nBoxovat začal ve 14 letech v rodném Tbilisi pod vedením Gurama Bumbijašviliho v klubu Dinamo jako nadšenec. V Gruzínské SSSR byl box v pozadí zájmu veřejnosti. Nebyli trenéři a tak spolupracuje se svým starším bratrem Rolandem nejprve v armádě a později při vysoké škole ve sportovní organizaci Burevestnik. Jako boxerský samouk si prakticky vytvořil vlastní styl boje. Průlom v jeho sportovní kariéře nastává v roce 1975, kdy se trenérem boxerské sekce Burevestniku stává Rus Konstantin Kopcev. V roce 1976 poprvé uspěl na sovětském mistrovství a po olympijských hrách v Montréalu se s pomocí Kopceva propracoval do sovětské reprezentace. V roce 1980 jako první gruzínský boxer startoval na olympijských hrách v Moskvě. V polotěžké váze však skončily jeho naděje na medaili ve čtvrtfinále na Jugoslávci Slobodanu Kačarovi. Sportovní kariéru ukončil v roce 1981. Věnoval se trenérské práci v Tbilisi a Leningradu. Po vzniku Gruzínského boxerského svazu v roce 1993 je jeho hlavním činnovníkem.\n"}
{"id": "1258701", "url": "https://cs.wikipedia.org/wiki?curid=1258701", "title": "Bogićevica", "text": "Bogićevica\n\nBogićevica (v srbské cyrilici Богићевица, albánsky Bogiçevica) je horský masiv v pohoří Prokletije. Její nejvyšší vrch má výšku 2533 metrů. \n\nMasiv se rozkládá na území Černé Hory, Albánie a Kosova. Dlouhý je okolo 15 km a široký cca 10 km. Má několik vrcholů, které mají výšku nad 2000 m, a dva s nadmořskou výškou přes 2500 m (Marijaš a Maja e Ropës; oba se nacházejí z kosovské strany pohoří). Část Bogićevice byla vyhlášena za přírodní rezervaci, neboť se zde vyskytuje Kamzík horský. V současné době zde existuje Národní park Prokletije.\n\nV blízkosti masivu se nachází Hridské jezero, nad nímž se tyčí vrchol Hridski Krš. Okolo hranice mezi Černou Horou a Albánií se nachází opuštěné budovy pohraniční stráže. Největší řekou masivu je Treskavička rijeka.\n\nBěhem první balkánské války, v listopadu 1912 uskutečnila přes tento masiv známý pochod Černohorská armáda. Velitel Východního oddílu Černohorské armády Janko Vukotić chtěl tímto přechodem z Kolašinu dojít do Skadaru, nicméně ho zradilo zrádné horské počasí. Sněhová vánice znemožnila většině vojáků přechod hor, takže 12. listopadu dorazila do cíle jen malá část. Zbytek přenocoval v lese pod horami v silném mrazu. Lékařská pomoc, která se k vyčerpaným a promrzlým vojákům dostala druhý den, ošetřila 120 lidí, z nichž 82 nakonec zemřelo. Při přechodu bylo rovněž ztraceno několik děl.\n"}
{"id": "1258702", "url": "https://cs.wikipedia.org/wiki?curid=1258702", "title": "Panenský Týnec (zámek)", "text": "Panenský Týnec (zámek)\n\nPanenský Týnec je původní klášter přestavěný na zámek ve stejnojmenném městečku v okrese Louny. Vznikl po roce 1797 úpravou budov zrušeného kláštera klarisek založeného na konci třináctého století. Od roku 1964 je areál s číslem popisným 10 chráněn jako kulturní památka, Z památkové ochrany byl vyňat tzv. nový zámek zbořený v roce 1971.\n\nVesnici původně vlastnil kladrubský klášter, ale v průběhu třináctého století ji získali pánové ze Žerotína. Povýšili ji na městečko, ve kterém založili klášter klarisek. Zakladatelem byl buď okolo roku 1280 Plichta ze Žerotína, nebo v roce 1293 Habart ze Žerotína.\n\nOkolo roku 1371 byla zahájena stavba velkého kostela ve stylu parléřovské gotiky přerušená v roce 1382 požárem. Přestože byla později znovu obnovena, znamenal začátek husitských válek definaitivní ukončení stavby. V roce 1420 byl klášter husity vypálen, a jeptišky musely odejít do Anežského kláštera v Praze. Když byl zničen i ten, vrátily se do Panenského Týnce, kde Jaroslav a Plichta ze Žerotína nechali klášter před rokem 1443 obnovit. Po vymření pánů ze Žerotína připadlo panství Lobkovicům a později Zajícům z Hazmburka, kteří klášter podporovali až do roku 1497, kdy panství získali jiní majitelé.\n\nV roce 1548 byla na základech zdiva původní postavena nová renesanční klauzura, jejíž součástí byla kaple Nejsvětější Trojice s hrobkou Žerotínů. V roce 1624 císař Ferdinand II. obnovil pražský Anežský klášter a jeptišky se přestěhovaly do Prahy. Po požáru 28. listopadu 1643 abatyše klarisek Anna Klára z Bystřice oznámila, že zničený klášter v Panenském Týnci je v takovém stavu, že jej opustila. Správní centrum statku a letní rezidence abatyše byla pronajata minoritům. Klášterní budovy chátraly, a kaple s žerotínskou hrobkou zanikla docela.\n\nPo zrušení kláštera císařem Josefem II. v roce 1782 připadl jeho majetek náboženskému fondu, od kterého statek koupil pražský měšťan Jan Tuscany, jehož potomkům patřil až do roku 1854. Tuscanové v první polovině devatenáctého století přestavěli konventní budovu kláštera na zámek a na místě zaniklé hrobky postavili roku 1842 tzv. nový zámek. Dalšími majiteli se stali Vojtech Renner s dědici a od roku 1872 hraběnka Tereze z Herbersteina. Jejímu rodu patřil až do roku 1945, po kterém v něm byly zřízeny byty a mateřská škola. Byty byly také v novém zámku, který byl v šedesátých letech dvacátého století zbořen, a zachovaly se z něj pouze podzemní prostory.\n\nZámek stojí na výrazné terénní hraně, takže zatímco na jižní straně je průčelí jednopatrové, na severu je budova pouze přízemní. Ve sklepních prostorách zámku se dochovalo gotické zdivo původního kláštera. Tvoří je dvě klenuté místnosti rozdělené mladšími příčkami na šest místností. Přízemí má půdorys o rozměrech 29 × 11 metrů a místnosti s plochými stropy. Jižní průčelí zdůrazňuje trojúhelníkový vikýř a na opačné straně se nachází balkon na čtyřech ozdobných konzolách a polokruhovitě zakončený renesanční portál. Na hlavní budovu navazují další dvě menší křídla připojená v tupém úhlu.\n\n\n"}
{"id": "1258705", "url": "https://cs.wikipedia.org/wiki?curid=1258705", "title": "Llogarský průsmyk", "text": "Llogarský průsmyk\n\nLlogarský průsmyk (albánsky Qafa Llogara/Qafa e Llogarës, řecky Στενό Λογαρά) se nachází v jižní Albánii. Prochází kanalitským pohořím v nadmořské výšce 1027 m n. m. Vede ním silnice (SH 8) z Vlory směrem k Sarandë. V blízkosti průsmyku se nachází hranice mezi Jaderským a Iónským mořem. \n\nPrůsmyk je součástí Národního parku Llogara a představuje v podstatě jedinou přístupovou cestu k němu. Horské vrcholy, které jej obklopují, jsou Maja e Çikës (2045 m n. m.) a Maja e Gnjipalit (1446 m n. m.) V samotném průsmyku se nachází několik restaurací. Je z něj výhled k Ionskému moři. \n\nSeverně od průsmyku se nachází údolí Dukat a Vlorský záliv. Západně od něj se rozkládá poloostrov Karaburun. Jižně od průsmyku se nachází město Himara a známá Albánská riviéra.\n\nV listopadu 1912 průsmyk obsadila během Himarského povstání řecká armáda.\n\nSilnice, která průsmykem prochází, byla zbudována v roce 1920. Na místě se nachází i k tomuto datu vztažený památník. V roce 2008 byla zmodernizována a rozšířena. Stoupání z jižní strany je dlouhé 22 km a překonává nadmořskou výšku téměř 1013 m.\n"}
{"id": "1258707", "url": "https://cs.wikipedia.org/wiki?curid=1258707", "title": "Aleš Pitzmos", "text": "Aleš Pitzmos\n\nAleš Pitzmos (* 1986) je český spisovatel, autor dobrodružných thrillerů, space opery a historických románů. Publikuje i pod pseudonymy Alec Palmer a Aleš Pospíchal. Odmaturoval na obchodní akademii, pracuje ve státní správě. V roce 2010 zvítězil s povídkou Singularita v literární soutěži Cena Karla Čapka v kategorii povídka.\n\npseudonym Alec Palmer\n\n\n\n"}
{"id": "1258708", "url": "https://cs.wikipedia.org/wiki?curid=1258708", "title": "Durlinsdorf", "text": "Durlinsdorf\n\nDurlinsdorf je francouzská obec v departementu Haut-Rhin v regionu Grand Est. V roce 2014 zde žilo 571 obyvatel.\n\nSousední obce jsou: Bendorf, Liebsdorf, Mooslargue, Mœrnach a Winkel.\n\n\"Počet obyvatel\"\n\n\n"}
{"id": "1258709", "url": "https://cs.wikipedia.org/wiki?curid=1258709", "title": "Kalnište", "text": "Kalnište\n\nKalnište je obec na východním Slovensku v okrese Svidník.\n\nV zeleném štítu jsou stříbrné, překřížené sekery se zlatými topůrky nad pěti zlatými klasy objatými stříbrným srpem se zlatou rukojetí. Figury na znaku symbolizují pracovní motiv, připomínající tradiční zemědělství a práci v lese. Znak byl přijat obecním zastupitelstvem v roce 2000 a je zapsán v Heraldickém rejstříku SR pod číslem HR: K-175/2000. Autory znaku jsou Peter Kónya, Sergej Pančák a Leon Sokolovský.\n\nVlajka obce o poměru 2:3 sestává ze tří vodorovných pruhů: žlutého, bílého a zeleného s poměrem šířek 1:2:3. Vlajka je ukončena třemi cípy o délce 1/3 listu.\n\n"}
{"id": "1258710", "url": "https://cs.wikipedia.org/wiki?curid=1258710", "title": "Pazderka (usedlost)", "text": "Pazderka (usedlost)\n\nPazderka je usedlost v Praze 7 Troji v ulici K Bohnicím. Je chráněna jako kulturní památka České republiky.\n\nRoku 1751 prodali podle trhové smlouvy čeští stavové hraběnce Terezii z Pöttingu několik chalup a domků v Zadním Ovenci (Troji) i s jejich obyvateli takzvanými \"pazderáky\" - lidmi, kteří zpracovávají len. Len se zpracovával na usedlosti, která stála na samotě na vršku nad Trojou, na hranici s Bohnicemi.\n\nUsedlost tvoří několik budov postavených postupně od konce 18. století do 1. poloviny 19. století. K patrové obytné budově jsou přistavěna hospodářská přízemní křídla na půdorysu písmene U. Budovy jsou zděné z opuky a kryty sedlovými střechami. Obytná část má v patře malou pavlač přístupnou venkovním schodištěm.\n\n\n\n"}
{"id": "1258711", "url": "https://cs.wikipedia.org/wiki?curid=1258711", "title": "Pazderka", "text": "Pazderka\n\nPazderka je příjmení více osob:\n\n\n"}
{"id": "1258712", "url": "https://cs.wikipedia.org/wiki?curid=1258712", "title": "Kostel svatého Jiří (Panenský Týnec)", "text": "Kostel svatého Jiří (Panenský Týnec)\n\nKostel svatého Jiří v Panenském Týnci je římskokatolický filiální kostel ve zlonické farnosti v okrese Louny. Je chráněn jako kulturní památka.\n\nFarní kostel je Panenském Týnci zmiňován v roce 1393. Dochovaný kostel byl postaven v barokním slohu po roce 1722, ale jeho východní část pochází až z devatenáctého století. Další úpravy proběhly roku 1904.\n\nJednolodní kostel má polokruhově zakončený presbytář. Z bočních stran k lodi přiléhají sakristie s oratoří v patře a kaple. Průčelí je zdůrazněné dvojicemi pilastrů a štítem s trojúhelníkovým nástavcem. Nad vstupním portálem se nachází okno a další kruhové okno je ve štítu. Fasády ostatních zdí s výjimkou presbytáře jsou členěné pilastry a okny. Uvnitř je loď zaklenutá dvěma poli plackové klenby zdobené neorokokovými malbami. Na východní části klenby je žerotínský a herbersteinský erb. Presbytář je od lodi oddělen polokruhovým vítězným obloukem a zaklenutý třemi kápěmi. Ve vstupní kapli a oratoři, která se do lodi otevírá obloukem, byla použita placková klenba.\n\nHlavní barokní oltář s rokajovou výzdobou byl upraven v devatenáctém století. Zdobí ho barokní sochy svatého Vavřince a svatého Floriána a dva malé barokní obrazy. Obraz svatého Jiří je novodobý. Stěny jsou zdobené obrazy svatého Vavřince a svatého Floriána z osmnáctého století, obrazem svatého Jana Nepomuckého v rokokovém rámu ze druhé poloviny osmnáctého století a obrazy svatého Izidora a svaté Notburgy z devatenáctého století. K vybavení patří kazatelna z devatenáctého století, cínová křtitelnice a další předměty a sochy.\n"}
{"id": "1258713", "url": "https://cs.wikipedia.org/wiki?curid=1258713", "title": "Bedřich Machulka", "text": "Bedřich Machulka\n\nBedřich Machulka, též Friedrich Machulka (22. června 1875 Štěpánov – 6. března 1954 Praha), byl český cestovatel, fotograf a obchodník s exotickými přírodninami.\n\nNarodil se v rodině Ignáce Machulky (1823–1895) a jeho ženy Anny (1845–1910) jako mladší ze dvou dětí. Rodina se z Kladenska brzy přestěhovala do Prahy, kde otec od roku 1889 na Novém Městě pražském vlastnil v Soukenické ulici 36 činžovní dům čp. 1665/II. Jako znalec africké přírody, organizátor loveckých safari a lovec, prožil velkou část svých cest se společníkem Richardem Štorchem (1877–1927). Společně poprvé odjeli koncem roku 1898 do severní Afriky, do Libye. Nebyli vzdělanými cestovateli, do ciziny odjeli z touhy po dobrodružství a po neznámých krajích. Z nedostatku informací si zvolili koloniální zemi pod tureckou správou, v níž byl pohyb cizinců omezen. Zprvu nedostali povolení k volnému pohybu, usadili se tedy v Tripolisu, kde získávali přírodniny a exotické zboží od obchodníků z dálkových karavan. V letech 1904 – 1905 se přesunuli do Chartúmu v Súdánu, kde si jako první Češi zařídili \"cestovní agenturu\" na organizování loveckých výprav do Afriky pro bohaté zájemce. Mezi jinými doprovázeli členy rodiny Rothschildů, od roku 1929 Adolfa Schwarzenberga a jeho ženu Hildu. Organizovali pro ně lovecké výpravy, vytyčení trasy, dopravní spojení a najímání nosičů, zajišťovali povolení k odstřelu zvířat, dopravu zavazadel, zbraní a také povolení k jejich vývozu.\n\nKromě sběru přírodnin (zejména drobných savců a hmyzu) se Machulka věnoval také fotografování. Po smrti Richarda Štorcha přenesl své sídlo do Nairobi v Keni, a specializoval se na východní Afriku. Působil také při založení Schwarzenbergovy africké farmy \"Mpata\". V letech 1939 - 1950 byl zaměstnán jako správce ve Schwarzenbergově malém přírodovědném muzeu a zoologické zahradě na zámečku Ohrada, kde také bydlel. V letech 1945-1946 byl ženatý se svou příbuznou Josefou (dcerou bratrance Jana).\n\nFotografická činnost provázela Machulku po celou dobu jeho pobytu v Africe, tj. mezi léty 1899 až 1935, kdy navštívil tyto zeměː Libye, Madagaskar, Súdán, Egypt, Uganda, Belgické Kongo, Tanganika a Keňa). Celou svou fotografickou sbírku, především negativy na skleněných deskách, ale i na celuloidu odkázal Náprstkovu muzeu.\n\nSvé paměti z cestování sepsal v jediné knize s titulem \"V Africe na stezkách zvěře\", která vyšla až po jeho smrti roku 1955.\n\n\n\n\n"}
{"id": "1258714", "url": "https://cs.wikipedia.org/wiki?curid=1258714", "title": "Ajmán Maslúsí", "text": "Ajmán Maslúsí\n\nAjmán Maslúsí (arabsky أيمن المثلوثي; narozen 14. září 1984, Tunis, Tunisko) je tuniský fotbalový brankář a reprezentant, který od roku 2003 působí v klubu Étoile Sportive du Sahel. \n\n\nV reprezentačním A-mužstvu Tuniska debutoval v roce 2007. S národním týmem ze zúčastnil několika afrických šampionátů.\n\n"}
{"id": "1258716", "url": "https://cs.wikipedia.org/wiki?curid=1258716", "title": "Ralf", "text": "Ralf\n\nRalf je mužské křestní jméno odvozené pravděpodobně od staroseverského jména Raðulfr - \"rað\" (rada) + \"ulfr\" \"vlk\". Skandinávští osadníci přinesli do Anglie před dobytím Normany.\n\n\n\n\n\n\n"}
{"id": "1258717", "url": "https://cs.wikipedia.org/wiki?curid=1258717", "title": "Abnousse Shalmaniová", "text": "Abnousse Shalmaniová\n\nAbnousse Shalmaniová (nepřechýleně Abnousse Shalmani; * 1977, Teherán) je francouzská spisovatelka íránského původu.\n\nNarodila se a vyrůstala v Íránu, již odmala byla jako dívka konfrontována s postavením a rolí ženy v islámu, s nošením šátku. Už jako dítě se na ulici snažila vzpírat tomuto systému, utíkala a svlékala se do naha. Její rodina z Íránu utekla do Francie, od roku 1985 žije v Paříži. V roce 2016 vydala svoji první autobiograficky laděnou knihu s názvem \"Chomejní, Sade a já\".\n\n\n"}
{"id": "1258718", "url": "https://cs.wikipedia.org/wiki?curid=1258718", "title": "67. ročník udílení Filmových cen Britské akademie", "text": "67. ročník udílení Filmových cen Britské akademie\n\n67. ročník udílení Filmových cen Britské akademie se konal v Royal Opera House v Londýně 16. února 2014. Moderátorem ceremoniálu byl Stephen Fry. Ocenění se předávalo nejlepším filmům a dokumentů britským i mezinárodním, které se promítaly v britských kinech v roce 2013. Nejvíce ocenění získal film \"Gravitace\", celkem 5 cen. Nominace byly oznámeny 8. ledna 2014.\n\n"}
{"id": "1258719", "url": "https://cs.wikipedia.org/wiki?curid=1258719", "title": "AGM-154 Joint Standoff Weapon", "text": "AGM-154 Joint Standoff Weapon\n\nAGM-154 JSOW je klouzavá řízena munice typu vzduch-země středního doletu, určená k ničení pozemních a námořních cílů. Její výrobcem je americký výrobce zbraní Raytheon. Díky své modulární konstrukci může střela nést několik různých typů submunice nebo jednotlivých bojových hlavic.\n\nV roce 1992 začala firma \"Texas Instruments Defense Systems & Electronics\" pracovat na programu \"Joint Standoff Weapon\". V prosinci 1995 dokončilo americké námořnictvo a Texas Instruments vývojové letové zkoušky pumy AGM-154A. Americké letectvo začalo s letovými zkouškami až v březnu 1996, protože proces integrace střely do stíhaček F-16 se opozdil. 6. ledna 1997 byla firma Texas Instruments koupena společností Raytheon Company, což však nemělo zásadní vliv na pokračování ve vývoji střely. Po úspěšném dokončení vývojových testů spustilo americké námořnictvo v únoru 1997 provozní zkoušky. Následovala výroba počáteční várky 111 kusů AGM-154a a v polovině roku 1998 byly pumy zavedeny do výzbroje F/A-18 amerického námořnictva a námořní pěchoty. 29. prosince 1998 byla s firmou Raytheon podepsána smlouva v hodnotě 133,9 mil. USD na spuštění plné sériové výroby pum AGM-154A (403 kusů) a na výrobu prvních 24 kusů verze AGM-154B. 25. ledna 1999 absolvovaly pumy AGM-154 JSOW svůj bojový debut, když byly použity k ničení pozemních cílů v jižním Iráku.\n\nV rámci Evropy disponuje touto zbran Finsko, Polsko a Nizozemí.\n\nBojová hlavice AGM-154A skládá ze 145 kusů submunice BLU-97/B. Vypuštěním jedné pumy tak lze útočit na několik cílů najednou. Každý kus submunice je tvarován tak, aby prorazil stěnu objektu, má dělený obal pro destrukci materiálu a zápalný zirkonový prstenec.\n\nNavedení pumy na cíl zajišťuje inerciální navigační systém v kombinaci s družicovým (GPS). Dosah pumy při vypuštění v malé výšce je asi 24 km, při klouzavém letu z velké výšky je to až 64 km.\n\nCelkové náklady na vývoj střely činily 418 mil. USD, zatímco jednotková cena pumy byla na úrovni 282 tis. USD.\n\nPlatforma: B-1, B-2, B-52, F-16, F-15E, F/A-18C/D, F/A-18E/F.\n\nAGM-154A-1 je varianta AGM-154A, která neobsahuje kazetovou submunici. Má nedílnou bojovou část BLU-111/B, což je varianta hlavice, použitá i v pumě Mk-82. Je určena k ničení bodových cílů, přičemž má minimalizovat vedlejší ztráty.\n\nAGM-154B je protipancéřová puma a její bojovou hlavici tvoří šest kusů submunice BLU-108/B se senzorovými roznětkami. Každý kus submunice vypouští čtyři projektily (celkem 24 v jedné pumě), které detekují cíl pomocí infračervených senzorů. Po detekci projektil vybuchne a vytvoří explozivní tvarovanou nálož schopnou proniknout obrněným cílům. Navedení pumy v počáteční a střední fázi letu zajišťuje inerciální navigační systém v kombinaci s družicovým (GPS). Dosah pumy při vypuštění v malé výšce je asi 24 km, při klouzavém letu z velké výšky je to až 64 km.\n\nCelkové náklady na vývoj střely činily 228 mil. USD, zatímco jednotková cena pumy byla na úrovni 484 tis. USD.\n\nPlatforma: B-1, B-2, B-52, F-16 C/D, F-15E, F/A-18C/D, F/A-18E/F.\n\nAGM-154C má tandemovou bojovou část Broach, která zajišťuje průnik i přes silné opevnění (bunkry, jeskyně). První nálož vytvoří v cíli díru kruhového tvaru, přes kterou vnikne do objektu druhá nálož.\n\nV počáteční a střední fázi letu je puma naváděná prostřednictvím inerciálního systému a družicového systému (GPS). Na přesné zasažení cíle využívá AGM-154C infračervené navádění s algoritmem automatického rozpoznávání cíle. V roce 2016 střela dosáhla počáteční operační způsobilosti a v říjnu 2017 též plné operační způsobilosti.\n\nCelkové náklady na vývoj střely činily 452 mil. USD, zatímco jednotková cena bomby byla na úrovni 719 tis. USD.\n\nPlatforma: B-1, B-2, B-52, F/A-18C/D, F/A-18E/F.\n\nVarianta pumy AGM-154C, která je vybavena Datalinkem Link 16 a určena je hlavně proti námořním cílům. Link 16 umožňuje pilotovi letadla, které JSOW vypustilo, aby v reálném čase poskytl pumě aktualizace o poloze cíle, souřadnice nového cíle nebo přerušil misi.\n\nPlatforma: F/A-18E/F, F-35A/C (od roku 2018 se softwarem Block 3F).\n\n"}
{"id": "1258721", "url": "https://cs.wikipedia.org/wiki?curid=1258721", "title": "Mœrnach", "text": "Mœrnach\n\nMœrnach je francouzská obec v departementu Haut-Rhin v regionu Grand Est. V roce 2014 zde žilo 593 obyvatel.\n\nSousední obce jsou: Bendorf, Bisel, Durlinsdorf, Feldbach, Kœstlach a Mooslargue.\n\n\"Počet obyvatel\"\n\n"}
{"id": "1258722", "url": "https://cs.wikipedia.org/wiki?curid=1258722", "title": "Johann Paul Emmerle", "text": "Johann Paul Emmerle\n\nJohann Paul Emmerle (1695, Nowa Ruda – 14. října 1758, Opava) byl prvním opavským purkmistrem. Do funkce byl jmenován roku 1744, když předtím od roku 1737 vykonával funkci radního. Od roku 1740 byl jedním ze čtyř purkmistrů, kteří se v té době v Opavě čtvrtletně střídali.\n"}
{"id": "1258726", "url": "https://cs.wikipedia.org/wiki?curid=1258726", "title": "Bisel", "text": "Bisel\n\nBisel je francouzská obec v departementu Haut-Rhin v regionu Grand Est. V roce 2014 zde žilo 542 obyvatel.\n\nSousední obce jsou: Feldbach, Heimersdorf, Largitzen, Mooslargue, Mœrnach, Ruederbach a Seppois-le-Haut.\n\n\"Počet obyvatel\"\n\n"}
{"id": "1258727", "url": "https://cs.wikipedia.org/wiki?curid=1258727", "title": "Vahbí Chazrí", "text": "Vahbí Chazrí\n\nVahbí Chazrí (arabsky أنيس بن حتيرة, anglický přepis Wahbi Khazri; * 8. února 1991, Ajaccio, Korsika, Francie) je francouzsko-tuniský fotbalový záložník, který působí v klubu AS Saint-Étienne. V mládežnických kategoriích reprezentoval Francii a Tunisko, na seniorské úrovni obléká dres Tuniska.\n\n\nV dresu francouzské reprezentace do 21 let odehrál jediný zápas, 28. února 2012 nastoupil v přátelském střetnutí proti Itálii (remíza 1:1).\n\nV roce 2009 si připsal jeden start za tuniskou reprezentaci U20.\n\nV A-mužstvu Tuniska debutoval v roce 2013. S tuniským národním týmem ze zúčastnil několika afrických šampionátů.\n\n"}
{"id": "1258729", "url": "https://cs.wikipedia.org/wiki?curid=1258729", "title": "66. ročník udílení Filmových cen Britské akademie", "text": "66. ročník udílení Filmových cen Britské akademie\n\n66. ročník udílení Filmových cen Britské akademie se konal v Royal Opera House v Londýně 10. února 2013. Moderátorem ceremoniálu byl Stephen Fry. Ocenění se předávalo nejlepším filmům a dokumentů britským i mezinárodním, které se promítaly v britských kinech v roce 2012. Nejvíce ocenění získal film \"Bídníci\", celkem 4 ceny. Nejvíce nominací získal film \"Lincoln\", celkem 10. Nominace byly oznámeny 9. ledna 2013.\n\n"}
{"id": "1258730", "url": "https://cs.wikipedia.org/wiki?curid=1258730", "title": "Chrám Povýšení svatého Kříže (Bučač)", "text": "Chrám Povýšení svatého Kříže (Bučač)\n\nChrám Povýšení svatého Kříže a klášter basiliánů je barokní chrám (cerkev) a monastýr ukrajinské řeckokatolické církve v městě Bučač ve Ternopilské oblasti.\n\nTento křížový chrám byl postaven v letech 1765-1771 architektem německého původu Johannem Schültzerem. Do roku 1946 byl chrám řeckokatolický. V roce 1946 všechny chrámy Ukrajinské řeckokatolické církve získala Ruská pravoslavná církev. Na konci 80. let 20. století byl chrám řeckým katolíkům navrácen a znovuvysvěcen.\n\n\n"}
{"id": "1258733", "url": "https://cs.wikipedia.org/wiki?curid=1258733", "title": "Evelyn McHale", "text": "Evelyn McHale\n\nEvelyn Francis McHale (20. září 1923 – 1. května 1947) byla americká účetní, která spáchala sebevraždu skokem z 86. patra vyhlídkové budovy na auto.\n\nByla vyfotografována těsně po smrti po dopadu na limuzínu OSN. Fotografie je pojmenována „Nejkrásnější sebevražda“ (\"The most beautiful suicide\").\n\nEvelyn se narodila v Berkeley v Kalifornii. Pocházela z devíti dětí. V roce 1930 se s rodinou přestěhovala do města Tuckahoe ve státě New York. Absolvovala střední školu a poté nastoupila do Women's Army Corps v Jefferson City v Missouri. Později se Evelyn přestěhovala do newyorského města Baldwin a začala pracovat jako účetní v Kitab Engraving Company v Pearl Street, kde potkala svého snoubence Barryho Rhodese.\n\n30. dubna 1947 odjela Evelyn navštívit Barryho a jeho rodinu vlakem. Následující den odjela zpět do New Yorku a šla do Empire State Building, odkud vyskočila z 86. patra. Dopadla na automobil. Těsně po smrti byla vyfocena fotografem Robertem Wilesem. Fotografie je zařazena mezi nejznámější a nejzáhadnější fotografie a byla pojmenována \"Nejkrásnější sebevražda\". Po smrti bylo nalezeno v jejím kabátě několik dolarů a kosmetická taštička s rodinnými fotkami a přeškrtaný dopis. Evelyn zřejmě trpěla depresemi, a proto si vzala život.\n\n"}
{"id": "1258734", "url": "https://cs.wikipedia.org/wiki?curid=1258734", "title": "65. ročník udílení Filmových cen Britské akademie", "text": "65. ročník udílení Filmových cen Britské akademie\n\n66. ročník udílení Filmových cen Britské akademie se konal v Royal Opera House v Londýně 12. února 2012. Moderátorem ceremoniálu byl Stephen Fry. Ocenění se předávalo nejlepším filmům a dokumentů britským i mezinárodním, které se promítaly v britských kinech v roce 2015. Nejvíce ocenění získal film \"Umělec\", celkem 7 cen. Nominace byly oznámeny 17. ledna 2012.\n\n"}
{"id": "1258737", "url": "https://cs.wikipedia.org/wiki?curid=1258737", "title": "Mistrovství Československa v atletice 1949", "text": "Mistrovství Československa v atletice 1949\n\nMistrovství ČSR mužů a žen v atletice 1949 v kategoriích mužů a žen se konalo 2. července až 4. července v Praze.\n"}
{"id": "1258738", "url": "https://cs.wikipedia.org/wiki?curid=1258738", "title": "Mistrovství Československa v atletice 1948", "text": "Mistrovství Československa v atletice 1948\n\nMistrovství ČSR mužů v atletice 1948 v kategori mužů a konalo 30. června až 1. července v Praze.\n\nMistrovství ČSR žen v atletice 1948 v kategori žen se konalo 1. července až 2. července v Praze.\n"}
{"id": "1258740", "url": "https://cs.wikipedia.org/wiki?curid=1258740", "title": "Vzdálená plocha", "text": "Vzdálená plocha\n\nVzdálená plocha () může být:\n\n\n"}
{"id": "1258743", "url": "https://cs.wikipedia.org/wiki?curid=1258743", "title": "Bučačská radnice", "text": "Bučačská radnice\n\nBučačská radnice je barokně-rokoková budova v ukrajinském městě Bučač v Ternopilské oblasti. Nachází se na bučačském Rynku. Je dominantou a jedním ze symbolů města, byla sídlem magistrátu. Výzdoba pochází z dílny Jana Jiřího Pinsla.\n\nBudova pochází zhruba z let 1743–1758 a byla postavena podle původního návrhu významného barokního architekta německého původu Bernarda Meretyna (16. století – 3 nebo 4. ledna 1759).\n\n\n"}
{"id": "1258745", "url": "https://cs.wikipedia.org/wiki?curid=1258745", "title": "Hans Janowitz", "text": "Hans Janowitz\n\nHans Janowitz (2. prosince 1890, Poděbrady – 27. května 1954, New York) byl rakouský a český německy píšící básník, prozaik, publicista a scenárista židovského původu.\n\nHans Janowitz se narodil 2. prosince 1890 v Poděbradech jako jedno ze čtyř dětí Gustava Janowitze (1849–1923), podílníka v továrně na řepkový olej v Brandýse nad Labem, a Hermine, roz. Schükové (1866–1924), dcery advokáta z Červených Janovic. Janowitzův otec byl původně pianistou, navštěvoval pražskou konzervatoř, již musel předčasně opustit poté, co onemocněl tuberkulózou. Od té doby žil na venkově, kde převzal rodinný podnik, který později rozšířil o rafinérii na řepkový olej v Poděbradech. Jeho mladší bratr Franz Janowitz byl básník, další bratr Otto Janowitz byl hudebník a sestra Ella byla provdána za advokáta.\n\nJanowitz vyrůstal v jazykově českém prostředí. Roku 1900 nastoupil na pražské německé gymnázium, odkud roku 1905 přestoupil na čtyřletou Pražskou obchodní akademii. Roku 1908 složil maturitu a odešel do Mnichova, kde pracoval v podniku obchodujícím s obilím a připravoval se na budoucí vedení rodinné firmy. Zároveň na mnichovské univerzitě navštěvoval přednášky z historie a sociologie.\n\nOd dob studii psal a publikoval básně a krátké prózy v němčině. Pohyboval se mezi pražskými německy psajícími literáty, znal se s Franzem Kafkou, Franzem Werfelem a Maxem Brodem (publikoval v jeho ročence \"Arkadia\"). Přátelil se i s Egonem Erwinem Kischem. Roku 1912 odešel do Hamburku, kde se věnoval divadlu. V divadle Deutsches Schauspielhaus byl asistentem režie, hercem a autorem dramatu \"Ein Prager Fastnachtspiel aus dem Jahre\" z roku 1913.\n\nJeho divadelní kariéru přerušilo vypuknutí první světové války. Hans Janowitz bojoval jako důstojník na východní (haličské) frontě. Ve válce ztratil bratra Franze, což jej přivedlo k pacifismu.\n\nPo válce žil v Berlíně, kde se zapojil do tamního kulturního života. Prosadil se jako autor řady filmových scénářů. Mimo jiné byl (s Carlem Mayerem) spouautorem scénáře filmového hororu Kabinet doktora Caligariho z roku 1920. Dva filmy podle jeho scénáře naročil rovněž Friedrich Wilhelm Murnau. Janowitz se věnoval také divadlu. Společně s Emilem Arturem Longenem spoluzaložil známý berlínský kabaret Wilde Bühne, fungující od září 1921 v suterénu divadla Theater des Westens. Pro Wilde Bühne také psal tzv. asfaltové balady, později vydané knižně.\n\nRoku 1923 se Hans Janowitz kvůli smrti svého otce vrátil do Poděbrad, kde převzal vedení rodinného podniku. Jeho přičiněním olejna prosperovala a výroba v její poděbradské filiálce byla významně rozšířena.\n\nI po návratu do Poděbrad Janowitz pokračoval ve svém literárním díle. Roku 1923 dokončil román \"Jazz\", ve kterém zúročil roky života v pulzující německé metropoli. Roku 1928 také vydal básnickou sbírku věnovanou památce svého bratra Franze.\n\nPo německé okupaci roku 1939 se Janowitz jako Žid v obavě o další existenci rozhodl emigrovat do USA (o rok dříve do USA odešel i jeho bratr Otto). V kultuře se mu však prosadit nepodařilo. Zpočátku se v Hollywoodu neúspěšně pokusil restartovat svou filmařskou kariérou remakem hororu Kabinet Dr. Caligariho, tentokrát pojatého jako alegorie nacistického Německa. Vydavatele si nenašla ani jeho literární práce. Když neuspěl, usadil se v New Yorku, založil firmu na výrobu parfémů a začal se politicky angažovat, například v židovské organizaci HIAS (\"Hebrew Sheltering and Immigrant Society\").\n\nPo válce se Janowitz nesměl vrátit do Československa. Přestože část jeho rodina byla oběti holokaustu (např. sestra Ella), úředně byl jakožto německy mluvící Žid považován považován za Němce. Přitom ještě v 50. letech Janowitz psal část své korespondence česky a podepisoval se Hanuš. Roku 1950 Janowitz získal americké občanství. V USA žil až do své smrti roku 1954.\n\n\nFilmy ke kterým napsal scénář.\n\n\n\n\n"}
{"id": "1258754", "url": "https://cs.wikipedia.org/wiki?curid=1258754", "title": "Enfield", "text": "Enfield\n\nEnfield může být:\n\nv Austrálii\n\nve Anglii\n\nv Irsku\n\nv Kanadě\n\nna Novém Zélandu\n\nve Spojených státech amerických\n\n"}
{"id": "1258756", "url": "https://cs.wikipedia.org/wiki?curid=1258756", "title": "Hallormsstaðaskógur", "text": "Hallormsstaðaskógur\n\nHallormsstaðaskógur je chráněné území v islandském regionu Austurland, 25 km jihozápadně od města Egilsstaðir. S rozlohou 740 hektarů je největší lesní plochou na ostrově. Je pojmenováno podle Hallormsstaðuru, jediné islandské vesnice obklopené lesem.\n\nV roce 1899 byl na Islandu vydán zákon o státní ochraně cenných přírodních lokalit a v roce 1905 byl Hallormsstaðaskógur vyhlášen prvním „národním lesem“ v zemi. Zbytky lesa byly oploceny, aby se do nich nedostal pasoucí se dobytek, a začal program zalesňování. Nejběžnějšími stromy jsou bříza pýřitá, modřín a jedle, bylo zřízeno arboretum, které experimentálně pěstuje dovezené dřeviny jako je jedlovec Mertensův nebo zerav obrovský. V lese žije čečetka zimní, bělokur rousný, drozd cvrčala a další druhy. Hallormsstaðaskógur je oblíbenou rekreační oblastí, díky množství značených stezek se zde provozuje pěší turistika, sbírají se houby a lesní ovoce. Turistickou atrakcí je vodopád Ljósárfoss. Les leží na východním pobřeží jezera Lagarfljót, v zálivu Atlavík se nachází kemp s restaurací a půjčovnou loděk, kde se každé léto koná velký hudební festival.\n\n"}
{"id": "1258757", "url": "https://cs.wikipedia.org/wiki?curid=1258757", "title": "Slovenská fotbalová divize 1981/82", "text": "Slovenská fotbalová divize 1981/82\n\nV soubojích 17. ročníku Slovenské fotbalové divize 1981/82 (jedna ze skupin 4. nejvyšší soutěže) se utkalo 16 týmů po třech skupinách dvoukolovým systémem podzim - jaro.\n\nSlovenská divize se definitivně stala jednou ze skupin 4. nejvyšší soutěže (1965/66 – 1968/69, 1977/78 – 1980/81 byla jednou ze skupin 3. nejvyšší soutěže).\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1258759", "url": "https://cs.wikipedia.org/wiki?curid=1258759", "title": "Novic (film)", "text": "Novic (film)\n\nNovic (v anglickém originále The Novice, též vydáno jako Crossroads) je americký dramatický film z roku 2006, který napsal a natočil režisér Murray Robinson. Hlavní postavou snímku je mladý Peter (Jacob Pitts), jenž přemýšlí o své budoucnosti. Není si jistý, zda cesta jezuity, po které se chtěl vydat, je skutečně tou pravou, zvlášť poté, co potká Jill (Amy Acker).\n\nPeter se vydal s jezuitskými dobrovolníky na výpravu do brazilské džungle. Když se jej vedoucí expedice, místní kněz, zeptá, zda se chce stát příslušníkem řádu, mladík si není jistý. O devět měsíců později je Peter společně s kamarádem Gilbertem v jezuitském semináři v Heron Bay na jihu Louisiany. Zatímco Gilbert opravdu touží být jezuitou, Peter je na pochybách. Do semináře sice vstoupil, protože to vnitřně potřeboval, nyní tuto potřebu už příliš necítí a chová se trochu rebelsky. Navíc je roztrpčený kvůli rychle rostoucím chodidlům. Otec Tew, jenž seminář vede, pošle oba chlapce na šest týdnů pracovat do chudinské jídelny v Pobřežní záchranné misii (v originále \"Seaside Rescue Mission\") v alabamském Mobile, kterou řídí otec Behnke. Právě tam si má uspořádat myšlenky.\n\nEnergický otec Behnke je po příjezdu hned zapojí do práce, Peter se však taky seznámí s Jill, mladou učitelkou, která chce pomáhat a která zde prozatím čeká, než bude moci odjet s Mírovým sborem do Afriky. Otec je společně vyšle s nákladem jídla do farnosti na pobřeží, jíž vyhořela kuchyně. Zde se setkají se starým otcem McIlhennym, kterému bylo lépe při působení v Africe. Oba mladí lidé se zde také sblíží. Za Jill ovšem do jídelny dojíždí Henry, jenž je do ní taky zakoukaný. Ten pomáhá chudým klientům vývařovny s právní pomocí a nyní také sbírá peníze na rekonstrukci občanské války. Peter, jehož chybou zmizí všechny uskladněné potraviny, se nakonec dokáže probrat z apatického jednání a společně s Jill zařídí v obchodech a restauracích v okolí, aby jídelně nějaké jídlo darovali. Zároveň klienty jídelny přesvědčí, aby si potraviny z dosud neuzavřeného skladu nebrali.\n\nPeter se s Jill a také Gilbertem a Lilee z kuchyně vydá na kánoi na výlet po okolí. Večer při táboření se snaží přesvědčit Jill, aby do Afriky nejezdila. Sice spolu flirtují, dokonce i po návratu v kostele, dívka se však naštve, že Peter pořád vlastně neví, co chce a začne se mu vyhýbat. Za několik dní se i díky Peterově zápalu do práce v jídelně opět usmíří. Otec Behnke mladíka poněkud vmanipuluje, aby si oblékl kleriku, neboť ta se dívkám podle jeho slov na mužích často líbí. Přesto je pomalu rozhodnut, že opustí seminář a zůstane pracovat v misii s Jill, kterou v Mírovém sboru opět odmítli. Ta však zanedlouho přijme neočekávaný telefonát, kterým se dozví, že ji Mírový sbor již za několik hodin posílá minimálně na rok do Indie. Neví však, že toto zařídil otec Behnke, jenž zatahal za nějaké nitky ve Washingtonu. Do misie dorazí i otec Tew, jemuž se Peter svěří, že se s ním do semináře vrátí. Otci se však nelíbí jeho současná náklonnost k ženám a poradí mu, aby návrat do semináře o rok odložil a zatím pomáhal v misii, která odjezdem Jill ztrácí pilnou pracovnici.\n\n\nScénář filmu napsal mobilský rodák Murray Robinson během svého pobytu v Jacksonu, kde v 80. letech 20. století rovněž absolvoval místní Millsaps College. Po natáčení reklam a spolupráci s dalšími filmaři na jejich projektech chtěl vytvořit vlastní film. Částečně se inspiroval i vlastním životem, neboť sám dříve uvažoval o vstupu do jezuitského řádu.\n\nAmy Acker byla obsazena krátce po odvysílání posledního dílu seriálu \"Angel\" v květnu 2004, kde několik let působila v hlavní roli. Nezávislý film natočil Robinson jako svůj režijní debut během jednoho měsíce v okresech Mobile County a Baldwin County v Alabamě. Produkce byla ukončena na konci července 2004. Filmaři natáčeli na 35mm film. Pro Pobřežní záchrannou misii, kde se odehrává většina snímku, využil štáb areál St. Joan of Arc School v Mobile.\n\nPostprodukce snímku byla dokončena v roce 2005.\n\nFilm \"Novic\" měl předpremiéru 30. září 2006 v Alabamě, v premiéře byl promítán 29. března 2007 na Crossroads Film Festivalu v Jacksonu. Na DVD byl pod názvem \"Crossroads\" vydán 9. prosince 2008. V Česku byl poprvé odvysílán na stanici Cinemax dne 13. prosince 2008.\n\nPři své premiéře na Crossroads Film Festivalu na jaře 2007 získal snímek \"Novic\" cenu pro nejlepší film.\n\nJacob Pitts, který ztvárnil Petera, uvedl, že jej zaujal charakter filmu, který je sice zasazen do náboženského prostředí, ale není o náboženství. Alan Arkin srovnal snímek s hollywoodskými studiovými filmy, od kterých se nezávislý \"Novic\" odlišuje absencí vražd a autonehod.\n\nNa filmu byl oceněn námět o cestě k dospělosti a o rozhodování, které ovlivní celý další život. Pochváleny byly též herecké výkony Jacoba Pittse a Amy Acker. Příběh nastíněný snímkem, jenž je „lidským příběhem o lásce, nejistotě a víře“, se hodí pro malý nezávislý film, protože toto téma by u nějakého velkého studia by zřejmě nefungovalo tak dobře.\n\n"}
{"id": "1258762", "url": "https://cs.wikipedia.org/wiki?curid=1258762", "title": "Ladislav Gábriš", "text": "Ladislav Gábriš\n\nLadislav Gábriš (* 18. březen 1981) je slovenský hokejový útočník hrající na pozici obránce. Je odchovancem klubu Dukla Trenčín.\n\nLadislav Gábriš začínal s hokejem v klubu Dukla Trenčín. V seniorské kategorii nastoupil poprvé v sezoně 1998/99 jako hráč klubu HK VTJ Piešťany v 1. hokejové lize. Další sezónu ještě odehrál v juniorském extralize za klub Dukla Trenčín, od sezony 2000/01 se stal členem A mužstva v extralize. Během sezóny nastoupil na 49 setkání v základní části a na dalších 12 v play-off. V sezoně hrál iv 20 utkáních za juniorský tým a nastoupil i na Mistrovství světa do 20 let, které se konaly v Rusku.\n\nV ročníku 2001/02 byl hráčem HK Spartak Dubnica nad Váhom. Za tento klub hrával v 1. hokejové lize ČR a také za něj nastoupil i ve třech setkáních v interlize, což byla mezinárodní soutěž, kterou v té sezóně klub hrával.\n\nOd nové sezóny se stal opět hráčem Dukly Trenčín, ale jen na jednu sezónu.\n\nDalší dvě sezóny odehrál v extralize za dva různé kluby. První za MHC Martin a následující za HKM Nitra. Z Nitry se vrátil opět do Dukly Trenčín.\n\nPřed sezónou 2006/07 podepsal poprvé smlouvu se zahraničním klubem, konkrétně s Dijon HC Les Ducs, hrajícím Ligue Magnus což je nejvyšší francouzská soutěž. Po jedné sezóně v zahraničí se vrátil na Slovensko a podepsal kontrakt s nováčkem Vsaď MHK SkiPark Kežmarok.\n\nV 2008/09 se vrátil do Dukly Trenčín, kde odehrál dvě sezóny.\n\nRočník 2010/11 začal ve VHL v klubu Křídla Sovětů Moskva, ale už po jednom zápase se vrátil do české Extraligy HC Nitra.\n\nV nové sezóně se opět vrátil do Dukly Trenčín.\n\nSezónu 2012/13 začal v HK 36 Skalica, ale dohrál ji v klubu Nové Zámky Ice Tigers.\n\nPřed sezónou 2013/14 podepsal smlouvu s klubem Unia Oswiecim v polské nejvyšší soutěži.\n\n"}
{"id": "1258766", "url": "https://cs.wikipedia.org/wiki?curid=1258766", "title": "Římskokatolická farnost Bratrušov", "text": "Římskokatolická farnost Bratrušov\n\nŘímskokatolická farnost Bratrušov je územní společenství římských katolíků s farním kostelem Všech svatých v děkanátu Šumperk.\n\nFarní kostel je pozdně renesanční stavbou z roku 1603.\nPůvodně měl sloužit nekatolickým bohoslužbám; později však byl katolizován, v roce 1784 k němu byla přistavěna katolická fara.\n\nOd července 2009 je administrátorem excurrendo R. D. Mgr. Slawomir Sulowski.\n\nVe farnosti se pravidelně koná tříkrálová sbírka. V roce 2016 se při ní vybralo 20 093 korun. \n\nPro farnosti děkanátu Šumperk vychází měsíčník Tamtam. \n\n"}
{"id": "1258767", "url": "https://cs.wikipedia.org/wiki?curid=1258767", "title": "Zisk (elektrotechnika)", "text": "Zisk (elektrotechnika)\n\nZisk je v elektrotechnice míra schopnosti obvodu, nejčastěji zesilovače, zvětšit výkon nebo amplitudu signálu. Zpravidla se definuje jako poměr výkonu nebo amplitudy signálu na výstupu obvodu vůči výkonu (amplitudě) na vstupu. \n\nZisky různých obvodů mohou nabývat hodnot lišících se i o několik řádů. Zisk je proto nejčastěji definován pomocí logaritmické stupnice, konkrétně jako desítkový logaritmus poměru hodnot a vyjadřuje se v decibelech (dB). Logaritmické vyjádření koresponduje i s lidskou fyziologií, protože člověk vnímá intenzity (např. zvuku, světla) také přibližně logaritmicky – pro každé subjektivní zvýšení intenzity vjemu o určitou konstantní míru je třeba několikrát násobit intenzitu podnětu.\n\nZisk je bezrozměrná veličina (ačkoli jednotka dB může svádět myslet si něco jiného, znamená však jen to, že jde o logaritmické vyjádření velikosti bezrozměrného poměru). Při jeho uvádění musí být proto zřejmě uváděno (buď explicitně nebo z kontextu), na kterou veličinu, která charakterizuje signál, se vztahuje. V opačném případě by byl údaj nejednoznačný.\n\nNapříklad hodnota zisku 5 může znamenat pětinásobné zvětšení původní hodnoty výkonu, elektrického napětí nebo elektrického proudu.\n\nVýkonový zisk je v decibelech (dB) definován pomoci pravidla desítkového logaritmu:\n\nkde P je vstupní výkon a P je výstupní výkon.\n\nPodobný výpočet může být místo desítkového logaritmu vyjádřen pomoci přirozeného logaritmu a výsledkem jsou místo decibelů Nepery:\n\nVýkonový zisk může být vypočítán pomocí napětí místo výkonu využitím Jouleova tepla formula_3 a vzorec je:\n\nTento zjednodušený výraz vyjadřuje napěťový zisk obvodu v decibelech. S výkonovým ziskem se shoduje jedině v případě, že jsou impedance na vstupu a výstupu obvodu identické.\n\nPodobně se počítá výkonový zisk za použití proudu místo výkonu pomocí substituce formula_5 a vzorec je:\n\nTento výraz vyjadřuje proudový zisk obvodu v decibelech. Podobně jako při napěťovému zisku platí, že s výkonovým ziskem se shoduje jedině v případě, že jsou impedance na vstupu a výstupu obvodu identické.\n\nProudový zisk bipolárního tranzistoru, formula_7 nebo formula_8, je obvykle daný jako bezrozměrné číslo, poměr formula_9 na formula_10. Ve výše uvedených případech, zisk bude bezrozměrná veličina.\n\n\"Otázka:\" Zesilovač má vstupní a výstupní impedance 50 ohmů. Když vstup formula_11 je formula_12 a výstup formula_13 je formula_14, jaký je jeho napěťový a výkonový zisk?\n\n\"Odpověď:\" \n\nNapěťový zisk:\n\nformula_15\n\nVýkonový zisk:\n\nformula_16\n\nformula_17\n\nPro antény se zisk definuje jinak. Udává směrovost a účinnost antény v porovnání s ideální všesměrovou anténou nebo dipólem.\n"}
{"id": "1258775", "url": "https://cs.wikipedia.org/wiki?curid=1258775", "title": "Mobbing (etologie)", "text": "Mobbing (etologie)\n\nMobbing znamená v etologickém kontextu protipredační strategii (způsob obrany proti predátorovi), ve které kořist hromadně pronásleduje a útočí na predátora, obvykle aby ochránili svá mláďata. \n\nMobbing můžeme nejčastěji pozorovat u ptáků, ale jeho užíváním jsou proslulí i například surikaty.\n\nI přestože se vyvinul v několika rodech nezávisle, mobbing vždycky chrání ta zvířata, kde se predátoři soustředí na mláďata. Díky tomu mají často takové druhy nenápadné zbarvení pouze v mládí a v dospělosti naopak nabývají pestrých barev.\n\nPtákům využívajícím mobbing se často otevírá zranitelný predátor svým denním spánkem, ve kterém nabývá síly pro svůj noční lov.\n\nKonrad Lorenz ve svém spisu \"O agresi\" (1966) zařadil mobbing mezi jedno z instinktivních darwinistických chování. Navrhl také, že lidé jsou ovlivňováni podobnými tlaky, ale jsou schopni je držet na uzdě (viz mobbing).\n\nPtáci jako racci, kteří se páří v koloniích, útočí na vetřelce zdaleka nejčastěji. V Severní Americe můžeme pozorovat mobbing u drozdů, vran, sojek, sýkor černohlavých, rybáků a kosů. Mobbing však neslouží jen jako preventivní útočení na predátory, v rámci hromadných útoků také kradou svým predátorům jídlo nebo je odhání od zdrojů potravy.\n\nJedním příkladem mobbingu u druhů mimo ptáky je sysel veveří, který odvádí pozornost predátorů jakými je chřestýš nebo užovka sanmartinská od místa, vykopáváním písku, který narušuje smyslové orgány hada.\n"}
{"id": "1258777", "url": "https://cs.wikipedia.org/wiki?curid=1258777", "title": "Icelandair", "text": "Icelandair\n\nIcelandair je hlavní islandská letecká společnost se sídlem v Reykjavíku a hlavní základnou na Letišti Keflavík. Je součástí Icelandair Group a v létě 2015 provozovala pravidelné lety do 39 destinací v 16 zemích. Geografická lokace umožňuje Icelandairu přímé transatlantické lety do Severní Ameriky menšími úzkotrupými letadly. Ředitelem společnosti je v současnosti (leden 2017) Birkir Hólm Guðnason.\n\nSpolečnost byla založena v roce 1937 jako Flugfélag Akureyrar, později Flugfélag Íslands nebo Iceland Airways.\n\nV roce 2018 měla společnost koupit islandskou nízkonákladovou společnost WOW Air. 29. listopadu 2018 ale tenhle plán zrušila.\n\nIcelandair měla v lednu 2017 codeshare s následujícími leteckými společnostmi:\n\nDne 5. ledna 2016 měl Icelandair ve své flotile následující letouny průměrného stáří 21,1 let:\nV minulosti Icelandair létal s následujícími typy letadel:\n\n"}
{"id": "1258783", "url": "https://cs.wikipedia.org/wiki?curid=1258783", "title": "Seznam českých kancionálů", "text": "Seznam českých kancionálů\n\nTento seznam českých zpěvníků gregoriánského chorálu zahrnuje nejvýznamnější exempláře středověké hudební kultury v českých zemích:\n\n\n"}
{"id": "1258784", "url": "https://cs.wikipedia.org/wiki?curid=1258784", "title": "Solomija Krušelnycka", "text": "Solomija Krušelnycka\n\nSolomija Amvrosijivna Krušelnycka (, 23. září 1872, Biliavynci, dnes Bučačský rajón — 16. listopadu 1952, Lvov) byla ukrajinská pěvkyně (sopranistka) a pedagožka. \n\nSolomija Krušelnycka se narodila 23. září 1872 ve vesnici Biliavynci (dnes Bučačský rajón, Ternopilská oblast, Ukrajina). \n\nPo maturitě na gymnáziu vstoupila na Lvovskou konzervatoř, kde byl jejím profesorem Valery Wysocki.\n\nDebutovala 15. dubna 1893 v Národním akademickém divadle opery a baletu v tehdy rakouském Lvově v Donizettiho opeře \"Favoritka\".\n\nOd roku 1895, kdy studovala ve Vídni, si vypracovala rozsáhlý repertoár z oper Richard Wagnera. Její poslední wagnerovská role byla Elsa v opeře \"Lohengrin\" v roce 1920.\n\nVystupovala také v Krakově a v sezóně 1895/1896 zpívala v Oděse. V roce 1896 přijala angažmá v Itálii, poté byla na turné po Jižní Americe. V letech 1898 až 1902 byla primadonou Velké opery ve Varšavě. V roce 1902 odjela do Paříže, kde vystupovala v Opéra national de Paris.\n\nPosléze se přestěhovala do Itálie, kde se v roce 1910 provdala. Jejím manželem se stal právník a starosta města Viareggio, markýz Cesare Riccione.\n\nV roce 1920, již jako světoznámá operní pěvkyně, náhle operní vystupování přerušila a věnovala se nadále jen sólovému koncertnímu zpěvu. Zpívala v osmi jazycích. Na svém posledním koncertu vystoupila v Římě roku 1929.\n\nGiacomo Puccini nakreslil její portrét pojmenovaný \"Nejkrásnější a okouzlující Madam Butterfly.\"\n\nZemřela 16. listopada 1952 ve Lvově. Je pohřbená na Lyčakivském hřbitově.\n\nPo Krušelnycké bylo pojmenováno:\n\n\n"}
{"id": "1258785", "url": "https://cs.wikipedia.org/wiki?curid=1258785", "title": "Silniční most (Dolní Moravice)", "text": "Silniční most (Dolní Moravice)\n\nSilniční most v Dolní Moravici se nachází na řece Moravici pochází pravděpodobně z 18. století a je kulturní památkou ČR.\n\nBarokní dvouobloukový kamenný most překlenuje řeku Moravici v km 86,350 a nachází se přibližně 50 m severovýchodně od křižovatky silnic Horní Moravice – Malá Morávka – Malá Štáhle v obci Dolní Moravice. Valené mostní pole s kamenným návodím. Oba mostní oblouky jsou sklenuty z neopracovaného lomového kamene. Stoupající horní mostovka bez zábradlí je označována jako tzv. švédský typ. Přes most vede polní cesta. Na mostě bylo namontováno v roce1993 novodobé řetězové zábradlí. V blízkosti mostu se nachází socha sv. Jana Nepomuckého, která je datována rokem 1751 a je kulturní památkou ČR.\n\n"}
{"id": "1258786", "url": "https://cs.wikipedia.org/wiki?curid=1258786", "title": "Vespasianovo fórum", "text": "Vespasianovo fórum\n\nVespasiánovo fórum (lat. Forum Vespasiani), známé také jako Chrám míru (lat. Templum Pacis), bylo vybudováno v Římě roku 71 za císaře Vespasiána. Stojí na jihovýchodní straně cesty Argiletum čelem k Velijskému pahorku, směrem ke Koloseu. Básník Statius ale tvrdí, že za jeho výstavbu je zodpovědný z větší části císař Domicián, proto kvůli tomu dnes vznikají kontroverze mezi archeology.\n\nVespasiánovo fórum je jedním z císařský fór v Římě vybudovaných v rozmezí kolem 150 let. Není oficiálně považováno za fórum, neboť neexistují důkazy o jeho politické funkci, proto se častěji používá označení chrám. Prostředky na vytvoření tohoto monumenty byly získány skrze Vespasiánovo vyplenění Jeruzaléma během První židovské války.\n\n"}
{"id": "1258788", "url": "https://cs.wikipedia.org/wiki?curid=1258788", "title": "Slovenská fotbalová divize 1982/83", "text": "Slovenská fotbalová divize 1982/83\n\nV soubojích 18. ročníku Slovenské fotbalové divize 1981/82 (jedna ze skupin 4. nejvyšší soutěže) se utkalo celkem 47 týmů rozdělených po třech skupinách dvoukolovým systémem podzim - jaro.\n\nOd další sezóny došlo k rozšíření divize na sedm skupin – Západ (Bratislava, Jihovýchod, Severozápad), Střed (sk. A a sk. B) a Východ (Východní, Západní).\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1258790", "url": "https://cs.wikipedia.org/wiki?curid=1258790", "title": "Helena Bartošová", "text": "Helena Bartošová\n\nHelena Bartošová, provdaná Blahová, poté Schützová, (11. ledna 1905 Budapešť – 8. února 1981 Rychnov nad Kněžnou) byla slovenská operní pěvkyně (česko-maďarského původu), sopránistka¸\n\nStudovala u Frice Kafendy a Josefa Egema na Hudobné a dramatické akademii v Bratislavě. V letech 1924–1964 byla členkou Slovenského národního divadla. Po prvních menších rolích v roce 1924, debutovala následujícího roku s velkou rolí Madam Butterfly. Záhy se seznámila s tenorem Jankem Blahem, jehož byla v letech 1929–1942 manželkou. I její druhý manžel Emil Schütz byl operní pěvec, poslední léta manželé dožili v Kostelci nad Orlicí (kde se věnovali i pedagogické činnosti).\n\nZa svoji kariéru ztvárnila 145 rolí v SND. Mezi nejznámější patří Mařenka (B. Smetana, \"Prodaná nevěsta\"), Jenúfa a Kostelnička (L. Janáček, \"Její pastorkyňa\"), Elena (V. Figuš-Bystrý, \"Detvan\"), Stella (L. Holoubek) a Elsa (R. Wagner, \"Lohengrin\").\n\n"}
{"id": "1258793", "url": "https://cs.wikipedia.org/wiki?curid=1258793", "title": "Obština Džebel", "text": "Obština Džebel\n\nObština Džebel ( \"Община Джебел\") je bulharská jednotka územní samosprávy v Kărdžalijské oblasti. Leží v jižním Bulharsku na jižních svazích Východních Rodopů. Správním střediskem je město Džebel, kromě něj zahrnuje obština 46 vesnic. Žije zde necelých 8 tisíc stálých obyvatel.\n\nV obštině žije 7 969 stálých obyvatel a včetně přechodně hlášených obyvatel 28 665. Podle sčítáni 1. února 2011 bylo národnostní složení následující:\n"}
{"id": "1258796", "url": "https://cs.wikipedia.org/wiki?curid=1258796", "title": "Obština Ardino", "text": "Obština Ardino\n\nObština Ardino ( \"Община Ардино\") je bulharská jednotka územní samosprávy v Kărdžalijské oblasti. Leží v jižním Bulharsku v jižní části Rodopů, na hranici mezi Východními a Západními Rodopy. Správním střediskem je město Ardino, kromě něj zahrnuje obština 51 vesnici. Žije zde přes 11 tisíc stálých obyvatel.\n\nV obštině žije 12 595 stálých obyvatel a včetně přechodně hlášených obyvatel 30 623. Podle sčítáni 1. února 2011 bylo národnostní složení následující:\n"}
{"id": "1258802", "url": "https://cs.wikipedia.org/wiki?curid=1258802", "title": "Jenő Kalmár", "text": "Jenő Kalmár\n\nJenő Kalmár (; 28. prosince 1873, Csernely – 21. října 1937, Bratislava) byl maďarský etnolog a sběratel. Své výzkumy realizoval v německé Africe, v životě i při publikování užíval i německou variantu jména Eugen Kalmár.\n\nJenő Kalmár ukončil vojenskou akademii a stal se inženýrem. Po určitou dobu žil a působil v Berlíně. Byl předsedou berlínského spolku Maďarů. Od roku 1899 byl zaměstnancem společnosti \"Gesellschaft für Südkamerun\" (Společnost Jižního Kamerunu). Jako její zaměstnanec byl poslán do Kamerunu, tehdejší německé kolonie, kde měl za úkol zkoumat a mapovat Zadní Kamerun a vyhledat možnosti k založení obchodních poboček.\n\nHlavním vývozním artiklem Kamerunu byl v té době kaučuk a slonovina. Přednostním cílem bylo zorganizovat vývoz těchto surovin. Kalmár s přestávkami strávil v Africe celkem 12 let, během této doby se zabýval i etnografickou sběratelskou a kartografickou činností. Dopisy z Afriky psané rodině vnímavě popisují jeho tamní život, zvyky domorodců a jejich vzájemné boje jakož i boj proti Evropanem, který přinesl mnoho obětí. Později se Kalmár stal generálním ředitelem „Společnosti pro Jižní Kamerun“ (\"Gesellschaft für Süd-Kamerun AG\").\n\nPo návratu domů v roce 1912 přednášel o zážitcích a zkušenostech v různých odborných společnostech, kromě jiných v Maďarské geografické společnosti, etnografické společnosti i například v Obchodním sdružení Subotica. Část přednášek vyšla i tiskem, v bulletinu maďarského etnografického muzea (1913) a v sešitech publikujících texty valné hromady Lidové akademie Erzsébet (1911 a 1913).\n\nMaďarské etnografické muzeum obohatil hodnotnou sbírkou více než 200 kusů artefaktů z Kamerunu. Několik vlastnoručních náčrtů map, cestopisů a materiál přednášek uchovává Maďarské zeměpisné muzeum. Zúčastnil se první světové války, jako kapitán v záloze. Byl vážně zraněn a později dostal vysoká vyznamenání. Některé své zážitky z války i publikoval. Po válce se usadil v Bratislavě, kde založil rodinu. Zemřel v roce 1937.\n\n"}
{"id": "1258806", "url": "https://cs.wikipedia.org/wiki?curid=1258806", "title": "Obština Madan", "text": "Obština Madan\n\nObština Madan ( \"Община Мадан\") je bulharská jednotka územní samosprávy ve Smoljanské oblasti. Leží v jižním Bulharsku v jihozápadní části Východních Rodopů, jen malá část leží v Západních Rodopech. Správním střediskem je město Madan, kromě něj zahrnuje obština 43 vesnice. Žije zde přes 11 tisíc stálých obyvatel.\n\nV obštině žije 11 176 stálých obyvatel a včetně přechodně hlášených obyvatel 13 032. Podle sčítáni 1. února 2011 bylo národnostní složení následující:\n"}
{"id": "1258808", "url": "https://cs.wikipedia.org/wiki?curid=1258808", "title": "Salabka (usedlost)", "text": "Salabka (usedlost)\n\nSalabka je viniční usedlost v Praze 7 Troji v ulici K Bohnicím. Je chráněna jako kulturní památka České republiky. Je jedinou pražskou viniční usedlostí, která plní svou původní funkci.\n\nUsedlost je zřejmě nejstarší dochovanou v Troji, některé její stavební části pocházejí z přelomu 16. a 17. století. Průjezd ve dvoutraktové patrové obytné budově má klenbu zčásti valenou a zčásti segmentovou. Původně byla obytná budova buď jednopodlažní nebo s roubeným patrem. Místnost v přízemí jižního traktu obsahuje dochovanou klenutou stlačenou valenou klenbu s párem výsečí. Dlažba je z buližníku a křemencových valounů.\n\nPočátkem 19. století byla postavena patrová zděná sýpka. Její strop je trámový s portálkem. Později byla z místní břidlice přistavěna podsklepená stodola. Usedlost byla velmi rozlehlá, složená z pěti objektů. Kromě zmíněných staveb zde byl ještě chlév a prasečák. Kolem roku 1900 byly budovy přestavěny a obydlí rozšířeno severním směrem. Vzniklo patro a krov.\n\nZnámým majitelem usedlosti byl Jan Kašpar Salaba, po kterém nese vinice s usedlostí jméno. V polovině 19. století bylo jejím vlastníkem pražské purkrabství a po jeho zrušení přešla pod správu zemských statků. Po roce 1945 byla ve správě Státního statku hl.m. Prahy, po roce 1989 přešla do soukromých rukou.\n\n\n\n"}
{"id": "1258809", "url": "https://cs.wikipedia.org/wiki?curid=1258809", "title": "Obština Nedelino", "text": "Obština Nedelino\n\nObština Nedelino ( \"Община Неделино\") je bulharská jednotka územní samosprávy ve Smoljanské oblasti. Leží v jižním Bulharsku v jihozápadní části Východních Rodopů. Správním střediskem je město Nedelino, kromě něj zahrnuje obština 15 vesnic. Žije zde necelých 6 tisíc stálých obyvatel.\n\nV obštině žije 5 689 stálých obyvatel a včetně přechodně hlášených obyvatel 7 133. Podle sčítáni 1. února 2011 bylo národnostní složení následující:\n"}
{"id": "1258810", "url": "https://cs.wikipedia.org/wiki?curid=1258810", "title": "Obština Zlatograd", "text": "Obština Zlatograd\n\nObština Zlatograd ( \"Община Златоград\") je bulharská jednotka územní samosprávy ve Smoljanské oblasti. Leží v jižním Bulharsku v jihozápadní části Východních Rodopů podél hranic s Řeckem. Správním střediskem je město Zlatograd, kromě něj zahrnuje obština 9 vesnic. Žije zde přes 11 tisíc stálých obyvatel.\n\nV obštině žije 11 396 stálých obyvatel a včetně přechodně hlášených obyvatel 13 237. Podle sčítáni 1. února 2011 bylo národnostní složení následující:\n"}
{"id": "1258811", "url": "https://cs.wikipedia.org/wiki?curid=1258811", "title": "Obština Rudozem", "text": "Obština Rudozem\n\nObština Rudozem ( \"Община Рудозем\") je bulharská jednotka územní samosprávy ve Smoljanské oblasti. Leží v jižním Bulharsku v jižní části Rodopů, u hranic s Řeckem na rozmezí Západních a Východních Rodopů. Správním střediskem je město Rudozem, kromě něj obština zahrnuje 21 vesnici. Žije zde necelých 9 tisíc stálých obyvatel.\n\nV obštině žije 8 935 stálých obyvatel a včetně přechodně hlášených obyvatel 10 703. Podle sčítáni 1. února 2011 bylo národnostní složení následující:\n"}
{"id": "1258812", "url": "https://cs.wikipedia.org/wiki?curid=1258812", "title": "386 (číslo)", "text": "386 (číslo)\n\nTři sta osmdesát šest je přirozené číslo, které následuje po čísle tři sta osmdesát pět a předchází číslu tři sta osmdesát sedm. Římskými číslicemi se zapisuje CCCLXXXVI.\n\n\nSilnice II/386 je česká silnice II. třídy vedoucí na trase Kuřim () – Veverská Bítýška – \n\n\n"}
{"id": "1258813", "url": "https://cs.wikipedia.org/wiki?curid=1258813", "title": "Obština Smoljan", "text": "Obština Smoljan\n\nObština Smoljan ( \"Община Смолян\") je bulharská jednotka územní samosprávy ve Smoljanské oblasti. Leží v jižním Bulharsku v Západních Rodopech podél hranic s Řeckem. Správním střediskem je město Smoljan, kromě něj obština zahrnuje 80 vesnic. Žije zde zhruba 36 tisíc stálých obyvatel.\n\nV obštině žije 36 250 stálých obyvatel a včetně přechodně hlášených obyvatel 43 054. Podle sčítáni 1. února 2011 bylo národnostní složení následující:\n"}
{"id": "1258814", "url": "https://cs.wikipedia.org/wiki?curid=1258814", "title": "Obština Čepelare", "text": "Obština Čepelare\n\nObština Čepelare ( \"Община Чепеларе\") je bulharská jednotka územní samosprávy ve Smoljanské oblasti. Leží v jižním Bulharsku ve střední části Západních Rodopů. Správním střediskem je město Čepelare, kromě něj obština zahrnuje 12 vesnic. Žije zde zhruba 6 tisíc stálých obyvatel.\n\nV obštině žije 6 434 stálých obyvatel a včetně přechodně hlášených obyvatel 7 489. Podle sčítáni 1. února 2011 bylo národnostní složení následující:\n"}
{"id": "1258815", "url": "https://cs.wikipedia.org/wiki?curid=1258815", "title": "Obština Devin", "text": "Obština Devin\n\nObština Devin ( \"Община Девин\") je bulharská jednotka územní samosprávy ve Smoljanské oblasti. Leží v jižním Bulharsku ve střední části Západních Rodopů u hranic s Řeckem. Správním střediskem je město Devin, kromě něj obština zahrnuje 15 vesnic. Žije zde zhruba 11 tisíc stálých obyvatel.\n\nV obštině žije 11 171 stálých obyvatel a včetně přechodně hlášených obyvatel 13 388. Podle sčítáni 1. února 2011 bylo národnostní složení následující:\n"}
{"id": "1258816", "url": "https://cs.wikipedia.org/wiki?curid=1258816", "title": "Manuel Negrete", "text": "Manuel Negrete\n\nManuel Negrete Arias (* 11. března 1959 Ciudad Altamirano) je bývalý mexický fotbalista, hrající nejčastěji na pozici ofenzivního záložníka.\n\nOd roku 1979 hrál ligu za Club Universidad Nacional, s nímž získal mexický titul v roce 1981 a vyhrál Ligu mistrů CONCACAF 1980, 1982 a 1989. V roce 1985 získal cenu pro nejlepšího hráče mexické ligy. V mexické reprezentaci odehrál 54 zápasů a vstřelil 12 branek. Startoval na domácím mistrovství světa ve fotbale 1986, kde se podílel na osmifinálové výhře nad Bulharskem gólem, který vstřelil nůžkami po narážečce s Javierem Aguirrem. Tato branka je uváděna jako jedna z nejpohlednějších v historii světových šampionátů a bylo rozhodnuto postavit v Coyoacánu sochu, která bude tento moment připomínat. Po mistrovství Negrete odešel do Evropy, ale v angažmá v portugalském Sporting CP ani španělském Sporting de Gijón se neprosadil a vrátil se do Mexika. V roce 1990 Club Universidad Nacional opustil a hrál za CF Monterrey a CF Atlante, s nímž získal v roce 1993 další mistrovský titul. Hráčskou kariéru ukončil v roce 1996, od té doby působí jako funkcionář a trenér.\n\n"}
{"id": "1258820", "url": "https://cs.wikipedia.org/wiki?curid=1258820", "title": "Třída River (1961)", "text": "Třída River (1961)\n\nTřída River byly fregaty australského námořnictva. Během služby byly reklasifikovány na eskortní torpédoborce. Celkem bylo ve dvou skupinách postaveno šest jednotek této třídy. První čtyři byly odvozeny od britských fregat typu 12M \"Rothesay\" a poslední dvě vycházely z modernějších fregat typu 12I \"Leander\". Austrálie tuto třídu provozovala v letech 1961–1998. Všechny byly ze služby vyřazeny.\n\nRoku 1950 vznikl plán na stavbu šesti nových fregat vycházejících z britského typu 12M \"Rothesay\", později ale byl jejich počet omezen na čtyři. Zakázku si rozdělily australské loděnice Williamstown Naval Dockyard ve Williamstownu poblíž Melbourne a Cockatoo Island Dockyard v Sydney, přičemž fregaty do služby vstupovaly v letech 1961–1963. Roku 1959 byly objednány dvě další fregaty, u kterých byly použity některé prvky modernějších britských fregat typu 12I \"Leander\". Stejné loděnice si stavbu rozdělily po jednom plavidle, přičemž ta byla dokončena v letech 1971–1971.\n\nJednotky třídy \"River\":\nPrvní skupinu třídy \"River\" tvořily čtyři fregaty (\"Yarra\", \"Parramatta\", \"Stuart\" a \"Derwent\"), z nichž první pár převzal konstrukci typu 12M \"Rothesay\" a u druhého byla zapracována některá zlepšení. První dvě fregaty \"Yarra\" a \"Parramatta\" byly vyzbrojeny dvěma dvouúčelovými 114mm kanóny (QF 4.5 inch Mark V) v dělové věži na přídi, dvěma 40mm kanóny Bofors a dvěma trojhlavňovými salvovými vrhači hlubinných pum Mk 10 Limbo. Pohonný systém tvořily dva kotle a dvě turbíny o celkovém výkonu 30 000 hp, pohánějící dva lodní šrouby. Nejvyšší rychlost dosahovala 30 uzlů. Dosah byl 4500 námořních mil při rychlosti 12 uzlů.\n\nDruhý pár \"Stuart\" a \"Derwent\" měl vylepšené vybavení a výzbroj. 40mm kanóny od počátku nahradil čtyřnásobný protiletadlový raketový komplet Seacat a místo jednoho z vrhačů Limbo byl instalován protiponorkový systém Ikara. Další změnou byla instalace sonaru s měnitelnou hloubkou ponoru.\n\nDruhou skupinu třídy \"River\" tvořily fregaty \"Swan\" a \"Torrens\". Měly mírně zvětšený trup, zlepšenou stabilitu a vylepšenou elektroniku (např. systémy řízení palby). Jako výzbroj nesly dva 114mm kanóny, jeden čtyřnásobný protiletadlový raketový komplet Seacat, jeden protiponorkový systém Ikara a jeden salvový vrhač hlubinných pum Mk 10 Limbo.\n\nV 60. letech byla výzbroj nejstarších fregat \"Yarra\" a \"Parramatta\" modernizována na úroveň ostatních plavidel. 40mm kanóny byly nahrazeny kompletem Seacat a jeden vrhač Limbo nahradil systém Ikara. V 70.–80. letech z nich byl demontován i zbylý vrhač Limbo, na jehož místě byla instalována přistávací plocha pro vrtulník. Plavidla navíc dostala dva trojhlavňové 324mm protiponorkové torpédomety Mk 32.\n\nRoku 1984 byl také na fregatách \"Swan\" a \"Torrens\" demontován vrhač Limbo a na jeho místě instalovány dva trojhlavňové 324mm protiponorkové torpédomety Mk 32.\n\nRoku 1991 byly ze zbývajících fregat \"Derwent\", \"Swan\" a \"Torrens\" sejmuty zbraňové systémy Seacat a Ikara. Jejich redukovanou výzbroj pak tvořily pouze dva 114mm kanóny, dva 12,7mm kulomety a dva trojité 324mm torpédomety.\n\nFregata \"Parramatta\" tvořila čestný doprovod královské jachty HMY \"Britannia\" během návštěvy britské královny Alžběty II. roku 1963. Třída se rovněž zapojila do vietnamské války. Například v letech 1965, 1968 a 1971 \"Parramatta\" doprovázela letadlovou loď HMAS \"Sydney\" (R17) převážející do Vũng Tàu vojáky. Roku 1974 \"Parramatta\" dopravila humanitární pomoc na zemětřesením zasažený ostrov Bali.\n\n\"Swan\" a \"Torrens\" sloužily v posledních letech své šlužby k výcviku.\n\n"}
{"id": "1258821", "url": "https://cs.wikipedia.org/wiki?curid=1258821", "title": "Obština Borino", "text": "Obština Borino\n\nObština Borino ( \"Община Борино\") je bulharská jednotka územní samosprávy ve Smoljanské oblasti. Leží v jižním Bulharsku v západní části Západních Rodopů u hranic s Řeckem. Správním střediskem je ves Borino, kromě ní obština zahrnuje 4 vesnice. Žijí zde zhruba 3 tisíce stálých obyvatel.\n\nV obštině žije 3 208 stálých obyvatel a včetně přechodně hlášených obyvatel 4 031. Podle sčítáni 1. února 2011 bylo národnostní složení následující:\n\n"}
{"id": "1258825", "url": "https://cs.wikipedia.org/wiki?curid=1258825", "title": "Obština Dospat", "text": "Obština Dospat\n\nObština Dospat ( \"Община Доспат\") je bulharská jednotka územní samosprávy ve Smoljanské oblasti. Leží v jižním Bulharsku v jihozápadní části Západních Rodopů podél hranic s Řeckem. Správním střediskem je město Dospat, kromě něj obština zahrnuje 7 vesnic. Žije zde přes 8 tisíc stálých obyvatel.\n\nVšechna sídla v obštině jsou samosprávná.\nV obštině žije 8 297 stálých obyvatel a včetně přechodně hlášených obyvatel 9 618. Podle sčítáni 1. února 2011 bylo národnostní složení následující:\n"}
{"id": "1258827", "url": "https://cs.wikipedia.org/wiki?curid=1258827", "title": "Ľudovít Veselý", "text": "Ľudovít Veselý\n\nĽudovít Veselý (28. září 1910 Budapešť – 14. prosinec 1944 Kováčová, les Boriny) byl slovenský římskokatolický kněz, protifašistický bojovník a účastník slovenského národního povstání. Jeho otec se jmenoval Alojz Veselý a jeho matka se jmenovala Helena rozená Hradilová.\n\nStudoval teologii v semináři v Banské Bystrici (1929–1932), 1932 vysvěcen na kněze. Během studia v Banské Bystrici tajemník . V roce 1933–1936 kněz, 1936–1940 důstojník duchovní služby československé (respektive slovenské) armády z povolání, 1940–1944 administrátor fary ve Zvolenské Slatině. Odpůrce fašistického režimu na Slovensku, pro pokus o útěk do zahraničí, po prozrazení zatčen, propuštěn z armády. V civilní duchovní správě podporoval protifašistický odboj, zapojil se do SNP jako zpravodajský důstojník 1. čs. armády na Slovensku. Po potlačení povstání do hor opět zapojen do ilegálního odboje, ukrýval se v semináři v Banské Bystrici, 12. prosince 1944 německými bezpečnostními orgány zatčen, odsouzen k trestu smrti a popraven. \n\n\n \n"}
{"id": "1258828", "url": "https://cs.wikipedia.org/wiki?curid=1258828", "title": "Niccolò da Perugia", "text": "Niccolò da Perugia\n\nNiccolò, či Nicolò da Perugia (? zřejmě v Perugii - ?) byl italský hudební skladatel druhé poloviny 14. století, představitel italského proudu ars nova\n\nO jeho životě máme jen málo informací, až na několik kusých životopisných údajů mimo hudební prostředí, které je možné ověřit. S nevětší pravděpodobností pocházel z Perugie a snad mohl být synem univerzitního rektora. Podle všeho byl velice aktivní ve Florencii. Jeho současníkem byl Francesco Landini. V roce 1362 společně s Gherardellem da Firenze navštívil klášter Santa Trìnita.\n\nDle soupisu jeho hudebního díla, byl zřejmě přítelem florentského básníka Franca Sacchettiho. Většinu svých skladeb složil v období mezi lety 1360 - 1375. Je možné, že Niccolò je táž osoba, jako \"Ser Niccolò\", znamenitý kantor laud v roce 1393. Jedna z jeho skladeb, \"La fiera testa\", byla zkomponována proti rodu Viscontiů, v době, kdy byla Florencie ve válce s Milánem v letech 1397 až 1400.\n\nZ celkového počtu 41 dochovaných skladeb, které mu lze připsat, je většina obsažena v Codexu Squarcialupi a ostatních třech toskánských pramenech. Jedná se vesměs o skladby světské vokální, a jsou to 16 madrigalů, 21 ballat a 4 caccie. Madrigaly jsou dvojhlasé, s výjimkou jednoho tříhlasého, jsou všechny napsány v klasickém stylu s patrnými francouzskými vlivy, přičemž stylově se velmi liší od skladeb Francesca Landiniho.\n\nNiccolovou zvláštností jsou \"ballatae minimae\", velmi krátké skladbičky, složené z jediné textové sloky, velmi odlišné od milostných rozprav (storie d'amore) ostatních skladatelů té doby, včetně Landiniho.\n\n\n"}
{"id": "1258831", "url": "https://cs.wikipedia.org/wiki?curid=1258831", "title": "New Mills", "text": "New Mills\n\nNew Mills je město v hrabství Derbyshire v regionu East Midlands. Leží na soutoku řek Sett a Goyt asi 13 kilometrů jihovýchodně od města Stockport a 24 kilometrů od centra Manchesteru. V těsném sousedství města leží hranice Peak District, prvního národního parku na území Anglie. Poblíž soutoku se nachází asi největší turistická atrakce města, 21 metrů hluboká roklina Torrs, hojně využívaná horolezci.\n\nNew Mills leží v oblasti původně známé jako Bowden Middlecale, což byl soubor deseti menších sídel. Jméno New Mills vzniklo dle mlýna, postaveného v roce 1391 na řece Sett v osadě Ollersett, která je dnes součástí města. Poloha mlýna byla výhodná, protože v těsné blízkosti se nacházel most přes řeku. Od konce 16. století se název mlýna používal i pro skupinu stavení, která vznikla v jeho blízkosti.\n\nPrvním průmyslovým objektem v oblasti byl uhelný důl, později v roce 1788 vznikla první přádelna bavlny. Pro tento druh průmyslu zde byly ideální podmínky; klima, dobře dostupný kvalitní stavební kámen a stabilní podloží u relativně rychle tekoucí řeky. V roce 1810 už v New Mills bylo devět přádelen a další vznikaly v osadě Newtown (dnes je též součástí města), když zde byl otevřen plavební kanál. Spřádání bavlny bylo nedílnou součástí hospodářské činnosti ve městě až do roku 2000, kdy byla poslední ze spřádelen uzavřena.\n\nVe městě jsou dvě železniční stanice: \"New Mills Newtown\" na trati mezi Manchesterem a Buxtonem a \"New Mills Central\" na trati mezi Manchesterem a Sheffieldem. Z této stanice vedla též odbočná místní trať do blízkého Hayfieldu, avšak ta byla v roce 1970 zrušena. Po její trase dnes vede asi 4 km dlouhá turistická stezka.\n\nMěsto je obsluhováno dvěma autobusovými společnostmi. První z nich, firma \"High Peak Buses\", provozuje spoje do Macclesfieldu, Glossopu, Buxtonu, Chapel-en-le-Frith a Marplu. Druhým dopravcem je společnost \"Stagecoach\", která zajišťuje spojení se Stockportem.\n\nOkrajem města v Newtownu prochází hlavní silnice A6 spojující Manchester a Buxton. Ta představuje nejdůležitější spojnici města s oblastí Velkého Manchesteru.\n\nV městě sídlí fotbalový klub New Mills AFC, hrající své zápasy na stadionu Church Lane s kapacitou 1 400 diváků. Klub byl založen v roce 1919 a v současnosti (sezóna 2016/17) hraje North West Counties League Premier Division, která je devátou nejvyšší fotbalovou soutěží v Anglii.\n\n"}
{"id": "1258837", "url": "https://cs.wikipedia.org/wiki?curid=1258837", "title": "Tobolský kreml", "text": "Tobolský kreml\n\nTobolský kreml () je městská pevnost z konce 17. století v západosibiřském městě Tobolsk. Jedná se o jediný kamenný kreml, který kdy byl postaven v Asii. Byl významným administrativním a obchodním centrem Sibiře, 19. století se zde nacházela věznice. V současnosti slouží jako muzeum.\n\nMěsto Tobolsk bylo založeno roku 1587. V 17. století se stalo hlavním městem Sibiře, v 18. století centrem největší ruské Tobolské gubernie.\n\nPrvní tobolská pevnůstka byla vystavěna z rozebraných kozáckých srubů. Moskevská vláda však všemožně podporovala výstavbu kamenných budov v Tobolsku. Do Tobolsku byli proto vysláni kameníci z Velikého Usťugu, kteří zde vystavěli v letech 1683-1686 chrám svaté Žofie. Okolo něj se záhy začal budovat kreml. Na počátku 18. století byly vztyčeny kamenné hradby a věže a také celá řada dalších staveb, které se nedochovaly: chrám svaté Trojice, archijerejský dům, Svatá brána s chrámem svatého Sergeje Radoněžského a zvonice. Práce řídil sibiřský metropolita Pavel, který dříve sloužil jako představený kláštera Zjevení archanděla Michaela v Moskevském kremlu.\n\nProjekt kremlu vytvořil na konci 17. století kartograf a historik Semjon Remezov na základě zkušeností, které získal v Moskvě (vliv moskevského stavitelství 17. století je zde evidentní). Remezovův kreml se stal novým administrativním centrem Sibiře.\n\nPetr I. Veliký Tobolsk všemožně podporoval a chtěl mu dodat osobitý vzhled. Kníže Matvěj Petrovič Gagarin, jmenovaný roku 1708 prvním gubernátorem Sibiřské gubernie, plánoval v kremlu realizovat velkolepé vojensko-administrativní stavby a obchodní komplex, které by měly dohromady s chrámem svaté Žofie tvořit monumentální městské centrum. Na stavební práce byli využíváni Švédové, zajatí během severní války. Aby bylo zabráněno erozi kremelského vršku, byl dokonce tok Irtyše odkloněn asi dva kilometry na jih.Ačkoliv byla výstavba za kamene roku 1714 v souvislosti s válkou zakázána, kníže Gagarin pokračoval s výstavbou v Tobolsku až do roku 1718. V tom roce byl povolnán do Petrohradu kvůli podezření z krádeže veřejných prostředků a z plánů na oddělení Sibiře od Ruska. Kníže Gagarin se ovšem již nevrátil, neboť byl za své podvody popraven. Řada velkolepých staveb tak nebyla dokončena a výstavba kamenných budov v Tobolsku téměř na 30 let ustala.\nV letech 1743-1746 byl k chrámu svaté Žofie přistavěn malý zimní chrám Pokrovu přesvaté Bohorodice, který je některými prvky podobný evropskému stavitelství - stavěli jej totiž osadníci původem z Ukrajiny. Jejich vliv je patrný i na Svaté bráně z roku 1748, která je nápadně podobná Zaborovského bráně v Kyjevě ve stylu ukrajinského baroka.\n\nRoku 1782 se stal Tobolsk sídlem místodržícího, spravujícího oblast západní Sibiře. Tehdy vzniknul také klasicistní plán generální přestavby města. Ta počítala s přeměnou kremlu z uzavřené pevnosti na otevřené veřejné centrum. Vznikly tak dvě nové budovy - palác místodržícího a archijerejský dům. Kremelské zdi začaly být postupně bourány. Zároveň byla roku 1797 k chrámu svaté Žofie přistavěna klasicistní zvonice, nejvyšší budova Tobolsku.\n\nV roce 1799 bylo místodržitelství zrušeno a výstavba velkých veřejných budov zastavena. Město ztrácelo svůj význam, a tak se areál kremlu začal v 19. století využívat jako věznice pro vyhnance z evropského Ruska. Pobýval zde například spisovatel a sociální reformátor Alexandr Nikolajevič Radiščev či někteří děkabristé.\n\nV porevolučním období bylo pro kreml důležitým rozhodnutím přenést do něj vlastivědné muzeum, díky čemuž se dočkal částečné rekonstrukce. Od roku 1939 získal status historické památky a dostal se pod ochranu státu. Roku 1952 bylo zjištěno, že mnohým stavbám hrozí zřícení, byl proto vypracován projekt kompletní rekonstrukce. Hlavní restaurátorské práce však proběhly až v 70. letech, kdy byly mj. také znovu postaveny některé části zbouraných hradeb i s věžemi.\n"}
{"id": "1258838", "url": "https://cs.wikipedia.org/wiki?curid=1258838", "title": "Třída River (1942)", "text": "Třída River (1942)\n\nTřída River byla třída protiponorkových fregat Britského královského námořnictva stavěných v době druhé světové války. Původně byly označovány jako „dvoušroubové korvety“. Jejich hlavním úkolem byl doprovod konvojů v severním Atlantiku. Rozsáhlou třídu tvořilo plných 151 plavidel. Fregaty byly stavěny loděnicemi ve Spojeném království, Kanadě a Austrálii. Britské fregaty této třídy byly pojmenovány po řekách a kanadské po městech, přesto jsou všechna plavidla jednotně označována jako třída \"River\". Za druhé světové války jich většinu provozovala námořnictva Velké Británie a Kanady, přičemž menší množství získaly Austrálie, Jižní Afrika, USA a Svobodná Francie. \n\nByla to nejefektivnější protiponorková plavidla, stavěná za druhé světové války v Kanadě.\n\nTřída \"River\" posloužila jako základ pro vývoj amerických fregat třídy Tacoma.\n\nPo válce fregaty získala řada dalších zemí. Kanada část svých fregat třídy \"River\" rozsáhle modernizovala, čímž vznikla nová třída \"Prestonian\".\n\nZajímavou proměnou po válce prošla vyřazená kanadská fregata HMCS \"Stormont\" (K327), kterou řecký rejdař Aristoteles Onassis nechal přestavět na svou superjachtu \"Christina O\". Fregata HMAS \"Diamantina\" (K377) se jako jediná dochovala jako muzejní loď.\n\nFregaty třídy \"River\" navrhl konstruktér William Reed z britské loděnice Smiths Dock Company v South Banku v hrabství Severní Yorkshire. Fregaty byly stavěny v letech 1941–1947 loděnicemi ve Spojeném království, Kanadě a Austrálii. Celkem bylo dokončeno 151 jednotek této třídy. Z toho kanadské loděnice postavily celkem 60 fregat této třídy, z nichž 10 bylo předáno Royal Navy a dvě US Navy.\n\nHlavňovou výzbroj tvořily čtyři 102mm kanóny ve dvojhlavňových postaveních, jeden 76mm kanón a osm 20mm kanónů Oerlikon ve dvouhlavňových postaveních. K ničení ponorek sloužil salvový vrhač hlubinných pum Hedgehog, dále dvě skluzavky a čtyři vrhače hlubinných pum. Pohonný systém tvořily dva kotle a dva parní stroje, pohánějící dva lodní šrouby. Nejvyšší rychlost dosahovala 19–21 uzlů. Dosah byl 7200 námořních mil při 12 rychlosti uzlů.\n\n\n\n\n\n\n\n\nZa druhé světové války se kanadské fregaty třídy \"River\" podílely na potopení 12 německých ponorek. Nejúspěšnější kanadská fregata HMCS \"Swansea\" (K328) se podílela na potopení čtyř ponorek.\n\nZa války bylo německými ponorkami zničeno devět fregat této třídy. Z toho čtyři byly potopeny a dalších pět neopravitelně poškozeno:\n\n"}
{"id": "1258842", "url": "https://cs.wikipedia.org/wiki?curid=1258842", "title": "Hello Katy Tour", "text": "Hello Katy Tour\n\nHello Katy Tour bylo debutové turné zpěvačky Katy Perry na podporu jejího druhého studiového alba One of the Boys. Turné začalo 23. ledna, 2009 v Seattle, USA a skončilo 28. listopadu, 2009 v Ischgl, Rakousko.\n\nZpěvačka turné oznámila v listopadu 2008 ve spojení s MTV Europe Music Awards 2008, kterou hostila. V rozhovoru pro Billboard uvedla \"mám toho, kdo vytváří turné pro Madonnu a pracuje i na mém turné. Vyžívám se ve své posedlosti navrhování různých kostýmů a oblečení.\"\n"}
{"id": "1258846", "url": "https://cs.wikipedia.org/wiki?curid=1258846", "title": "Kostel svatého Vavřince (Klobouky u Brna)", "text": "Kostel svatého Vavřince (Klobouky u Brna)\n\nKostel svatého Vavřince je římskokatolický farní kostel ve městě Klobouky u Brna v okrese Břeclav. Jednolodní barokní stavba pochází z roku 1655, upravena byla v 60. letech 19. století. Je chráněn jako kulturní památka.\n\nKostel se v Kloboukách nacházel již ve 13. století, první písemný doklad pochází z roku 1349. Zasvěcení tohoto kostela je neznámé. Původní malý kostelík byl postupem času zvětšován. Často trpěl následky nepřátelských vpádů a náboženských nepokojů, nejhorší situace byla na počátku třicetileté války. V březnu 1655 započal zábrdovický klášter, majitel klobouckého statku, s výstavbou nového kostela, zasvěceného svatému Vavřinci. Z prostorových důvodů dostal kostel neobvyklou severojižní orientaci. Při stavbě bylo využito části kostela původního. Roku 1658 získal nově postavený kostel nový zvon darem zábrdovického opata Olenia, což pravděpodobně značí datum ukončení výstavby. \n\nV roce 1691 proběhla oprava kostela. Rozsáhlé úpravy prodělal v letech 1861–1862. Kostel byl zpevněn železnými svorníky, šindelová krytina nahrazena křidlicemi a plechem. Přitom došlo k odstranění sanktusové vížky. Kostelní věž obdržela hodiny. Také byla zřejmě v této době zvětšena okna, zřízena oratoř a hudební kruchta (1863). Roku 1890 byla vyměněna prostá stanová střecha věže za cibulovou báň s lucernou. \n\nNa konci druhé světové války byl kostel poškozen dělostřelbou, po skončení války proběhly opravy. V roce 1962 byly k vnějším zdem kostela přeneseny kamenné renesanční náhrobníky hustopečských měšťanů, původem ze zbořeného hustopečského kostela svatého Václava. Tyto náhrobníky byly počátkem 21. století navráceny do Hustopečí. V 60. letech proběhla oprava střešní krytiny a fasád kostela. V polovině 80. let byl kostel staticky zajištěn a zpevněn. Roku 2001 došlo ke generální opravě věže, včetně nového krovu a oplechování. Byla též obnovena fasáda.\n\nKostel svatého Vavřince stojí ve svahu nad západním okrajem náměstí. Jedná se o jednolodní neorientovanou stavbu, vybudovanou v severojižní ose. Obdélná loď kostela je zakončena kněžištěm přibližně čtvercového půdorysu. K jeho východní straně je připojena sakristie s oratoří. Ze severního průčelí lodi vystupuje rizalit hranolové věže. Fasády kostela jsou hladké, se segmentově zaklenutými okny. Hlavní vstup do kostela je ze severní strany valeně zaklenutým podvěžím. Také klenba lodi a sakristie je valená, s výsečemi. Prostor kněžiště a lodi odděluje půlkruhově zaklenutý vítězný oblouk. Při severní straně lodi stojí dřevěná kruchta, podpíraná litinovými sloupy. \n\nZařízení interiéru dominuje dvoudílný hlavní oltář z poloviny 18. století, původem z kostela v Litenčicích. V čele lodi je umístěn mariánský oltář, upravený roku 1843. Naproti němu stojí kamenná křtitelnice, krytá víkem. \n\nVe věži visí zvon z roku 1658 od lotrinského zvonaře Benedikta Briota. Dále malý zvon z roku 1670, původem z kaple svaté Barbory a umíráček z roku 1924.\n\n"}
{"id": "1258847", "url": "https://cs.wikipedia.org/wiki?curid=1258847", "title": "Jürgen Fanghänel", "text": "Jürgen Fanghänel\n\nJürgen Fanghänel (* 1. srpna 1951 Limbach-Oberfrohna, Německá demokratická republika) je bývalý německý rohovník/boxer, bronzový medailista z roku 1980.\n\nV mládí vystřídal několik sportů. Jeho vysněným sportem byla jízda v bobech, ale kvůli oblasti ve které žil se jim nemohl věnovat. Boxovat začal v 17 letech na učeních v Lipsku. Do východoněmecké reprezentace se dostal olympijském roce 1972 jako člen klubu SC Karl-Marx-Stadt (dnes Chemnitz). V témže roce si jako nováček si odbyl premiéru na olympijských hrách v Mnichově, kde vypadl ve čtvrtfinále s Rumunem Ionem Alexem. V dalších letech jeho výkonnost stagnovala a od roku 1974 přestoupil do klubu SG Wismut Gera, kde se ho ujal trenér Manfred Scheffler. V roce 1976 startoval na olympijských hrách v Montrélu, kde v prvním kole nestačil na Sověta Viktora Ivanova. Na olympijskou medaili si musel počkat další čtyři roky, když z olympijských her v Moskvě přivezl bronz. Sportovní kariéru ukončil v roce 1983. Věnoval se trenérské práci. Po znovusjednocení Německa v roce 1990 odjel za prací na západ do Gelsenkirchenu. Pracuje jako vychovatel v ústavu pro mladistvé.\n"}
{"id": "1258850", "url": "https://cs.wikipedia.org/wiki?curid=1258850", "title": "Zralé víno", "text": "Zralé víno\n\nZralé víno je česká filmová komedie z roku 1981, volně navazující na \"Bouřlivé víno\". Obyvatelé fiktivní jihomoravské vesnice Pálavice znovu řeší nejrůznější problémy.\n\n\n\n"}
{"id": "1258851", "url": "https://cs.wikipedia.org/wiki?curid=1258851", "title": "Farní sbor Českobratrské církve evangelické v Sokolově", "text": "Farní sbor Českobratrské církve evangelické v Sokolově\n\nFarní sbor Českobratrské církve evangelické v Sokolově je sborem Českobratrské církve evangelické v Sokolově. Sbor spadá pod Západočeský seniorát.\n\nSbor byl založen roku 1948. Jeho členskou základnu tvořili převážně čeští reemigranti. (Kazatelské stanice v Kynšperku nad Ohří a Kraslicích dějinně navazují na německé luterské sbory, které v těchto obcích existovaly do roku 1945.)\n\nKazatelem sboru je jáhen Pavel Knorek, kurátorem sboru Mikuláš Zoubek.\n\n\n"}
{"id": "1258856", "url": "https://cs.wikipedia.org/wiki?curid=1258856", "title": "Kukmák dřevní", "text": "Kukmák dřevní\n\nKukmák dřevní (\"Volvariella caesiotincta\" ) je vzácná saprotrofní houba z čeledi štítovkovitých (\"Pluteacea\"). V České republice je zákonem chráněná. Jde o nejedlý druh.\n\nKlobouk dosahuje 40–100 milimetrů, je vyklenutý až plochý, na vrcholu s nízkým tupým hrbolem. Má matný povrch, paprsčitě vláknitou kresbu a namodrale šedé až šedočerné zbarvení. Okraj bývá výrazněji tmavě vláknitý.\n\nLupeny odsedlé, v mládí mají bílou barvu, u zralých plodnic jsou masově růžové.\n\nTřeň dosahuje 40–100 × 4–10 milimetrů, má válcovitý na bázi kyjovitě rozšířený tvar. U mladých plodnic je bílý a až krémový, u starších nažloutlý až nahnědlý. Povrch v mládí kryjí vločky, později je vláknitý. Bázi halí nápadná šedá pochva.\n\nDužnina je cítit po listech muškátu.\n\nVýtrusný prach je hnědorůžový Spóry mají široce eliptický až mírně hranatý tvar, dosahují 5,5–8 (9) × 3,5–5,5 μm, cystidy bývají vybavené prstovitým až rozvětveným výrůstkem.\n\nRoste saprotrofně na tlejícím dřevu - na zbytcích pařezů, kmenů, zanořeného dřeva nebo opadu s vyšším podílem dřevní hmoty. Vyskytuje se se v nížinách a středních polohách, v horském stupni jen ojediněle. Preferuje dubiny a bučiny. Krom dubu a buku roste i na dřevě lípy, břízy, javoru, jilmu, habru a dalších listnáčů. Vzácně i na dřevě smrku. Fruktifikuje od června do října.\n\nPrvní publikovaný nález z území České republiky byl učiněn. 21. května 1983 v oblasti Českého krasu. Lokalita byla zničena těžbou vápence. V rámci chráněných území České republiky byly publikované nálezy kukmáku dřevního mimo jiné z následujících lokalit:\n\n\nKukmák dřevní je chráněný jakožto ohrožený druh podle vyhlášky Ministerstva životního prostředí České republiky č. 395/92 Sb. zákona 114/92 Sb., o ochraně přírody a krajiny. Je uveden v Červené knize ohrožených a vzácných druhů rostlin a živočichů SR a ČR jako ohrožený druh (R) a v Červeném seznamu hub (makromycetů) České republiky jako zranitelný druh (VU).\n\n"}
{"id": "1258860", "url": "https://cs.wikipedia.org/wiki?curid=1258860", "title": "64. ročník udílení Filmových cen Britské akademie", "text": "64. ročník udílení Filmových cen Britské akademie\n\n64. ročník udílení Filmových cen Britské akademie se konal v Royal Opera House v Londýně 13. února 2011. Moderátorem ceremoniálu byl Jonathan Ross. Ocenění se předávalo nejlepším filmům a dokumentů britským i mezinárodním, které se promítaly v britských kinech v roce 2010. Nejvíce ocenění získal film \"Králova řeč\", celkem 7 cen. Nominace byly oznámeny 18. ledna 2011.\n\n"}
{"id": "1258862", "url": "https://cs.wikipedia.org/wiki?curid=1258862", "title": "Mircea Șimon", "text": "Mircea Șimon\n\nMircea Șimon (Simon) (22. ledna 1954) rumunský a rohovník/boxer, stříbrný olympijský medailista z roku 1976. Od roku 1978 profesionál.\n\nBoxovat začal ve 12 letech v klubu Dinamo Bukurešť. Připravoval se pod vedením trenéra Constantina Noura. V roce 1975 nahradil v Rumunské reprezentaci Iona Alexe. V roce 1976 startoval na olympijských hrách v Montréalu, kde ve finále nestačil na Kubánce Teófilo Stevensona a získal stříbrnou olympijskou medaili. V roce 1978 se během reprezentačního soustřední v Milwaukee ve Spojených státech amerických rozhodl z Rumunska emigrovat a splnit si dětský sen nastoupit v ringu proti boxerům třídy George Foremana.\n\nPo imigraci do Spojených státu v roce 1978 se usadil v Los Angeles, kde se ho ujal manažér Jackie McCoy. Po 13 vítězných zápasech v září 1979 prohrál na body s Leroyem Caldwellem. Do ringu se vrátil v létě 1980. V srpnu nastoupil v Paříži proti Lucienu Rodriguezovi. Zápas provázely obavy o jeho bezpečnost.\n\nPo pádu Ceaușescova režimu v roce 1990 se doma v Rumunsku věnoval trenérské práci. Vychoval několik mezinárodně úspěšných boxerů. Mezi jeho nejznámější svěřence patřili bratři Marian Simion a Dorel Simion.\n\n"}
{"id": "1258863", "url": "https://cs.wikipedia.org/wiki?curid=1258863", "title": "Prezidentské volby v Maďarsku 2017", "text": "Prezidentské volby v Maďarsku 2017\n\nPrezidentské volby v Maďarsku 2017 s datem konání v pondělí 13. března, byly v pořadí sedmou volbou maďarské hlavy státu od roku 1990. Poprvé volil snížený počet 199 poslanců, oproti předchozím 386 zákonodárcům v letech 1990 až 2014. Vzhledem k rozložení politických sil v parlamentu byl hlavou státu ve druhém kole zvolen dosavadní prezident János Áder na druhé funkční období, které vyprší na jaře 2022.\n\nPodle Základního zákona Maďarska je prezident republiky volen 199 poslanci Zemského shromáždění (Országgyűlés) tajnou volbou, kterou vyhlásí předseda parlamentu 60–30 dní před koncem mandátu dosavadního prezidenta. Zvolen může být maďarský občan, který v den volby dosáhl věku 35 let. Hlava státu je volena na 5leté funkční období s možností jednoho opětovného zvolení.\n\nTabulka zobrazuje počty poslanců jednotlivých stran v parlamentním cyklu 2014–2018. \n\n\n\nMaďarským republikovým prezidentem na období 2017 až 2022 byl v pondělí 13. března 2017 odpoledne ve druhém kole zvolen János Áder. Hlasovalo pro něj 131 poslanců z vládní frakce Fidesz a KDNP. Poražený kandidát levicové opozice László Majtényi získal ve druhém kole jen 39 hlasů od poslanců z frakce MSZP a nezařazených poslanců malých levicových stran.\n\n\n Oficiální stránky úřadu prezidenta\n"}
{"id": "1258864", "url": "https://cs.wikipedia.org/wiki?curid=1258864", "title": "Kaple svaté Barbory (Klobouky u Brna)", "text": "Kaple svaté Barbory (Klobouky u Brna)\n\nKaple svaté Barbory je římskokatolická poutní kaple ve městě Klobouky u Brna v okrese Břeclav. Stojí na zalesněném návrší nad farním kostelem sv. Vavřince západně od centra města. Barokní kaple z roku 1669 je chráněna jako kulturní památka.\n\nKapli byla roku 1669 vybudována na náklady zábrdovického kláštera, majitele klobouckého statku. Roku 1784 byla patentem Josefa II. zrušena a o tři roky později přeměněna na kontribuční sýpku. V letech 1848–1851 proběhla oprava kaple, v roce 1852 byla opětovně vysvěcena (benedikována). \n\nNa konci 2. světové války byla kaple poškozena dělostřeleckou palbou a přechodem fronty. Opravy válečných škod probíhaly během 50. let, na restaurování fresek v interiéru kaple se podílel i Otto Maria Stritzko. Roku 1960 bylo do kaple instalováno 20 dubových lavic, vyrobených místními stolaři. V roce 1965 dostala novou plechovou střechu. Roku 1975 kaple podstoupila statické zpevnění a zajištění klenby.\n\nPoutní mše se zde slouží na slavnost Nejsvětější Trojice podle barokní tradice.\n\nKaple svaté Barbory stojí pod vrcholem vyvýšeniny západně od středu města. Jedná se o jednolodní západo-východně situovanou stavbu na půdorysu řeckého kříže. Základem je podélná loď, zakončená na západě odsazenou apsidou. K bočním stranám lodě přiléhají půlválcové kaple. Boční fasády jsou hladké, nacházejí se v nich nízká okna se segmentovým zaklenutím. Východní průčelí je členěno pilastry s římsovými hlavicemi. V jeho ose je umístěn vstupní portál se segmentovým frontonem. Loď kaple je zaklenuta valenou klenbou se styčnými výsečemi. Apsidy zakončuje koncha s výsečemi. Ve východní části lodi stojí hudební kruchta.\n\nRetabulární hlavní oltář obsahuje obraz sv. Barbory, přemalovaný v 19. století. Dále se zde nacházejí dva boční retabulární oltáře z poloviny 19. století. Jeden je zasvěcený sv. Alžbětě Uherské, druhý sv. Cyrilu a Metodějovi. Oltáře nesou obrazy těchto světců z roku 1856, jejichž autorem je Josef Hübner. V kněžišti visí dva velké obrazy (\"Narození Páně\" a \"Vjezd Pána Ježíše do Jeruzaléma\") od Lorenze Kohla z poloviny 19. století. Tentýž autor namaloval i křížovou cestu. Na vnitřní klenbě kaple je freska znázorňující život sv. Barbory. Raně barokní přízední kazatelna pochází z konce 17. století, původně umístěná v chrámu svatého Václava v Olomouci. V kapli jsou taktéž původní barokní varhany.\n\nKe kapli vede od farního kostela přímé cihlové schodiště.\n"}
{"id": "1258867", "url": "https://cs.wikipedia.org/wiki?curid=1258867", "title": "Atanas Suvandžiev", "text": "Atanas Suvandžiev\n\nAtanas Suvandžiev (: ) (* 14. července 1950 – červenec 2012) byl bulharský rohovník/boxer.\n\nPřipravoval se v armádním klubu CSKA v Sofii. V roce 1972 startoval na olympijských hrách v Mnichově a vypadl v prvním kole s Němcem Jürgenem Fanghänelem. V roce 1976 startoval na olympijských hrách v Montrélu a prohrál ve čtvrtfinále s Rumunem Mirceou Șimonem. Sportovní kariéru ukončil po roce 1978. Po skončení sportovní kariéry se věnoval trenérské práci. Zemřel v roce 2012.\n"}
{"id": "1258870", "url": "https://cs.wikipedia.org/wiki?curid=1258870", "title": "Libosad - obora", "text": "Libosad - obora\n\nPřírodní památka Libosad - obora se nachází na území města Jičín. Chráněné území se skládá ze čtyř částí a to čtyřřadé lipové aleje, parku Libosad, Valdické obory a nakonec židovského hřbitova s lesním porostem podél břehů Valdického potoka. Hlavním předmětem ochrany je populace ohroženého páchníka hnědého (\"Osmoderma eremita\"). Páchník hnědý je saproxylofág (živí se odumřelou dřevní hmotou) preferující osluněné dutiny, a proto ho lze často nalézt v solitérních stromech či alejích. Prioritou ochrany je tedy zachování těchto biotopů, aby byl zachován přirozený areál rozšíření tohoto zvláště chráněného druhu. Území je zároveň stejnojmennou evropsky významnou lokalitou. V přírodní památce se rovněž vyskytují chráněné druhy tis červený (\"Taxus baccata\"), střevlík Ullrichův (\"Carabus ullrichi\"), svižník polní (\"Cicindela campestris\") a zlatohlávek tmavý (\"Oxythyrea funesta\").\n\n"}
{"id": "1258871", "url": "https://cs.wikipedia.org/wiki?curid=1258871", "title": "Kostel svatého Jiljí (Dvorce)", "text": "Kostel svatého Jiljí (Dvorce)\n\nKostel svatého Jiljí se nachází ve Dvorcích u Bruntálu. Postaven na místě původního dřevěného kostela v roce 1753–1755. Je kulturní památkou České republiky.\n\nDvorce měly, dle písemných zpráv, faru už v roce 1339. Později byl přestavěn na zděný. V druhé polovině 16. století byla k němu přistavěna věž. V průběhu 16. století Dvorce byly luteránské. Od roku 1538 luteránství zaváděl luteránský farář Jan Taufer. V roce 1630 byl do Dvorců dosazen katolický farář, který zahájil rekatolizaci. V roce 1751 vyhořelo celé město včetně kostela. V letech 1753–1755 pod patronací knížete Václava Liechtenstein byl postaven nový kostel. Další požár poškodil kostel v roce 1834. Patronem opravy kostela byl kníže Jan Josef Liechtenstein a v roce 1858 byl znovu vysvěcen. V roce 1888 byla zvýšená o zvonové patro věž. V letech 2011–2012 byla provedena střechy věže, fasády, restaurovány a uvedeny do chodu věžní hodiny. Při opravě kostela v 2011–2012 byla sundána korouhev. Na korouhvi byla vyryta data oprav kostela 1698, 1826, 1837 a vyřezán datum 1755. Ve schránce v makovici byly archiválie z roku 1888. Na původní místo pak byla instalována replika korouhve a do makovice přidána schránka s dobovými dokumenty mincemi ap.\n\nKostel sv. Jiljí je jednolodní klasicistní orientovaná stavba s půlkruhovým odsazeným kněžištěm. K jeho severní straně přiléhá sakristie s oratoří v patře. V kněžišti je zasazen kámen s letopočtem 1753. V ose západního průčelí je předsunutá hranolová věž z druhé poloviny 16. století. V roce 1888 byla věž zvýšená o zvonové patro v novogotickém slohu a byla vybavena hodinovým strojem. Hodiny byly vyrobeny firmou F. X. Schneidera z Bruntálu.\n\nV roce 1837 byly odlity nové zvony Wolfgangem Stankem z Olomouce. V průběhu první světové války byly zvony rekvírovány pro vojenské účely. V roce 1925 byly zhotoveny nové zvony zvonařskou firmou Richard Herold z Chomutova.\n\nVarhany z roku 1757 vyrobil Lobgesang z Andělské Hory o 14 rejstřících. V roce 1840 zhotovil nové varhany Franz Harbich z Brna, řezbářské práce provedli Antonín Sabinský z Budišova a Josef Jahn z Dvorců. V roce 1897 byl hlavní oltář přenesen do kaple sv. Kateřiny a byl nahrazen novým, který vyrobil Ferdinand Stufflesser. Tento oltář byl na počátku 21. století nahrazen oltářem z kostela sv. Jana Nepomuckého z kostela v Karlovci.\n"}
{"id": "1258872", "url": "https://cs.wikipedia.org/wiki?curid=1258872", "title": "Antifonář královny Rejčky", "text": "Antifonář královny Rejčky\n\nAntifonář královny Rejčky je součást sbírky několika rukopisů, které na počátku 14. století nechala vyhotovit česká královna Alžběta (Eliška) Rejčka. Celou sbírku pak věnovala starobrněnskému klášteru cisterciaček, který sama v roce 1323 založila.\n\nCelou sbírku pak představují následující jednotlivé části:\na posledních pět svazků \n\nVědeckým výzkumem Rukopisů královny Rejčky se z muzikologického hlediska ve svém díle věnuje František Pokorný. \n"}
{"id": "1258873", "url": "https://cs.wikipedia.org/wiki?curid=1258873", "title": "Římskokatolická farnost Chornice", "text": "Římskokatolická farnost Chornice\n\nŘímskokatolická farnost Chornice je jedno z územních společenství římských katolíků v děkanátu Svitavy s farním kostelem svatého Vavřince v děkanátu Svitavy.\n\nChornice vznikly v době německé kolonizace ve 13. století, první písemná zmínka pochází z roku 1258. Obyvatelstvo bylo převážně německé národnosti, po vzniku Československé republiky početně vzrostla česká menšina.\n\nPrvní zmínky o duchovních správcích v Chornicích pocházejí z 15. století. V roce 1546 byl jako chornický farář uváděn luterský kněz Jan Sopouch. Vystřídalo se zde celkem sedm luterských duchovních. Poslední z nich, David Frobenius, byl však v roce 1622 vypovězen ze země (z panství Moravská Třebová). Prvním katolickým knězem po vítězství katolíků na Bílé Hoře byl P. Paulus Schuritius. Od té doby jsou známa jména všech jeho nástupců.\n\nSoučasným administrátorem excurrendo je od července 2016 R. D. Mgr. Josef Slezák.\n\nKaždoročně se ve farnosti koná tříkrálová sbírka.\n\n"}
{"id": "1258880", "url": "https://cs.wikipedia.org/wiki?curid=1258880", "title": "Klobouky u Brna (zámek)", "text": "Klobouky u Brna (zámek)\n\nZámek Klobouky u Brna se nachází v centru města Klobouky u Brna v okrese Břeclav. Jednokřídlý jednopatrový barokní zámek vznikl přestavbou starší renesanční rezidence zábrdovických premonstrátů. Zámek je chráněn jako kulturní památka.\n\nVes Klobouky patřila od 13. století klášteru premonstrátů v Zábrdovicích. Roku 1589 nechal opat Ambrož vystavět na místě starší tvrze renesanční rezidenci. V první polovině 18. století byla rozšířena a zásadně přestavěna v barokním stylu. Autorem přestavby byl pravděpodobně stavitel Christian Alexander Oedtl. Po zrušení zábrdovického kláštera v roce 1784 připadl zámek náboženskému fondu. V roce 1820 kloboucké panství zakoupili bratři Augustin a Ignác, rytíři z Neuwallu. Ti nechali zámek upravit v klasicistním stylu. Severní, vnitřní průčelí zámku bylo doplněno pavlačemi. Na zámku sídlil vrchnostenský úřad a později správa velkostatku. Ten koupil roku 1881 Josef Duffek z Ostrovačic, který zde žil až do své smrti roku 1922. V roce 1932 zámek zakoupilo od jeho dědiců město Klobouky, které jej nechalo roku 1935 opravit. \nV současnosti je v zámku umístěn městský úřad, muzeum, knihovna, advokátní kancelář, televizní studio, kancelář architekta a několik obchodů.\n\nKloboucký zámek je obdélná protáhlá jednopatrová budova, na východě k ní přiléhá kolmo posazené hospodářské křídlo. Přízemí jižního průčelí člení pásová rustika, završená kordonovou římsou. Obdélná okna jsou rámována šambránami, v patře doplněnými zalamovanými nadokenními římsami. V ose jižního průčelí je umístěn vstupní portál se segmentovým záklenkem, po stranách rámovaný pilastry. Průchod do nádvoří je zaklenut valenou klenbou s výsečemi. Také místnosti v přízemí jsou zaklenuty valeně. Místnosti v patře mají plochý strop. K severnímu (vnitřnímu) průčelí přiléhá dřevěná pavlač.\n"}
{"id": "1258888", "url": "https://cs.wikipedia.org/wiki?curid=1258888", "title": "Hokejové divize 1969/1970", "text": "Hokejové divize 1969/1970\n\nČeskoslovenské divize ledního hokeje 1969/1970 byly třetí nejvyšší hokejové soutěže na území Československa.\n\nSoutěž se skládala ze 8 skupin po 8 účastnících. Ve skupinách se všech 8 klubů utkalo dvoukolově každý s každým (celkem 14 kol). Vítězové jednotlivých skupin následně utkaly o postup do České národní hokejové ligy, respektive do Slovenské národní hokejové ligy. Týmy umístěné po základní části na posledním místě sestupily do krajských přeborů.\n\nPřed začátkem soutěží odstoupily TJ Sparta ČKD Praha \"B\", VTJ Dukla Litoměřice \"B\", VTJ Dukla Opava, TJ Baník Havířov a TJ Spartak Praha 4, které nahradily je týmy TJ Slavia Děčín, TJ Uhelné sklady Praha, HC Praha,TJ Baník Meziboří, TJ Sokol Studénka a TJ Slavoj Bruntál.\n\nTJ Sigma MŽ Olomouc odmítl postup do ČNHL. B – týmy Vítkovic a Karviné nemohli postoupit, protože jejich A – týmy působí v ČNHL.\n\nTýmy VTJ Dukla Příbram, TJ Slovan NV Louny a TJ Spartak Třebíč postoupily do dalšího ročníku ČNHL. VTJ Dukla Letec Hradec Králové po sezóně ukončil činnost, tudíž postup odmítl.\n\nTýmy TJ Jitona Lišov, TJ Jiskra Otrokovice, TJ Jiskra Staré Město, TJ MEZ Mohelnice a TJ Slavoj Bruntál sestoupily do krajských přeborů. Nahradily je kluby, jež uspěly v kvalifikaci TJ Šumavan Vimperk, VTJ Dukla Mělník, VTJ Dukla Litoměřice, TJ Spartak Nové Město nad Metují, TJ Lokomotiva Pramet Šumperk, TJ Motorpal Velké Meziříčí a TJ Sokol Ostrava-Poruba.\n\nTýmy VTJ Dukla Prešov, TJ Hutník Martin, TJ Lokomotíva Bučina Zvolen a TJ Spartak SMZ Dubnica nad Váhom postoupily díky rozšíření do dalšího ročníku 1. SNHL.\n\nDo divize postoupily kluby, jež uspěly v kvalifikaci TJ TS Topoľčany, TJ Tesla Piešťany, TJ TTS Trenčín a TJ Lokomotíva Bane Spišská Nová Ves.\n\n"}
{"id": "1258890", "url": "https://cs.wikipedia.org/wiki?curid=1258890", "title": "Hokejové divize 1968/1969", "text": "Hokejové divize 1968/1969\n\nČeskoslovenské divize ledního hokeje 1968/1969 byly třetí nejvyšší hokejové soutěže na území Československa, která se ale hrála pouze ve slovenské části.\n\nSoutěž se skládala ze 2 skupin po 6 účastnících. Ve skupinách se všech 6 klubů utkalo čtyřkolově každý s každým (celkem 20 kol). Vítězové jednotlivých skupin následně postoupily do Slovenské národní hokejové ligy. Týmy umístěné po základní části na posledním místě sestupily do krajských přeborů.\n\nTabulka není úplná.\n\nVTJ Dukla Prešov - VTJ Dukla Trnava 3:3, 1:5\n\nTým VTJ Dukla Trnava postoupil do dalšího ročníku 1. SNHL.\n\nTýmy TJ TTS Trenčín a TJ Lokomotíva Bane Spišská Nová Ves sestoupily do krajských přeborů. Nahradily je kluby, jež uspěly v kvalifikaci TJ Slovan Levoča a TJ Spartak TAZ Trnava.\n\n"}
{"id": "1258893", "url": "https://cs.wikipedia.org/wiki?curid=1258893", "title": "Karel Volejníček", "text": "Karel Volejníček\n\nKarel Volejníček (30. října 1936 Brno — 1. února 2013 Vojenská nemocnice Brno) byl český katolický kněz a pedagog studentů teologie.\n\nNa kněze byl vysvěcen 26. června 1966 v Litoměřicích. Své kněžské působení zahájil v litoměřické diecézi nejprve jako 2. kaplan v arciděkanství Liberec. Následně se stal administrátorem v Benešově nad Ploučnicí a okolí. V letech 1975-1977 působil ve funkci vicerektora Kněžského semináře v Litoměřicích.\n\nOd roku 1977 byl již v brněnské diecézi, kde se stal kooperátorem na Vranově u Brna. Dále byl administrátorem, později farářem ve Svatoslavi s excurrendy Křoví a Lažánky. Jeden a půl roku byl navíc hudebním referentem pro děkanství tišnovské a velkobítešské. Od září 1992 byl farářem v Dubňanech a v polovině roku 1997 nastoupil jako výpomocný duchovní do Brna-Židenic. Kněžskou službu vykonával 46,5 roku. Poslední rozloučení s ním se konalo v kostele sv. Cyrila a Metoděje v Brně-Židenicích v sobotu 9. února 2013. Po skončených obřadech bylo jeho tělo uloženo na místním hřbitově do rodinného hrobu skup. 6 hrob č. 87-88.\n"}
{"id": "1258899", "url": "https://cs.wikipedia.org/wiki?curid=1258899", "title": "Inishturk", "text": "Inishturk\n\nInishturk (irsky \"Inis Toirc\", což v překladu znamená \"ostrov divokého kance\") je ostrov v hrabství Mayo v irské provincii Connacht. Ostrov je trvale obydlen od 18. století.\n\nOstrov Inishturk leží v Atlantském oceánu 14,5 km směrem na západ od pobřeží Irska. Nejbližším ostrovem je neobydlený Caher Island, který se nachází mezí Inishturkem a ostrovem Clare u vjezdu do zátoky Clew Bay. Dalším větším ostrovem v okolíních vodách Atlantiku je Inishboofin na jihozápadě. Nejvyšší bod Inishturku dosahuje výšky 189.3 metrů (621.1 stop). Na západním pobřeží ostrova jsou až 100 m vysoké útesy.\n\nPokud jde o geologii, z hornin se na ostrově nacházejí břidlice, pískovce, jíly a tufy. Skalnaté západní pobřeží je hnízdištěm různých druhů mořských ptáků. Z flóry stojí za zmínku především výskyt v Irsku chráněné rostliny \"Tuberaria guttata\", jednoleté byliny z čeledi cistovitých. anglicky zvané \"Spotted Rock-Rose\".\n\nDle archeologických nálezů (pozůstatky osídlení se zahloubenými kuchyněmi či nádržemi typu \"fulachta fiadh\") byl ostrov Inishturk obydlen již ve čtvrtém tisíciletí př. n. l. Kolem jezera v centrální části ostrova byly nalezeny pozůstatky obydlí z doby kolem roku 1500 př. n. l.\n\nV soudobé epoše je Inishturk trvale obydlen od 18. století. V době napoleonských válek v letech 1805 - 1806 byla na západním výběžku ostrova \"Malin Head\" vybudována kamenná věž zvaná \"Martello Tower\" - jedna z 82 strážních věží, postavených Brity podél pobřeží a vybavených zrcadlovým zařízením, které mělo odrážením slunečních paprsků signalizovat přítomnost nepřátelských lodí a zabránit tak jejich případné invazi.\n\nV roce 1841, před velkým hladomorem, který postihl Irsko v letech 1845 - 1849, bylo na ostrově evidováno 577 obyvatel. V roce 1851 tento počet poklesl na 174 osob. Během hladomoru zde tedy zemřelo nebo ostrov opustilo 400 lidí.\n\nPodle statistických údajů v letech 2006, 2011 a 2014 bylo na Inishturku evidováno 53 - 58 obyvatel, žijících v lokalitách Ballyheer a Garranty v chráněnější východní části ostrova. Na ostrově existuje základní škola, je ovšem \"nejmenší\" základní školou v celé Irské republice - v roce 2011 do ní docházeli jen 3 žáci, v roce 2013 již jen dva. Obživu obyvatelům poskytuje farmaření, stavba malých člunů \"curachs\", údržba místních zařízení a provozování ubytovacích služeb pro návštěvníky ostrova. Centrem společenského života je klub \"The Mountain\" \"Common\", irsky \"Coimin an Sléibhe\", kde je kromě baru také veřejná knihovna. Doprava na ostrov je zajišťována pravidelnými lodními linkami z přístavu Roonagh Quay nedaleko Louisburghu.\n\nBěhem americké prezidentské volební kampaně v roce 2016 se Inishturk dostal do centra pozornosti světových médií poté, co se v různých zdrojích objevila zpráva, že obyvatelé ostrova poskytnou \"azyl\" a nový domov těm obyvatelům USA, kteří se rozhodnout emigrovat, pokud bude Donald Trump zvolen prezidentem USA. Vzápětí se však ukázalo, že se jedná o nepravdivou, mystifikující informaci neboli tzv. hoax a zpráva se stala jedním z názorných příkladů zveřejňování nepravdivých informací v rámci politického boje (angl.\"\"fake news\"\").\n\n"}
{"id": "1258905", "url": "https://cs.wikipedia.org/wiki?curid=1258905", "title": "Mistrovství Československa v atletice 1947", "text": "Mistrovství Československa v atletice 1947\n\nMistrovství ČSR mužů v atletice 1947 v kategori mužů a žen konalo 2. srpna až 3. srpna v Praze.\n"}
{"id": "1258906", "url": "https://cs.wikipedia.org/wiki?curid=1258906", "title": "Mistrovství Československa v atletice 1946", "text": "Mistrovství Československa v atletice 1946\n\nMistrovství ČSR mužů v atletice 1946 v kategori mužů a žen konalo 10. srpna až 11. srpna v Praze.\n"}
{"id": "1258909", "url": "https://cs.wikipedia.org/wiki?curid=1258909", "title": "Farní sbor Českobratrské církve evangelické ve Stříbře", "text": "Farní sbor Českobratrské církve evangelické ve Stříbře\n\nFarní sbor Českobratrské církve evangelické ve Stříbře je sborem Českobratrské církve evangelické ve Stříbře. Sbor spadá pod Západočeský seniorát.\n\nSbor byl založen v dubnu 1956.\n\nFarářkou sboru je Juliana Rampich Hamariová, kurátorem sboru Jan Pospíšil.\n\n\n\n"}
{"id": "1258912", "url": "https://cs.wikipedia.org/wiki?curid=1258912", "title": "Let Turkish Airlines 6491", "text": "Let Turkish Airlines 6491\n\nTurkish Airlines let 6491 byl nákladní let operovaný pro společnost Turkish Cargo společností ACT Airlines z Hongkongu do Istanbulu s mezipřistáním v kyrgyzském Biškeku. Boeing 747-412F imatrikulace TC-MCL havaroval 16. ledna 2017 při pokusu o přistání v Biškeku v mlze a začal hořet. Při neštěstí zahynuli všichni čtyři členové posádky a nejméně 34 osob na zemi.\n\nŠlo o letoun Boeing 747-400F registrovaný jako TC-MCL a výrobního čísla 32897. Letoun byl původně dodán společnosti Singapore Airlines Cargo a k červnu 2016 nalétal celkem více než 45 000 hodin a 8000 cyklů. Jeho poslední údržbářská kontrola \"C-check\" byla dokončeno 6. listopadu 2015.\n\nLetoun patřil nákladní společnosti ACT Airlines se sídlem v Istanbulu, která ho získala v roce 2015 a začala používat jménem Turkish Cargo.\n\nV husté mlze 16. ledna 2017 v 7:19 místního času (01:19 UTC) narazilo letadlo do země nedaleko od konce dráhy 26 Manaského mezinárodního letiště. Podle prvních zpráv letadlo nedosáhlo dostatečnou výšku po přerušeném pokusu o přistání. Narazilo do terénu a zničilo několik domů. Později kyrgyzské úřady oznámily, že posádka měla v úmyslu přistát a nepokoušela se manévr přerušit. \n\nPři nehodě zahynulo nejméně 38 lidí, v tom všichni čtyři členové posádky, a 34 obyvatel oblasti ležící asi 2 km západně od letiště. Mezi mrtvými bylo 17 dětí. \n\nPodle očitých svědků i záchranářů byl pilot při vědomí a seděl ve svém sedadle připoután pásy, ze kterých musel být vystříhán. Sanitka jej převezla do nemocnice.\n\nNa zemi bylo zraněno nejméně patnáct lidí, z toho šest dětí. V místě pádu bylo pobořeno na 23 domů. Letiště bylo po neštěstí uzavřeno a všechny lety zrušeny.\n\nNáměstek předsedy vlády Mukhammetkalyi Abulgaziyev v pozdním dopoledni oznámil, že na místě pracuje více než tisícovka dělníků. Ministr zdravotnictví Talantbek Batyraliyev oznámil, že k 11:46 místního času je na místě neštěstí okolo 56 lékařů a psychologů a 14 posádek ambulancí. \n\nSoustrast vyjádřilo mnoho státních představitelů, mezi jinými prezidenti Ázerbájdžánu, Arménie, Běloruska, Kazachstánu, Moldávie, Ruska, Tádžikistánu, Turecka, Turkmenistánu, Uzbekistánu, stejně jako představitelé OSN,\npapež a prezident České republiky.\n\nDnem státního smutku v Kyrgyzstánu byl určen 17. leden.\n\nBezprostředně po nehodě nebyly příčiny nehody zcela zřejmé.\nV kyrgyzském tisku bylo 17. ledna oznámeno, že ACT Airlines vyjádřily ochotu zaplatit obětem neštěstí odškodnění za majetkovou i nemajetkovou újmu. Citována byla tisková zpráva zveřejněná na webové stránce společnosti, avšak odkazovaná zpráva zmiňuje pouze to, že škody budou uhrazeny z pojištění.\n\n"}
{"id": "1258920", "url": "https://cs.wikipedia.org/wiki?curid=1258920", "title": "Rumpler C.IV", "text": "Rumpler C.IV\n\nRumpler C.IV byl německý jednomotorový dvoumístný dvoupříhradový dvouplošný průzkumný letoun smíšené konstrukce s pevným záďovým podvozkem.\n\nLetoun Rumpler C.IV, odvozený ze stroje C.III, poprvé vzlétl v září roku 1916. Pohon zajišťoval řadový, vodou chlazený šestiválec Mercedes D.IVa. Výzbroj sestávala ze synchronizovaného kulometu Maxim LMG.08/15 v trupu vpravo před pilotem a pohyblivého Parabellum LMG.14 pozorovatele. Na pravé straně jeho prostoru se nacházela pumovnice na čtyři 25 kg pumy.\nDne 18. října 1916 prototyp stroje s plným bojovým nákladem a zásobou paliva na 3,5 h letu dosáhl rychlosti 165 km/h a vystoupil do 5000 m za 33 minuty. Jeho sériová výroba byla zahájena ihned po odstranění obtíží s chladičem. Prototyp na rozdíl od sériových strojů neměl kýlovku. Idflieg 10. února 1917 povolil výrobu i užívání typu na všech frontách.\n\nPrvní operační zkušenosti ukázaly nutnost zesílení kostry trupu, rovněž jeho plátěný potah nahradila převážně překližka. Také řídící páky následně nahradilo volantové řízení. V květnu 1917 dosavadní vrtulový kužel nahradila oblá příď, zvyšující rychlost až o 15 km/h zvýšenou účinností vrtule.\n\nVedle pohonných jednotek Mercedes měly sériové C.IV překomprimovaný Maybach Mb.IVa o výkonu 180 kW, s nímž plnily výškové fotoprůzkumné akce. Šestiválec Busse & Selve BuS.IVa o 191 kW měly vedle Mercedesů instalovány letouny vyráběné licenčně leteckým výrobcem Bayerische Rumpler Werke v Augsburgu. Na 300 exemplářů cvičných C.IV bylo objednáno u společnosti Pfalz Flugzeugwerke ve Špýru, další objednávky pak následovaly u mateřské továrny v Johannisthalu.\n\nJako jeden z prvních dostal 21. února 1917 pět C.IV Flieger-Abteilung 18. Letouny pak obdržela celá řada leteckých oddílů, například č.7, bavorské 46b a 48b, (A)202, (A)209, (A)224, (A)235, (A)254, (A)276 (A)277 a také námořní 2. Marine-Flieger Abteilung.\n\nOd poloviny října 1917 létaly osádky výškových Rumplerů C.IV při fotoprůzkumných akcích trvajících až 6 hodin ve výškách 6000 až 7000 m a proto užívaly elektricky vyhřívané oděvy a dýchaly čistý kyslík. Z důvodu zvýšení operačního dostupu začaly v lednu 1918 pokusy s instalací kompresoru do jednoho Rumpleru C.IV(Pfalz).\nKoncem dubna 1917 bylo na západní frontě 24 kusů, 31. srpna 257, 31. prosince 208, 30. dubna 1918 ještě 194 a 31. srpna 116. Typ sloužil do konce války, po jejím ukončení užívalo šest strojů nově utvořené Polské letectvo.\n\nÚdaje platí pro C.IV s motorem Mercedes D.IVa\n\n\n"}
{"id": "1258927", "url": "https://cs.wikipedia.org/wiki?curid=1258927", "title": "Bonifazio Asioli", "text": "Bonifazio Asioli\n\nBonifazio Asioli (30. srpna 1769 Correggio – 26. května 1832 tamtéž) byl italský hudební skladatel, pedagog a muzikolog.\n\nNarodil se 30. srpna 1769 v Correggiu, v italské provincii Reggio Emilia. V mládí byl považován za zázračné dítě. Studoval hudbu od svých pěti let a do svých osmi let zkomponoval několik mší a klavírní koncert. Ve dvanácti letech vystupoval jako improvizátor a v šestnácti letech se v Correggiu a v Benátkách hrály jeho první opery.\n\nV roce 1780 mu rada města Corregia financovala studia v Parmě u Angela Morigiho, houslisty, dvorního dirigenta a dobrého kontrapunktisty. V letech 1782–1784 studoval v Bologni a v Benátkách. Po návratu do Correggia byl jmenován učitelem cembala, flétny a violoncella na městské škole a později učil také v klášteře \"Corpus Domini\". V roce 1786 se stal městským kapelníkem. \n\nV roce 1787 přesídlil do Turína, kde působil rovněž jako kapelník. V průběhu svého pobytu v Turíně zkomponoval 11 kantát, dvě symfonie, dvacet duet, 12 písní a serenádu pro dvoje housle, dvě violy, dvě flétny, fagot a violoncello. V roce 1796 doprovázel vévodu Gherardini do Benátek, kde setrval do roku 1799. V tomto roce byl jmenován královským dirigentem v Miláně. Mezi jeho studenty byl i Carl Thomas Mozart, syn Wolfganga Amadea Mozarta, kterého mu doporučil Joseph Haydn. Napoleonovým dekretem byla v roce 1807 zřízena v Miláně konzervatoř (dnes \"Il Conservatorio G. Verdi di Milán\") a Asioli se stal jejím prvním ředitelem (když nejprve tuto funkci odmítl Johann Simon Mayr). V roce 1810 navštívil Paříž. V té době se také intensivně věnoval hudební teorii a metodice výuky hry na hudební nástroje. Ve funkci ředitele konzervatoře působil do roku 1814 a poté se vrátil do Corregia. Roku 1815 tam založil hudební školu. Navzdory četným nabídkám již své rodné město neopustil. Zemřel v Corregiu 26. května 1832.\n\nAsiolovo jméno nese městské divadlo v Corregiu. Zpěvák Luigi Asioli byl pravděpodobně jeho bratrem.\n\n\n\n\n\n"}
{"id": "1258940", "url": "https://cs.wikipedia.org/wiki?curid=1258940", "title": "Yamaha XV 500 SE", "text": "Yamaha XV 500 SE\n\nYamaha XV 500 SE (někdy označovaný jako Yamaha XV 500 Virago) je motocykl kategorie chopper, vyvinutý firmou Yamaha, vyráběný v letech 1983-1987. Nástupcem je model Yamaha XV 535 Virago.\n\nChopper Yamaha XV 500 SE, vyráběný v osmdesátých letech 20. století, je chopper ze staré školy. Motor je klasický, vzduchem chlazený vidlicový dvouválec, o přenos síly se stará kardan. Kotoučová brzda na předním kole, zadní brzda je bubnová. Od nástupce XV 535 Virago se na první pohled liší vyšší a kratší stavbou, koncovkami výfuků na obou stranách (XV 535 Virago má obě vpravo) a tvarem válců motoru.\n\n\n"}
{"id": "1258942", "url": "https://cs.wikipedia.org/wiki?curid=1258942", "title": "Vladimir Uchov", "text": "Vladimir Uchov\n\nVladimir Vasiljevič Uchov (rusky Владимир Васильевич Ухов), (21. února 1924 Leningrad – 25. května 1996) byl sovětský atlet, chodec, mistr Evropy v chůzi na 50 km z roku 1954.\nSpecializoval se na trať 50 kilometrů chůze. Na olympiádě v Helsinkách v roce 1952 obsadil v této disciplíně šesté místo. O měsíc později, 29. srpna 1952 vytvořil nejlepší světový výkon časem 4:20:30, který vydržel další dva roky. Stal se mistrem Evropy na 50 kilometrů chůze na šampionátu v Bernu v roce 1954. V roce 1956 vytvořil svůj nejlepší výkon 4:11:23, nestačilo to však na start na olympiádě v Melbourne.\n"}
{"id": "1258945", "url": "https://cs.wikipedia.org/wiki?curid=1258945", "title": "Veniamin Soldatěnko", "text": "Veniamin Soldatěnko\n\nVeniamin Vasiljevič Soldatěnko (rusky Вениамин Васильевич Солдатенко; * 4. ledna 1939) je bývalý sovětský atlet, chodec, mistr Evropy a světa v chůzi na 50 km z let 1971, resp. 1976.\n\nSpecializoval se na trať 50 kilometrů chůze. Na evropském šampionátu v Athénách v roce 1969 vybojoval na této trati bronzovou medaili, o dva roky v Helsinkách se stal mistrem Evropy. Při startu na 50 kilometrů chůze na olympiádě v Mnichově v roce 1972 skončil druhý, na mistrovství Evropy v roce 1974 v Římě pátý.\n\nChůze na 50 kilometrů nebyla zařazena na program olympiády v Montrealu v roce 1976, zorganizováno bylo proto speciální mistrovství světa v Malmö. Soldatěnko zde zvítězil a stal se tak historicky prvním mistrem světa v atletice. Jeho posledním mezinárodním úspěchem byla stříbrná medaile z chodeckého závodu na 50 kilometrů na mistrovství Evropy v Praze v roce 1978. Soldatěnko byl celkem šestkrát mistrem SSSR v chůzi na 50 kilometrů.\n\n"}
{"id": "1258951", "url": "https://cs.wikipedia.org/wiki?curid=1258951", "title": "Vranovsko-křtinský lichtenštejnský areál", "text": "Vranovsko-křtinský lichtenštejnský areál\n\nVranovsko-křtinský lichtenštejnský areál byl krajinný celek rozkládající se mezi obcemi Vranov a Křtiny v prostoru dnešních okresů Brno-venkov a Blansko. Vznikal na přelomu 18. a 19. století z iniciativy rodu Lichtenštejnů, kteří zde vlastnili pozořické panství.\n\nPočátky budování tohoto areálu spadají nejpozději do období 90. let 18. století, tedy do doby, kdy pozořickému panství vládl kníže Alois I. Josef Lichtenštejn (1759–1805). Po jeho smrti pokračoval v díle jeho bratr Jan I. Josef Lichtenštejn (1760–1836). V tomto období se ustálil název Moravské Švýcarsko (německy Mährische Schweiz).\n\nJiž roku 1843 započala výstavba železniční tratě Brno – Česká Třebová. Ta byla dokončena a slavnostně otevřena 1. ledna 1849. Kromě toho, že železnice vertikálně protínala celou západní část areálu, byla do poloviny snesena vybudovaná věž Nového hradu a zrušena obora.\n\nDalšími aspekty, které vedly k celkovému zapomenutí areálu, byl pronájem železáren v roce 1880 a jejich následný prodej do rukou královéhradecké společnosti Bromovský, Schulz a Sohr v roce 1905. Po první světové válce, kdy vznikla Československá republika, bylo odstraňováno všechno německé, takže zapomenut byl i jedinečný a často navštěvovaný Vranovsko-křtinský areál coby celek. Přestože od poloviny 19. století dochází k postupnému úpadku některých částí areálu (např. Kolonáda, altány apod.), turistický ruch naopak sílil. Především pak železnice vytvořila nový výchozí bod do Moravského Švýcarska – Adamov.\n\nV roce 2013 vydal Martin Golec na webu byciskala.cz článek \"První turisticky zpřístupněnou jeskyni v ČR nehledejme v Chýnově\", ve kterém areál poprvé nazývá Vranovsko-křtinský.\n\nPod kostelem Narození Panny Marie z roku 1617 se nachází hrobka rodu Lichtenštejnů. Ta v letech 1818–1821 prošla přestavbou, kterou vedl Josef František Engel. Hrobka byla rozšířena a obohacena o vlastní vstup v antickém pojetí.\n\nVranov bylo možné chápat coby vstupní místo do celého areálu, přicházelo se po staré poutní cestě od Brna. Odtud se pokračovalo přes Adamov a Křtinským údolím směrem na Křtiny.\n\nNad adamovským údolím byla vybudována vyhlídka Kolonáda, kterou tvořilo sloupořadí šestnácti dórských sloupů nesoucí klasické kladí. Ta vznikala společně s adamovským zámkem, nad kterým se tyčila. Projekt stavby vytvořil Josef Hardtmuth. Dle stavebního deníku byla kolonáda vytvořena mezi 20. a 30. květnem 1807 a je v něm uváděna coby Englisches Thöre. Nad portálem byl uveden německý nápis: \"Bei der zeitlichen Ruhe denke auf die nicht entfernte Ewigkeit\". Do dnešní doby se dochovaly pouze základní zemní úpravy.\n\nBudova zámku, která se v době výstavby nacházela severně od Adamova, byla postavena v letech 1806–1807. Jednalo se o patrový klasicistní lovecký zámeček s anglickým parkem, který byl od okolí oddělen z jedné strany řekou Svitavou a z druhé strany náhonem adamovských železáren. Budovu zámku navrhl Josef Hardtmuth, samotnou stavbu pak řídil Karel Rudzinsky. V okolí zámku se až k Novému hradu rozkládala obora, kterou vytvořil společně s dalšími prvky parku Bernhard Petri.\n\nDalší originální prvky Vranovsko-křtinského areálu tvořily také adamovské železárny, které příchozím přinášely raně industriální vjemy.\n\nTorzo původně středověkého hradu, vzniklého v roce 1493, bylo využito a přestavěno do podoby loveckého zámku s vyhlídkovou věží (rozhlednou). Podobně jako předchozí projekty v Adamově, i tento navrhl Josef Hardtmuth. Přesné datum přestavby není známo, ale jsou uváděny roky 1800–1806. D. Riedl se domnívá, že hrad mohl sloužit jako myslivna. Stavba nové věže stála 2 935 zlatých a 62 krejcarů. Ta však na hradě nevydržela dlouho, protože již při stavbě železniční tratě Brna – České Třebové byla v polovině 19. století, z obavy před zřícením způsobené otřesy projíždějících vlaků, z poloviny snesena.\n\nV okolí hradu byly vytvořeny palouky, které umožňovaly romantický pohled na hrad.\n\nDruhý průmyslový provoz byl k zhlédnutí v Josefovském údolí. Zde se nacházela druhá, dodnes zachovalá železářská pec, která byla vystavěna nejpozději v polovině 18. století. Na svahu nad železářskými objekty byla vybudována umělá hradní ruina. Její zbytky lze v terénu naleznout dodnes. Ruina v podobě brány měla být využita již v roce 1804, kdy tímto místem projížděl při své návštěvě císař František II. a jeho manželka Marie Tereza Neapolsko-Sicilská, coby kulisa pro muzikanty a umístění děl pro slavnostní salvu. Další romantizující prvky se nacházejí na protějším svahu Křtinského údolí.\n\nPřírodní jeskyně Jáchymka, jež byla původně nazývána Evinou jeskyní, byla domodelována vylámáním nových partií a zpřístupněna zbudovanými cestami a schody, které se v Síni světla nalézají dodnes. Instalovány byly též kamenné lavičky a stůl. V části jeskyně byla též vytvořena prostora pro poustevníka Joachyma, který v ní jistý čas měl přebývat.\n\nPod Jáchymkou se východním směrem nacházel Huťský rybník opatřený ostrůvkem se stromy. Po rybníku bylo možné provádět romantické projížďky v loďkách.\n\nOd pradávna známá jeskyně, která byla roku 1796 komplexněji remodelována – upraveny dva vchody, které umožňovaly vjetí s vozem do jeskyně. Návštěvník mohl sám, ale i s pomocí místních průvodců, za svitu loučí dojít až k tehdy známému konci tzv. Staré Býčí skály – k Šenkovu sifonu (Býčímu jezeru). Zde se do dnešní doby dochovala pamětní deska připomínající návštěvu Františka II. a Marie Terezy. Na stejném místě je též umístěna pamětní deska donátora areálu Aloise I. Josefa Lichtenštejna. Společně s ním jsou na ní uvedeni tvůrci nejstarší fáze romantického areálu. Uvnitř jeskyně byl vybudován dřevěný most, který pomáhal překonávat vodní jezírko, zvýšený chodník nad vodními tůněmi či kamenné mohyly.\n\nV jeskyni se dochovaly také tisíce dobových podpisů – např. u Pohanských kamenů se nachází podpis lichtenštejnského architekta Josefa Hardtmutha z roku 1796.\n\nNa skále nad jeskyní byl umístěn dřevěný altán. Tento se nedochoval a nyní jej připomínají pouze pozůstatky v terénu.\n\nJde o druhou průchozí jeskyní v areálu, která byla znovu uměle domodelována. Nachází se při bývalé vozové cestě (ze západu), která směřovala od Býčí skály k altánu nad ní. Vozy se mohly v jeskyni otočit a úvratí najet na cestu nad Býčí skálu, Krkavčí skálu, případně dál na Josefov či Habrůvku. Od jeskyně směřuje východním směrem pouze pěší cesta zpět na dno Křtinského údolí k vývěru Křtinského potoka. Dodnes se u jeskyně ve směru na Křtiny dochovala kamenná zeď podpírající tuto cestu. Interiér jeskyně byl upraven pro odpočinek – podobně jako v Jáchymce zde byly zřízeny též kamenné lavice.\n\nPřímo z jeskyně bylo možné pozorovat hradní ruinu tzv. Hrádku u Babic na protější straně údolí.\n\nDalší a poslední uměle upravenou jeskyní v Křtinském údolí byl Výpustek. Zde proběhly na počátku 19. století velkorysé úpravy. Jak napsal dobový autor J. Horky, v místech, kde bylo potřeba k postupu jeskyní plazení, mohl po úpravě projet vůz. Práce probíhaly za Aloise I. Josefa i Jana I. Josefa Lichtenštejnů, a to vedením Bernharda Petriho. Mezi další úpravy interiéru jeskyně patří například úpravy ve vchodu do jeskyně (vchod č. 2, též Horní vchod), kde se v předsíni objevily dvoje kamenné schody, železné schodiště, zmiňované v dobovém tisku asi nikdy instalováno nebylo. V roce 1807 též vznikla vůbec první mapa jeskyně, kterou zhotovil Antonín Lola; jeskyni vyobrazil jako Plutovu podzemní říši.\n\nPřestože Křtiny připadly Lichtenštejnům teprve v roce 1894, byly logickou součástí areálu již dříve, a to především proto, že se v nich zde nachází, podobně jako ve Vranově, poutní chrám – Jména Panny Marie. Na poutě sem směřovaly tisíce poutníků, kteří se mísili s prvními turisty, jejichž zájmem byly partie romantického parku.\n\nSoučástí parkových úprav bylo také vybudování sítě cest, odpočívadel a dalších menších vyhlídek. Např. před jeskyní Jestřábka je vytvořené umělé prostranství z nasucho kladených kamennů. Součástí romantické krajiny byly rozvolněné prvky a výhledy, jako na kostel svaté Kateřiny ve Svaté Kateřině, který byl dobře vidět z vyhlídky Nového hradu.\n\nU příležitosti 40. výročí vlády knížete Jana II. z Lichtenštejna roku 1898 byly na každém revíru lichtenštejnského panství zakládány jubilejní háje s památníky. Jejich součástí byla kamenná pamětní tabule a výsadba 58 dubů, symbolizujících věk knížete. Z toho bylo vždy 18 dubů červených (jeho věk při nástupu na trůn), 20 dubů letních a 20 dubů zimních (dohromady délka jeho panování). O deset let později byly pomníky doplněny ještě o menší tabulku připomínající dalších deset let vlády. Památníky byly původně zděné z vápencového kamene, nyní jsou tabule umístěny většinou na kupách kamenů. \n\n\n"}
{"id": "1258958", "url": "https://cs.wikipedia.org/wiki?curid=1258958", "title": "Chrám svatého Mikuláše (Bučač)", "text": "Chrám svatého Mikuláše (Bučač)\n\nChrám svatého Mikuláše je pravoslavný chrám (cerkev) Ukrajinské autokefální pravoslavné církve v městě Bučač ve Ternopilské oblasti.\n\nSoučasný kamenný chrám jako pravoslavný byl vystavěn na počátku 17. století na místě původního dřevěného chrámu a vysvěcen byl roku 1610. Stavbu chrámu financovala Marie Mohylanka, dcera moldavského knížete i polská šlechtična, se svým manželem Stefaném Potockim. Důkazem toho je i obraz nad dveřmi chrámu, kde je pár vyobrazen.\n\nDo roku 1946 chrám byl ŕeckokatolický. V roce 1946 všechny chrámy Ukrajinské řeckokatolické církve získala Ruská pravoslavná církev. Nakonec 80. léta 20. století chrám svatého Mikuláše získala Ukrajinská autokefální pravoslavná církev.\n\n\n"}
{"id": "1258960", "url": "https://cs.wikipedia.org/wiki?curid=1258960", "title": "Shapleyho–Sawyerové třída koncentrace hvězd", "text": "Shapleyho–Sawyerové třída koncentrace hvězd\n\nShapleyho–Sawyerové třída koncentrace hvězd je klasifikace kulových hvězdokup podle míry zhuštění hvězd v jejich středu.\nK označení třídy se používají římské číslice v rozsahu od I do XII - nejvíce zhuštěné hvězdokupy, jako například Messier 75, patří do třídy I a nejméně zhuštěné hvězdokupy (např. NGC 4372) do třídy XII. Některé zdroje však třídu koncentrace označují arabskými číslicemi.\n\nMezi lety 1927 až 1929 začali Harlow Shapley a Helen Sawyerová Hoggová třídit kulové hvězdokupy podle míry zhuštění jejich hvězd směrem ke středu.\nTento způsob třídění se stal známým jako Shapleyho–Sawyerové třída koncentrace hvězd.\n"}
{"id": "1258962", "url": "https://cs.wikipedia.org/wiki?curid=1258962", "title": "Heimersdorf", "text": "Heimersdorf\n\nHeimersdorf je francouzská obec v departementu Haut-Rhin v regionu Grand Est. V roce 2014 zde žilo 651 obyvatel.\n\nSousední obce jsou: Bisel, Hirsingue, Largitzen a Ruederbach.\n\n\"Počet obyvatel\"\n\n"}
{"id": "1258963", "url": "https://cs.wikipedia.org/wiki?curid=1258963", "title": "Chrám Ochrany Přesvaté Bohorodičky (Bučač)", "text": "Chrám Ochrany Přesvaté Bohorodičky (Bučač)\n\nChrám Ochrany Přesvaté Bohorodičky je barokní chrám (cerkev) Ukrajinské řeckokatolické církve v městě Bučač ve Ternopilské oblasti. Výzdoba pochází z dílny Jana Jiřího Pinsla.\n\nDřevěný řeckokatolický chrám Ochrany Přesvaté Bohorodičky byl postaven kolem roku 1699. Starý chrám už nyní neexistuje.\n\nSoučasný kamenný chrám byl vystavěn v roce 1755 (nebo 1764) nedaleko starého, poškozeného chrámu.\n\nDo roku 1946 chrám byl ŕeckokatolický. V roce 1946 všechny chrámy Ukrajinské řeckokatolické církve získala Ruská pravoslavná církev.\n\nV časech Sovětského svazu: v roce 1956 sovětská vláda uzavřela církev, pak zde fungovalo muzeum přírody. Nakonec 80. léta 20. století byl chrám řeckým katolíkům navrácen.\n\n\n"}
{"id": "1258965", "url": "https://cs.wikipedia.org/wiki?curid=1258965", "title": "Brimont", "text": "Brimont\n\nBrimont je francouzská obec v departementu Marne v regionu Grand Est. V roce 2014 zde žilo 432 obyvatel.\n\nObec leží u hranic departementu Marne s departementem Aisne, tedy i u hranic regionu Grand Est s regionem Hauts-de-France.\n\nSousední obce jsou: Auménancourt, Berméricourt, Bétheny, Bourgogne-Fresne, Courcy a Orainville (Aisne).\n\n\"Počet obyvatel\"\n\n"}
{"id": "1258966", "url": "https://cs.wikipedia.org/wiki?curid=1258966", "title": "Rozalio", "text": "Rozalio\n\nRozalio je spolek rodičů, kteří tvrdí, že usilují o dobrovolný systém očkování s dostatečnou informovaností. Požaduje, aby očkování bylo vždy prováděno s ohledem na zdravotní stav dítěte a s minimalizací možných rizik. Snaží se také podílet na změně právní úpravy očkování v ČR tak, aby bylo očkování v zásadě dobrovolné.\n\nZpůsob, jakým Rozalio přistupuje k informacím, je kritizován jako chybný, neseriózní, manipulativní a obsahující vysoký podíl nepravd Českým klubem skeptiků Sisyfos a Zdravotnickým deníkem\n\nVedení a fungování Rozalia řídí členové výboru v čele s předsedou ROZALIO, kterým je v současnosti Martina Suchánková.\n\n\nVlastní provoz je financován z členských příspěvků a darů.\n\nV roce 2018 spolek Rozalio dostal anticenu zlatý Bludný balvan za rok 2017, udílenou Českým klubem skeptiků Sisyfos za \"příspěvek k alternativním technikám analýzy rizik, zejména pak rizik očkování\". V laudatiu spolek Sisyfos zejména ironizuje to, že dle jejich názoru je „lepší informovanost“ v podání Rozalia v zásadě dezinformací.\n\nZdravotnický deník dlouhodobě kritizuje počínání spolku Rozalio jako manipulativní, včetně kritiky za to, že se Rozalio podílí na šíření hoaxů. Podobný názor na způsob práce Rozalia má i Petr Nutil ze serveru Manipulátoři.cz.\n\n"}
{"id": "1258970", "url": "https://cs.wikipedia.org/wiki?curid=1258970", "title": "Daniel Kovář", "text": "Daniel Kovář\n\nDaniel Kovář (* 11. července 1975 České Budějovice) je jihočeský archivář a spisovatel.\nPůsobí jako vedoucí českobudějovické pobočky státního oblastního archivu v Třeboni.\n\nOd roku 1998 napsal nebo se podílel na množství článků i knih o Českobudějovicku i o jednotlivých vesnicích\n\n"}
{"id": "1258973", "url": "https://cs.wikipedia.org/wiki?curid=1258973", "title": "Sadok Barącz", "text": "Sadok Barącz\n\nSadok Barącz ( Սադոկ Վինցենտի Ֆէրերուշ Բարոնչ, 29. duben 1814, Stanislaviv, dnes Ivano-Frankivsk — 2. duben 1892, Pidkamiň, dnes Brodský rajón) byl římskokatolický kněz, dominikán, historik arménského původu.\n\n"}
{"id": "1258984", "url": "https://cs.wikipedia.org/wiki?curid=1258984", "title": "Bourgogne-Fresne", "text": "Bourgogne-Fresne\n\nBourgogne-Fresne je francouzská obec v departementu Marne v regionu Grand Est.\n\nObec vznikla 1.1. 2017 sloučením obcí Bourgogne a Fresne-lès-Reims. V roce 2014 žilo v těchto obcích celkem 1 478 obyvatel.\n\nSousední obce jsou: Auménancourt, Bétheny, Boult-sur-Suippe, Brimont, Pomacle, Saint-Étienne-sur-Suippe a Witry-lès-Reims.\n\n"}
{"id": "1258988", "url": "https://cs.wikipedia.org/wiki?curid=1258988", "title": "Bourgogne (Marne)", "text": "Bourgogne (Marne)\n\nBourgogne je bývalá francouzská obec v departementu Marne v regionu Grand Est. V roce 2014 zde žilo 968 obyvatel.\n\nK 1. lednu 2017 byla sloučena s obcí Fresne-lès-Reims a vznikla nová obec Bourgogne-Fresne.\n\n\"Počet obyvatel\"\n"}
{"id": "1258993", "url": "https://cs.wikipedia.org/wiki?curid=1258993", "title": "David Sourada", "text": "David Sourada\n\nDavid Sourada (* 16. listopadu 1974) je bývalý český fotbalista, útočník.\n\nHrál v české lize za FC Baník Ostrava, FC Karviná, FK Teplice a FK Chmel Blšany. V české lize nastoupil ve 128 utkáních a dal 15 ligových gólů. V ruské lize hrál za RFK Terek Groznyj. Ve druhé lize hrál i za FK Baník Havířov, FK VP Frýdek-Místek a FC Chomutov. V Evropské lize UEFA nastoupil v 4 utkáních.\n\nHrál také v nižších soutěžích v Rakousku.\n\n\n"}
{"id": "1258997", "url": "https://cs.wikipedia.org/wiki?curid=1258997", "title": "Fresne-lès-Reims", "text": "Fresne-lès-Reims\n\nFresne-lès-Reims je bývalá francouzská obec v departementu Marne v regionu Grand Est. V roce 2014 zde žilo 425 obyvatel.\n\nK 1. lednu 2017 byla sloučena s obcí Bourgogne a vznikla nová obec Bourgogne-Fresne.\n\n\"Počet obyvatel\"\n"}
{"id": "1259003", "url": "https://cs.wikipedia.org/wiki?curid=1259003", "title": "Alfonso Corti", "text": "Alfonso Corti\n\nAlfonso Giacomo Gaspare Corti (22. června 1822 Gambarana, Lombardie – 2. října 1876 Corvino San Quirico) byl italský lékař, anatom a histolog.\n\nCorti vyrůstal se svým bratrem, pozdějším diplomatem Luigim, ve známé šlechtické rodině Sardinského království. \n\nOd roku 1841 studoval lékařství na univerzitě v Pavii, kde jej silně ovlivnil anatom Antonio Scarpa, přítel jeho otce. V roce 1847 odešel na Vídeňskou univerzitu, kde svá studia zakončil. Pracoval zde u Josefa Hyrtla. Na přelomu let 1850/1851 přešel k R. A. Köllikerovi na Univerzitu ve Würzburgu, kde se začal zabývat stavbou vnitřního ucha savců. V roce 1851 objevil struktury v přepážce hlemýždě vnitřního ucha. Na návrh Alberta von Köllikera z roku 1854 jsou tyto struktury pojmenovány Cortiho orgán.\n\nHrabě byl členem mnoha evropských vědeckých společností, v roce 1854 byl zvolen členem Německé akademie věd Leopoldina.\n"}
{"id": "1259005", "url": "https://cs.wikipedia.org/wiki?curid=1259005", "title": "Ukrajinská autokefální pravoslavná církev", "text": "Ukrajinská autokefální pravoslavná církev\n\nUkrajinská autokefální pravoslavná církev (, zkratka UAPC) byla pravoslavná církev na Ukrajině a jedna z nejrozšířenějších církví v této zemi.\n\nJej kořeny sahají do roku 1921. Zanikla 15. prosince 2018 sjednocujícím sněmem, z něhož vzešla sloučená Pravoslavná církev Ukrajiny.\n\n\n"}
{"id": "1259017", "url": "https://cs.wikipedia.org/wiki?curid=1259017", "title": "Jânis Dalinš", "text": "Jânis Dalinš\n\nJânis Dalinš (5. listopadu 1904 Valmiera – 11. červen 1978 Melbourne) byl lotyšský atlet, mistr Evropy v chůzi na 50 km v roce 1934.\n\nStartoval v chůzi na 50 kilometrů. Na olympiádě v Los Angeles v roce 1932 vybojoval stříbrnou medaili (první pro Lotyšsko v historii), na premiérovém mistrovství Evropy v roce 1934 v této disciplíně zvítězil. V dalších letech už tak úspěšný nebyl – na olympiádě v Berlíně v roce 1936 i o dva roky později na evropském šampionátu v Paříži závod nedokončil).\n\nPři útěku před sovětskou okupací Lotyšska v roce 1940 se i s rodinou dostal do Austrálie, kde prožil zbytek života. Je považován za nejlepšího sportovce předválečného Lotyšska, v rodném městě Valmiera je po něm pojmenován stadion.\n\n"}
{"id": "1259025", "url": "https://cs.wikipedia.org/wiki?curid=1259025", "title": "Anna Macková", "text": "Anna Macková\n\nAnna Macková (13. dubna 1887 Studeňany — 4. května 1969 Nová Paka) byla česká výtvarnice, druhá životní družka Josefa Váchala.\n\nNarodila se ve Studeňanech u Jičína, kde její rodiče měli statek. V letech 1909–1911 studovala portrét, zátiší a krajinu na pražské škole Karla Reisnera. Poté se věnovala studiu grafiky u Františka Horkého. V roce 1918 se poprvé setkala se svým budoucím partnerem Josefem Váchalem, jejich vztah však započal až v roce 1920 a zejména po smrti Váchalovy manželky Marie. V roce 1923 odjela s Josefem Váchalem na tříměsíční pobyt do Jugoslávie, kde ji okouzlilo jadranské pobřeží. Anna Macková se starala Josefu Váchalovi o domácnost a financovala některé jeho výtvarné činnosti. Byla členem Kruhu výtvarných umělkyň, jehož výstav se zúčastňovala.\n\nPo smrti matky v roce 1937 se spolu s Váchalem přestěhovala na statek rodiny Vacků do Studeňan. Oba výtvarníci ve Studeňanech spolu žili až do smrti v roce 1969. Josef Váchal zemřel pouhých šest dní po smrti Anny Mackové. Oba jsou pochováni na hřbitově v Radimi. \n\nNavazovala na secesi a umělce kolem Moderní revue. Po počátcích věnovaných olejomalbě se věnovala grafice, zejména dřevořezu a dřevorytu, kde byla ovlivněna Karlem Vikem. Nebyla spřízněna se symbolisty, ale zejména v rostlinných zátiších a krajinách ze Šumavy a Slovenska, ze společných cest s J. Váchalem, je patrná secesní dekorativnost. V její pozdější grafice se projevuje vliv Josefa Váchala, zejména v technice barevného dřevorytu. Tvořila autorské knihy („Kozlíček\" (1922), „Koleda\" (1921), „ Prázdnino­vé putování\" (1927)) a grafické cykly („Do­mažlice\" (1917), „Z Českého ráje\" (1918), „Náchodsko\" (1919), „Z čes­kých krajů\" (1920), „Korčula\" (1923), „České motivy\" a „Zvířátka\" (oba z roku 1926), „Hřbitovní nápisy v Albrechticích\" a „Prášilská papírna\" (1931)). Nejvýznamnější částí její tvorby se stala ex libris, kterých vytvořila celkem 226.\n\n\n\n"}
{"id": "1259032", "url": "https://cs.wikipedia.org/wiki?curid=1259032", "title": "Kostel Všech svatých (Slivenec)", "text": "Kostel Všech svatých (Slivenec)\n\nKostel Všech svatých ve Slivenci je raně gotický farní kostel vystavěný ve druhé polovině 13. století. Úpravami prošel v roce 1693 a především pak roku 1889 podle návrhu architekta A. V. Barvitia. Kostel s farností se nachází v městské části Praha 5-Slivenci, jehož je nejstarší a nejvýznamnější historickou památkou.\n\nSlivenecký kostel Všech svatých je raně gotická stavba z konce 13. století iniciovaná řádem křižovníků s červenou hvězdou, jemuž zdejší obec věnoval král Václav I. listinou ze 6. dubna 1253. Řád ji pak držel více než 600 let. \n\nVstupní průčelí kostela téměř bez oken a spojené jednolitou fasádou s kostelní věží, působí poněkud zvláštním strohým dojmem.\n\nRoku 1693 byla ke kostelu přistavěna předsíň. \n\nV roce 1886 byla vestavěna kruchta a roku 1901 byl kostel opraven podle návrhu Antonína Viktora Barvitia. Na obdélnou loď s věží navazuje trojboce zakončený presbytář s žebrovou křížovou klenbou. V presbytáři se zachovalo prosté gotické sedile a sanktuárium. V lodi jsou lomená okna s kopiemi původních vitráží ze 14. století (originály jsou v Uměleckoprůmyslovém muzeu); v českých zemích jsou téměř unikátní.\n\nBohoslužby se zde konají o nedělích v 17 hodin\nKostel je farním kostelem Římskokatolické farnosti Všech svatých ve Slivenci. Správcem farnosti (administrátor excurrendo) je Mgr. JCL.ic. David Kučerka O.Cr..\n\n"}
{"id": "1259033", "url": "https://cs.wikipedia.org/wiki?curid=1259033", "title": "Rui Costa (cyklista)", "text": "Rui Costa (cyklista)\n\nRui Alberto Faria da Costa zkráceně Rui Costa (*5. října 1986) je portugalský profesionální silniční cyklista, aktuálně jezdící za stáj UAE Abu Dhabi (dříve pojmenovaný Lampre-Merida ). Mezi jeho největší úspěchy patří vítězství v závodě mužů na mistrovství světa v silniční cyklistice a trojnásobné celkové prvenství na Tour de Suisse, dále je držitel tří vítězných etap na Tour de France\n\nDNF= Nedokončil\n\n"}
{"id": "1259036", "url": "https://cs.wikipedia.org/wiki?curid=1259036", "title": "Bitva o Basru", "text": "Bitva o Basru\n\nBitva o Basru na jaře 2003 byla jednou z prvních bitev války v Iráku. Britská vojska jako součást invazních vojsk v ní bojovala o kontrolu nad druhým největším městem v zemi. 7. obrněná brigáda (Pouštní krysy) se do Basry probojovala 6. dubna. Těžké boje probíhaly o mosty na západ od města, kde byla britská vojska soustavně napadána vojenskými i polovojenskými jednotkami. Staré centrum města bylo pro vozidla nepřístupné. Tuto oblast dostal proto za úkol dobýt britský výsadkový pluk. Do města se britským vojskům podařilo probojovat až po dvou týdnech těžkých bojů. Jejich součástí byla i největší tanková bitva jaké se britská vojska zúčastnila od 2. světové války. Došlo k ní 27. března a výsledkem bylo zničení 14 iráckých tanků.\n\n"}
{"id": "1259040", "url": "https://cs.wikipedia.org/wiki?curid=1259040", "title": "Berry", "text": "Berry\n\nBerry je historický region ve střední části Francie, jeho hlavním městem je Bourges. Byl jednou z provincií královské Francie do správní reformy v roce 1790, kdy byl rozdělen mezi departementy Indre a Cher, nejjižnější část byla připojena ke Creuse a nejsevernější k Loiretu. Mladší potomci francouzské královské rodiny dostávali titul vévodů z Berry.\n\nBerry dostalo název od svých původních obyvatel, galského kmene Biturigů. Ve Franské říši měli vikomtové z Bourges značnou míru autonomie, až roku 1101 se Berry stalo královskou doménou. V roce 1360 zde bylo zřízeno vévodství jako paragium pro prince Jana z Berry. Vévodství bylo zrušeno do roku 1601, vévodský titul však existoval nadále, posledním nositelem byl Karel Ferdinand Bourbonský. V letech 1940–1944 probíhala územím Berry demarkační linie mezi okupovanou a svobodnou částí Francie.\n\nBerry je mírně zvlněná krajina na jižním okraji vápencové Pařížské pánve s převládajícím venkovským charakterem. Má rozvinutou rostlinnou i živočišnou výrobu, oblast je vyhlášená bohatstvím gastronomických specialit. Bylo zde vyšlechtěno plemeno osla domácího Âne grand noir du Berry. Okolí Sancerre na východě Berry je významnou vinařskou oblastí, západní region Brenne vyniká množstvím rybníků. Významnou dopravní tepnou je Canal de Berry z 19. století.\n\nNa venkově se místy udržel starobylý dialekt berrichon. Významným sběratelem místní lidové slovesnosti byl básník Hugues Lapaire. Z Berry pocházela spisovatelka George Sandová, jejž dům v Nohant-Vic slouží jako muzeum, a Alain-Fournier, který do tohoto kraje zasadil svůj román \"Kouzelné dobrodružství\". Severní část Berry náleží k údolí Loiry, kde se nachází množství starobylých zámků a klášterů, v Drevantu se zachoval římský amfiteátr.\n\n"}
{"id": "1259041", "url": "https://cs.wikipedia.org/wiki?curid=1259041", "title": "Vladimír Mařádek", "text": "Vladimír Mařádek\n\nVladimír Mařádek (19. dubna 1920, Zlatníky – 5. března 1972, Opava) byl opavský učitel a předseda opavského Místního, později Ústředního národního výboru.\n\nVladimír Mařádek byl prvním synem Theodora a Antonie Mařádkových. Jeho otec byl dělníkem v milostovickém zemědělském družstvu, matka, rozená Solnická, byla dcerou zlatnického mlynáře. Po absolvování měšťanské školy, začal roku 1934 studovat na opavském učitelském ústavu. Studium kvůli německému záboru města dokončil 22. června 1939 v Ostravě.\n\nPo studiích se věnoval učitelské praxi. Jeho prvním zaměstnavatelem byla škola v Ostravě–Hladnově. Od 1. února 1942 byl nuceně nasazený v Koksovně Karolina. I během okupace vykonával povolání učitele na škole v Hladnově, později v Heřmanicích.\n\nPo válce se přestěhoval do Opavy, kde dále vyučoval a kromě toho byl 30. června 1946 zvolen předsedou Národního výboru za Československou stranu národně sociální. Z funkce předsedy Národního výboru a z pozice učitele na měšťanské škole v Opavě–Kylešovicích byl v březnu 1948 odvolán. Důvodem k odvolání byl jeho odmítavý postoj ke zřízení Akčního výboru Národní fronty v Opavě. Následovalo policejní vyšetřování, ovšem žádná trestná činnost mu nebyla prokázána, a proto po roce mohl opět vyučovat. Mezi lety 1948 a 1949 vykonal v Brně učitelské zkoušky, které mu umožňovaly vyučovat češtinu, tělesnou výchovu a kreslení také na středních školách. Kvůli svým politickým postojům však mohl nadále učit pouze na školách národních.\n\nOd roku 1931 do jeho zrušení roku 1951 byl členem Junáka. Podílel se také na obnově tohoto spolku v roce 1968. V letech 1951 – 1967 jezdil jako vedoucí do pionýrského tábora v Hradci nad Moravicí, posléze do roku 1970 jezdil na tábory svého přítele Otakara Vavrečky jako zástupce vedoucího tábora. Na téma táboření a výchovy napsal také několik knih.\n\nPočínaje rokem 1949 začal zpívat jako druhý tenor \"Pěveckého sdružení slezských učitelů\", kde mezi lety 1954 a 1966 zastával funkci předsedy a kronikáře. Aktivně rozvíjel také opavské loutkové divadlo. V letech 1949 – 1962 byl vedoucím jednoho ze tří tehdejších loutkohereckých souborů, napsal nebo adaptoval pro podmínky v Opavě několik her. Kromě toho byl také divadelním režisérem, hercem, technologem, výtvarníkem, vodičem, výrobcem a mluvčím loutek.\n\nVladimír Mařádek zemřel v Opavě 5. března 1972. Od roku 1990 nese jeho jméno jedna z opavských ulic.\n"}
{"id": "1259042", "url": "https://cs.wikipedia.org/wiki?curid=1259042", "title": "Felice Romani", "text": "Felice Romani\n\nFelice Romani (31. ledna 1788 Janov – 28. ledna 1865 Moneglia) byl italský básník, operní libretista a literární vědec. Je považován za nejvýznamnějšího libretistu v období mezi Metastasiem a Boitem.\n\nNarodil se v rodině úředníka v Janově. Studoval práva a literaturu v Pise a v Janově. Již během studia na univerzitě v Janově překládal francouzskou literaturu a s kolegy připravoval šestidílný slovník mytologie a starožitností, včetně historie Keltů na italském území. Zájem a znalosti z těchto oborů se odrazily i v jeho tvorbě. Většina jeho operních libret pochází z mytologie nebo francouzských zdrojů.\n\nPoté co odmítl nabídku zaměstnání na janovské univerzitě odscestoval do Francie. Navštívil Španělsko, Řecko a Německo. Do Milána se vrátil v roce 1812 nebo 1813. Seznámil se s vůdčími osobnostmi italského literárního a hudebního života. Odmítl nabídku z Vídně stát se dvorním básníkem a zahájil svou kariéru operního libretisty. Poté co napsal dvě úspěšná libreta pro skladatele Johanna Simona Mayra byl přijat jako libretista do slavného divadla La Scala. Stal se záhy nejžádanějším libretistou od dob Pietra Metastasia. Napsal téměř stovku libret, které zhudebňovali přední skladatelé té doby. Pro svou druhou operu \"Un giorno di regno\" (Jeden den králem), použil Romaniho libreto, původně napsané pro Vojtěcha Jírovce, i Giuseppe Verdi.\n\nV roce 1834 se Romani stal vydavatelem listu \"Gazzetta Ufficiale Piemontese\", do kterého přispíval literárními kritikami. V roce 1841 publikoval sbírku lyrických básní. Zemřel 28. ledna 1865 Moneglii.\n\nV Moneglii působí hudební společnost nesoucí jeho jméno: \"Associazione Musicale Felice Romani\".\n\nU názvu libreta jsou uvedeni skladatelé, kteří je zhudebnili, rok premiéry opery a případně název opery, pokud se liší od názvu libreta.\n\n\n\n"}
{"id": "1259047", "url": "https://cs.wikipedia.org/wiki?curid=1259047", "title": "Wollaston", "text": "Wollaston\n\nWollaston může být:\n\n\n\n\n\n"}
{"id": "1259050", "url": "https://cs.wikipedia.org/wiki?curid=1259050", "title": "Obština Lăki", "text": "Obština Lăki\n\nObština Lăki ( \"Община Лъки\") je bulharská jednotka územní samosprávy v Plovdivské oblasti. Leží ve středním Bulharsku v severovýchodní části Západních Rodopů. Správním střediskem je město Lăki, kromě něj obština zahrnuje 9 vesnic. Žije zde přes 2 tisíce stálých obyvatel.\n\nV obštině žije 2 400 stálých obyvatel a včetně přechodně hlášených obyvatel 2 934. Podle sčítáni 1. února 2011 bylo národnostní složení následující:\n"}
{"id": "1259051", "url": "https://cs.wikipedia.org/wiki?curid=1259051", "title": "Josef Veselka", "text": "Josef Veselka\n\nJosef Veselka (7. března 1910 Nové Město na Moravě – 22. října 1992 Praha) byl český sbormistr.\n\nNa Masarykově univerzitě v Brně studoval filosofii, filologii (1929–1935) a navštěvoval přednášky Vladimíra Helferta a Václava Kaprála. V roce 1931 založil a vedl Akademické pěvecké sdružení Moravan. V letech 1959–1981 byl hlavním sbornmistrem Pražského filharmonického sboru. Vyučoval na gymnáziu v Ivančicích, na JAMU a AMU (řízení sboru). Od roku 1977 vedl sbor Accademia Nazionale di Santa Cecilia.\n\n"}
{"id": "1259053", "url": "https://cs.wikipedia.org/wiki?curid=1259053", "title": "Pierre Pruvost", "text": "Pierre Pruvost\n\nPierre Pruvost může být:\n\n\n"}
{"id": "1259055", "url": "https://cs.wikipedia.org/wiki?curid=1259055", "title": "Seznam knížecích nobilitací Rakouského císařství", "text": "Seznam knížecích nobilitací Rakouského císařství\n\nKnížata Rakouského císařství se dělila na knížata povýšená za doby existence tohoto císařství (viz následující seznam) a knížata „zděděná“ z předcházejícího období, většinou knížata z vůle císařů Svaté říše římské. Vedle nich žily na území císařství také knížecí rody, jejichž knížecí stav v Rakousku nebyl nikdy přiznán (např. pruští Blücherové z Wahlstattu vlastnící velkostatek Raduň nebo neapolský a italský knížecí rod Dentice di Frasso, jemuž náležel velkostatek Kravsko), ty však nebyly pro rakouskou knížecí společnost podstatné. Knížata povyšovaná v Rakousku v letech 1806–1918 jen minimálním dílem patřila ke „klasické“ zemské šlechtě a hraběcí aristokracii. Knížecí titul ve většině případů získaly mj. osoby hodné „zvláštního politického zřetele“, tedy morganatičtí potomci Habsburků nebo jiných suverénních dynastií, případně morganatičtí manželští partneři a partnerky těchto dynastií. Druhou velkou skupinu nových knížecích nobilitací pak tvořila potvrzení (tzv. konfirmace) dříve udělených knížecích titulů, většinou těch říšských a polských. Malé množství nových knížat z řad nejurozenějších a nejbohatších hrabat bylo zřejmě jistou reakcí na předchozí období, kdy, zejména v 18. století, došlo k velkému množství knížecích nobilitací. Lze tedy snad mluvit o jisté „nasycenosti“ šlechtické společnosti knížaty. Zbývalo tak jen málo rodů a osob, jejichž zásluhy, původ a majetek se panovníkovi zdály být dostatečné pro udělení knížecí důstojnosti. Rakouské knížecí nobilitace se svou nečetností podobaly nobilitacím v ostatních německých zemích s výjimkou Pruska, kde vyšší množství nových knížat, mnohdy protestantského vyznání, bylo reakcí na předchozí udílení (říšské) knížecí hodnosti Habsburky povětšinou jen svým stoupencům a katolíkům.\n\nRakouské císařství během své existence v letech 1804–1867, resp. 1918 se snažilo o vytvoření vlastní a jednotné „státní“ šlechty. Z předchozího období zdědilo Rakousko šlechtu Svaté říše římské, šlechtu česko-rakouských dědičných zemí (od roku 1749 byly diplomy pro tuto šlechtu vydávány ze spojené Česko-rakouské dvorské kanceláře), šlechtu Uherského království i šlechtické společnosti řady dalších zemí a celků. Nově povyšovaní šlechtici (jak nová šlechta, tak stávající šlechtici povýšení do vyššího titulu) začali získávat jednotné rakouské šlechtické tituly po zániku Svaté říše římské v roce 1806, nikoli bezprostředně po vyhlášení Rakouského císařství v roce 1804. Nové tituly ale zpočátku nezískávala veškerá nová rakouská šlechta. Problémy s uznáním titulu se přirozeně netýkaly šlechty, která byla na území habsburské monarchie usazená již z dřívějška a patřila ke šlechtické obci rakouské, české nebo uherské. Šlechta Haličského království i šlechta česká (s výslovně českými tituly či s diplomy vydanými před rokem 1749) byla víceméně respektována v celém Rakousku, i když obdržela diplom z „národní“ dvorské kanceláře, bývalá říšská šlechta pak byla v Rakousku uznávána prakticky automaticky. Vzájemné uznávání šlechtických diplomů v rakouské a uherské polovině říše zajistily podmínky vyrovnání roku 1867. Plnému začlenění šlechty v Lombardsku-Benátsku do rakouské šlechty bránily samy rakouské úřady, vědomé si jisté nekompatibility obou urozených společenství.\n\nOproti například Prusku, neexistoval v Rakousku prakticky doživotní knížecí titul (\"ad personam\"), což se týkalo i nižších šlechtických hodností. Doživotní tituly v Rakousku měla pouze duchovní knížata, která byla \"knížaty z povolání\", de facto ženy (jejich děti přebíraly manželův stav) a někdy byl \"ad personam\" udělen vévodský titul. Knížecí titul (\"Fürst\") byl v Rakousku nejvyšším řádným stupněm z pěti stupňů šlechtické titulatury, což potvrdil šlechtický řád z 23. ledna 1873. V Rakousku existoval také titul vévody (\"Herzog\"), chápaný jako vyšší než knížecí, který ale nebyl samostatným stupněm šlechtické hierarchie, ale představoval jen jakési polepšení a převýšení knížecího titulu, náležející naprostou většinou jen hlavě knížecího rodu a často vázaný na držbu autonomního vévodství (např. lichtenštejnského Opavska). Jinak byli vévodové v Rakousku považováni za část knížecího stavu, což se projevovalo především tím, že vévodský titul neměnil jejich pořadí v rámci knížecích rodů. Knížata v Rakousku, tak jako v dalších zemích Evropy, si totiž nebyla vzájemně rovná. Podle císařského výnosu z 9. února 1649, který se týkal císařské Tajné rady, bylo pořadí říšských knížat dáno jen stářím jejich knížecího titulu, což pro celý dvůr potvrdil i dvorský řád z roku 1655. Vévodové slezských knížectví se ovšem řadili až za říšská knížata, pokud jimi sami nebyli. Preciznější pořadí knížat, přihlížející k jejich odlišnému politickému významu a případnému majetku v říši, bylo poprvé určeno výnosem Karla VI. z 25. března 1728. Podle něj měla knížata, která dosáhla virilního hlasu na říšském sněmu získat svou hodnost podle stáří tohoto virilního hlasu, zatímco ostatní knížata měla být řazena podle stáří knížecího titulu, přičemž i hlava knížecí rodiny s mladším titulem měla nárok jen na méně čestnou pozici než mladší a vedlejší člen jiného rodu s titulem staršího data. V Rakousku byl společenský význam knížat a jejich posloupnost u dvora určeny dekretem Ferdinanda I. z 6. září 1836 (\"Rangliste der vormaligen Reichs- und der erbländischen Fürstehäuser\"), kteréžto nařízení platilo beze změny až do zániku monarchie. Knížata byla rozdělena do tří skupin V první se řadily ty rody bývalých říšských knížat, které získaly místo a virilní hlas v knížecí radě říšského sněmu (např. Schwarzenbergové, Lobkovicové či Auerspergové) a jejich pořadí bylo dáno ziskem onoho místa, nikoli vydáním knížecího diplomu. V druhé skupině se nacházela říšská knížata, která dosáhla jen kuriálního hlasu v některém z hraběcích kolegií (např. Colloredo-Mannsfeldové nebo Trauttmansdorffové). Jejich pořadí se naopak neurčovalo datem získání kuriálního hlasu, namnoze dosaženého ještě v době, kdy onen rod byl „pouze“ hraběcí, ale datem povýšení do knížecího stavu. Poslední skupinu tvořila jednak říšská knížata, která nedosáhla říšského stavovství, eventuálně o něj přišla před 6. srpnem 1806, a jednak nová knížata Rakouského císařství. I v této třetí skupině se knížecí rody řadily za sebou dle stáří knížecího titulu (např. Ligne, Kinští, Pálffyové nebo Rohanové). Dekret ovšem nezahrnoval knížata dosud panující (Lichtenštejnové, Schaumburg-Lippe), která v Rakousku měla přednost před všemi ostatními knížecími rody.\n\nJakákoli šlechtická nobilitace, tedy i knížecí, sestávala v 19. století ze dvou fází. Jednak z vlastního panovnického povýšení (\"Nobilitierung\", \"Standeserhebung\"), které se v případě knížat dělo prakticky výhradně panovnickým nejvyšším rozhodnutím (\"Allerhöchste Entschließung\") či nejvyšším reskriptem (\"Allerhöchste Handschreiben\") a jednak z vydání příslušného diplomu (\"Fürstendiplom\"). Knížecí diplom byl v případě knížat někdy vydán i řadu let po panovnickém povýšení a jeho vystavení bylo závislé na uhrazení poplatku za nobilitaci. Knížata, tak jako ostatní šlechta v Rakousku, byla v případě povýšení do knížecího stavu povinná uhradit jednak kancelářský poplatek za vystavení nobilitačního (knížecího) diplomu a jednak tzv. povyšovací taxu, která v případě knížat činila 12 600 zl. v roce 1840, resp. 25 200 rakouských korun v roce 1914. Kancelářský poplatek za diplom pro knížete stál 1260 zl. v roce 1840 a 2520 rakouských korun v roce 1914. Zajímavé je, že nejen povyšovací taxa, ale i kancelářský poplatek byl odstupňován podle výše titulu, tudíž knížecí diplom byl až nepřiměřeně drahý. Kancelářskou taxu také nebylo v žádném případě možné obejít, zatímco úředně stanovená povyšovací taxa se mnohdy odpouštěla, což sice u knížat bylo méně obvyklé, přesto např. všechny tři knížecí nobilitace z roku 1911 byly zproštěny povinnosti platit tuto taxu. Tyto poplatky ale neměly nic společného s vžitou představou o „kupování“ šlechtických titulů. Žádný šlechtický titul v Rakousku nebylo možné získat bez panovníkova souhlasu a rozhodnutí. Úřední poplatky také hrály při nobilitacích roli až druhotnou, kdy šlo především o formu doložení odpovídající majetnosti nobilitované osoby a tedy i schopnosti nový vyšší titul náležitě reprezentovat.\n\nKnížecí rody v 19. století ve střední Evropě užívaly již prakticky všeobecně čestné predikáty „Vysoce urozený“ (\"Hochgeboren\") a „knížecí Milost“ (\"fürstliche Gnaden\"). Vyšší čestné predikáty a tituly mohly být uděleny panovníkem. Šlo v první řadě o predikát „Jasnost“ (\"Durchlaucht\"), který zpočátku náležel jen panujícím knížecím a vévodským rodinám a také, díky rozhodnutí sněmu Německého spolku z 16. srpna 1825, hlavám mediatizovaných knížecích rodin. Postupně byl v Rakousku tento predikát udělen i princům mediatizovaných knížecích rodin (většinou r. 1869) a také knížatům titulárním, včetně těch povýšených až v dobách Rakouského císařství. Roku 1905 pak František Josef I. udělil knížecím rodům usazeným v mocnářství právo na čestné oslovení „Jasnost“ téměř paušálně. Predikát „Výsost“ (\"Hoheit\") byl mimořádně exklusivní a náležel obvykle vzdálenějším členům některých královských rodin a princům v některých velkovévodských domech. Od r. 1844 šlo rovněž o predikát německých panujících vévodů. Zemská šlechta a titulární vévodové jej dosáhli jen za zcela mimořádných, politicky podmíněných okolností ve velmi vzácných případech. V Rakousku šlo jen o hlavu rodu Hohenbergů, morganatických potomků následníka trůnu, Františka Ferdinanda a o katolickou větev Sasko-Kobursko-Gothajského rodu, usazenou v Rakousku.\n\n\n\n\n\n\nPokud není uvedeno jinak, pak datum nobilitace, uvedené v seznamu, je datem vystavení knížecího diplomu, nikoli datem vydání nejvyššího rozhodnutí.\n\nčestné predikáty náležely, není-li uvedeno jinak, vždy všem osobám rodu \"knížecího\" stavu (tj. u primogeniturního dědění jen hlavě rodu), uvedené predikáty také \"nikdy\" nenáležely osobám stavu nižšího (např. hraběcího). Není-li uvedeno jinak, pak se datum udělení predikátu shoduje s datem udělení knížecího titulu\n\nČeské království mělo nejen vlastní šlechtickou obec, ale také šlechtické tituly vydávané z vlastní královské pravomoci (hierarchie těchto titulů se ale od roku 1627 zcela shodovala s rakouskou a z Čech známé rozdělení na panský a rytířský stav přebrala monarchie definitivně roku 1873). Ačkoli od roku 1749 existovala Spojená česko-rakouská dvorská kancelář, která vydávala od roku 1753 tituly s platností v celých dědičných zemích, přesto si mnozí šlechtici, často právě knížata, požádali o výslovně český knížecí titul. Navíc v zásadě ani nebylo možno v dědičných zemích jiný, než český knížecí titul udělit. Protože Rakouské země odvozovaly svá práva z \"Privilegia maius\" a byly formálně lénem římsko-německých panovníků. Privilegium maius tak rakouským arcivévodům umožňovalo jmenovat nová hrabata, nikoli ovšem knížata. Čeští králové ale byli na říši fakticky nezávislí, i když české země do Svaté říše římské náležely. Proto bylo možné jmenovat nová knížata (jen) z pravomoci českých králů, tak, aby nebyla dotčena práva říše. Na platnost titulu v Rakousku to však nemělo žádný vliv a české tituly byly již dlouho před rokem 1804 zcela rovnoprávné s tituly Rakouských zemí a zde také plně uznávány což platilo i pro rovnoprávnost s novými tituly Rakouského císařství. Šlechta obou zemí byla navíc silně majetkově a příbuzensky provázaná a navíc vyšší šlechta ve většině případů měla svůj titul udělený i ve Svaté říši římské. V praxi tak titul udělený v rámci Českého království otevíral bez dalšího cestu do ostatních zemí monarchie. I Čechy se však staly součástí procesu vytváření jednotné rakouské šlechty a tak na počátku 19. století končí éra udílení jmenovitě českých šlechtických titulů. Proto byla první z obou větví Rohanů, která po Francouzské revoluci uprchla do Rakouska, povýšena ještě do českého knížecího stavu, ta v pořadí druhá, která získala po té první dědictví, již dosáhla povýšení na knížete rakouského.\n\n\"Dříve nobilitované knížecí rody s českým knížecím titulem najdete v článku Seznam knížat z vůle českých králů\"\n\nV Uherském království sice knížecí titul existoval již od středověku jako součást platné šlechtické hierarchie, nebylo ovšem běžné, aby byl udělován z pravomoci uherského krále. Přinejmenším mimo Chorvatsko (kde byl knížecí titul častější) platilo, že knížetem či spíše vojvodou byl polosuverénní panovník autonomních území, především Sedmihradského knížectví. Takový panovník byl v jazycích království titulován latinsky \"Princeps\" či maďarsky \"Fejedelem\". Od počátku novověku byla řada uherských magnátů a šlechticů povýšena do knížecího stavu, ti ale drželi své tituly z rukou římských císařů nebo českých králů, později také císařů rakouských. V Uhrách byly uherské šlechtě knížecí tituly jen potvrzeny jako platné. To byl rozdíl oproti titulům baronským (\"Báró\") a hraběcím (\"Gróf\"), které uherští panovníci udíleli od roku 1608 z této pravomoci sami. Změna nastala po rakousko-uherském vyrovnání r. 1867, kdy tituly knížat pro uherské občany začaly být udílené prostřednictvím uherských orgánů a formálně z vůle uherského krále, i když samozřejmě všechny tituly obou částí monarchie byly vzájemně uznávány. Maďarské slovo \"Herceg\", užívané pro knížete v „moderním a západním“ smyslu, může znamenat také vévodu či prince, v kontextu následujícího seznamu jde však výlučně o knížata, a takto byly tyto tituly také překládány do jiných jazyků. Uhry, resp. s Uhrami spojené Chorvatsko ovšem jinak vévodský titul znalo (pro knížata Odescalchi a Erba-Odescalchi bylo v předchozím období zřízeno z panství Ilok a Srem Vévodství \"Sirmium\"). Uherských knížecích titulů však bylo po roce 1867 vydáno jen málo a svou skladbou se neodchylovaly od poměrů běžných v celém Rakousku. Šlo tedy převážně o „politicky motivované nobilitace“ a konfirmace starších knížecích hodností.\n\nV Haličsko-lodoměřském království nepředstavoval vznik Rakouského císařství ani pozdější zánik Svaté říše římské žádný mezník. Habsburské úřady tu šlechtický stav konfirmovaly průběžně od připojení Haliče k monarchii r. 1772 a součástí Svaté říše římské Halič nikdy nebyla (což se projevilo i značnou nezávislostí na poměrech říšské šlechtické obce). Proto není následující seznam omezen na léta po roce 1804 či 1806 a začíná již připojením Haliče. Haličská šlechta, nejen knížata, byla v první fázi po ověření jejího šlechtictví zapisována hromadně do zvláštních šlechtických matrik. Teprve dodatečně mohlo následovat vydání šlechtického diplomu. Rakouské úřady se snažily početnou haličskou šlechtu omezit, a pokud ta byla nemajetná a nemohla své šlechtictví doložit listinami, nebylo její šlechtictví přiznáno. To se ovšem knížat jako špičky šlechtické společnosti netýkalo a rakouské snahy se tu omezily na integraci knížat a bohatých magnátů do rakouské aristokracie. Původní polská szlachta ale nebyla rozdělena na tituly a pokud některý šlechtic, většinou bohatý magnát, nějaký titul nesl, nebyl v Polsku uznáván jako oficiální, i když právě titul knížecí byl v tomto ohledu poněkud výjimečný a velice vzácně (např. v případě Radziwillů) býval oficiálně potvrzen i v Polsku. Na rakouské administrativě spočíval tedy úkol místní šlechtu \"roztřídit\" podle titulů, přičemž kritériem mělo být bohatství, společenské postavení a také dřívější držba polských zemských a stavovských úřadů. Větší problém vyvolaný neznalostí poměrů se vyskytl jen zpočátku. Rakouské orgány totiž chtěly knížecí titul přiznat rodům, z nichž pocházeli polští volení králové. To se ale neukázalo příliš šťastným, neboť polští králové jen zřídka pocházeli z řad nejpřednější a nejbohatší polské šlechty. Proto se rakouské nobilitace (v tomto případě spíše renobilitace) omezily v případě knížat na potvrzení dříve udělených říšských či polských knížecích titulů. Patentem z 5. března 1817 si císař František I. vyhradil potvrzování haličských šlechtických titulů výlučně pro sebe a patent z 13. dubna téhož roku potvrdil rozdělení šlechty po rakouském vzoru na panský a rytířský stav, přičemž do panského stavu patřili vedla knížat také hrabata a svobodní páni, přesně tak, jako v Rakousku. Zvláštností haličské šlechty v rámci Rakouska bylo její osvobození od povinné vojenské služby, trvající ale jen do roku 1848.\nV Lombardsku-Benátsku, nově vytvořeném království (formální vznik 7. dubna 1815), vládla ve šlechtických otázkách velmi komplikovaná situace. Vzhledem k předchozí územní roztříštěnosti Itálie zde do šlechtického stavu povyšovala řada zeměpánů i republik, v tomto případě především benátská Serenissima. Italská šlechta tak měla nesjednocenou titulaturu, drobně se lišící v jednotlivých částech země. Především však byla tato šlechta velice početná a její honosné tituly, zejména v řadách vyšší šlechty, nekorespondovaly s jejím často slabým majetkovým zázemím. Rakouské úřady, přesněji dvě heraldické komise, zřízené panovnickým nejvyšším rozhodnutím 26. října 1814, se snažily, mj. i z ekonomických důvodů, počet italské šlechty omezit a zbavit ji také části jejích privilegií. Lombardsko-benátské šlechtě byla ponechána jakási autonomie v podobě zvláštních titulů, platných jen v rámci tohoto království, nikoli ze státoprávních ohledů vídeňských centrálních úřadů, ale naopak proto, že Vídeň rozhodně nepovažovala velkou část místní šlechty za rovnocennou se šlechtou rakouskou. Proto směly italské rody užívat své tituly i čestné predikáty výhradně v italské podobě, ani tak je ale nemohly užívat libovolně. Zvláště háklivé pak byly rakouské úřady na užívání predikátů Jasnost (\"Altezza serenissima\") a Výsost (\"Altezza\"), pokud tyto nebyly potvrzeny panovnickou kanceláří. Ani v případě takového udělení v italské podobě ale nebylo dovoleno překládat takový predikát do němčiny, neboť v italské podobě nebyl německému predikátu ronoprávný. Pokud se šlechtic z Lombardska-Benátska rozhodl přesídlit do jiné země monarchie, o titul sice přijít nemusel, ovšem byl výrazně titulárně degradován. Knížata (\"Principe\") a vévodové (\"Duca\") se stávali jen hrabaty, markýzové (\"Marchese\") a hrabata (\"Conte\") prostými šlechtici a nižší šlechta jen svobodnými občany (prakticky tedy šlechtictví neztrácel pouze nositel hraběcího a vyššího titulu). V Lombardsku-Benátsku žila i šlechta zrovnoprávněná se šlechtou ve zbytku monarchie. Ta směla své tituly beze zbytku překládat do němčiny a v případě, že zůstávala u italského tvaru, mohla si psát za titul dodatek: \"dell´Impero Austriaco\". Mnohdy šlo o rody, které již z předcházejícího období držely statky v dědičných zemích, případně o rody z již dříve habsburských zemí: Milánska a Mantovy. Milánská (lombardská) šlechta také narážela u úřadů na menší nepochopení než šlechta bývalé Benátské republiky, situaci ale v celé zemi komplikovalo uznávání titulů z napoleonského období. Žádný šlechtic, ať již s celorakouským či jen s lombardsko-benátským titulem nesměl užívat titul, který mu nebyl rakouskými úřady potvrzen. Úřady se v zemi ostatně v zásadě omezovaly na potvrzování starých titulů, a to ještě zdaleka ne ve všech případech, a novým kreacím se bránily, což bylo i v souladu s politikou císaře Františka I. Ke sjednocení místní šlechty s rakouskou mělo dojít její postupnou redukcí a dlouhodobým titulárním sbližováním. Proto bylo např. rozhodnuto, neudělovat již nové tituly vévodů, markýzů, případně vikomtů, které neměly ve zbytku monarchie ekvivalent. Jak ukazuje následující tabulka, přinejmenším v případě vévodů se postupovalo benevolentně v těch případech, kdy šlo o přenesení titulu na příbuzného v rámci rodu. Zcela zrušen byl titul patricije (\"Patrizio\"), benátský patriciát ale v některých případech obdržel náhradou vysoký šlechtický titul. V následujícím seznamu jsou pouze knížata s titulem potvrzeným v rámci Lombardsko-Benátska. Lombardsko-benátská knížata s rakouským titulem jsou uvedena v seznamu výše. Rakouského knížecího titulu se nedočkaly dokonce ani některé bývalé říšské knížecí rody.\nRodina Habsburg-Lothringen přistoupila v osobě aktuální hlavy rodu po první světové válce několikrát k vydání šlechtického diplomu pro ty členy rodiny, kteří porušili rodinný status a pořídili si nelegitimní či morganatické potomky. Platnost takových titulů není z hlediska šlechtického práva nesporná ani tehdy, pokud je udílí panovník v exilu. Ještě méně uznávané bývají tituly od pouhých pretendentů trůnu. Habsburkové ovšem celou záležitost interpretují jako vnitřní směrnici rodu s odvoláním na rodinný status, který zánikem monarchie nepozbyl platnosti. Z tohoto důvodu lze takový titul akceptovat, pokud nobilitace zůstává omezena na okruh členů dynastie. Jediným z těchto titulů, který odpovídá knížecí hodnosti a byl udělen hlavou rodu - tehdy korunním princem Ottou, je titul princů/princezen z Altenburgu (\"Prinz\"/\"Prinzessin von Altenburg\"). Byl v rámci rodiny udělen dvakrát. Poprvé jej získal arcivévoda Klement Salvátor z toskánské větve, který se morganaticky oženil s Elisabethou, hraběnkou Rességuier de Miremont z haličského rodu s francouzskými kořeny. Formální vyloučení z rodiny a titul prince z Altenburgu obdržel Klement Salvátor 2. dubna 1931. Dolnorakouská zemská vláda tehdy souhlasila se změnou občanského příjmení \"Habsburg-Lothringen\" na \"Altenburg\", přirozeně bez formálních znaků šlechtictví, v Rakouské republice zakázaných. Titul princezny získala i arcivévodova manželka a jejich děti. Rod je i v současnosti (2017) rodem žijícím. Od 15. prosince 1949 si na titul princ/princezna z Altenburgu mohou činit nárok potomci arcivévody Karla Albrechta (1888–1951) z těšínské linie rodu z manželství s rodilou švédskou občankou a příslušnicí drobné švédské zemské šlechty, Alicí Ankarcrona (1889–1985), ovdovělou hraběnkou Badeni, vdovou po ministru Badenim. Sám arcivévoda získal pro svou osobu titul \"Prinz von Habsburg-Altenburg a\" musel se formálně vzdát příslušnosti k rodině Habsburg-Lothringen. Princeznou z Altenburgu se kromě dětí páru stala i sama hraběnka Alice. Rod je i v současnosti (2017) rodem žijícím.\n\nRakouské císařství postupně přiznávalo knížecím rodům na svém území užívání predikátu Jasnost (\"Durchlaucht\" či \"Főméltósága\"). Kritériem byl společenský význam, postavení a urozenost rodu. Tak jako v jiných německých zemích se tohoto titulu dočkaly nejdříve mediatizované rody na základě rozhodnutí sněmu Německého spolku z 18. srpna 1825. Takto udělený predikát znamenal, že dotyčný kníže má nárok na toto oslovení ze strany císaře a státních úřadů v korespondenci i v rozhovoru. V praxi pak níže postavené osoby a zejména přímí podřízení oslovovali mnohdy knížete „Vaše Jasnosti\"“\" i bez výslovného udělení této zdvořilostní formule.\n\nSeznam nemusí být nezbytně úplný.\n\n\n\n\n\nMožnost stát se dědičným členem v panské sněmovně předlitavské říšské rady (zřízena r. 1861) byla mimořádně exkluzivním privilegiem, které ze všeho nejvíce záviselo na císařově přízni. Jednou z oficiálních podmínek pro dědičné členství byl dostatečný majetek, nikoli ovšem zřízený fideikomis, který by tento majetek „na věčné časy\"“\" pojistil. Téměř neporušitelnou podmínkou bylo rakouské (předlitavské) občanství. Zdaleka ne všechny knížecí rody v předlitavsku se této výsady dočkaly, i když členové těch rodů, kterým se dědičného členství nedostalo, bývali mnohdy přijati za členy doživotní (doživotní členství bylo obecně mnohem častější formou panovnického vyznamenání, počet dědičných členů však začal narůstat po změně ústavy v roce 1906, které panovníkovi omezily roční počet jmenování doživotních členů). Důležité bylo, že členství v předlitavské říšské radě vylučovalo souběžné členství v uherském sněmu, resp. v případě knížat v uherské komoře magnátů (členství ale i tak bylo vázáno na dostatečný pozemkový majetek vždy v příslušné polovině monarchie). Každý do panské sněmovny povolaný velkostatkář, který vlastnil odpovídající majetek v obou polovinách říše, se proto musel rozhodnout, ve kterém z obou říšských parlamentů usedne. V předlitavské panské sněmovně zasedaly dědičně, z osob v knížecím stavu, vedle rodových knížat také všichni dospělí habsburští arcivévodové a také duchovní knížata (arcibiskup vídeňský, salcburský, gorický, pražský a olomoucký, biskupové tridentský, brixenský, seckavský, gurský, lavantský, lublaňský, vratislavský a krakovský). Z duchovních knížat nezískal dědičný hlas česko-rakouský maltézský velkopřevor, ačkoli všichni čtyři velkopřevorové v letech 1861–1918 se stali doživotními členy. Velmistr Řádu německých rytířů dědičné členství nepotřeboval, protože velmistrovství se po zániku Svaté říše římské udržovalo v rodině Habsburků, jejíž mužští členové měli členství v panské sněmovně zajištěné. Rodová knížata se dělila na knížata panující (3 rody) přičemž ne vždy byl rakouským občanem přímo panující kníže, ale mnohdy jen člen panující rodiny (výjimkou nebylo ani zastoupení rodu ve více větvích), dále mediatizovaná knížata (17, de facto jen 16 rodů, někdy ovšem zastoupených ve sněmovně více větvemi) a zbývající knížata (16, de facto jen 15 rodů s dědičným členstvím). Rod Windisch-Graetz dokonce zasedal jak mezi mediatizovanými, tak mezi titulárními knížaty. Běžné bylo také to, že, spolu s některými knížecími rody, měla dědičné členství zajištěna i hraběcí, resp. lankraběcí větev rodu (např. u Kinských, Trauttmansdorffů, Thun-Hohensteinů či Fürstenbergů). Některé rody daly přednost členství v uherské magnátské kurii (Porciové po roce 1896) jiným byl výjimečně knížecí titul soudně odebrán (Lambergové, dědici jejich fideikomisu z téhož rodu však posléze rovněž získali dědičné členství) a nebo se zasedání neúčastnily kvůli nespokojenosti s poměry v rakouském Benátsku, kde drželi část statků (Collaltové). V některých případech měl v rodech knížat nárok na souběžné členství (dědičné a doživotní) jak otec a formální hlava rodu, tak jeho prvorozený dospělý syn a faktický správce rodinných záležitostí (Rohanové, Metternichové), jindy držela knížata dědičné členství v panských sněmovnách několika německých států zároveň (Thurn-Taxisové).\n\nPodtržením jsou označeny suverénní panující knížecí rody (včetně jejich nepanujících větví), standardním textem mediatizované knížecí rody (včetně sekundogenitur) a \"kurzívou\" rody titulárních knížat. U jednotlivých knížecích rodů je v závorce korunní země, kterou zastupovaly. Písmenem F jsou označeni držitelé fideikomisu.\nV roce 1861 byl povolán rovněž šestaosmdesátiletý Mořic z Ditrichštejna (za Moravu, vlastník fideikomisu Rabenstein-Stübing ve Štýrsku) jako zástupce vymírající mediatizované větve Ditrichštejnů. Ten se ale pro nemoc a vysoký věk z jednání omluvil a nikdy nesložil sněmovní přísahu. Navíc Mořic po smrti synovce a 9. knížete Josefa Františka (1858), syna Mořicova bratra Františka Josefa, odmítl užívat knížecí titul, který právem zdědil, a podepisoval se až do smrti, tak jako dříve, jen jako hrabě.\n\nPozvání do panské sněmovny (mezi titulární knížata) obdržel jako fideikomisní držitel i Gustav Jáchym, 5. kníže Lamberg (1812–1862) jako zástupce Štýrska. Ten se ovšem omluvil pro nemoc. Právo jeho prvorozeného syna Gustava Viléma držet fideikomis Steyr ovšem bylo zpochybňováno příbuznými jako odporující rodinnému ustanovení, neboť Gustav Jáchym uzavřel morganatický sňatek a děti z tohoto sňatku neměli právo dědit fideikomis a knížecí titul (samo rakouské právo morganatické sňatky mimo panovnickou rodinu umožňovalo, ale zároveň ctilo rodové dědické zákony). Roku 1877 mu byl fideikomis (nikoli však knížecí titul) soudně odebrán. Knížeti proto nebylo povoleno účastnit se jednání panské sněmovny a i jeho knížecí titul byl zpochybňován. Když Gustav Vilém r. 1886 zemřel byly knížecí titul i (de facto nikdy neumožněné) dědičné členství v panské sněmovně oficiálně prohlášeny za odumřelé. Zbylý majetek knížecí větve Lambergů pak přešel na hraběcí větev rodu, (tzv. linii Ottenstein-Steyr), která později sama dosáhla (v hraběcím stavu) dědičného členství.\n\n\n\n"}
{"id": "1259060", "url": "https://cs.wikipedia.org/wiki?curid=1259060", "title": "Suomen virallinen lista", "text": "Suomen virallinen lista\n\nSuomen virallinen lista je národní hitparáda Finska sestavovaná Musiikkituottajat - IFPI Finland. V současnosti jsou následující týdenní žebříčky skládané a publikované organizací Musiikkituottajat podle prodejů a streamování:\n"}
{"id": "1259062", "url": "https://cs.wikipedia.org/wiki?curid=1259062", "title": "Naracoorte", "text": "Naracoorte\n\nJeskyně Naracoorte je název národního parku a archeologické lokality na jihu australského kontinentu, přibližně 330 km jihovýchodně od města Adelaide. Chráněné území má rozlohu 6 km² a od roku 1994 je jeho část společně s oblastí Riversleigh na severu Austrálie součástí světového přírodního dědictví UNESCO.\n\nDoposud zde bylo zmapováno 26 jeskyní, ve kterých bylo nalezeno mnoho fosilií australské megafauny - např. diprotodona a thylacolea. Fosilie z jeskyní Naracoorte ilustrují vývoj australských savců a další fauny během nejméně 500 000 let, během kterých se vystřídalo několik dob ledových a australský kontinent osídlil člověk.\n\n"}
{"id": "1259073", "url": "https://cs.wikipedia.org/wiki?curid=1259073", "title": "Grappa (rozcestník)", "text": "Grappa (rozcestník)\n\nGrappa může být:\n\n"}
{"id": "1259078", "url": "https://cs.wikipedia.org/wiki?curid=1259078", "title": "Donald A. Wollheim", "text": "Donald A. Wollheim\n\nDonald A(llen) Wollheim (1. října 1914, New York – 2. listopadu 1990, tamtéž) byl americký vydavatel, redaktor, spisovatel a významný člen amerického fandomu science fiction.\n\nWollheim se významně zasloužil o rozvoj sci-fi fandomu v USA. Byl členem Greater New York Science Fiction Club, kterému tehdy předsedal Sam Moskowitz a také New York Science Fiction League založené Hugem Gernsbackem roku 1934, konkrétně její newyorské pobočky Brooklyn Science Fiction League (BSFL), jejímiž členy byl kromě Wollheima také Frederik Pohl, John Michel a Robert A. W. Lowndes (tito čtyři sami sebe nazývali Quadrumvirate). \n\nS oběma organizacemi se Wollheim rozešel. Podle autobiografie Isaaca Asimova \"In Memory Yet Green\" opustil Wollheim Greater New York Science Fiction Club, protože obhajoval otevřenější a společně s Johnem Michelem i dosti radikální politické postoje. Z New York Science Fiction League byl zase vyloučen pro neloajálnost související se žalobami na Huga Gernbacka o honoráře za své první povídky. Roku 1937 proto založil s Johnem Michelem Fantasy Amateur Press Association a roku 1938 s několika přáteli další skupinu fanoušků science fiction s názvem Futuriáni (The Futurian Science Literary Society of New York}. Skupina se stala hlavní silou v rozvoji sci-fi literatury a sci-fi fandomu v období do roku 1945 a mnozí z členů skupiny se později stali významnými vydavateli, redaktory a spisovateli. S jednou ze členek skupiny, s Elsie Balterovou (1910-1996), se roku 1943 oženil.\n\nKromě organizace fandomu se Wollheim věnoval i vlastní tvorbě. Svou první povídku \"The Man from Ariel\" publikoval již ve svých devatenácti letech (roku 1934) v časopise \"Wonder Stories\". Pod různými pseudonymy (například Martin Pearson, Millard Verne Gordon, David Grinnell a další) napsal do roku 1988 téměř sto povídek a osmnáct románů včetně knih pro děti.\n\nNejvýznamnější je však Wollheimova činnost editorská a vydavatelská. První antologie, kterou uspořádal, vyšla roku 1943 pod názvem \"The Pocket Book of Science-Fiction\" (jde o první knihu, která obsahovala ve svém názvu slovo science fiction) a byly v ní uvedeny mimo jiné povídky R. A. Heinleina, T. Sturgeona, A. Bierceho nebo H. G. Wellse. Celkem vydal dalších dvacet tři samostatných antologií. Zcela zásadní pro vývoj sci-fi se však stala jeho série dvaceti šesti antologií \"World's Best SF\", ve kterých publikoval od roku 1965 do roku 1990 rok po roce podle jeho názoru nejlepší sci-fi povídky za minulý rok. Prvních sedm vydal ve spolupráci s Terry Carrem (1937-1987) v nakladatelství Ace Books, další ve spolupráci s Arthurem Williamem Sahou (1923-1999) ve vlastním nakladatelství DAW Books, založeném roku 1971. V těchto antologiích vyšla díla celé řady později slavných spisovatelů (Tad Williams, Carolyn Janice Cherryh a další).\n\nZa svou práci pro propagaci science fiction získal Wolheim řadu ocenění:\n\n"}
{"id": "1259081", "url": "https://cs.wikipedia.org/wiki?curid=1259081", "title": "SSV Jahn Regensburg", "text": "SSV Jahn Regensburg\n\nSSV Jahn Regensburg (celým názvem: Sport- und Schwimmverein Jahn Regensburg e. V.) je německý sportovní klub, který sídlí v bavorském městě Regensburg. Od sezóny 2017/18 působí ve 2. Bundeslize, druhé německé nejvyšší fotbalové soutěži. Své domácí zápasy odehrává v Continental Areně, která má kapacitu 15 224 diváků. Klubové barvy jsou červená a bílá. Pojmenován byl podle Friedricha Ludwiga Jahna, pruského pedagoga známého pod přezdívkou \"Turnvater Jahn\" (otec gymnastiky Jahn).\n\nSportovní klub byl založen v roce 1886 pod názvem TB Jahn Regensburg. Fotbalový oddíl byl založen 4. října 1907. Svůj současný název nese od roku 1934. V roce 2000 došlo k profesionalizaci a následnému osamostatnění fotbalového oddílu pod názvem SSV Jahn 2000 Regensburg.\n\nMimo mužský fotbalový oddíl má sportovní klub i jiné oddíly, mj. oddíl boxu, futsalu, házené, kuželek, kenda, lehké atletiky, plavání a gymnastiky.\n\nZdroj: \n\n\n\n\n\nZdroj: \n\n\n\nZdroj: \n\n"}
{"id": "1259083", "url": "https://cs.wikipedia.org/wiki?curid=1259083", "title": "Brutalita", "text": "Brutalita\n\nBrutalita obvykle odkazuje na:\n"}
{"id": "1259085", "url": "https://cs.wikipedia.org/wiki?curid=1259085", "title": "Max Ippen", "text": "Max Ippen\n\nMax Ippen (16. května 1906 Vídeň – 28. května 1957 Paříž) byl český inženýr a podnikatel, který reprezentoval Československo v jízdě na bobech na Zimních olympijských hrách 1948.\n\nPracoval jako prokurista ve strojírenské firmě svého strýce Alfréda Ippena v Hradci Králové, která v době před druhou světovou válkou vyráběla ocelové závory na ochranu pohraničních cest, zvané „ippenky“. Za protektorátu rodina pro svůj židovský původ o podnik přišla, Max byl vězněn v Auschwitzu a jako jediný z příbuzenstva přežil holokaust. Po válce žil ve Švýcarsku, stal se majitelem závodního bobu a před olympiádou ve Svatém Mořici se nabídl Československému olympijskému výboru jako vůbec první reprezentant země v tomto sportovním odvětví. Spolu s brzdařem Eduardem Novotným se přihlásili k závodu dvojbobů a skončili na předposledním 14. místě. Poté se Ippen rozhodl zúčastnit také soutěže čtyřbobů a začal v řadách československé výpravy shánět členy posádky. Podařilo se mu přemluvit náhradníka lyžařské hlídky Františka Zajíčka a čtvrtým členem posádky se na poslední chvíli stal student Ivan Šipajlo, který původně přijel na olympiádu jako divák. Československý čtyřbob dojel opět na předposledním 14. místě.\n\nPo Únoru 1948 se již Ippen do Československa nevrátil, zemřel na služební cestě v Paříži v roce 1957.\n\n"}
{"id": "1259087", "url": "https://cs.wikipedia.org/wiki?curid=1259087", "title": "JILA", "text": "JILA\n\nJILA, dříve Joint Institute for Laboratory Astrophysics, je vědecký institut ve Spojených státech amerických zaměřený na přírodní vědy. JILA sídlí v kampusu Coloradské univerzity v Boulderu. Založen byl roku 1962 jako společné pracoviště Coloradské univerzity a Národního institutu standardů a technologie (NIST).\n\nVýzkum probíhající na JILA zahrnuje studium chování ultrachladných atomů a molekul, konstrukce přesné optiky a laserů a studium procesů, které formují hvězdy a galaxie.\n\nNa JILA pracují dva nositelé Nobelovy ceny (Eric Cornell a John L. Hall) a tři držitelé ceny nadace Johna D. a Catherine T. MacArthurových (Deborah S. Jin, Margaret Murnane a Ana Maria Rey). Každý rok publikují vědci z JILA více než 200 článků v odborných časopisech a sbornících mezinárodních konferencí.\n\n"}
{"id": "1259089", "url": "https://cs.wikipedia.org/wiki?curid=1259089", "title": "FAST TCP", "text": "FAST TCP\n\nFAST TCP (psáno také FastTCP) je v informatice název algoritmu, který při přenosech pomocí TCP protokolu zamezuje zahlcení () na datových linkách zejména na velké vzdálenosti s velkou dobou odezvy (latence). Byl vyvinut v Netlabu Kalifornským technologickým institutem, což je nyní komercializovaný FastSoft. V roce 2012 byl FastSoft zakoupen firmou Akamai Technologies.\n\nFastTCP je kompatibilní s existujícími TCP algoritmy. Vyžaduje pouze modifikace počítače, který odesílá data.\n\nNázev \"FAST\" je rekurzivní zkratka pro FAST AQM Scalable TCP, přičemž \"AQM\" je aktivní řízení fronty a \"TCP\" je Transmission Control Protocol.\n\nCílem kontroly zahlcení je regulovat rychlost, s jakou jsou data přenášena, v závislosti na kapacitu počítačové sítě a rychlosti přenosu ostatních uživatelů. Podobně jako TCP Vegas, využívá FastTCP prodlevu fronty namísto ztráty paketů.\n\nVětšina řídících algoritmů detekuje zahlcení a zpomalení a když zjistí, že dochází ke ztrátám paketů, tak snižují rychlost v závislosti na pravděpodobnosti ztráty paketů. To přináší dvě nevýhody. Jednak je zapotřebí nízká pravděpodobnost ztráty paketů, aby byla zaručena vysoká rychlost přenosu. Například TCP Reno vyžaduje velmi nízkou pravděpodobnost ztráty, dokonce i nové algoritmy, jako je HTPC, BIC TCP a HSTCP vyžadují nižší ztrátovost, než poskytuje většina bezdrátových sítí WAN. Kromě toho není ztráta paketů jediným ukazatelem zahlcení sítě. Velmi důležitým ukazatelem zahlcení je zpoždění paketů.\n\nFastTCP se snaží udržovat pro tok dat ve frontě konstantní počet paketů. Počet paketů ve frontě se odvíjí od rozdílů pozorovaného obousměrného zpoždění (RTT) a základního RTT. Základní RTT je definován jako minimální pozorované RTT pro spojení. Pokud je ve frontě málo paketů, pak se rychlost odesílání zvyšuje a naopak – jestliže je ve frontě příliš mnoho paketů, rychlost je snížena. FastTCP je v tomto ohledu velmi podobné TCP Vegas.\n\nRozdíl mezi TCP Vegas a FastTCP je v tom, jak nákládá algoritmus s rychlostí v závislosti počtu paketů ve frontě. TCP Vegas provádí změny rychlosti o přesně definované velikosti. Naproti tomu FastTCP dělá změny o velikosti, kterou určuje to, jak se systém blíží předurčenému stavu. To zaručuje větší stabilitu a rychlost konvergence.\n\nNa rozdíl od většiny TCP algoritmů je FastTCP chráněno několika patenty. Namísto dodržení normalizace určené IETF, se tvůrci FastTCP (především Steven H. Low a Cheng Jin) snažili komercializovat své výsledky skrze společnost FastSoft. V současné době FastSoft nabízí do racku zařízení o velikosti 1U, které může být nasazeno bez dodatečných softwarových a hardwarových úprav potřebných na straně klienta a poskytovatele.\n"}
{"id": "1259092", "url": "https://cs.wikipedia.org/wiki?curid=1259092", "title": "Mistrovství Československa v atletice 1945", "text": "Mistrovství Československa v atletice 1945\n\nMistrovství ČSR mužů v atletice 1945 v kategori mužů  konalo 18. srpna až 19. srpna v Praze.\nMistrovství ČSR žen v atletice 1945 v kategori žen konalo 11. srpna až 12. srpna v Praze.\n"}
{"id": "1259095", "url": "https://cs.wikipedia.org/wiki?curid=1259095", "title": "Pnětluky (zámek)", "text": "Pnětluky (zámek)\n\nPnětluky jsou zámek ve stejnojmenné vesnici u Podsedic v okrese Litoměřice. Vznikl rozšířením a úpravou starší tvrze v první polovině osmnáctého století. Zámek je chráněn jako kulturní památka a zároveň je zařazen na seznam ohrožených památek.\n\nOd čtrnáctého století se jako majitelé vesnice střídali drobní šlechtici. První písemná zmínka o zdejší tvrzi pochází až z roku 1542, kdy si Albert Kaplíř ze Sulevic nechal zapsat pnětlucké panství do desk zemských. Naposledy byla tvrz uvedena roku 1615, kdy panství získal Adam Kelbl z Geisinku. Mezitím se v držení vesnice postupně vystřídali Volf z Vřesovice v letech 15550–1569, Bernhard z Vřesovic a jeho dcera Magdalena (1569–1577) a Johann Georg ze Sebothendorfu (od roku 1578). Adamu Kelblovi bylo panství zkonfiskováno za účast na stavovském povstání, a v roce 1624 ho proto mohl koupit František de Couriers. V letech 1632–1704 statek vlastnili Schönfeldové, od kterých ho vyženil František Hynek Vratislav z Mitrovic, jehož potomkům patřil do roku 1773 jako součást krásnolesenského panství. Někdy v první polovině osmnáctého století byl v Pnětlukách postaven hospodářský dvůr a barokní zámek. V roce 1773 byl Pnětluky znovu vyčleněny jako samostatný statek a prodány svobodnému pánovi Kotzovi, který panství prodal roku 1802 Antonínu Siegelovi z Prahy. Ve druhé polovině devatenáctého století ho vystřídali Rauchové a nakonec, do roku 1943, hraběnka Luisa von Rauch. Ve druhé polovině dvacátého století v zámku byly byty zaměstnanců státního statku.\n\nHlavní zámecká budova má jedno patro a obdélný půdorys. Přízemní místnosti jsou zaklenuté plackovou klenbou a schodiště do prvního patra valeně. Severně od hlavní křídla stojí další barokní dům, ve kterém se nachází velká nárožní místnost s valenou klenbou s lunetami a chodba zaklenutá plackami. Obě budovy spojuje přístavba postavená v devatenáctém století. Ve středu zahradního průčelí hlavní budovy býval do doby okolo roku 1965 balkon.\n\n\n"}
{"id": "1259101", "url": "https://cs.wikipedia.org/wiki?curid=1259101", "title": "Skalky u Hulína", "text": "Skalky u Hulína\n\nPřírodní památka Skalky u Hulína představuje mokřadní biotopy v opuštěné pískovně s ukázkovým příkladem sukcese a výskytem chráněných a ohrožených druhů živočichů, především obojživelníků a vážek. Nachází v Hornomoravském úvalu na samém jihozápadním okraji Holešovské plošiny v nadmořské výšce 192 až 195 m, mezi Pláňavským rybníkem a státní silnicí spojující obce Hulín a Záhlinice.\n\nGeologický podklad území tvoří šedé až rezavě hnědé písky a písčité štěrky (pleistocén střední - riss) svrchní akumulace hlavní terasy Holešovské plošiny, která je tvořena neogenními a kvartérními sedimenty a sklání se k JJZ. Půdním typem je převážně kambizem arenická.\n\nPo ukončení těžebních činností začala na obnažených plochách nastupovat synantropní bylinná společenstva charakteristická vysokým podílem nitrofilních druhů, archeofytů a neofytů, především nitrofilní společenstva na kypřených půdách třídy Chenopodietea, vegetace dvouletých a vytrvalých bylin na suchých stanovištích třídy Artemisietea vulgaris a nitrofilní společenstva třídy Galio-Urticetea. V místech bez rušivých zásahů začala část těchto společenstev přecházet v sukcesně vyšší stadia křovinných a dřevinných formací s vrbou (Salix spp.).\n\nAnalogický proces probíhal i v litorálu vzniklých vodních ploch, kde se díky přísunu alochtonního materiálu do vodního prostředí vytvořily příhodné podmínky pro nástup submerzní a emerzní vegetace třídy Lemnetea a Potametea, např. s okřehkem trojbrázdým (\"Lemna trisulca\"), rdestem (Potamogeton spp.), lakušníkem (Batrachium spp.) aj. Později zde začaly vznikat porosty rákosin řádu Phragmitetalia, které jsou charakteristické vysokou vnitřní i vnější stabilitou při nízké druhové diverzitě. Dominantně je zde zastoupen především rákos obecný (\"Phragmites australis\") s dalšími vtroušenými druhy, jako jsou např. orobinec širokolistý (\"Typha latifolia\"), žabník kopinatý (\"Alisma lanceolatum\"), kosatec žlutý (\"Iris pseudacorus\") a šmel okoličnatý (\"Butomus umbellatus\"). Mělké tůně zarůstají mechem srpatkou zahnutou (\"Drepanocladus aduncus\"). Z chráněných druhů zde roste (na území základní ochrany EVL mimo vlastní PP) několik jedinců silně ohroženého starčku poříčního (\"Senecio sarracenicus\"), který se sem rozšířil z nedalekých lokalit v okolí Záhlinic.\n\nNa území EVL a PP Skalky bylo dosud zjištěno 42 zvláště chráněných druhů živočichů. Na rostlinná společenstva, stejně tak jako na vodní prostředí, jsou troficky či topicky vázány četné druhy bezobratlých a obratlovců, které svou aktivitou zpětně ovlivňují druhovou pestrost těchto společenstev a vytváří tak provázaný systém. Druhová diverzita jednotlivých zoocenóz bezobratlých, především pleustonních, bentonních a pelagiálních společenstev, např. chrostíků (Limnephilus spp.) a měkkýšů (Mollusca) zastoupených zde terčovníkem vroubeným (\"Planorbis planorbis\"), okružákem ploským (\"Planorbarius corneus\"), plovatkou bahenní (\"Lymnaea stagnalis\") a hrachovkami (Pisidium spp.) ukazuje na jejich celkovou vyváženost a vytváří tak příhodné podmínky pro existenci sekundárních a terciárních predátorů vyšších řádů potravní pyramidy. U vážek (\"Odonata\") je třeba upozornit na 32 většinou odchycených a dokladovaných druhů ze 71 druhů zaznamenaných v celé České republice. Z pavouků zde byl pozorován také teplomilný křižák pruhovaný (\"Argiope bruennichi\").\n\nZ nejvzácnějších druhů obojživelníků se zde vyskytuje především stabilní populace čolka obecného (\"Lissotriton vulgaris\") i čolka velkého (\"Triturus cristatus\"), dále blatnice skvrnité (\"Pelobates fusca\") a populace dalších zvláště chráněných druhů, jako např. kuňky obecné (\"Bombina bombina\"), ropuchy obecné (\"Bufo bufo\"), ropuchy zelené (\"Bufo viridis\"), skokana štíhlého (\"Rana dalmatina\") a skokana ostronosého (\"Rana arvalis\"). Z plazů zde žije užovka obojková (\"Natrix natrix\"), ještěrka obecná (\"Lacerta agilis\") a slepýš křehký (\"Anguis fragilis\"). Z ryb je nejvýznamnější nález piskoře pruhovaného (\"Misgurnus fosilis\").\n\nJako hnízdní refugium pravidelně využívají tuto lokalitu (EVL a PP Skalky) některé zvláště chráněné druhy ptactva, jako např. silně ohrožený pisík obecný (\"Actitis hypoleucos\") a ledňáček říční (\"Alcedo atthis\"). Z ohrožených druhů lze uvést např. bramborníčka černohlavého (\"Saxicola torquata\"), ťuhýka obecného (\"Lanius collurio\"), moudivláčka lužního (\"Remiz pendulinus\") a potápku malou (\"Tachybaptus ruficollis\"). K nejcennějším ptačím zástupcům patří bezesporu vodouš rudonohý (\"Tringa totanus\"), který zde vyhnízdil ve dvou párech v roce 1992 a hnízdící bukáček malý (\"Ixobrychus minutus\"). V době jarních a podzimních migrací se zde koncentruje množství dalších druhů ptactva, především z řádu bahňáků (Charadriiformes). Ze savců se na lokalitě již několik let zdržuje také bobr evropský (\"Castor fiber\").\n\nV místním názvu Skalky se odráží vznik poměrně vertikálně členitého území vzniklého při povrchové těžbě písků a štěrkopísků v této lokalitě. Při těžbě písků se na původně zemědělských pozemcích v trati zvané Padělky vytvořily umělé deprese různého plošného rozsahu a hloubky. Ty byly díky vysoké hladině spodní vody a založení rybniční soustavy Záhlinických rybníků v jejich těsné blízkosti postupně zavodněny prolínáním podzemní vody. Později zde docházelo také k terénním úpravám, kdy byla část vytěžených ploch zavážena zeminou. Vznikaly zde také černé skládky, které byly z větší části odstraněny. Přesto dosud v některých tůňkách zůstávají např. staré pneumatiky, stavební odpad a také produkty, které sem v minulosti unikly z blízké obalovny živičných směsí (např. asfalt).\n\nÚzemí je v současnosti nadměrně zarostlé náletovými dřevinami a bude potřebné jejich prořezání a případně obnovení mělkých tůní. Část vodních ploch v EVL je využívána k nepovolenému chovu ryb a divokých kachen. Velkým problémem je chování některých současných vlastníků na části pozemků, kde jsou prováděny nepovolené úpravy terénu za použití těžké techniky.\n\nVyhlášení přírodní památky Skalky u Hulína bylo provedeno v rámci zřizování územní ochrany Evropsky významné lokality Skalky (kód CZ0723423) jako součást soustavy chráněných území Natura 2000 v České republice v kontinentální biogeografické oblasti. Předmětem ochrany je stála populace kuňky obecné (\"Bombina bombina\") v oblasti střední Moravy.\n"}
{"id": "1259102", "url": "https://cs.wikipedia.org/wiki?curid=1259102", "title": "Bulbul šupinkový", "text": "Bulbul šupinkový\n\nBulbul šupinkový (\"Pycnonotus cafer\") je druh pěvce z čeledi bulbulovitých (Pycnonotidae). Původní areál rozšíření tohoto druhu zahrnoval indický subkontinent, Srí Lanku, východ Myanmaru a Tibet, avšak byl zavlečen i jinam, například na některé tichomořské ostrovy: Samoa, Fidži, Tonga... Pozorován byl ale i ve Spojených arabských emirátech, Bahrajnu, Spojených státech amerických, Argentině a na Novém Zélandu. I díky takovému areálu rozšíření je bulbul šupinkový zařazen mezi 100 nejinvazivnějších druhů. Obývá hlavně otevřené lesy s řídkým porostem nebo i obdělávané plochy.\n\nDruh byl poprvé popsán švédským přírodovědcem Carlem Linném ve dvanáctém vydání jeho díla \"Systema Naturae\", prvně vydaném roku 1766. Běžně se rozlišuje osm poddruhů, které se liší, spíše než vzhledem, zeměpisným rozšířením. Navíc existují dvě formy, které sice byly v minulosti uváděny jako poddruhy, v současné době se ale berou pouze jako formy.\n\nTělo dospělých jedinců měří na délku průměrně 20 cm. Celkové zbarvení je hnědé, na hlavě a krku je barva tmavší, než na zbytku těla. I jednotlivé poddruhy se liší v tom, kam až tmavší zbarvení sahá. Ocas je dlouhý a černá pera jsou lemována bílým pruhem. Typickým pro bulbuly je drobný hřebínek a ani bulbulové šupinkoví nejsou výjimkou. U tohoto druhu navíc běžně dochází ke křížení s jinými druhy pěvců, například s bulbuly indočínskými (\"Pycnonotus aurigaster\") nebo bulbuly bělolícími (\"Pycnonotus leucogenys\").\n\nBulbulové šupinkoví se živí ovocem, nektarem, okvětními lístky květin nebo i drobným hmyzem. Období hnízdění u nich probíhá od června do září a samička většinou snese dvě až tři narůžovělá vejce. O vylíhlá mláďata se pak společně starají sameček i samička.\n\nBulbul šupinkový byl poprvé popsán Carlem Linném v roce 1766, konkrétně ve dvanáctém vydání jeho díla \"Systema Naturae\". Některé populace byly navíc označeny jako samostatné poddruhy, avšak nominátní subspecie obývá pouze jižní Indii. Běžně bývá uváděno osm poddruhů:\n\nV minulosti byl navíc uznáván jako poddruh i \"P. c. saturatus\" , který měl obývat severovýchodní poloostrovní Indii. Běžně bývají pozorování kříženci poddruhu \"P. c. humayuni\" a bulbulů bělolících, v minulosti ale panovaly mylné předpoklady, že se jedná o poddruh bulbula šupinkového \"P. c. magrathi\".\n\nBulbul šupinkový je typický svým malým hřebínkem a dlouhým ocasem. Na délku měří jeho tělo průměrně 20 cm. Převážně je tento pták zbarvený tmavě hnědě, hlava a část krku jsou tmavší než zbytek těla. Jméno „šupinkový“ je odvozeno od světlých šupinek s tmavým lemováním, které mají tito ptáci na hrudi. Podocasní krovky jsou výrazně červené, ocas tmavě hnědý až černý, avšak jednotlivá pera jsou lemována bílým pruhem. U tohoto druhu prakticky neexistuje pohlavní dimorfismus: samečka nelze rozeznat od samičky. Naopak mladí jedinci se od dospělých liší jednolitým tmavým zbarvením.\n\nHimálajské poddruhy \"P. c. bengalensis\" a \"P. c. intermedius\" mají výraznější hřebínek a výraznější „šupinky“. Poddruh \"P. c. intermedius\" lze navíc snadno rozeznat díky tmavé kapuci, která se táhne až do poloviny prsou, zatímco u jiných poddruhů je menší. Zástupci poddruhu \"P. c. bengalensis\" mají světlejší dolní partie, ale také výrazně tmavší znaky na hrudi. Poddruh \"P. c. stanfordi\" je podobný \"P. c. intermedius\". Zástupci \"P. c. haemorrhousus\" mají tmavou kapuci navíc ohraničenou bílým pruhem. Kříženci \"P. c. humayuni\" a bulbulů bělolících byli typičtí oranžovými podocasními krovkami Krom těchto kříženců se bulbulové šupinkoví běžně kříží s bulbuly indočínskými.\n\nByli zaznamenáni i jak melaničtí, tak leucismičtí jedinci.\n\nBulbulové šupinkoví vyhledávají především řídké lesy, otevřené pláně nebo obdělávané plochy. Studie provedená v roku 1975 prokázala, že pro bulbuly šupinkové je vegetace tím nejdůležitějším faktorem, který určuje jejich areál rozšíření.\n\nDruh byl zavlečen na Havaj, Nový Zéland a Fidži. Roku 1943 se poprvé objevili na Samoe a od roku 1957 se zde jednalo o běžný druh. Na Fidži se tito ptáci dostali již roku 1903 a to spolu s indickými dělníky. Roku 1917 pak byli zavlečeni do australského Melbourne, avšak naposledy zde byli viděni roku 1942. Ve většině oblastí, které obývají, jsou považováni za škůdce, protože ničí úrodu ovoce. Na Havaji mají navíc tito ptáci na svědomí i ničení rostlin rodu \"Dendrobium\", na ochranu rostlin jsou proto používány různé druhy chemikálií.\n\nBulbulové šupinkoví se živí ovocem, okvětními lístky květin, nektarem, hmyzem a byly zaznamenány i případy, kdy požírali malé gekony. Hodují například i na tolici vojtěšce (\"Medicago sativa\"), významné zemědělské rostlině.\n\nOd června do září probíhá období hnízdění. Hnízdo si staví v křovinách ve výšce mezi 2 až 3 m. Krom křovisek ale páry využívají i budovy nebo díry v jejich omítkách. Byl dokonce zaznamenán případ, kdy bylo hnízdo postaveno na hladině vody na listech tokozelky vodní (\"Eichhornia crassipes\"). Do hnízda následně samička snese dvě až tři vajíčka, která jsou narůžovělé barvy a s tmavými skvrnami. Bulbulové šupinkoví navíc mohou mít více snůšek za rok. Hnízda bulbulů jsou ale též často cílem hnízdního parazitismu kukaček černobílých (\"Clamator jacobinus\"). Krom vystrčení vajec z hnízda kukačkami jsou dalšími častými příčinami úmrtí mladých ptáků v Indii požáry, silné deště a dravci.\n\nČtrnáct dní od nakladení vajec se líhnou holá ptáčata.\n\n"}
{"id": "1259105", "url": "https://cs.wikipedia.org/wiki?curid=1259105", "title": "Tajná konference", "text": "Tajná konference\n\nTajná konference (německy \"Geheime Konferenz\") byla centrální poradní orgán císaře, fungovala s několikaletou přestávkou mezi lety 1669 a 1749 za vlády tří generací rakouských panovníků z habsburské dynastie, a sice Leopolda I., Josefa I., Karla VI. a jeho dcery Marie Terezie.\n\nTajná konference se vyvinula z tajné rady. Počet členů tajné rady, a to i skutečných nabobtnal během jednoho století do takové míry, že rada nebyla schopná racionálně fungovat. Za Leopolda I. (vládl 1657–1705) bylo tajných radů už na šedesát, proto se jednání odehrávala v různých komisích, deputacích a konferencích. \n\nTajná konference byla zřízena v roce 1669, měla čtyři členy a zabývala se především otázkami zahraniční politiky. Ovšem podobně jako u tajné rady počet členů brzy narostl do takové míry, že nebyla usnášeníschopná a v praxi se rozpadala do komisí pro jednotlivé záležitosti. Leopold I. ji proto přestal svolávat a jeho syn Josef I. (vládl 1705–1711) ji v roce 1705 dokonce rozpustil. Zrušenou tajnou konferenci nahradilo sedm komisí, které se skládaly ze tří až pěti tajných radů. Komise se zabývaly říšskými, anglickými, francouzskými, holandskými, španělskými, italskými, švýcarskými, tureckými a válečnými (\"politico-militaria\") záležitostmi. Zahraniční politiku koordinoval nejvyšší hofmistr a jeden ze dvou rakouských dvorských kancléřů, kteří se účastnili zasedání komisí. Na jaře 1709 byla tajná konference obnovena a radila císaři v zahraničních a válečných otázkách. Tehdy se skládala z panovníka a čtyř, respektive šesti dalších členů. Jednalo se o nejvyššího dvorského komorníka Jana Leopolda z Trautsonu (1659–1724), rakouského kancléře Jana Bedřicha ze Seilernu (1646–1715), českého kancléře Jana Václava Vratislava z Mitrovic (1670–1712) a sekretáře Jana Jiřího Buola (1655–1727). Pokud ve Vídni pobývali i prezident dvorské válečné rady Evžen Savojský (1663–1736) a druhý rakouský kancléř Filip Ludvík Sinzendorff (1671–1742), účastnili se jednání také. V této sestavě se konference scházela pravidelně a fungovala efektivně. V roce 1712 zemřel Jan Václav Vratislav z Mitrovic a princ Evžen se stal stálým členem. Kolegium téhož roku doplnil ještě prezident dvorské komory Gundakar Tomáš Starhemberg (1663–1745). Činnost tajné rady upravoval nový řád z roku 1721, který vydal Karel VI. (vládl 1711–1740). Zabývala se nejen zahraničními otázkami, ale i vnitřními záležitostmi, které císař nadhodil. \n\nTajná konference fungovala až do roku 1749, kdy byla v rámci tereziánských reforem zrušena. Jednotlivé konference v roce 1760 nahradila státní rada, kterou prosadil státní kancléř Václav Antonín z Kounic-Rietbergu (1711–1794).\n\n\n"}
{"id": "1259111", "url": "https://cs.wikipedia.org/wiki?curid=1259111", "title": "Jetel prostřední", "text": "Jetel prostřední\n\nJetel prostřední (\"Trifolium medium\") je vytrvalý, planě rostoucí druh jetele s velkými, karmínově červenými hlávkami květů. Je původní rostlinou v české přírodě a bývá pokládán za perspektivní pícninářskou bylinu.\n\nJe původní druh na většině území Evropy, v západní Sibiři, oblastech okolo Kavkazu, v Malé Asii a na severovýchodě Afriky. S příchodem evropských osadníků byl zanesen hlavně do Severní Ameriky. V současností roste běžně téměř v celém mírném pásu severní polokoule a vzácněji též na západě Jižní Ameriky, východě a jihu Afriky, jihu Austrálie i na Novém Zélandu.\n\nV České republice se roztroušeně až hojně vyskytuje od nižších pahorkatin do hor, nejvíce však je ho ve středních polohách. Většinou ale chybí v teplých a suchý oblastech, jako jsou Pálava a Lounsko.\n\nJe to druh poměrně vytrvalý, na stanovišti vytrvává okolo šesti let. Není náročný na půdní a klimatické podmínky, je odolný proti vymrzání a v některých oblastech je výnosnější než jetel zvrhlý a má i vyšší obsah proteinů než jetel plazivý. Jeho kořenový systém sahá poměrně hluboko a proto dobře odolává sušším podmínkách a je vhodný proti půdní erozi. Z oddenků velmi silně odnožuje a brzdí tak okolní rostliny. Na jaře vyrůstá poměrně pozdě a začíná kvést až v červnu, prvá semena dozrávají v srpnu. Mladé rostliny často kvetou až ve druhém roce.\n\nVe volné přírodě se vyskytuje na vlhkých až sušších lokalitách s malou zásobou živin v půdě. Typicky roste na mezích, loukách, pastvinách a po světlých okrajích lesů a remízků, na pH půdy není příliš citlivý. Na jeho kořenech se nacházejí hlízkové bakterie, které vážou vzdušný dusík a rostlina ho využívá.\n\nVytrvalá bylina s kůlovitým kořenem a výběžkatým oddenkem, ze kterého vyrůstají vystoupavé, méně často poléhavé, lodyhy dlouhé 20 až 50 cm. Často v uzlinách zprohýbané, někdy červenavě naběhlé lodyhy se řídce větví, jsou lysé nebo mají kratičké chloupky; jsou porostlé trojčetnými listy s řapíky a palisty, délka řapíků se směrem vzhůru zkracuje. Lístky s kratičkými řapíčky jsou vejčitě eliptické až podlouhlé kopinaté, velké 15 až 55 × 6 až 20 mm a na vrcholu jsou tupé nebo špičaté. Mají 1 až 12 laterálních žilek, po obvodě bývají jemně pilovité a brvité, na rubu jemně chlupaté, na líci holé a někdy mají světlé půlměsíční skvrny. Palisty jsou bylinné, téměř z poloviny přirostlé k řapíku a pozvolna se zužující do dlouhé špičky.\n\nKvětenství je přisedlá, po odkvětu krátce stopkatá, kulovitá nebo vejčitá hlávka o velikosti do 3 cm rostoucí na vrcholu lodyhy nebo větve. Přisedlé květy dlouhé 13 až 20 mm nemají listeny. Kalich je desetižilný, horní cípy jsou kratší než spodní i než lysá kališní trubka. Koruna je dvojnásobně delší než kalich a je purpurově červená až fialová, její okrouhlá pavéza je delší než křídla i člunek.V květu je deset dvoubratrých tyčinek a jedna blizna. Květy produkující hodně nektaru jsou pro poměrně dlouhou korunní trubku včelám špatně přístupné a bývají opylovány hlavně čmeláky.\n\nPlody jsou vejčité, nepukavé lusky s krátkým zobánkem. Obsahují trojhranná, nesouměrná, srdčitě vykrojená semena asi 2 mm dlouhá. Semena bez skarifikace klíčí velmi pozvolna.\n\nJetel prostřední je sice považován za nekulturní jetelovinu, bývá ale někdy součásti jetelotravních směsek, snáší kosení i dvakrát ročně. Zvířaty je do doby květu dobře přijímán, pak jeho lodyhy dřevnatí. Pěstuje se také jako pícnina odolná vůči mnoha chorobám, např. virózám a padlím. Je perspektivní při zakládání druhově bohatších luk nebo ovčích pastvin. Dlouhé vytrvalosti jetele prostředního se hodlá využívat, připravuje se jeho křížení s jetelem lučním.\n\n"}
{"id": "1259114", "url": "https://cs.wikipedia.org/wiki?curid=1259114", "title": "Kostel svatého Valentina (Hlinka)", "text": "Kostel svatého Valentina (Hlinka)\n\nKostel svatého Valentina v Hlince pochází z roku 1813 a byl prohlášen kulturní památkou České republiky.\n\nBarokní filiální kostel sv. Valentina byl postaven na popud dědičného rychtáře Leopolda Johanna Nolschera v letech 1813 až 1879. Dne 19. října 1879 byl vysvěcen janovickým farářem Aloisem Křenekem. Hlinka střídavě patřila k farnostem Pitárné a Osoblaha. Od roku 1780 trvale k farnosti Osoblaha. V roce 1990 byl kostel převeden do majetku obce Hlinka. V letech 1991–1993 byl kostel opraven a dne 2. srpna 1993 prohlášen za kulturní památku ČR. V roce 2001 byl prohlášen za kulturní památku také kříž se sochou ukřižovaného Krista u kostela sv. Valentina.\n\nKostel je jednolodní nízká stavba zakončenou tříhrannou apsidou. V bocích tři prolomená okna zakončena obloukem, na pravé straně (od cesty) jsou vysoká, vlevo (od zahrady) nízká. Střecha je sedlová. K průčelí se přimyká hranolovitá nízká věž s osmibokým ukončením a jehlancovou osmibokou střechou. Vchod do kostela je prolomen pod středním oknem na pravé straně boční zdi. V interiéru je neogotický oltář, varhany a kazatelna. V zadní části kostela je dřevěná kruchta. V období 1998 až 2001 byly opraveny a renovovány oltáře a varhany, doplněny chybějící lavice, křížová cesta, lustr, a doplňky na oltář. Socha sv. Valentýna byla renovována v roce 2000.\n\nZvon byl ulit v roce 1780 opavským zvonařem Františkem Stankem pro radniční věž v Krnově. V letech 1866–1942 se nacházel v sanktusníku kostela Povýšení Svatého kříže a Sedmibolestné Panny Marie v Cvilíně. V roce 1942 byl rekvírován a po ukončení druhé světové války navrácen a umístěn do kostela sv. Valentina v Hlince. Zvon váží 25 kg a má průměr 36 cm, vysoký 25 cm. Na věnci zvonu je nápis: \"PER FRANCISCVM STANKE OPPAVIAE 1780\" a na krku zvonu je nápis: \"JOSEPH SCHEIDER DER / ZEIT BAU IN SPECTOR / FRANTZ FOGT BAU VERWALTER\".\n\n"}
{"id": "1259116", "url": "https://cs.wikipedia.org/wiki?curid=1259116", "title": "Lukavecký potok", "text": "Lukavecký potok\n\nPřírodní památka Lukavecký potok se nachází na území obcí Lázně Bělohrad, Lukavec u Hořic a Šárovcova Lhota. Předmětem zájmu je Lukavecký potok (přítok Javorky) v délce téměř 2 km. Lokalita je situována necelé 3 km jižně od města Lázně Bělohrad. Hlavním předmětem ochrany je populace silně ohroženého mlže velevruba tupého (\"Unio crassus\") a jeho biotopu včetně ichtyofauny, na kterou je vázán rozmnožovací cyklus velevruba. Biotopem se rozumí koryto vodního toku s navazujícími břehy. Území je zároveň stejnojmennou evropsky významnou lokalitou. V přírodní památce byl v roce 2010 zjištěn výskyt 7 druhů vodních měkkýšů a 5 zástupců ichtyofauny. Mezi tyto druhy patří například hrachovka říční (\"Pisidium amnicum\"), střevle obecná (\"Phoxinus phoxinus\"), mřenka mramorovaná (\"Noemacheilus barbatulus\"), pstruh potoční (\"Salmo trutta m. fario\") a střevlička východní (\"Pseudorasbora parva\").\n\n"}
{"id": "1259117", "url": "https://cs.wikipedia.org/wiki?curid=1259117", "title": "Bitva u Ankary", "text": "Bitva u Ankary\n\nBitva u Ankary nebo bitva u Angory byl střet mezi vojsky osmanského sultána Bajezida I. a turko-mongolsko-íránského dobyvatele Timura, ke kterému došlo 20. července 1402 u Ankary.\n\nV této bitvě došlo k jedné z největších porážek osmanských sil v historii. Timur Turkům znemožnil přístup k pitné vodě, což výrazně snížilo bojeschopnost osmanské armády. Sultán Bajezid byl zajat a v roce 1403 v zajetí zemřel. Osmanská říše se pomalu hroutila v důsledku bojů mezi čtyřmi Bajezidovými syny o moc a až po deseti letech neustálých bojů se začala opět sjednocovat. Vítězstvím Timura se také oddálil zánik Byzantské říše.\n\n\n"}
{"id": "1259120", "url": "https://cs.wikipedia.org/wiki?curid=1259120", "title": "Suflé", "text": "Suflé\n\nSuflé (francouzsky \"soufflé\") je kulinářská specialita, která při přípravě v troubě zvětší svůj objem. Jednou z hlavních ingrediencí jsou obvykle našlehané vaječné bílky. Podává se ihned po dokončení. \n\nJe možné jej péct se slanou i sladkou příchutí, v případě slané verze se jako základ často používá bešamel. Do suflé se vkládá rozmanité množství ingrediencí – ovoce, zelenina, ryby, sýry, čokoláda, likéry a další, strukturu může mít jak pudinkovou, tak křehkou, s více propečeným těstem. Můžeme ho podávat jako předkrm, hlavní chod i dezert.\n\nPokrmy podobné dnešnímu suflé se připravovaly již v 17. století, když francouzští cukráři zaznamenali, že těsto obsahující vaječné bílky během pečení nabude. První zmínka o novodobém suflé je z první poloviny 18. století, kdy ho připravoval francouzský kuchař Vincent La Chapelle, s úspěchem ho pekl i Marie-Antoine Carême ve století devatenáctém.\n\nNavzdory očekávání není nějak zvlášť náročné na přípravu a může ho připravovat i laik se základní úrovní kuchařských znalostí. Obtížněji se ale vyšlehává pěna z bílků. Je nutné, aby vejce měla pokojovou teplotu, ideální je použít kovovou mísu a dát pozor, aby se nepřešlehaly – jsou hotové, když drží tvar na pracovním nástroji. Suflé se doporučuje péct v rozmezí 200 až 232 °C.\n"}
{"id": "1259125", "url": "https://cs.wikipedia.org/wiki?curid=1259125", "title": "Saranče", "text": "Saranče\n\nSaranče, též sarančata jsou velkou skupinou hmyzu tradičně řazenou mezi rovnokřídlé jako podřád. Základní tělesnou stavbou se saranče příliš neliší od sesterské skupiny, kam patří kobylky a cvrčci. Mají protáhlé tělo, přední pár křídel je přeměněný v kožovité krytky a třetí pár nohou je uzpůsobený ke skákání. Všechna sarančata jsou býložravá. Některá z nich se za jistých okolností sdružují do velkých hejn, která dokážou způsobit značné škody na zemědělských plodinách i jiné vegetaci. Určité druhy sarančí jsou chovány jako krmný hmyz.\n\nSaranče se vyskytují na celém světě, přičemž největší druhová pestrost je v tropech. V ČR žije asi 50 druhů. Některá saranče jsou běžným druhem, jiná jsou vzácná, jako glaciální relikt saranče horská, další jsou ohroženým druhem, například saranče vrzavá.\n\nSaranče jsou středně velkým až velkým hmyzem. Tělo sarančí je rozděleno na hlavu, hruď a zadeček, které na sebe hladce navazují. Hlava je hypognátní, ústní ústrojí směřuje dolů a poněkud dozadu. Ústní ústrojí je kousací, složené z páru kusadel a páru čelistí, které sarančím umožňují konzumovat rostlinnou hmotu. Hlava obvykle nese velké složené oči a tykadla, která jsou poměrně krátká a skládají se obvykle z méně než 30 článků. Hřbetní destička předohrudi tvoří velký štít, pronotum, který pokračuje i na boky, kde překrývá pleuru, boční stranu tělního článku. Hřbetní destička středohrudi a zadohrudi téměř srůstá. První dva páry nohou jsou kráčivé, poslední pár je výrazně větší s dobře vyvinutým stehnem, které nese svaly potřebné ke skákání. Saranče mají obvykle dva páry dobře vyvinutých křídel, přední pár tvoří kožovité krytky, zadní pár bývá blanitý a široký. Křídla mohou být redukovaná nebo zakrnělá. Zadeček je tvořen jedenácti články, u nadčeledi Acridoidea je první článek zadečku opatřen párovým sluchovým orgánem. Zadní články zadečku jsou modifikovány pro potřeby rozmnožování: samičky mají krátké a tlusté kladélko, samečci krátké a pevné párové a nečlánkované přívěsky, štěty neboli cerky, uložené v kapse tvořené zvětšeným břišním štítkem devátého zadečkového článku.\n\nVnitřní anatomie sarančí je jednoduchá. Vole a žláznatý žaludek bývají velké, střední střevo se obvykle rozvětvuje na šest střevních laloků. Centrální nervový systém je tvořen třemi hrudními a třemi až sedmi abdominálními zauzlinami. Saranče dýchají vzdušnicemi, které mohou být u létavých a stěhovavých druhů modifikovány ve vzdušné vaky.\n\nSaranče jsou aktivní především během dne. Mnohá saranče nejsou dobrými letci, ale v nadčeledi Acridoidea je několik výborných letců, kteří dokáží letět celé hodiny. Žijí obvykle jednotlivě. Jsou to gonochoristé a rozmnožují se pohlavně. Mnoho druhů sarančí cvrká, zvláště samci. Zvuk vzniká třením stehen zadního páru nohou o křídelní krytky. Samečkové předávají samičce spermie v malých spermatoforech, kterých může být i několik. Samička klade vajíčka ve skupinách do půdy. Saranče žijící v mírném podzemním pásu často přezimují právě ve stadiu vajíček. Proměna je nedokonalá, z vajíček se líhne pronymfa, dalších larválních instarů je tři až šest. Nymfy se podobají dospělcům, ale nemají křídla.\n"}
{"id": "1259138", "url": "https://cs.wikipedia.org/wiki?curid=1259138", "title": "Desire for Sorrow", "text": "Desire for Sorrow\n\nDesire for Sorrow (volným překladem z angličtiny \"Touha po smutku\") je česká kapela hrající melodický black metal. Vznikla v roce 2009. Její členové pocházejí z Jihočeského kraje (České Budějovice). Důležitou část zvuku v jejich hudbě tvoří klávesy, které byly při koncertech hrané živě, současně však klávesistu nahradily samply. Zakládající členové kapely, kytarista Jiří Zíka a klávesista Jan Pavlíček, působili dříve také v death metalové kapele Pentamoan.\n\nDebutní studiové album \"At Dawn of Abysmal Ruination\" vyšlo roku 2014.\nDo širšího povědomí se kapela dostala díky soutěži MetalGate massacre, která se konala v roce 2014 a kterou kapela vyhrála. V roce 2016 odehrála kapela turné po Mexiku.\nV roce 2017 vyšlo druhé studiové album \"Visions\".\n\n\n\n\n\n\n"}
{"id": "1259141", "url": "https://cs.wikipedia.org/wiki?curid=1259141", "title": "Farní sbor Českobratrské církve evangelické v Teplé", "text": "Farní sbor Českobratrské církve evangelické v Teplé\n\nFarní sbor Českobratrské církve evangelické v Teplé je sborem Českobratrské církve evangelické v Teplé. Sbor spadá pod Západočeský seniorát.\n\nSbor byl založen roku 1952. Jeho členskou základnu tvořili převážně čeští reemigranti.\n\nSoučasným farářem je Aleš Rosický, kurátorem sboru Werner Kabatnik.\n\n\n"}
{"id": "1259152", "url": "https://cs.wikipedia.org/wiki?curid=1259152", "title": "Německé volby do spolkového sněmu 2017", "text": "Německé volby do spolkového sněmu 2017\n\nVe volbách do Německého spolkového sněmu, jež se konaly 24. září 2017, tj. v řádném termínu čtyři roky po volbách v roce 2013, se rozhodovalo především o následném zastoupení politického uskupení CDU/CSU vedeného stávající německou kancléřkou Angelou Merkelovou na jedné straně a SPD, jeho dosavadním koaličním partnerem pod vedením Martina Schulze na straně druhé, jimž média před volbami přisuzovala naději na volební úspěch. S napětím se očekávaly výsledky dvou v předchozím období v \"Bundestagu\" nezastoupených stran, a to tradiční FDP a nové krajně pravicové Alternativy pro Německo.\n\nVe volbách zvítězila koalice CDU/CSU, jež získala 33 % odevzdaných hlasů, jako druhá v pořadí se umístila se ziskem 20, 5 % SPD a jako třetí pak Alternativa pro Německo (AfD), jež získala hlasy od 12, 6 % oprávněných voličů. Na čtvrtém místě se usadila s 10, 7 % hlasů Svobodná demokratická strana (FDP), následována se ziskem 9, 2 % německou stranou Levice (Die Linke). Svaz 90/Zelení oslovili 8, 9 % elektorátu. Voličů, opravněných zúčastnit se těchto voleb, bylo 61 675 529. Volební účast pak činila 76,2 % (46 973 799 voličů). \n\nVe volbách v roce 2013 získaly dohromady skoro polovinu mandátů společně kandidující Křesťanskodemokratická unie (CDU) a Křesťansko-sociální unie Bavorska (CSU) (dohromady 311 mandátů) a následně si jako koaličního partnera vybrali další v pořadí – Sociálnědemokratickou stranu Německa (SPD, 193 mandátů), protože jejich dřívější koaliční partner, Svobodná demokratická strana (FDP), získal jen 4,8 % a nepřekročil tak uzavírací klauzuli 5 % a nezískal žádné mandáty. Kromě těchto stran se do parlamentu dostaly ještě Levice a Svaz 90/Zelení.\n\nPředvolební průzkumy na začátku roku 2017 předpokládaly opět vítězství dvojice CDU/CSU, ale s propadem ze 41 % někam do okolí 35 %. I druhá koaliční strana, Sociální demokraté, si podle nich měla pohoršit, z 25 % na přibližně 22 %. U Levice i Zelených se shodně očekával \n\nzhruba o jedno procento vyšší zisk, tedy každá ze stran by získala 10 %. Nejvýraznější vzestup měla podle průzkumů zaznamenat Alternativa pro Německo, která získala v roce 2013 jen 4,7 % a nově by měla dosáhnout až na přibližně 14 % hlasů. Ostatními stranami je ovšem vnímána jako krajní a má tedy velmi malý koaliční potenciál.\n\nNa základě průzkumů se spekulovalo o možném pokračování velké koalice CDU/CSU s SPD, o koalici CDU/CSU se Zelenými a Svobodnými (tj. tzv. Jamajské koalici), ale i možnosti levicové koalice Levice, SPD a Zelených.\n\nDo německého Spolkového sněmu se volí proporčním volebním systémem s proměnným množstvím mandátů. Každý volič má dva volební hlasy, první hlas odevzdává konkrétní osobnosti, druhý hlas pak volební straně. Hlasy pro jednotlivé osobnosti se sčítají v rámci jednomandátových volebních obvodů, kterých je celkem 299. Kandidát s největším počtem hlasů v tomto obvodu se stává poslancem Spolkového sněmu. \n\nProporcionalita výsledků je pak zajištěna hlasy udělenými jednotlivým volebním stranám. Strany, které obdržely v určitém spolkovém státě méně mandátů za první hlasy, dostávají pak další mandáty tak, aby celkový podíl mandátů v tomto spolkovém státě odpovídal podílu odevzdaných druhých hlasů jednotlivým volebním stranám. Z tohoto důvodu je množství rozdělovaných mandátů ve volbách do spolkového sněmu proměnlivé, nominální počet mandátů je 598, nicméně přesně 598 poslanců by bylo zvoleno pouze v případě, že by volební výsledky za jednomandátové okrsky byly za celé spolkové země dokonale proporcionální. \n\nČím více některá strana uspěje v mandátech obdržených za první hlasy na úkor proporcionality získané z druhých hlasů, tím více vzniká dodatečných mandátů a tím větší je pak také Spolkový sněm.\n"}
{"id": "1259160", "url": "https://cs.wikipedia.org/wiki?curid=1259160", "title": "Václav Špindler", "text": "Václav Špindler\n\nVáclav Špindler (15. září 1919 Ústí nad Labem – 26. června 2000) byl český fotbalový záložník. Jeho syn Václav nastoupil v lize za Teplice, ale po zlomenině nohy předčasně skončil.\n\nV československé lize hrál za Viktorii Žižkov a Armaturku Ústí nad Labem. Začínal v Meteoru Trmice, v nižších soutěžích hrál i za Děčín, SK Kralupy nad Vltavou a SK Teplice.\n\n"}
{"id": "1259164", "url": "https://cs.wikipedia.org/wiki?curid=1259164", "title": "Ralf Fährmann", "text": "Ralf Fährmann\n\nRalf Fährmann (* 27. září 1988) je německý profesionální fotbalista, který hraje jako brankář za FC Schalke 04 v německé Bundeslize.\n\nFährmann odehrál první zápas za Schalke 13. září 2008 proti Borusii Dortmund.\n\nNa konci sezony 2007/08 opustil Schalke a přestoupil do Eintrachtu Frankfurt\n\nPoté, co Schalke prodalo brankáře Manuela Neuera do Bayernu Mnichov, Fährmann se do týmu vrátil a stále v něm hraje. Smlouvu s Schalke má podepsanou do 30. června 2019\n\nFährmann hrál za několik německých juniorských národních týmů, v seniorské reprezentaci ještě ale šanci nedostal.\n"}
{"id": "1259166", "url": "https://cs.wikipedia.org/wiki?curid=1259166", "title": "Kinaros", "text": "Kinaros\n\nKinaros ( ) je řecký ostrov v souostroví Dodekanés v jihovýchodní části Egejského moře. Náleží ke skupině šesti menších ostrovů (Mavra, Glaros, Levitha, Plaka, Megalo Livadi) a nachází se mezi Lerem a Kalymnem v Dodekanech na východě a Amorgem v Kykladech na západě. Jižně od něj leží Astypalaia.\n\nRozloha ostrova je 4,577 km². Nejvyšší bod jménem Papas dosahuje nadmořské výšky 130 m.\n\nUprostřed severního pobřeží ostrova mezi dvěma zátokami se nachází jediná stejnojmenná vesnice, která k roku 2011 nebyla obydlena.\n"}
{"id": "1259168", "url": "https://cs.wikipedia.org/wiki?curid=1259168", "title": "Římskokatolická farnost Jevíčko", "text": "Římskokatolická farnost Jevíčko\n\nŘímskokatolická farnost Jevíčko je jedno z územních společenství římských katolíků v děkanátu Svitavy s farním kostelem Nanebevzetí Panny Marie v děkanátu Svitavy.\n\nKostel byl původně augustiniánský, od roku 1784 farní. Jde o stavbu z poloviny 14. století, která byla zbarokizována v letech 1762 až 1766. Zařízení kostela je převážně rokokové a klasicistní z konce 18. století. Hlavní oltář klasicistní z roku 1790, portálový s nikou, v které je pozdně gotická socha Panny Marie z konce 15. století, nesená barokními anděly od J. Pacáka. \n\nSoučasným administrátorem je od července 2016 R. D. Mgr. Josef Slezák.\n\nKaždoročně se ve farnosti koná tříkrálová sbírka.\n\n"}
{"id": "1259172", "url": "https://cs.wikipedia.org/wiki?curid=1259172", "title": "Josef Rieber", "text": "Josef Rieber\n\nJosef Rieber (22. ledna 1862 Bečov nad Teplou – 4. prosince 1934 Praha) byl katolický kněz, orientalista, církevní právník a vysokoškolský pedagog.\n\nJesef Rieber se narodil v Bečově nad Teplou v rodině tkalce cajků Johana Riebera. Studoval katolickou teologii v Praze na německé Karlo-Ferdinadově univerzitě. V roce 1887 se během studií stal členem pražského Katolického německého studentského svazu \"\"Ferdinandea\"\". Následně přestoupil na univerzitu Martina Luthera do Halle, dále pokračoval ve studiu na Humboldtově univerzitě v Berlíně a nakonec na jezuitské universitě Svatého Josefa v Bejrútě. V roce 1887 byl již jako doktor theologie vysvěcen na kněze. V roce 1888 působil jako farní úředník v saské obci Seiffen a poté na teologické fakultě Karlo-Ferdinandově univerzity. V roce 1892 Josef Rieber habilitoval a pak přednášel náboženské právo, katechetiku a školskou pedagogiku. Současně byl učitelem náboženství na německém učitelském ústavu v Praze. Od roku 1896 vyučoval hebrejský jazyk a v roce 1897 obdržel profesuru z kanonického práva a semitských jazyků. V roce 1898 se stal mimořádným a roku 1901 pak řádným profesorem starozákonních biblických studií a semitských jazyků. V letech 1905-1906 byl rektorem Německé Karlo-Ferdinandovy univerzity. Byl jmenován Prelátem Jeho Svátosti a byl předsedou německé části Diecézního soudu Pražského arcibiskupství. Dokonce i po zániku habsburské monarchie a vzniku Československa v roce 1919 pobýval v Praze, kde také ve věku 72. let zemřel. Byl autorem několika vědeckých studií, získal několik ocenění, mimo jiné Řád železné koruny v roce 1908 a titul Dvorního rady v roce 1917.\n\nJosef Rieber měl mladšího bratra Aloise, který byl akademickým sochařem a vysokoškolským pedagogem.\n\n"}
{"id": "1259174", "url": "https://cs.wikipedia.org/wiki?curid=1259174", "title": "Alois Rieber", "text": "Alois Rieber\n\nAlois Rieber (16. ledna 1876 Bečov nad Teplou - 15. dubna 1944 Praha), byl český sochař a pedagog.\n\nAlois Rieber se narodil v Bečově nad Teplou do rodiny tkalce cajků Johanna Riebera. Začínal jako malíř porcelánu v bavorském Selbu. Od roku 1894 studoval na pražské malířské akademie u prof. Václava Brožíka a Maxmiliána Pirnera. Po transformaci školy pokračoval ve studiu v sochařské speciálce u prof. Josefa Václava Myslbeka. Po absolvování akademického studia se v roce 1901 stal středoškolským profesorem modelování na německé reálce v Mikulandské ulici na Novém Městě pražském. V letech 1902-1920 působil rovněž na německém reálném gymnáziu na Malé Straně a byl asistentem pro výuku ornamentální kresby na německé technice v Praze. V letech 1920-1944 byl Alois Rieber profesorem na Německé vysoké škole technické, předsedou zkušební komise pro učitelství volné kresby na středních školách a členem kuratoria moderních galerií, zavedl se jako sochař v Praze a podnikl několik studijních cest do Itálie, Francie, Anglie, Holandska, Belgie a Německa.\n\nAlois Rieber vytvořil několik pomníků v Praze, Teplicích a Podmoklech jakož i soch na náhrobky v Praze a Liberci. Během první světové války byl členem k.u.k. Kriegspressequartiers (c.k. Tisková kancelář v době 1. světové války) a v této době také vytvořil sochu vojáka pro \"Německý dům\" na pražských Příkopech. Kromě toho Rieber vytvořil i mnoho portrétních studií, plaket a figurálních kompozic.\n\nAlois Rieber měl staršího bratra Josefa, který byl knězem, církevním právníkem, orientalistou a vysokoškolským pedagogem.\n\n\n"}
{"id": "1259175", "url": "https://cs.wikipedia.org/wiki?curid=1259175", "title": "Lavičky AD-Net", "text": "Lavičky AD-Net\n\nLavičky AD-Net či Lavičky zadarmo je projekt, kterým Dušan Harok a později jeho pražská společnost AD-Net, spol. s r.o. prosazuje od roku 1996 v prostředí České republiky fenomén bezplatného umisťování reklamních nosičů v podobě lavičky na veřejná prostranství. Umisťovány jsou nejčastěji na základě smluv s obcemi nebo městskými obvody či částmi, popřípadě jinými subjekty (například správcem Výstaviště Praha). Tyto lavičky jsou umisťovány zejména na zastávkách MHD, náměstích a dalších místech s vysokou koncentrací lidí. Podle informací dostupných o jednotlivých smlouvách (Ústí nad Labem, Praha 8, RailReklam) standardně AD-Net platí smluvnímu partnerovi 1 Kč na lavičku a den, přičemž určitý podíl reklamních ploch ponechá k využití partnerovi. \n\nSpolečnost AD-Net, spol. s r.o. působí na českém trhu podle tvrzení na svém webu od roku 1996. Dušan Harok podle Živnostenského rejstříku měl mimo jiné od 27. 3. 1996 registrovanou reklamní činnost a od 1. 6. 1998 „montáž laviček“, tyto živnosti mu zanikly k 30. 6. 2008. Společnost AD-Net, spol. s r.o. byla do obchodního rejstříku zapsána 9. března 2000, kdy byl jako jediný společník zapsán Dušan Harok, k 9. únoru 2011 byla společnost přepsána na firmu DRAGON BAY HOLDINGS CZ, a.s. DRAGON BAY HOLDINGS CZ, a.s. byla zapsána 29. září 2010 pod názvem Spaces Great a.s., svůj nynější název nese od 5. 1. 2011. Od 29. září 2010 je její vlastictví dáno 10 akciemi na majitele, které byly v roce 2015 nahrazeny akciemi na jméno (do 5. 1. 2011 byla jediným akcionářem EASY SUPPORT, s.r.o.). Předsedou představenstva byl od 15. června 2011 Dušan Harok, od 30. března 2015 je jediným členem představenstva.\n\nOd roku 2009 lavičky vyrábí a provozuje na základě licence od společnosti AD-Net nová společnost LAVIČKY-ZADARMO.CZ, s.r.o. Tato společnost byla zapsána 9. září 2009 a jejím jediným společníkem byla Věra Hrdličková. Od 9. února 2011 je jediným společníkem DRAGON BAY HOLDINGS CZ, a.s., která ke stejnému datu získala i společnost AD-Net.\n\nPrvní lavičky byly umístěny na podzim 1996 na Smíchově pro městskou část Praha 5. Podle analýzy IPR byly první tyto lavičky umisťovány v Praze až v roce 2003. V Praze toto řešení volí zejména některé městské části, v parcích a lesích ve správě města umisťovány nejsou. Moravská Třebová oznámila v roce 2012 umístění pouhých čtyř laviček tohoto typu samostatnou zprávou, podle níž se „připojila k řadě měst a obcí, v nichž se objevil nový fenomén – lavičky zadarmo“. Město si vyjednalo podmínku, že jednu ze čtyř laviček může využívat pro svou vlastní propagaci.\n\n15. prosince 2010 společnost AD-Net oznámila překročení hranice 5000 laviček. Podle informace na webu společnosti AD-Net k lednu 2017 síť jejich laviček zasahuje do 200 měst České republiky (v mapě na webu je však vyznačeno jen cca 130 obcí) a sestává z více než 5000 kusů laviček. Mezi významněji obsazená města (34 měst s více než 10 lavičkami) patří Praha (2513 ploch, analýza IPR uvádí v Praze 2532 laviček, z toho 50 v Pražské památkové rezervaci mimo obvod Praha 1, kde se nenacházejí), Ostrava (327 ploch), Plzeň (211 ploch), Brno (171 ploch), Ústí nad Labem (128 ploch), Pardubice (60 ploch), Kolín (59 ploch), Most (39 ploch), Liberec (38 ploch), Poděbrady (28 ploch), Mělník (28 ploch), Tachov (27 ploch), Mariánské Lázně (27 ploch), Olomouc (24 ploch), Rakovník (24 ploch), Chrudim (18 ploch), Rychvald (17 ploch), Chlumec nad Cidlinou (17 ploch), Jablonec nad Nisou (17 ploch), Moravský Krumlov (16 ploch), Teplice (15 ploch), Duchcov (14 ploch), Lysá nad Labem (14 ploch), Hostivice (14 ploch), Louny (14 ploch), Litvínov (14 ploch), Česká Lípa (14 ploch), Kutná Hora (13 ploch), Přeštice (13 ploch), Valašské Meziříčí (12 ploch), Boskovice (12 ploch), Příbram (12 ploch), Karviná (11 ploch), Králův Dvůr (11 ploch).\n\nUmisťování reklamy na lavičkách (stejně jako prakticky na jakémkoliv jiném městském mobiliáři) je jednou z technik pouličního marketingu. Na projektu AD-Net je však specifické zdánlivě bezplatné poskytnutí služby (městského mobiliáře a jeho údržby) veřejnosti, což je koncept, se kterým se v Praze i mnohde jinde prosadily i firmy Dambach a JCDecaux. Podle prezentace na webu společnosti reklamní lavička plní službu občanům bez nutnosti vynakládat veřejné finance. \n\nRoční reklama na jedné „lavičce zadarmo“ (v Ostravě?) podle Vybíralové firmě vydělá od 12 000 do 31 200 Kč, přičemž provozovatel reklamního nosiče neplatí za tyto reklamní plochy žádné poplatky. Pořizovací cena klasické lavičky se přitom pohybuje (podle příkladů z webu urbania.cz) od 8 000 do 15 000 Kč, bez reklam, polepů a s vyšší estetikou. Jedna betonová lavička od AD-Net stojí údajně 5000 Kč.\n\nFakt, že lavičky jsou umisťovány primárně jako reklamní plochy, někdy vede k paradoxním usazením na místa, která nejsou pocitově zcela příjemná k posezení. Článek ostravské autorky převzatý z jejího blogu klade otázku, jestli „tohoto bezplatného dobra není někde až moc“ a konstatuje, že lavička zadarmo představuje provizorium a v žádném případě to není a nesmí představovat standard městského mobiliáře, přičemž města ani obce by tímto způsobem neměla obcházet povinnost správce veřejných prostranství.\n\nKoncem roku 2008 se vyostřil spor městské části Praha 8 se společností AD-Net. Ta v listopadu 2008 nechala z městské části odstranit všech asi 250 svých laviček. Městská část odmítla spor ve správním řízení komentovat s poukazem na mlčenlivost v daňovém řízení. Městská část však dementovala obsah letáčků, které byly rozvěšeny po Praze 8 a které ji obviňovaly, že společnosti AD-Net navýšila místní poplatky za zábor veřejného prostranství, k čemuž je však oprávněno pouze zastupitelstvo hlavního města formou vyhlášky hlavního města Prahy. Majitel a ředitel společnosti AD-Net Dušan Harok však tvrdil, že ze strany městské části bylo desetinásobně navýšeno nájemné (z 1 Kč za lavici a den na 10 Kč za lavici a den), přičemž toto rozhodnutí městské části, které bylo reakcí na žádost ze 4. července 2008 o snížení poplatku, bylo společnosti doručeno až 5. listopadu 2008. Zároveň se přiznal k autorství zmíněného letáku, který společnost AD-Net vypracovala proto, aby dělníci odstraňující lavičky nemuseli neustále odpovídat na dotazy nespokojených občanů, avšak nikam jej prý nevylepovala. Městská část odůvodnila svůj postup stanoviskem Úřadu pro ochranu hospodářské soutěže z roku 2008, podle nějž by snížení nebo prominutí poplatku bylo nedovoleným poskytnutím veřejné podpory. \n\nV Karlových Varech byl prostor pro lavičky v usnesení rady města označen nikoliv za zábor veřejného prostranství, ale za pronajaté plochy, přičemž město schválilo 1. dubna 2003 pro tento účel výjimku z vlastního předpisu ze dne 6. 12. 2001, dle něhož se stanovuje roční nájemné pro reklamní, firemní, směrová, informační zařízení a výlepové plakátovací plochy a schválilo nájemné 1 Kč za lavičku a den.\n\nNa železničních nástupištích se objevilo postupně (údajně od roku 1996) cca 700 laviček AD-Net na základě smlouvy AD-Net se společností RailReklam. Kolem září 2007 jich byla zhruba polovina odvezena a cestující si údajně na mizení laviček stěžovali, ze zbývajících byla odstraněna reklama. Důvodem odvozu laviček bylo ukončení smlouvy mezi společností Railreklam a majitelem laviček AD-Net. Jednatel Railreklamu Alexandr Křížek dospěl k názoru, že podmínky smlouvy byly jednoznačně výhodné pro AD-Net. Dušan Harok se bránil konstatováním, že AD-Net platil „drahám“ korunu denně za každou lavičku, prováděl veškerou údržbu a dráhy navíc mohly využívat reklamní plochy pro svoje účely. Alexandr Křížek také AD-Net obvinil, že porušoval smlouvu, umisťoval lavičky na místa, která nebyla schválena, a umisťoval jich víc, než bylo dohodnuto. Dušan Harok se hájil tím, že o rozmístění rozhodovali jednotliví přednostové stanic, které podle iDnes.cz mnohem víc než spory mezi oběma firmami trápí to, že cestující přišli o místa k sezení. Přednostovi nádraží Praha-Libeň se nepodařilo odvozu laviček zabránit, kladenskému nádraží se podařilo vyjednat odkoupení laviček, což však Dušan Harok považuje za výjimku, kterou nechce opakovat, protože AD-Net, není prodejce, ale provozovatel. S využitím odstraněných laviček na jiných místech údajně AD-Net nemá problém. České dráhy vyčíslily, že nahrazení 700 laviček na 60 největších nádražích podobně jednoduchými lavičky by je přišlo na nejméně čtyři miliony korun, ovšem jejich požadavky ale budou pravděpodobně náročnější a výbava tím pádem dražší.\n\nTypicky je lavička sítě AD-Net tvořena jednoduchou mobilní (do země nezapuštěnou) konstrukcí, kterou tvoří dva jednoduché betonové stojany (nohy), spojené třemi modře natřenými dřevěnými prkny tvořícími sedací část a modře orámovanou reklamní tabulí tvořící opěradlo, popřípadě další shodnou tabulí ze zadní strany lavičky. Vlastní opěrací plochu tak tvoří papírové plakáty se stopami lepidla a vyvýšený úzký rámeček desky. V lokalitách mimo památkové zóny tento typ podle firmy AD-Net více vyhovuje místním podmínkám, zejména svou odolností vůči vandalům. Lavička je třímístná, \n\n7. prosince 2003 firma poprvé umístila i lavičky s litinovou konstrukcí (nohama), a to v první fází 25 laviček na Smíchově pro městskou část Praha 5. Tyto lavičky jsou dražší a lehčí, na rozdíl od betonových jsou přikotveny do země, nabízeny jsou do historických center měst. \n\nInstitut plánování a rozvoje hl. m. Prahy ve svém dokumentu \"Analýza současného stavu pražského mobiliáře v Pražské památkové rezervaci\" z roku 2016 uvádí, že v mapovaných částech památkové rezervace a nejbližším okolí bylo prozatím nalezeno celkem 60 typů laviček a lavic. Hodnocení dvou typů laviček AD-Net (betonového a litinového) uvádí analýza hned na prvních dvou místech, pod označeními L01 lavička reklamní betonová a L02 lavička reklamní kovová. \n\nOba tyto typy IPR hodnotí symbolem nejhoršího hodnocení: „nevhodný typ mobiliáře určený k postupnému odstranění a nahrazení prvkem vybraným v soutěži“. Provedení konstrukce hodnotí jako stabilní a bytelné, ergonomické provedení však jako nekvalitní, protože plakátovací plocha nevyhovuje pohodlnému opření. Opěrátka se velmi rychle špiní, trhají a podléhají degradaci počasím i vandalismem. Betonový podstavec je trvanlivý, ale jeho vzhled velmi rychle degraduje vlivem počasí, psí moči atd. Litinový podstavec hodnotí IPR jako subtilní, ovšem rovněž zaujímá stanovisko, že jeho vzhled velmi rychle degraduje a kov koroduje.\n\n\n"}
{"id": "1259184", "url": "https://cs.wikipedia.org/wiki?curid=1259184", "title": "Anna Komorowska", "text": "Anna Komorowska\n\nAnna Komorowska (roz. Dziadzia; * 11. května 1953, Varšava) je vystudovaná filoložka, jež zastávala v letech 2010–2015 úřad první dámy Polska. Jejím manželem je bývalý polský prezident Bronisław Komorowski.\n\nJejími rodiči byli Jan a Józefa Dziadziovi (roz. Hana Rojer, posléze si za okupace změnila jméno na Józefa Deptuła). Vystudovala klasickou filologii na Varšavské univerzitě, následně vyučovala latinu na střední škole. Svého budoucí manžela si vzala v roce 1977, po sedmi letech známosti. Má s ním pět dětí: Zofii (* 1979), Tadeusze (* 1981), Marii (* 1983), Piotra (* 1986), Elżbietu (* 1989).\n\n"}
{"id": "1259192", "url": "https://cs.wikipedia.org/wiki?curid=1259192", "title": "Včelovití", "text": "Včelovití\n\nVčelovití (Apidae) čeleď blanokřídlého hmyzu. Její příslušníci využívají jako zdroje potravy především nektar a pyl z květů, a to i pro své larvy. Čeleď zahrnuje asi 15 tisíc druhů samotářského i sociálního hmyzu, přičemž většina druhů je samotářských. Někteří včelovití jsou sociální parazité či kleptoparazité, vstupují do hnízd jiných sociálních včel a zde buď převezmou roli královny hostitelské kolonie, nebo klade vajíčka do hostitelových buněk a larvy vychovávají hostitelské dělnice.\n\nZnámé včely medonosné a čmeláci patří do podčeledi Apinae, která zahrnuje jen asi 1000 druhů. Mezi včelovité mnohem více druhů samotářských včel: čalounic, pískorypek či pelonosek.\n\nVčelovití jsou spíše menším až malým hmyzem. Hlava je velmi pohyblivá, hypognátní, ústní ústrojí směřuje dolů a poněkud dozadu a je lízacího typu. Na hlavě je umístěný pár velkých složených očí a na temeni ještě tři jednoduchá očka (ocelli). Tykadla jsou složená z článků a u některých druhů se liší podle pohlaví. Hruď se skládá z malé předohrudi, středohrudi a zadohrudi, která u dospělých jedinců splývá s původně prvním článkem zadečku, předsunutým kroužkem. Nese dva páry blanitých křídel s redukovanou žilnatinou, první pár je větší než druhý. Při letu jsou přední a zadní pár spojené háčky a pohybují se současně. Včelovití mají tři páry dobře vyvinutých kráčivých nohou, které někdy nesou specializované orgány, například pylové košíčky či hřebínky. Zadeček je od hrudi (přesněji řečeno od předsunutého kroužku) oddělený úzkou stopkou. Na konci zadečku je u samic umístěno kladélko modifikované do žihadla.\n\nLarvy včelovitých jsou beznohé a připomínají červy.\n\nI když mnoho dospělých blanokřídlých se živí nektarem a pylem, larvy většiny druhů požírají jiný hmyz. U včelovitých je ale nektar a pyl zdrojem potravy i pro larvy. Proto se u nich vyvinula mateřská péče. Tu zajišťují pouze samice, u sociálních druhů jsou to specializované neplodné dělnice.\n\n"}
{"id": "1259194", "url": "https://cs.wikipedia.org/wiki?curid=1259194", "title": "Agata Kornhauserová-Duda", "text": "Agata Kornhauserová-Duda\n\nAgata Kornhauserová-Duda (nepřechýleně Agata Kornahuser-Duda; * 2. dubna 1972, Krakov) je polská germanistka, zastávající od roku 2015 úřad první dámy Polska. Jejím manželem je polský prezident Andrzej Duda. \n\nJe dcerou polského literárního kritika a překladatele Juliana Kornhausera. Vystudovala germanistiku na Jagellonské univerzitě, posléze vyučovala přes 17 let němčinu na lyceu v Krakově. Svoji jsou oficiálně spolu od roku 1995, v témže roce se jim také narodila jejich jediná dcera Kinga (* 1995).\n"}
{"id": "1259201", "url": "https://cs.wikipedia.org/wiki?curid=1259201", "title": "Feliciano Strepponi", "text": "Feliciano Strepponi\n\nFeliciano Cristoforo Bartolomeo Strepponi (26. října 1793 Lodi – 13. ledna 1832 Terst) byl italský dirigent a hudební skladatel.\n\nStreponi se narodil v Lombardii, v městečku Lodi, rodičům Marii a Giuseppe Strepponiovým. Starší zdroje uvádějí jako rok narození 1797. Historik Maria Moretti v roce 2006 toto datum upřesnil na 26. října 1793. Následující den byl pokřtěn a obdržel jméno Feliciano Cristoforo Bartolomeo. Streponiho rodina byla vzdělaná, liberálního smýšlení a podporovala Napoleona. Velice se také zajímala o hudbu a několik jejích členů navštěvovalo milánskou konzervatoř. Felicianův starší bratr Francesco se stal sbormistrem v chrámu \"Tempio Civico della Beata Vergine Incoronata\" v Lodi. Jeho sestra Giovanna byla učitelkou.\n\nStrepponi měl mimořádný hudební talent. V roce 1812 dirigoval Te Deum v katedrále v Lodi při oslavě návratu Napoleona. 3. listopadu 1814 se oženil za varhaního doprovodu, který zkomponoval jeho bratr Francesco s Rosou Cornalbovou, dcerou místního obchodníka. 8. září 1815 se jim narodila dcera, která obdržela jméno Clelia Maria Josepha, ale proslavila se pod jménem Giuseppina Strepponi jako zpěvačka a životní družka Giuseppe Verdiho. Kromě Giuseppiny měli ještě pět dětí.\n\nV roce 1820 ukončil studia na milánské konzervatoři a obdržel zvláštní cenu za kompozici. Téhož roku měla v Lodi premiéru i jeho první opera \"Amore e fedeltà alla prova\". Na doporučení svého učitele Vincenza Federiciho (1724–1826) byl jmenován kapelníkem v katedrále v Monze. Následujících několik let cestoval mezi Lodi, Monzou, Milánem a Turínem, zatímco jeho žena s dětmi zůstávala v Lodi. Na scénu uvedl další tři opery, z nichž ke dvěma napsal libreto Felice Romani, se kterým ho pojilo přátelství. Oba byli členy revolučního spolku Karbonárů, který hrál vedoucí roli proti rakouské nadvládě v severní Itálii.\n\nV roce 1828 byl propuštěn ze svého místa v katedrále v Monze. Částečně pro častou absenci a hlavně pro podezření z revolučních tendencí. Dostal však nabídku z Teatro Grande v Terstu, aby působil jako asistent hlavního dirigenta Giuseppe Farinelliho a zkomponoval dvě nové opery. Do Terstu se přestěhovala celá rodina. Strepponi měl pověst vynikajícího dirigenta a přitáhl do Terstu výborné pěvce jako např. Giuditu Grisi a Carolinu Ungher.\n\nÚspěch opery \"Gli Illinesi\" z roku 1829 mu přinesl objednávku z milánské La Scaly. Opera \"L' Ullà di Bassora\" měla premiéru v září téhož roku a dosáhla patnácti představení. Po krátké, ale úspěšné kariéře operního impresária se vrátil do Terstu.\n\nPoslední léta jeho života byla poznamenána nemocí a ztrátou majetku v neuvážených investicích. Zemřel na encefalitidu 13. ledna 1832, ve věku 38 let. Je pohřben v Lodi v kostele sv. Marie Magdalény (\"Chiesa di Santa Maria Maddalena\"). Bratr Francesco dirigoval Requiem, které Feliciano Strepponi složil během svého pobytu v Monze.\n\nStrepponi zkompoval velký počet skladeb pro církevní účely, zejména v době, kdy byl kapelníkem v katedrále v Monze. Nejvíce je však znám pro své opery.\n\nOpery\n\n\n"}
{"id": "1259207", "url": "https://cs.wikipedia.org/wiki?curid=1259207", "title": "Technické muzeum Liberec", "text": "Technické muzeum Liberec\n\nTechnické muzeum Liberec bylo otevřeno 6. září 2014 a je umístěno v bývalém pavilonu G (nyní pavilon A) v areálu bývalých Libereckých výstavních trhů na Masarykově ulici. V současnosti se jedná o muzeum soukromé.\n\nV muzeu se nachází především historické automobily (včetně jejich modelů), motocykly, ale i jízdní kola. Dále se zaměřuje na historickou tramvajovou a vlakovou dopravu včetně jejich dobových fotografií. Nachází se zde i menší sbírka historických fotoaparátů a domácích spotřebičů. \n\nV září 2017 došlo ke slavnostnímu otevření nového pavilonu, pavilonu B, kterého se mimo jiné zúčastnil i velvyslanec státu Izrael, J.E. Daniel Meron. Nový pavilon je zaměřen na regionální historickou i současnou průmyslovou výrobu, a zároveň i na významné historické osobnosti s průmyslem spojené (například rodina Liebiegů). Součástí expozice je i výstava týkající se izraelských leteckých mechaniků, kteří studovali na Vyšší odborné škole leteckých mechaniků, jenž po druhé světové válce v Liberci působila. Jeden z přímých účastníků, Avraham Haršalom, se slavnostního otevření pavilonu B rovněž osobně zúčastnil.\n\n"}
{"id": "1259213", "url": "https://cs.wikipedia.org/wiki?curid=1259213", "title": "Rodinná rada", "text": "Rodinná rada\n\nRodinná rada (též rodinná konference, rodinné setkání, family meeting, family counselling) je nástroj rodiny, který pomáhá utvářet kvalitní vztahy v ní. Bývá používána jak dlouhodobě, tak krátkodobě při řešení každodenních záležitostí i naléhavých rodinných krizí.  \n\nRodinná rada je pravidelné setkávání všech členů rodiny případně členů domácnosti. O vedení rodinné rady se obvykle stará jeden z členů rodiny, často to bývají rodiče. Rodinná rada je nástroj, jak partnersky řídit rodinu a vztahy v ní. Na pravidelných setkáních rodiny se mohou řešit jak témata týkající se celé rodiny, tak problémy jednotlivců, ať už dětí nebo rodičů. Obvyklá témata rodinné rady jsou: trávení společného volného času, domácí povinnosti, plánování toho co rodinu čeká apod. Nezřídka bývá součástí rodinné rady vlastní rituál. Rodinná rada poskytuje jejím členům příležitost k uvědomění a prožití, že jsou členy vlastní rodiny.    \n\nRodinné setkávání probíhá obvykle jednou za týden. Vždy je určen vedoucí rodinného setkání, který má průběh rodinné rady na starosti. Obvykle jím bývá někdo z rodičů či starších dětí, v odůvodněných případech to může být někdo, kdo stojí mimo rodinu (rodinný supervizor). Externí vedoucí rodinné rady se využívá například v začátcích zavádění rodinné rady nebo při řešení témat, která jsou pro rodinu extrémně náročná. Není nezbytné, aby rodinnou radu vedl vždy ten samý člověk, naopak je velmi výhodné, aby vedení rady v rodině rotovalo. Je v pořádku podpořit členy rodiny, aby se zúčastnili setkání, a zároveň nikdo není do rodinného setkání nucen. \n\nCo se týče obsahu rodinné rady, záleží na potřebách každé rodiny, jaký formát si vytvoří. Obecně se doporučuje reagovat na aktuální situaci v rodině a minimálně v začátcích vyhodnocovat, jestli je setkání užitečné nebo se má upravovat. V průběhu týdne sesbírá vedoucí rady témata na rodinné setkání a určí priority. K tomu může sloužit formulář vystavený na dostupném místě pro všechny, za malé děti témata napíší starší sourozenci nebo rodiče.\n\nObecné doporučení na průběh rodinné rady v pěti krocích:\n\nDoporučená doba trvání je od 5 do 120 minut podle věku dětí, denní doby a potřeb členů rodiny. Nedoporučuje se dělat delší setkání.\n\n\nRodina se učí, že přesto že je každý v rodině nezávislá entita, vzájemně na sebe působí a jednání jednoho má vliv na ostatní v rodině.\n\nVšichni členové rodiny se učí sociálním kompetencím jako jsou: otevřenost, schopnost podpory, trpělivost, zvládání konfliktu, vyjednávání, nazírání z jiných úhlů pohledu, zajímat se o své potřeby a potřeby ostatních, schopnost utvářet konsenzus apod. v bezpečí rodiny. Dochází tak k:\n\n\n\nRodinná rada slouží jako nástroj k rozvoji kompetencí členů rodiny, posílení vzájemných vztahů a naplnění potřeb členů rodiny. Rodinou radu jako nástroj není vhodné použít na místo rodinné psychoterapie. V situacích, kdy členové rodiny řeší témata, na které již nestačí, je vhodné se obrátit na kvalifikovaného odborníka v oblasti rodinné psychoterapie.    \n\nV rámci České republiky není téma rodinné rady prozatím široce rozšířeno. Tématu rodinných konferencí jako podpoře při zvládání složitých životních situací se věnuje sdružení Amalthea, které působí zejména v Královéhradeckém a Pardubickém kraji. V rámci Prahy se rodinnou radou zabývá tzv. akademie rodičovství. Často bývá rodinná rada doporučována k vedení rodin různými církevními institucemi. \n\nRodinná rada jako nástroj řízení rodiny je hojně rozšířen ve Velké Británii, Nizozemí a Spojených státech. Zejména si své místo našla v komunitách věřících a alternativně smýšlejících lidí.\n\n\n"}
{"id": "1259214", "url": "https://cs.wikipedia.org/wiki?curid=1259214", "title": "Komorowski", "text": "Komorowski\n\nPříjmení Komorowski nese více osobností:\n\n"}
{"id": "1259216", "url": "https://cs.wikipedia.org/wiki?curid=1259216", "title": "Důl Bingham Canyon", "text": "Důl Bingham Canyon\n\nDůl Bingham Canyon (anglicky \"Bingham Canyon Mine\", místně nazývaný dosud též \"Kennecott Copper Mine\") je jedním z největších povrchových dolů na těžbu mědi na světě. Důl se nachází v okrese Salt Lake County v americkém státě Utah, asi 30 km směrem na jihozápad od centra Salt Lake City. Od roku 1966 je důl Bingham Canyon Mine zapsán na federálním seznamu historických pamětihodností Spojených států (\"National Register of Historic Places\").\n\nDůl leží se v pohoří Oquirrh v nadmořské výšce cca 1450 metrů necelých 11 km vzdušnou čarou směrem na západ od Herrimanu (na silnici UT85 v jižní části příměstské aglomerace metropole Utahu Salt Lake City). Místo těžby se nachází zhruba uprostřed horského hřebene Oquirrh, protaženého od břehů Velkého Solného jezera na severu prakticky přímo na jih v délce zhruba 50 kilometrů. Hlavní hřeben pohoří s nejbližšími vrcholy Clipper Peak (2805 m n. m.), West Mountain (2733 m n. m.), Markham Peak (2641 m n. m.) a Freeman Peak (2623) je od povrchového dolu vzdálen jen asi 3 - 3,5 km směrem na západ.\n\nBingham Canyon (Binghamův kaňon) nebyl trvale obydlený až do první poloviny 19. století. Prvními osadníky, kteří sem přišli v roce 1848, byli mormoni - bratři Thomas a Sanford Binghamovi, které sem vyslal nejvyšší představitel Církve Ježíše Krista Svatých posledních dnů Brigham Young. Bratři Binghamovi se zabývali chovem skotu, zpracováním dřeva a také hledáním vhodných surovin a rud. Těžba nerostů však neměla v mormonské církvi podporu, jejíž představitelé měli m. j. obavy, že by na toto území přivedla množství lidí jiného vyznání a zároveň by odvedla obyvatelstvo od práce v zemědělství.\n\nV druhé polovině 19. století prováděli průzkum rudních ložisek v Binghamově kaňonu vojáci z posádky ve Fort Douglasu v Salt Lake City pod velením generála Patricka Connora. Bylo zde nalezeno zlato, stříbro a měď a pod dohledem generála Connora byl ustaven v oblasti pohoří Oquirrh \"West Mountain Mining District\". \n\nKe konci 19. století pokračoval příliv těžařů a zlatokopů do Binghamova kaňonu. Jednalo se o etnicky nejpestřejší společnost v celém Utahu, dle záznamů z roku 1912 se ukázalo, že 65% lidí, působících v této oblasti, nebylo rodilými Američany. Ve 20. letech 20. století v různých částech kaňonu žily skupiny lidí původem ze Švédska, Norska, Itálie, Irska, Řecka, Německa, Rakouska, Francie, Finska, Britských ostrovů i příslušníci slovanských národů ze zemí střední a jižní Evropy, celkem více než 15 000 osob.\n\nPrvní povrchový důl, nazvaný \"Highland Boy Mine\", v němž se těžila měď, zlato a stříbro, byl v Binghamově kaňonu otevřen v roce 1897. V roce 1903 vznikla těžební společnost Utah Copper Company, která se o tři roky později sloučila se společností Kennecott Utah Copper Corporation. V roce 1926 nechalo vedení důlní společnosti Utah Copper Company, respektive Kennecott Copper Corporation, postavit v ústí Binghamova kaňonu město Copperton jako hlavní sídlo správy dolů a vedoucích pracovníků. Během následujících let, tak jak postupovala těžba, postupně zanikaly pozůstatky sídel někdejších osadníků Binghamova kaňonu. Těžba byla dočasně zastavena v roce 1985, kdy společnost Kennecott Utah Copper Corporation dala přednost těžbě nově objeveného ložiska zlata v nedalekém Barneyově kaňonu (\"Barney's Canyon\"). Důl poté dvakrát změnil majitele a v roce 1989 jej získala společnost Rio Tinto Group, která se postarala nejen o obnovení provozu, ale i o jeho další rozvoj. Důl, který je druhým největším povrchovým dolem na těžbu mědi na světě, produkuje každoročně kolem 275 000 tun mědi, což pokrývá asi čtvrtinu roční spotřeby mědi ve Spojených státech. Dalšími důležitými produkty jsou zlato, stříbro a zejména molybden, jehož produkce začala majitelům dolu kvůli stoupajícím cenám této suroviny přinášet větší zisky, než těžba mědi. V oblasti Bingham Canyon byla rovněž těžena rtuť a arzén. V dole je nepřetržitý provoz. Na počátku roku 2016 zde pracovalo cca 1850 zaměstnanců, avšak připravovalo se propuštění asi 200 z nich kvůli poklesu ceny mědi na světových trzích. \n\nJiž v roce 1904 byly v údolí Salt Lake (Salt Lake Valey) tři hutě na zpracování mědi, přičemž docházelo k poškozování zemědělských plodin na okolních pozemcích zplodinami (zejména oxidem siřičitým), produkovanými těmito hutěmi. Federální soud v roce 1906 přikázal majitelům hutí omezit produkci plynů s obsahem síry.\n\nZa dobu existence dolu se staly četné havárie, spojené s úniky chemikálií, ohrožujícími životní prostředí. V roce 2013 došlo v dole k dvěma velkým sesuvům; událost, která se stala 10. dubna 2013, byla největším sesuvem nevulkanického původu v dějinách Severní Ameriky. \n\nRudní koncentrát je získáván flotací a dopravován do 27 km vzdálených hutí. Vytěžená ruda se zpracovává poblíž Magny na severu pohoří Oquirrh v hutích \"Kennecott Garfield Smelter.\" Charakteristickou součástí tohoto hutního provozu je obří, 370 metrů vysoký a u základny 54 metrů široký komín, který zde byl postaven v roce 1976. Tento komín je čtvrtou nejvyšší stavbou svého druhu na světě - primát patří komínu elektrárny v kazachstánském Ekibastuzi (419,7 m), po němž následují komíny v kanadském Sudbury a v Homer City v Pensylvánii.\n\n"}
{"id": "1259221", "url": "https://cs.wikipedia.org/wiki?curid=1259221", "title": "Refraktometr", "text": "Refraktometr\n\nRefraktometr je přístroj pro měření indexu lomu. Optická metoda analytické chemie, která je založena na tomto principu a refraktory používá, se nazývá refraktometrie. \n\nPrincipem je zjišťování mezního úhlu lomu (β), což je maximální možný úhel lomu, když se úhel dopadu limitně přiblíží 90°. Při dopadu světla např. z horního levého kvadrantu do místa průniku kolmice s fázovým rozhraním, dopadá jen do části pravého dolního kvadrantu vymezeného kolmicí a maximálním úhlem lomu. Rozhraní mezi osvětlenou a neosvětlenou částí je sledováno v okuláru refraktometru – po nastavení zorného pole přesně na střed lze na stupnici odečíst index lomu.\n\nNejčastěji je používán univerzální Abbeho refraktometr, nazývaný též suchý, protože k měření stačí pouze kapka vzorku, která se kápne mezi dva hranoly. Kromě něj existuje ještě ponorný refraktometr. Refraktometry existují jako ruční, laboratorní nebo digitální přístroje.\n\nVýrobou refraktometrů se zabývala Meopta po roce 1945. Společnost Meopta vyráběla ruční hranolové refraktometry, abbého refraktometry a důlní refraktometry. Výroba probíhala do 90. let. V 90. letech byla ukončena výroba refraktometrů z ekonomických důvodů. Na výrobu refraktometrů v ČR navázal až podnikatel Petr Machala, který v roce 2017 vyrobil český refraktometr pod typovým označením RHX-MS. \n\n"}
{"id": "1259226", "url": "https://cs.wikipedia.org/wiki?curid=1259226", "title": "Říšská dvorská kancelář", "text": "Říšská dvorská kancelář\n\nŘíšská dvorská kancelář (německy \"Reichshofkanzlei\", lat. \"Cancellaria Imperiali Aulica\") byla od roku 1559 stálá kancelář Svaté říše římské. Navázala na starší předchůdce. Oficiálně stál v jejím čele arcibiskup mohučský jako arcikancléř (něm. \"Erz-Kanzler für Germanien\", lat. \"Archicancellarius per Germaniam\"). Faktickým vedoucím byl však říšský vicekancléř (něm. \"Reichsvizekanzler\").\nVe středověku existovaly v barbarských královstvích, která vznikla po pádu Západořímské říše (476, viz stěhování národů), vlastní kanceláře. Přes úpadek bývalých římských správních orgánů, které byly ještě v dohasínající pozdní antice funkční, byly písemné záznamy a dokumenty písemného styku i nadále nepostradatelné. Ve Franské říši zaměstnávali merovejští králové gramotné laiky, zatímco Karlovci se museli zcela spolehnout na kleriky, protože pouze ti ještě disponovali potřebnými dovednostmi číst a psát. V tomto ohledu se nezměnilo ve Východofranské říši a z ní vycházející Svaté říše římské do pozdního středověku nic.\n\nKrálovská kancelář byla hlavním správním královským úřadem. Byla zodpovědná zejména za vyhotovení královských listin a veškerý písemný styk panovníka. V raném středověku byla kancelář součástí dvorní kaple a byla podřízena arcikaplanovi. Tím byl v římsko-německé říši od roku 965 arcibiskup mohučský, který od 11. století nesl titul arcikancléř pro německé země. Arcibiskup mohučský zůstal také oficiálním vedoucím kanceláře, i když se kancelář ve 12. století od dvorní kaple oddělila. Nicméně královská kancelář nebyla pevnou institucí, až do 15. století byla při každé změně na trůně nově zřízena a teprve v této době byl obsazen nepřetržitě vedený archiv. Římsko-německé říše byla proto spravována slaběji, než tomu bylo v Anglii anebo ve Francii. Přestože arcibiskup kolínský i nadále zůstal arcikancléřem pro Itálii a arcibiskup trevírský arcikancléřem pro Burgundsko, ležely služební záležitosti v rukou kancléře.\n\nVliv úřadu značně kolísal v průběhu staletí. Od 13. století ztratil arcibiskup mohučský svůj vliv na kancelář, Zlatá bula Karla IV. z roku 1356 omezila jeho roli na čistě formální. Skutečným vedoucím byl od 12. století králem jmenovaný kancléř. Ten se opíral o schopnosti protonotáře, který byl zpravidla vzdělaným právníkem a řídil administrativní chod; od konce 13. století byl také proto nazýván vicekancléř. V době Maxmiliána I. (římsko-německým králem 1493–1519, zvoleným císařem od roku 1508) získal nicméně arcibiskup mohučský krátce znovu vlivu, protože si při volbách krále v roce 1486 zajistil nárok opět smět vést říšské kancléřství. V roce 1498 vznikla jako protiváha dvorská kancelář, kterou založil Maximilián. Původně byla zamýšlena také pro říšské záležitosti, ale brzy byla její pravomoc omezena na otázky rakouských dědičných zemí a na Burgundsko. Během první \"říšské vlády\" (\"Reichregiment\") v letech 1500-1502 byla říšská kancelář kanceláří \"říšské vlády\". Po neúspěchu \"říšské vlády\" byly pravomoci opět okleštěny. Kancelář dočasně ztratila právo disponovat říšskou pečetí a dvorská kancelář si znovu nárokovala příslušnost pro říšské záležitosti. De facto byl dvorský kancléř také říšským kancléřem.\n\nV době Ferdinanda I. (římsko-německým králem 1531–1564, císařem od roku 1556) dvorská kancelář nejdříve nadál projednávala říšské záležitosti. V roce 1559 byly dvorská a říšská kancelář spojeny. Kromě vydávání listin a vedení korespondence opatrovala kancelář také císařskou pečeť a byla zodpovědná za říšský archiv. Nařízení o kanceláři vydané ve stejném roce ustanovilo oddělení záležitostí Říše a dědičných zemí. Ve skutečnosti se však toto ustanovení nikdy neprosadilo.\n\nŘíšský vicekancléř byl po roce 1669 také členem tajné konference. Hrál tak nezávislou politickou roli v záležitostech Říše. Faktické obsazování tohoto úřadu bylo mezi císařem a arcibiskupem často sporné až do konce existence Říše. Zpočátku mohl arcibiskup vicekancléře jmenovat, později už ho mohl jen občas navrhnout. Od roku 1660 císař právo arcibiskupa určovat říšského vicekancléře a další personál respektoval.\n\nNáklady byly hrazeny z daní vybíraných samotnou kanceláří. Fungovala vždy u dvora krále a císaře. Proto bylo její sídlo zpravidla ve Vídni. Za vlády Rudolfa II. (císařem 1576-1612) se kancelář po většinu času usadila v Praze (1583–1612) a v době Karla VII. (císařem 1742–1745) z rodu Wittelsbachů zase v jeho blízkosti.\n\nV roce 1620 byla vydělena rakouská kancelář pro rakouské záležitosti a otázky habsburské dynastie. V následujícím období ztratila říšská dvorská kancelář v konkurenci s novým úřadem postupně svůj vliv. Za Josefa I. byly záležitosti rakouské a říšské kanceláře ještě více odděleny. Na vliv Říše na vídeňskou politiku této doby existují různé pohledy. Max Braubach a další předpokládají oslabení, zatímco Johannes Burkhardt tvrdí, že Říše byla přinejmenším stejně zastoupena. V návaznosti na to dosáhl význam říšské politiky svého vrcholu. Během krátkého období, kdy byl císařem Karel VII. z rodu Wittelsbachů, došlo nevyhnutelně k fyzickému oddělení říšských úřadů a úřadů habsburské správy. Po návratu si zástupci Říše museli ve Vídni znovu najít své místo. Vicekancléř Rudolf Josef Colloredo radil Františku I. Štěpánovi (císařem 1745–1765). Podle Colloreda byl arcidům (habsbursko-lotrinská dynastie) na Říši stejně tak odkázán jako Říše na arcidům. I nadále existovaly vazby mezi oběma rovinami. Nicméně Marie Terezie (vládla 1740–1780) a zájmy Rakouska měly přednost. Nejpozději od doby Josefa II. (císařem 1765–1790) nehrála říšská dvorská kancelář v otázkách zahraniční politiky už žádnou roli.\n\nÚřad říšských arcikancléřů zastávali arcibiskupové mohučtí.\n\n\n\n"}
{"id": "1259229", "url": "https://cs.wikipedia.org/wiki?curid=1259229", "title": "Josephoartigasia", "text": "Josephoartigasia\n\nJosephoartigasia je vyhynulý rod hlodavců z čeledi pakaranovitých, který žil před čtyřmi až dvěma miliony let v Jižní Americe. Byl semiakvatickým obyvatelem zaplavovaných travnatých plání, živil se výhradně rostlinnou stravou.\n\nPrvní lebka tohoto živočicha byla nalezena v roce 1987 nedaleko Kiyú v Uruguayi. Paleontolog Álvaro Mones pojmenoval rod podle bojovníka za nezávislost Uruguaye Josého Gervasia Artigase.\n\n\"Josephoartigasia\" byla největším známým hlodavcem, který kdy na Zemi žil. Druh \"Josephoartigasia monesi\" dosahoval výšky v kohoutku okolo jeden a půl metru a délky až tří metrů, jeho váha se odhaduje okolo jedné tuny. Další druh, \"Josephoartigasia magni\", byl jen o málo menší (pro srovnání: největší recentní hlodavec, kapybara, váží maximálně 80 kg). Lebka dosahovala délky přes půl metru, řezáky měřily okolo 30 cm. Sloužily k vytahování rostlin z vody a pravděpodobně také k vzájemným soubojům v období páření a k obraně před šelmami.\n\nVyhynutí \"Josephoartigasií\" na přelomu pliocénu a pleistocénu je spojováno s velkou americkou výměnou, kdy se Jižní a Severní Amerika spojily pevninským mostem v jeden kontinent a původní druhy byly vystaveny zvýšené konkurenci.\n\n"}
{"id": "1259237", "url": "https://cs.wikipedia.org/wiki?curid=1259237", "title": "Albrecht Maxmilián I. Desfours", "text": "Albrecht Maxmilián I. Desfours\n\nAlbrecht Maxmilián I. hrabě Desfours (respektive \"Desfours du Mont et Athienville\") (3. srpna 1629 Hrubý Rohozec – 15. ledna 1683 Praha) byl šlechtic z lotrinského rodu Desfoursů usazeného v Čechách. V armádě dosáhl hodnosti generála, na svých statcích v severních Čechách prováděl kolonizaci dosud neosídlených oblastí Jizerských hor (Albrechtice v Jizerských horách, Desná/Dessendorf, dříve Desfoursdorf)\n\nNarodil se na zámku Hrubý Rohozec krátce poté, co jej získal jeho otec Mikuláš Desfours, jeho kmotrem byl Albrecht z Valdštejna. Od mládí sloužil v armádě, v níž nakonec dosáhl hodnosti generála, respektive generálního vachtmistra (1679), mimoto byl císařským komořím, tajným radou a dále přísedícím zemského a komorního soudu v Českém království. Za zásluhy mu byl v roce 1674 polepšen erb. \nPo otci zdědil panství Hrubý Rohozec, Semily, Malou Skálu a další statky, po vymřelé lotrinské větvi vlastnil také majetek v Lotrinsku (Athienville). Z Hrubého Rohozce vytvořil fideikomis potvrzený císařem Leopoldem I. (1678), pro mladší syny byly určeny statky Malá Skála a Semily. Podporoval rekatolizaci, v jejímž důsledku z jeho panství odešlo přes 2 500 osob, měl ale zásluhu na osidlování Jizerských hor, jeho jméno nesou Albrechtice v Jizerských horách a Maxov (dnes součást obce Josefův Důl). Byl též mecenášem katolické církve a na základě dohody s řádem paulánů zřídil rodovou hrobku v kostele sv. Salvátora v Praze. \n\nByl dvakrát ženat, poprvé se oženil ve Vídni v roce 1651 s Annou Serafínou von Wolkenstein-Rodenegg (1622–1663), jeho druhou manželkou byla od roku 1663 Marie Polyxena ze Schönfeldu (1641–1697). Z obou manželství měl celkem 23 dětí, většina z nich (zvláště z prvního manželství) ale zemřela v dětství. Z druhého manželství se dospělosti dožili tři synové, kteří založili rodové větve rohozeckou (Albrecht Maxmilián II.), maloskalskou (Matyáš Václav) a semilskou (Ferdinand Magnus). Za nezletilé syny vedla poručnickou správu druhá manželka Marie Polyxena, která nechala zřídit zámeckou kapli Nejsvětější Trojice na Hrubém Rohozci a v roce 1691 založila obec Desfoursdorf (nyní Desná).\n\n\n"}
{"id": "1259238", "url": "https://cs.wikipedia.org/wiki?curid=1259238", "title": "Theodor Desfours-Walderode", "text": "Theodor Desfours-Walderode\n\nTheodor Gabriel Mořic hrabě Desfours-Walderode (25. dubna 1841 Hrubý Rohozec – 1. května 1894 Křetín) byl šlechtic z rodu Desfoursů, vlastnil statky v severních Čechách (Hrubý Rohozec, Smržovka), trvale ale žil na zámku Křetín na Moravě. Po krátké službě v armádě působil v politice, byl členem rakouské panské sněmovny. \n\nNarodil se na hlavním rodovém sídle na zámku v Hrubém Rohozci, byl synem hraběte Františka Vincence Desfourse (1806–1869) a jeho manželky Marie Anny von Mayersbach (1819–1879). Dětství strávil na zámku v Horních Beřkovicích, studoval v Praze a Drážďanech, v roce 1858 vstoupil do armády a zúčastnil se rakousko-sardinské války v roce 1859. V hodnosti nadporučíka armádu opustil v roce 1865, po otci zdědil členství v rakouské panské sněmovně (1869), kde patřil k obhájcům českého historického státního práva a odpůrcům mocenských zájmů habsburské monarchie. V roce 1875 se stal čestným rytířem Maltézského řádu a v roce 1879 byl jmenován c.k. komořím. V soukromí se zabýval historií svého rodu, mezi jeho zájmy patřil také lov. \nPo otci zdědil rozsáhlý majetek v Čechách (Hrubý Rohozec, Smržovka) a na Moravě (Křetín) zahrnující přes 7 000 hektarů půdy. V roce 1872 se ve Vídni oženil s hraběnkou Augustou Coudenhove (1855–1933), s níž se usadil na zámku ve Křetíně. Věnoval se ale i hlavnímu rodovému sídlu v Hrubém Rohozci, kde nechal upravit park. Angažoval se také v charitě a byl členem řady spolků. Na vlastní přání byl pohřben na hřbitově ve Křetíně, kde byla později pochována i jeho manželka, která jej přežila téměř o čtyřicet let. Z jejich manželství se narodilo šest dětí, dědicem majetku se stal syn Mikuláš Vladimír (1877–1941), mladší Kuno byl diplomatem na dálném východě, zdědil zámek Potštát.\n\n\n"}
{"id": "1259244", "url": "https://cs.wikipedia.org/wiki?curid=1259244", "title": "Yamaha XV 750 SE", "text": "Yamaha XV 750 SE\n\nYamaha XV 750 SE (někdy označovaný jako Yamaha XV 750 Special) je motocykl kategorie chopper, vyvinutý firmou Yamaha, vyráběný v letech 1981-1983. Verze pro USA měla objem 920 cm³. Nástupcem je model Yamaha XV 750 Virago.\n\nMotor je klasický, vzduchem chlazený vidlicový dvouválec, o přenos síly se stará kardan, kola jsou litá. Od nástupce XV 750 Virago se na první pohled liší koncovkami výfuků na obou stranách (Virago má obě vpravo), tvarem válců motoru a centrálním pérováním zadní vidlice.\n\n\n"}
{"id": "1259260", "url": "https://cs.wikipedia.org/wiki?curid=1259260", "title": "Lollipopz", "text": "Lollipopz\n\nLollipopz je česká dětská pěvecko-taneční hudební skupina zaměřená na dětské publikum. Skupinu tvoří 4 dívky ve věku 11–13 let. Vyznačují se především svými růzonobarevnými parukami žlutá, modrá, růžová, zelená). Lollipopz vystupují na kulturních akcích po České a Slovenské republice s vlastním repertoárem a komponovanými pořady pro děti. Ve své cílové skupině jsou ale známé i jako youtuberky s vlastním pořadem na YouTube \"„Lollymánie“\". Jedná se o komerční projekt vedený managementem, společností Kawaii Production s.r.o.. Projekt je zamýšlen jako nestárnoucí. To v praxi znamená, že vždy po určité době dochází ke změně obsazení, aby skupinu vždy tvořily děti v určitém věku.\n\nPrvní konkurz do skupiny Lollipopz proběhl v září 2015 a zúčastnilo se ho přibližně 50 dětí. \n\nPředstavení skupiny veřejnosti proběhlo až v lednu 2016 prostřednictvím první písně Lízátková Párty. V TV se Lollipopz objevily například v pořadu \"Teleráno\" na slovenské TV Markíza, v \"Dobrém ránu\" na České televizi či v pořadu \"Snídaně s Novou\" a \"Mise nový domov\" na TV Nova.\n\nV prosinci 2018 Lollipopz absolvovaly své první hudební tour s názvem „Lollipopz Bambule Tour“ a v květnu 2019 své druhé „My Little pony tour“. Obě turné probíhaly v rámci České republiky.\n\nV prosinci 2019 Lollipopz absolvovaly dvě Megashow: v Brně 8. 12. – Brno Zoner Bobyhall a v Praze 14.12. – Praha Lucerna kde poprvé zazněly úplně nové písničky. \n\nV létě 2017 začaly Lollipopz natáčet svůj vlastní pořad na YouTube s názvem Lollymánie. Pořad se natáčel ve studiu v Aquapalace Praha. Na podzim 2018 měl na YouTube premiéru druhý pořad skupiny Lollipopz, s názvem Lollyboxing. Na začátku roku 2020 si Lollipopz přestěhovaly studio Lollymánie z Aquapalace Praha do Království hraček Bambule v centru Chodov, kde už dříve natáčely Lollyboxing.\n\nNa svůj Youtube kanál, vydávají i videoklipy k jejich písním.\n\nLollipopz na podzim 2019 překonali na YouTube hranici 100 000 odběratelů a od YouTube dostaly Play Button.\n\nNa začátku roku 2020 skupinu Lollipopz opustila členka Laura Šťastná, kterou nahradila Niky Grecu.\n\nLollipopz také mají poměrně široký merchandising - oblečení, dopňky, plakáty a také paruky. Prodávají ho na svěm oficiálním eshopu, také se prodává v Království hraček Bambule a Sparkys.\n\nPrvní CD album skupiny Lollipopz vyšlo v květnu 2015 Za repertoárem skupiny stojí hudební producenti Michal Pešout, Petr Panocha (ze skupiny Maxim Turbulenc), Luboš Lauterbach, David Vostrý a textaři Milan Deutsch a Karel Andreas Stiebling, který je zároveň jedním z manažerů skupiny. Kmotrami tohoto alba jsou Dagmar Patrasová a její dcera Anna Julie Slováčková. \n\nV prosinci roku 2018 Lollipopz vydali singl „První Láska“ s b-stranou „Kouzlo Vánoc“.\n\nV květnu 2019 Lollipopz vydali své druhé album \"Nekonečné Léto\"\n\nV dubnu 2019 Lollipopz nahráli novou písničku \"Tenhle den je náš\" a v létě téhož roku písničku \"Kolo Štěstí\".\n\n"}
{"id": "1259261", "url": "https://cs.wikipedia.org/wiki?curid=1259261", "title": "Obština Asenovgrad", "text": "Obština Asenovgrad\n\nObština Asenovgrad ( \"Община Асеновград\") je bulharská jednotka územní samosprávy v Plovdivské oblasti. Leží ve středním Bulharsku, větší částí v Hornothrácké nížině, menší částí na severovýchodních svazích a úpatí Západních Rodopů. Správním střediskem je město Asenovgrad, kromě něj obština zahrnuje 28 vesnic. Žije zde přes 60 tisíc stálých obyvatel.\n\nV obštině žije 60 853 stálých obyvatel a včetně přechodně hlášených obyvatel 72 766. Podle sčítáni 1. února 2011 bylo národnostní složení následující:\n"}
{"id": "1259267", "url": "https://cs.wikipedia.org/wiki?curid=1259267", "title": "Zdeněk Voženílek", "text": "Zdeněk Voženílek\n\nZdeněk Voženílek (23. ledna 1929 Běchovice – 22. února 1981 Praha) byl český fotograf druhé poloviny 20. století\n\nZdeněk Voženílek se narodil v Běchovicích u Prahy jako syn železničáře. Základní školu, obecnou a měšťanskou, vychodil v Běchovicích. V letech 1944 - 1948 navštěvoval Vyšší průmyslovou školu stavební v Praze. V letech 1951 – 1953 absolvoval základní vojenskou službu – jako bývalý člen národně socialistické strany byl odveden k Pomocným technickým praporům (PTP), kde strávil 2,5 roku. Po vojně se oženil (Marie, roz. Grabmullerová) a nastoupil do Pražského projektového ústavu do ateliéru architekta Bohuslava Fuchse a poté arch. Podzemného. Od roku 1958 se stal vedoucím fotolaboratoře (narodila se dcera Alice). Ve funkci vedoucího fotoateliéru pracoval až do roku 1978, kdy po opakovaných infarktech odešel do invalidního důchodu. Ve volné tvorbě se věnoval zejména fotografování krajiny, stromů a pražských vedut. Zemřel ve věku 52 let.\n\nV letech 1961 a 1962 absolvoval Zdeněk Voženílek Lidovou akademii vědy, techniky a umění v oboru fotografie se specializací na černobílou fotografii. Zpočátku zachycoval svět kolem něj (zejména Kampu a Malou Stranu, kde bydlel na Újezdě 15) fotoaparátem Rolleiflex a pak Praktisix na formát 6x6. Nejslavnější fotografie byla v této době pořízena právě na Petříně – byla to \"Zima v Praze\", oceněná na mnoha světových výstavách, dále fotografie ze souboru Kampa (\"Oběd\", \"Nedělní procházka\"). Při svých toulkách Prahou se soustředil i na oblast kolem Vltavy – plovárny, hausboty i veslařské závody, rád fotil lidi kolem řeky (plánoval vydání publikace s touto tematikou). V šedesátých letech navštívil jako člen fotokroužku Vagonka Tatra s několika kolegy Paříž, odkud přivezl mistrovské momentky z Montmartru a Versailles.\n\nVoženílek hodně publikoval v tisku a účastnil se s našimi předními fotografy výstav v zahraničí. Jeho práce jsou zastoupeny ve fotografických ročenkách Year Book (1962, 1963, 1965, 1966). V roce 1963 byl Voženílek přijat do Svazu čs. výtvarných umělců a mimo svoji práci se pilně věnoval volné fotografii. Jeho fotografie jsou publikovány ve fotografických ročenkách Velké Británie Photography Year Book (1970 a 1973).\n\nTaké další cesty (především putování po Skandinávii, které podnikl v červenci 1968), jej velmi ovlivnily. Přesto zůstal především fotografem domova, patrně ovlivněn i vzorem Josefa Sudka, kterého obdivoval. Mezi jeho vzory patřil z českých fotografů Karel Plicka, Ladislav Sitenský, Dagmar Hochová a z vrstevníků měl rád práce Viléma Heckela a Jana Šplíchala.\n\nVoženílek své fotografie soudobé i historické architektury pořizoval „Linhofkou“ 9x12. Při fotografování architektury vždy volil vhodné stanoviště a osvětlení, jeho snímky jsou plastické, čisté a kompozičně dokonalé.\n\nPři své práci často dokumentoval i plastiky předních československých sochařů, jejichž díla byla součástí architektury a sídlišť. V jeho archívu jsou fotografie děl sochařů Chlupáče, Kmentové, Karouška, Dvořáka, Vystrčila, Kovaříka a jiných (např. Jany Paroubek, která žila v Holandsku, † 1987). Zvláštní kapitolou bylo jeho přátelství s keramikem Janem Kutálkem, které je dlouho pojilo a jehož práci dlouhodobě dokumentoval. \n\nZdeněk Voženílek zemřel ve Vinohradské nemocnici po opakovaných infarktech ve věku 52 let. Jeho dílo náleží svými kvalitami i individualitou rukopisu k důležitým přínosům ve vývoji české fotografie 2. poloviny 20. století.\n\n\n"}
{"id": "1259278", "url": "https://cs.wikipedia.org/wiki?curid=1259278", "title": "Peter Kružliak", "text": "Peter Kružliak\n\nPeter Kružliak (4. května 1911, Detva-Kriváň – 11. srpna 1976, Levice) byl slovenský důstojník a partyzánský velitel. Jeho otec se jmenoval Ján Kružliak a jeho matka se jmenovala Anna roz. Marcineková-Drdolová.\n\nStudoval na gymnáziu ve Zvolenu (1926–1929), od roku 1931 voják z povolání, příslušník československé, slovenské armády a ČSLA. Účastník protifašistického boje v armádě. Velitel roty 1. československé partyzánské armády J.V. Stalina. Působil na Velitelství pozemního vojska v Banské Bystrici (od 1944), pracovník pověřenectva vnitra v Banské Bystrici (od dubna 1945). Politicky pronásledován, vězněn. Pracovník STS v Krškany a SEZ v Tlamačoch.\n\n"}
{"id": "1259282", "url": "https://cs.wikipedia.org/wiki?curid=1259282", "title": "Arabská kuchyně", "text": "Arabská kuchyně\n\nArabská kuchyně ( ) jsou kulinářšké postupy příslušníků zemí arabského poloostrova, které jsou také nazývány jako \"orientální kuchyně\" nebo kuchyně \"Blízkého východu\". Jsou definovány různými regionálními kuchyněmi, které se táhnou arabským světem od Maghrebu po Mašrek, příp. Levantu, kde je jejich vliv poslední staletí patrný a po oblast Perského zálivu. Tyto kuchyně jsou často staletí staré a navzájem si podobné také kulturou velkého obchodu s kořením, bylinami a potravinami. Tři hlavní oblasti známé jako Maghreb, Mašrek a Záliv mají mnoho podobností, ale také mnoho unikátních tradic. Také byly tyto kuchyně ovlivněny klimatem, možnostmi kultivace, stejně jako možností obchodu. Kuchyně Maghrebu a Levanty, příp. Mašreku, jsou relativně mladé – vyvinuly se v průběhu posledních staletí, zatímco kuchyně z oblasti Zálivu je velmi stará. Kuchyně lze rozdělit na městské a venkovské.\n\nPod pojem orientální kuchyně, který je v kuchařských knihách často používány, se často řadí i perská, kurdská a turecká kuchyně, které mají každá do jisté míry samostatnou kulinářskou tradici.\n"}
{"id": "1259291", "url": "https://cs.wikipedia.org/wiki?curid=1259291", "title": "Jiří Němeček starší", "text": "Jiří Němeček starší\n\nJiří Němeček starší (12. dubna 1924 Říčany – 29. července 1991 Praha) byl český tanečník, choreograf, šéf Baletu Národního divadla.\n\nBalet se učil u Loly Slabé, poté u Bronislava Szynglarského a konečně v letech 1938–1942 u primabaleríny Národního divadla Jelizavety Nikolské. Za války byl v letech 1943/1944 totálně nasazen jako tanečník v německém Městském divadle v polské Vratislavy. \n\nPo válce působil jako sólista baletu V Praze, Opavě, Plzni a Brně. V roce 1957 byl jmenován šéfem Baletu Národního divadla v Praze, kde působil až do roku 1970. Nedlouho po jmenování šéfem baletu skončil s činností aktivního tanečníka a soustředil se výhradně na choreografii a taneční režii.\n\nV roce 1979 se vrátil do čela Baletu ND a setrval zde až do sezony 1989/1990, kdy jej vystřídal Vlastimil Harapes. \n\nNa jeviště ND uvedl např. balety Sluha dvou pánů (1958), Othello (1959), Romeo a Julie (1962) a Labutí jezero (1971).\n\nJeho manželkou byla tanečnice ND Elvíra Němečková, syn Jiří byl také členem souboru Baletu ND.\n\n\n\n"}
{"id": "1259295", "url": "https://cs.wikipedia.org/wiki?curid=1259295", "title": "Rei Higuči", "text": "Rei Higuči\n\nRei Higuči ( 樋口黎, * 28. ledna 1996 Ibaraki) je japonský zápasník ve volném stylu. Studuje Nippon Sport Science University. V roce 2012 vyhrál mistrovství Asie v kategorii kadetů, v roce 2015 se stal mistrem Japonska a v březnu 2016 vyhrál asijský kvalifikační turnaj na olympiádu v nejlehčí váhové kategorii. Na olympiádě nepatřil k favoritům nejlehčí váhové kategorie, ale dokázal projít až do finále, kde podlehl úřadujícímu mistru světa Vladimeru Chinčegašvilimu, ačkoli vedl už 3:0, a získal stříbrnou medaili.\n\n\n"}
{"id": "1259299", "url": "https://cs.wikipedia.org/wiki?curid=1259299", "title": "Datový kontejner", "text": "Datový kontejner\n\nDatový kontejner je v informatice označení metasouboru pro společné uložení dat a metadat v jednom počítačovém souboru. Společným uložením v jednom souboru je zjednodušena manipulace se souvisejícími daty (např. kopírování, distribuce k zákazníkovi), jejich synchronizace a aktualizace.\n\n\nMultimediální kontejner v jednom počítačovém souboru obsahuje jeden nebo více proudů multimediálních dat (zvukových stop, video streamů, dat). Jeden soubor tak může obsahovat zvukové stopy v různých jazycích, několik různých titulků a je zajištěna jejich vzájemná synchronizace. Uživatel si při přehrávání může vybrat, kterou kombinaci multimediálních dat chce použít.\n\n"}
{"id": "1259303", "url": "https://cs.wikipedia.org/wiki?curid=1259303", "title": "Sadová kolonáda", "text": "Sadová kolonáda\n\nSadová kolonáda je jednou z pěti hlavních kolonád v Karlových Varech. Vystavěna byla v letech 1880 až 1881 podle projektu vídeňských architektů Ferdinanda Fellnera a Hermanna Helmera. Původně sloužila jako promenáda k sousednímu Blanenskému pavilonu. Promenáda byla spojena s letní restaurací. Blanenský pavilon byl nicméně v roce 1966 zbourán, aby ustoupil přilehlým Dvořákovým sadům. V roce 2002 byla litinová kolonáda rekonstruována.\n\nKolonáda slouží pro pití Sadového pramene, nicméně vývěr pramene je umístěn ve Vojenské lázeňské zotavovně. Koncem osmdesátých let 20. století byl lázeňským hydrogeologem Vylitou objeven další pramen, pojmenovaný jako Hadí pramen. Jeho odběr byl umístěn v západním pavilonu a dne 10. července 2004 zpřístupněn veřejnosti. Řadí se svou teplotou 30°C mezi chladnější a je považován za nejchutnější karlovarský pramen.\n\nKolonáda je sestavena z litinových dílců vyrobených Mariánskou hutí železáren knížete Salma v Blansku. Dvouramenná 50 m dlouhá kolonáda v neorenesančním stylu stojí na štíhlých korintských sloupech, nároží tvoří šestiboké pavilony. Až do roku 2004 nebyla kolonáda opravována, bylo provedeno jen dvanáct nátěrů. Porušené a chybějící litinové díly byly restaurovány v roce 2004. Rovněž byla opravena kamenná spodní stavba a střecha pokryta novou břidlicí. Při rekonstrukci byl vybudován bezbariérový přístup ze Sadové ulice a zabudováno nové osvětlení.\n"}
{"id": "1259308", "url": "https://cs.wikipedia.org/wiki?curid=1259308", "title": "Dalibor Mareček", "text": "Dalibor Mareček\n\nDalibor Mareček (6. července 1915 Poříčany – 20. února 1945 Český Brod) byl český malíř a hudebník.\n\nJeho otec František (nar. 1883) se dal na učitelskou dráhu. Zajímal se o hudbu, poezii, výtvarné umění a hru na housle. Za první světové války byl dva roky na frontě v Haliči, ale jako pacifista ani jednou nevystřelil a kvůli fingovanému „\"zánětu žil\"“ byl zproštěn vojenské služby. Po válce mu bylo nabídnuto místo v orchestru Národního divadla, ale odmítl, a zůstal v Poříčanech. V letech 1932 – 1939 řediteloval škole v Klučově. Zemřel v roce 1960.\nMatka Maří Magdaléna (nar. 1891) chtěla studovat zpěv, ale otec to rázně zakázal. Byla to vzdělaná žena s širokým rozhledem.\n\nNarodil se v Poříčanech jako druhé ze tří dětí. Po gymnaziálních studiích v Českém Brodě, které absolvoval v letech 1926–1934, studoval od roku 1934 do roku 1937 na Českém vysokém učení technickém u Oldřicha Blažíčka, Josefa Sejpka a Cyrila Boudy kresbu a poté, až do uzavření vysokých škol, na Filosofické fakultě Univerzity Karlovy dějiny umění a estetiku. Tíhnul k divadlu a také k hudbě, hrál dobře na housle, jako jeho otec.\n\nZpočátku se věnoval převážně krajinám z okolí jeho rodiště (\"Stodoly v Klučově I – III, Chalupy na Českobrodsku, Silnice u Lstiboře I – IV\"). Bylo to v době jeho mládí nezatížené chorobou ani válkou, kdy si užíval života plnými doušky. Kolem roku 1937 jsou datovány i skici k autoportrétu (I – III). Ty, i přes hrubé „impresionistické“ tahy štětcem vystihovaly charakter postav. Roku 1938 přibyly témata ze Slovenska (Liptovské hole I – IV), řídce se věnoval i zátiší (Zátiší s begonií, Zátiší s houslemi, Zátiší se pstruhy).\n\nVe 40. letech 20. století začal malovat temnějšími barvami (V parku, 1943), více figurální kompozice plné intelektuální meditace a figury připomínali spíše stíny a přízraky (Rozhovor I a II). V obrazech zobrazil existenciální tíseň a samotu lidského individua. Zázrak sv. Marka, Poutníci I a II (1942), Setkání (1942), Vyprávění Dona Quijota (1943) a Návrat Odysseův (1944), Žena ze sanatoria. V roce 1943 byl po účasti na výstavě Hosté Mánesa přijat za člena tohoto spolku. V květnu 1944 vystavoval část svých prací ještě v Kutné Hoře a členskou výstavu Mánesa obeslal v létě svými posledními díly, jež mu vynesla zařazení mezi „zvrhlé umělce“ – Muziku, Špálu a jiné.\n\nTrpěl tuberkulózou plic a ledvin, ta mu byla odebrána již během studií v podolském sanatoriu. Během náletů na Prahu byl již těžce nemocný převezen do nemocnice v Českém Brodě, kde v únoru 1945 zemřel ve věku nedožitých 30 let na tuberkulózní zánět mozkových blan.\n\nNárodní galerie – Setkání, Vyprávění Dona Quijota, Návrat Odysseův a Krajina jihočeská – (zakoupila 11/1976)\n\n\n"}
{"id": "1259329", "url": "https://cs.wikipedia.org/wiki?curid=1259329", "title": "Otto Hieronimus", "text": "Otto Hieronimus\n\nOtto Hieronimus (26. července 1879 Kolín nad Rýnem – 8. května 1922 Štýrský Hradec) byl rakouský konstruktér automobilů a motorů, pilot a automobilový závodník německého původu. Patřil k nejúspěšnějším rakouským automobilovým závodníkům, účastnil se zejména závodů do vrchu.\n\nOtto Hieronimus se narodil v roce 1879 v Kolíně nad Rýnem jako syn tamního zástupce firmy Benz & Cie. V letech 1896 až 1898 působil u firmy Benz v Mannheimu. Dále se vzdělával a navštěvoval i technickou školu v durynském Hildburghausenu. V roce 1901 předával vůz Benz Patent Motorwagen číslo 1 Arnoldu Spitzovi. Spitz, největší prodejce automobilů ve Vídni, obchodoval s vozy značek Benz & Cie., De Dion-Bouton a Mercedes a Hieronima zaměstnal, pověřil jej konstrukcí vlastního vozu pro firmu Gräf & Stift. Hieronimus zkonstruoval vůz známý jako Spitz-Wagen, všechny vyrobené vozy z let 1902 a 1903 Spitz prodal.\n\nV roce 1908 stanovil Hieronimus na prvním stálém okruhu světa v Brooklands nový rychlostní rekord. Na trati dlouhé 3,5 míle jel s vozem Laurin & Klement FCS rychlostí 118,72 km/h. Od roku 1909 pracoval jako konstruktér a ředitel u firmy Laurin & Klement, předchůdce dnešní firmy Škoda Auto. Zde také Hieronimus konstruoval letecké motory, první vznikl v roce 1909, první let s letadlem L&K uskutečnil v roce 1910. V květnu 1911 ale firmu Laurin & Klement opustil a i během první světové války se věnoval konstrukci leteckých motorů v Rakousku.\n\nVyvinul motor Hiero, který byl používán v řadě rakousko-uherských letounů za I. světové války i v poválečných konstrukcích vzniklých v Československu. Saint-germainská smlouva ale další vývoj zastavila a Hieronimus se tak opět vrátil ke konstruování automobilů.\n\nJako technický ředitel továrny Österreichische Waffenfabriksgesellschaft zahynul Otto Hieronimus 8. května 1922 při havárii vozu Steyr s třílitrovým motorem při tréninku na závod do vrchu Rieß. Byl pohřben 16. května 1922 ve Vídni na Dornbašském hřbitově v okrese Hernals.\n\nOtto Hieronimus v roce 1908 zvítězil ve své třídě s vozem Laurin & Klement FC o výkonu 16 koní v závodě St. Petersburg – Moskva. V roce 1911 s automobilem Laurin & Klement FCR zvítězil a současně vytvořil traťový rekord 3:44,2 min. na závodu do vrchu Zbraslav - Jíloviště. V roce 1914 vyhrál jízdu Alpami a Karpaty. Při sicilském závodě Targa Florio v roce 1922 dojel celkově sedmý a ve třídě vozů o objemu do 3 litrů zvítězil.\n\nZdroj:\n\nV roce 1903 se účastnil s vozem Mercedes i závodu Paříž-Madrid, dojel 62.\n\n\n"}
{"id": "1259333", "url": "https://cs.wikipedia.org/wiki?curid=1259333", "title": "Goethova vyhlídka", "text": "Goethova vyhlídka\n\nGoethova vyhlídka je 42 metrů vysoká rozhledna s výletní restaurací, postavená podle projektu vídeňských architektů Ferdinanda Fellnera a Hermanna Helmera, tyčící se na Výšině věčného života nad Karlovými Vary v nadmořské výšce 636,4 metru.\n\nVyhlídka byla postavena mezi lety 1888 až 1889. Podnět ke stavbě dala arcivévodkyně Štěpánka Belgická, snacha císaře Františka Josefa a císařovny Alžběty Bavorské (zvané Sissi). Arcivévodkyně se během své procházky na výšinu vyjádřila, že by bylo místo příhodné pro stavbu rozhledny, čemuž se bezprostředně snažil vyhovět tehdejší starosta Karlových Varů, Eduard Knoll. Podobnou myšlenku již dříve vyjádřil i německý básník Johann Wolfgang von Goethe.\n\nRozhledna měnila opakovaně během své historie různá jména. Původní název \"Stefaniewarte\" nesla podle iniciátorky stavby arcivévodkyně Štěpánky Belgické. Po vzniku samostatného Československa byla vyhlídka přejmenována po Adalbertu Stifterovi na \"Stifterovu rozhlednu\". Po druhé světové válce nesla rozhledna od roku 1945 název \"Stalinova rozhledna\". Současný název získala \"Goethova vyhlídka\" v roce 1957.\n\nZpočátku oblíbený cíl lázeňských hostů začal po druhé světové válce chátrat. V roce 1960 byla rozhledna uzavřena, po rekonstrukci v 70. letech 20. století byla opětovně otevřena včetně restaurace. Koncem 90. let 20. století byla vyhlídka uzavřena a začala pustnout. Město Karlovy Vary se snažilo rozhlednu zprovoznit, a za tímto účelem ji pronajalo. Po rekonstrukci následovalo v roce 2004 otevření restaurace včetně vyhlídky, ovšem již v roce 2006 byla restaurace s rozhlednou opět uzavřena pro obtížnou přístupnost a vzdálenost od lázeňského města. Od této doby již rozhledna nebyla otevřena.\n\nV roce 2017 započala dlouhou dobu odkládaná rekonstrukce vyhlídky. Vzhledem k tomu, že rekonstrukce byla financována z dotace, nebude prozatím možné využít vyhlídku ke komerčním účelům a obohatit ji o původně plánovanou kavárnu. V prostorách vyhlídky by nicméně mohlo vzniknout muzeum rozhleden Karlových Varů. Rekonstrukce rozhledny byla dokončena na podzim roku 2018. S oficiálním otevřením pro veřejnost se čekalo až na novou lázeňskou sezonu. Od 3. 5. 2019 je rozhledna přístupná veřejnosti. Zvýšit turistickou atraktivitu by do budoucna mohla také bobová dráha, která by začínala u Goethovy vyhlídky.\nV blízkosti rozhledny byla vybudována tříkilometrová \"Stezka strašidel\". U jednotlivých zastavení stezky jsou umístěna strašidla, doplněna panelem s krátkou pohádkou.\n\n\n"}
{"id": "1259336", "url": "https://cs.wikipedia.org/wiki?curid=1259336", "title": "Nové muzeum", "text": "Nové muzeum\n\nNové muzeum (německy \"Neues Museum\") je jedno z pěti muzejí v Berlíně v Německu, soustředěných na Muzejním ostrově. Vzniklo jako druhé v pořadí v roce 1855 a hostí sbírku egyptského umění v níž jsou výraznou měrou zastoupeny vykopávky amarnského období, dále pak starověké a etnografické sbírky. Muzeum je jako součást Muzejního ostrova od roku 1999 na seznamu světového kulturního dědictví UNESCO.\n\nNa muzejním ostrově bylo jako první založeno v roce 1830 Altes Museum. Sbírka si v krátké době získala velmi dobrou pověst, a tak byla již v roce 1855 otevřena nová muzejní budova \"Neues Museum\", určená pro sbírky starověkého Egypta, prehistorické a etnografické sbírky. Nápis nad vchodem do muzea říká: ARTEM NON ODIT NISI IGNARUS (Pouze ignorant nenávidí umění). Architektem muzejní budovy byl August Stüler. Vstupní část muzea zahrnovala velkou schodišťovou halu, řecký a egyptský dvůr, spojení se Starým muzeem zajišťoval krytý most.\n\nPo vypuknutí 2. světové války bylo muzeum na podzim 1939 uzavřeno, většina muzejních exponátů byla evakuována a umístěna v krytech. Toto opatření se ukázalo jako prozíravé, v roce 1944 totiž muzeum zasáhlo několik bomb, jižní část muzea zůstala po válce v troskách. Po skončení druhé světové války se sbírky v krytech ocitly v rukou Rudé armády, která řadu sbírkových předmětů přesunula do muzeí v Moskvě a Leningradu, dodnes nebyly všechny vráceny (součástí nevrácených sbírek je tzv. Priamův poklad a trójská sbírka). Muzeum zůstalo v troskách.\n\nV roce 1980 vláda NDR konečně rozhodla o rekonstrukci budovy muzea, ta však začala teprve v září 1989, o dva měsíce později padla Berlínská zeď a došlo ke sjednocení do té doby rozděleného města. Vítězem architektonické soutěže na rekonstrukci muzea se stal David Chipperfield, namísto kompletního znovupostavení muzea se architekt rozhodl znovu postavit poničené části, ale s použitím moderních materiálů a jednoduchých tvarů. Součástí rekonstrukce je podzemní Archeologická promenáda, která propojí všechny muzejní budovy (s výjimkou Staré národní galerie). Nové muzeum bylo znovu otevřeno 9. 10. 2009.\n\nPřízemí a první patro muzea zabírají egyptské sbírky. V nich vyniká tzv. Berlínská zelená hlava a hlava královny Teje. Díky účasti pruského archeologického týmu na vykopávkách v Tel-el-Amarně, starověkém Achetatonu, je v muzeu uložena značná část exponátů nalezených v troskách tohoto města, z nich je zlatým hřebem busta královny Nefertiti, manželky faraona Achnatona. Z amarnského období je v muzeu též busta faraona Tutanchamona, samotného Achnatona, slavný je domácí oltář, znázorňující Achnatona s jeho rodinou.\n\nVe druhém patře se nachází sbírka egyptských papyrů, z nichž vyniká Sinuhetův příběh (okolo 1800 př. n. l.) a řecky psaný komentář k Platonově dialogu Theaitétos (zhruba 2. století n. l.), dále se zde nachází sbírka artefaktů nalezených v Berlíně a okolí, které dokumentují ranou historii osídlení Germány.\n\nTřetí patro zabírá muzeum prehistorie a rané historie, jehož zlatým hřebem je tzv. Zlatý klobouk z doby bronzové (asi 900 před naším letopočtem) z Dolního Saska. 75 cm vysoký klobouk je vzácným dokladem astronomických znalostí v Evropě v době kamenné. Muzeum též obsahuje artefakty z doby bronzové a kamenné.\n\n"}
{"id": "1259343", "url": "https://cs.wikipedia.org/wiki?curid=1259343", "title": "Hrachovka (usedlost)", "text": "Hrachovka (usedlost)\n\nHrachovka je viniční usedlost v Praze 7 Troji v ulici K Bohnicím. Stojí izolovaně v lukách severně od ZOO.\n\nUsedlost byla postavena kolem roku 1700. Původně sloužila vrchnosti nebo měšťanstvu pro sezonní a občasné bydlení. V přízemí se nacházel byt správce a zaměstnanců vinice. Byly zde zřejmě i další hospodářské provozy a v části patra sýpka. V 19. století byla obytná budova přestavěna na stodolu. K tomuto jádru kolem uzavřeného dvora byla přistavěna nová obytná budova nevýrazného slohu.\n\nZda byla usedlost pojmenována podle jména majitele nebo zda se zde pěstoval kromě vinné révy také hrách není známo.\n\nJednalo se o stavbu s dvoutraktovou dispozicí. Budova byla vyzděna z lomového kamene, její jihozápadní nároží pak dodatečně zpevněno dvojicí mohutných opěráků. Pod obydlím se nacházel sklep, který byl později zasypán. V době, kdy sloužila jako stodola, byl v její jižní a severní stěně prolomen vjezd. Statek byl chráněn masivní ohradní zdí.\n\n\n\n"}
{"id": "1259348", "url": "https://cs.wikipedia.org/wiki?curid=1259348", "title": "Ilijan Angelov", "text": "Ilijan Angelov\n\nIlijan Dimitrov Angelov (: ) (* 22. února 1953 – srpen 2015) byl bulharský rohovník/boxer.\n\nPřipravoval se v Plevenu. V bulharské seniorské reprezentaci se pohyboval v období 1975-1984. V roce 1976 startoval na olympijských hrách v Montréalu a vypadl ve druhém kole se Sovětem Rufatem Risqievem. V roce 1980 se do bulharského olympijského týmu nevešel na úkor Kostadina Foleva. V roce 1984 ho u účast na olympijských hrách v Los Angeles připravil bojkot. Po skončení sportovní kariéry se věnoval trenérské práci. K jeho nejznámějším žákům patřil Detelin Dalakliev. Zemřel v roce 2015. \n"}
{"id": "1259354", "url": "https://cs.wikipedia.org/wiki?curid=1259354", "title": "Jetel pochybný", "text": "Jetel pochybný\n\nJetel pochybný (\"Trifolium dubium\") je drobná, jednoletá, planě rostoucí rostlina, mezi žlutě kvetoucími jeteli je v české přírodě tím nejmenším. Patří k jetelům, které nejsou považované za užitkové, naopak jsou mu někdy přisuzovány vlastnosti plevele.\n\nV Evropě roste vyjma arktických oblastí a Ruska, téměř po celém kontinentu, na východě zasahuje přes Malou Asii až na Kavkaz a na jihu až do západní oblasti Severní Afriky. Druhotně byl rozšířen do Severní i Jižní Ameriky, do Východní Asie, Austrálie, na Nový Zéland i Havajské ostrovy. V České republice se vyskytuje roztroušeně až hojně v termofytiku i mezofytiku a jen ojediněle v oreofytiku. Poměrně vzácný je na jihu Moravy.\n\nRoste obvykle na vlhkých, na vápník chudých až neutrálních půdách, které jsou humózní, hlinité i písčité. Většinou se vyskytuje na kosených loukách nebo pastvinách, po okrajích cest, na travnatých svazích, ve vinohradech, ve světlých lesích a na jejich mýtinách. Kvete od května do srpna.\n\nJednoletá nebo dvouletá bylina s 10 až 40 cm dlouhými lodyhami, které mohou být poléhavé, vystoupavé a vzácně i přímé. Tenká, od báze rozvětvená lodyha je často červenavá, lysá nebo pouze v horní části roztroušeně chlupatá a je pravidelně porostlá krátce řapíkatými, sivozelenými, trojčetnými listy. Lístky s krátkými, nestejně dlouhými řapíčky jsou obvejčité, až 1 cm dlouhé a 0,8 cm široké, u klínovité báze celokrajné a na uťatém, či tupě vykrojeném vrcholu jemně pilovité. Vejčité palisty jsou hustě brvité, na vrcholu špičaté a kratší nebo stejně dlouhé jako řapíky.\n\nŽlutá květenství jsou drobné, jen 0,5 až 1 cm velké, nejčastěji z pěti až patnácti květů složené kulovité hlávky vyrůstající z úžlabí listů na tenkých, dlouhých a rovných stopkách. Pětičetné květy v hlávkách mají kratičké stopky, jsou 2 až 4 mm dlouhé a po odkvětu se mírně zvětšují a sklánějí dolů. Jejich zvonkovitý kalich je pětižilný, asi 2 mm dlouhý, lysý, dolní cípy jsou tak dlouhé jako kališní trubka a horní jsou kratší. Koruna je jasně žlutá, po odkvětu hnědne a její úzká, podélně složená pavéza je na vrcholu drobně zubatá a delší než člunek i křídla. V květu je deset tyčinek s prašníky a jeden semeník s čnělkou a bliznou.\n\nPlod je podlouhlý, 1,5 mm dlouhý, nepukavý, nafouklý lusk v suchém kalichu s krátkým zobáčkem. Obsahuje jedno světle hnědé, kulovité semeno, pomoci něho se jetel pochybný rozmnožuje.\n\nNěkdy bývá jetel pochybný zaměňován za tolicí dětelovou. Ta se odlišuje zřetelně delším řapíčkem prostředního lístku a pak zralým plodem, který vyčnívá z kalichu, je hlemýžďovitě stočený a není nafouklý.\n\nTento původní druh je v české přírodě dost rozšířen a někdy bývá považován za málo obtížný plevel. Na polích se objevuje ojediněle a pouze v malém počtu.\n\n"}
{"id": "1259356", "url": "https://cs.wikipedia.org/wiki?curid=1259356", "title": "Jan Obenrauch", "text": "Jan Obenrauch\n\nJan Obenrauch (* 25. srpna 1973) je bývalý český profesionální fotbalista. Bydlí v Lysicích. Věnoval se také malé kopané a tenisu.\n\nV dorostu hrál za Zbrojovku Brno, působil také v Německu. Prošel osmi domácími druholigovými štacemi (1993–2002), druhou ligu hrál také ve švýcarském klubu FC Schaffhausen v sezoně 1999/00. Nejvýraznější stopu zanechal v Kunovicích, v jejichž dresu se stal se 16 brankami nejlepším střelcem MSFL v ročníku 2000/01. Za Kunovice dvakrát skóroval i v Poháru ČMFS.\n\nOd roku 2003 hrál za menší rakouské oddíly (2003–2009 Hirschwang SC a 2009–říjen 2014 Mönichkirchen FC). V nižších soutěžích hrál také za SK Pozořice (2002–2003) a TJ Heršpice (od října 2014).\n\n\n"}
{"id": "1259357", "url": "https://cs.wikipedia.org/wiki?curid=1259357", "title": "Schuylkill River", "text": "Schuylkill River\n\nSchuylkill River je 217 km dlouhá řeka v americkém státě Pensylvánie, pravostranný přítok Delaware. Jmenuje se podle ní okres Schuylkill County.\n\nŘeka pramení nedaleko vesnice Tuscarora v pohoří Poconos a teče jihovýchodním směrem. Leží na ní města Reading, Pottstown a Norristown, přijímá přítoky Little Schuylkill River, Manatawny Creek a Perkiomen Creek zleva a Tulpehocken Creek a French Creek zprava. Protéká bývalým hlavním městem USA Filadelfií, kde se vlévá do Delaware.\n\nPůvodními obyvateli byli Lenapové, kteří řeku nazývali \"Tool-pay Hanna\" (Želví řeka) nebo \"Manaiunk\" (Běžící voda). První holandští osadníci jí dali název \"Schuylkill\", což znamená Skrytá řeka, protože její ústí do Delaware bylo zarostlé bujnou vegetací. V povodí řeky leží velká ložiska antracitu, v důsledku těžby patřila Schuylkill River k nejznečistěnějším řekám USA; po druhé světové válce byl spuštěn projekt na její ozdravení, díky němuž se řeka stala zdrojem pitné vody pro půldruhého milionu lidí. Je také využívána k rekreaci: provozují se vodní sporty a rybolov, po břehu vede naučná stezka.\n\nJules Verne zasadil do okolí řeky část děje své knihy \"Robur dobyvatel\".\n\n"}
{"id": "1259359", "url": "https://cs.wikipedia.org/wiki?curid=1259359", "title": "Stará národní galerie", "text": "Stará národní galerie\n\nStará národní galerie () je nejstarší ze šesti insititucí, které tvoří berlínskou Národní galerii a zároveň je jedním z pěti muzeí na Muzejním ostrově v Berlíně v Německu. Vznikla jako v pořadí třetí muzeum a hostí sbírku umění 19. století. Galerie je jako součást Muzejního ostrova od roku 1999 na seznamu světového kulturního dědictví UNESCO.\n\nStará národní galerie byla postavena jako antický chrám na vysokém soklu, na nějž vede dvojité schodiště a je ústředním pohledovým bodem muzejní kolonády, která tvoří srdce Muzejního ostrova. Na vrcholu schodiště stojí jezdecká socha Fridricha Viléma IV., kterou v roce 1886 zhotovil Alexander Calandrelli. Průčelí budovy tvoří sloupořadí, které po stranách přechází v půlkruhové pilastry. Nad vchodem je umístěn nápis DER DEUTSCHEN KUNST (Německému umění) a letopočet 1871. Budova má tři patra.\n\nPo budovách Starého a Nového muzea byla budova galerie postavena na muzejním ostrově jako třetí stavba. Architektem byl sice August Stüller, nicméně ten se držel nákresů Fridricha Viléma IV., stavbu realizoval Johan Heinrich Strack. Historie stavby je plná změn. Stüller sice vytvořil návrh stavby, ale základní kámen byl položen v roce 1867, dva roky po Stüllerově demisi. Dohled nad stavbou převzal Strack, v návrhu však změnil řadu dekorací. Budova byla sice otevřena v roce 1876, nápis nicméně otevření datuje do roku 1871, kdy bylo sjednoceno Německo. O deset let později byla na vrchol schodiště umístěna socha. První patro bylo výrazně přestavěno v roce 1911, střední patro v roce 1936.\n\nV průběhu 2. světové války byla budova galerie silně poškozena, což se sice nedotklo evakuovaných uměleckých děl, nicméně po válce byla řada z těchto děl odvezena do Sovětského svazu. Ze všech muzejních budov byla budova galerie válkou nejméně poškozena, přesto její rekonstrukce trvala až do roku 1955, nová generální rekonstrukce byla provedena v letech 1998 - 2001. Tato poslední rekonstrukce vedla k vytvoření dvou nových výstavních místností v třetím patře.\n\nNázev \"Stará\" národní galerie získala budova teprve po spojení muzejních sbírek po sjednocení Berlína, důvodem bylo odlišení od Nové národní galerie v bývalém západním Berlíně, která hostí sbírku umění 20. století, třetí částí galerie je Hamburger Bahnhof, v němž je umístěno muzeum současného umění.\n\nPo Bernhardu Maazovi (2003–2009) a Philippovi Demandtovi (2012–2016) je od května 2017 ředitelem instituce Ralph Gleis.\n\nMuzeum dnes vystavuje zhruba 440 maleb a 80 soch, velká část sbírek je dále uložena v depozitářích.\n\nV expozici jsou silně zastoupeni němečtí malíři: Carl Blenchen, Arnold Böcklin (\"Ostrov mrtvých\", olej na plátně, 1883), Adolph Menzel (\"Flétnový koncert s Fridrichem Velikým Sanssouci\", olej na plátně, 1850-1852).\n\nZatoupeni jsou však i francouzští umělci: Claude Monet (\"St. German l'Auxerrois\", olej na plátně, 1867), Edgar Degas, Paul Cézanne, Édouard Manet (\"Dům v Rueil\", olej na plátně, 1882), Auguste Renoir (\"Léto\", olej na plátně, 1868), Auguste Rodin (\"Muž a jeho myšlenka\", mramor, 1899-1900).\n\nVýznamná je sbírka obrazů Caspara Davida Friedricha (\"Opatství mezi duby,\" olej na plátně, 1809-10; \"Mnich u moře\", olej na plátně, 10-10; \"Východ měsíce nad mořem\", olej na plátně 122, a další), Karla Friedricha Schinkela (\"Ráno\",olej na plátněm 1813; \"Gotický chrám\" \"na skále u moře\", olej na plátně, 1815; a další).\n\nBerlínské tematiky se dotýkají malby Franze Krügera (\"Přehlídka na Operplatzu v Berlíně\", olej na plátně, 1824-30) či Eduarda Gaertnera (\"Parochialstrasse\", olej na plátně, 1831). V galerii je jedna z verzí obrazu \"Vlna\" Gustava Courbeta (olej na plátně, 1870) či slavný obraz Lovise Corintha \"Oslepený Samson\" (olej na plátně, 1912).\n\n"}
{"id": "1259360", "url": "https://cs.wikipedia.org/wiki?curid=1259360", "title": "Zahořany (zámek)", "text": "Zahořany (zámek)\n\nZahořany jsou zámek ve stejnojmenné vesnici u Křešic v okrese Litoměřice. Byl postaven na místě starší tvrze, ale dochovaná podoba je výsledkem barokní přestavby z poloviny sedmnáctého století a pozdějších úprav. Od roku 1964 je chráněn jako kulturní památka.\n\nPrvní panské sídlo vzniklo v Zahořanech již na počátku čtrnáctého století, kdy byla vesnice rozdělena na dva díly. Jeden patřil litoměřické kapitule a druhý vlastnili vladykové, z nichž některý si zde postavil tvrz. Ta však později zanikla a nová renesanční tvrz byla postavena až po roce 1574 za Radslava z Vchynic. V roce 1585 Radslav přesídlil do Teplic, a když roku 1619 zemřel, přešel všechen majetek na jeho nejmladšího synovce Oldřicha z Vchynic. Přestože ten zemřel už o rok později, pro velmi aktivní účast na stavovském povstání mu byl po bitvě na Bílé hoře zabaven veškerý majetek a vydán byl Oldřichovu bratrovi Vilémovi až v roce 1628. Viléma zavraždili v roce 1634 spolu s Albrechtem z Valdštejna a jeho majetek byl zkonfiskován. K zahořanskému panství patřilo třináct vesnic, tvrz, poplužní dvůr, mlýn a statek Tašov s tvrzí. Roku 1635 vše za čtyřicet tisíc rýnských zlatých koupil císařský plukovník Václav Zahrádecký ze Zahrádek a od něj už o měsíc později hrabě Jindřich Šlik. Jeho syn František Arnošt Šlik prodal Zahořany svobodnému pánovi a císařskému podmaršálkovi Janovi de la Cron.\n\nJan de la Cron nechal tvrz přestavět na barokní zámek podle projektu Bernarda Spinettiho a snad i Carla Luraga. Po Janově smrti panství spravovala vdova Markéta Blandina, která přežila další dědice. Zahořany po ní nakonec zdědila vnučka Františka provdané za hraběte Kaisersteina a po ní v roce 1701 její dcery. Jedna z nich se vdala za Jiřího Benedikta d’Ogilvy, který nechal zámek znovu upravit. Na přestavbě se pravděpodobně podílel Octavio Broggio. Potomkům Jiřího Benedikta zámek patřil až doku 1781, kdy jej za 140 tisíc zlatých koupil císař Josef II. a nechal v něm zřídit dočasnou vojenskou nemocnici pro terezínskou pevnost. Od té doby majitelé na zahořanském zámku nežili, a ten se stal pouhým sídlem správy panství.\n\nRoku 1807 Zahořany získal toskánský vévoda Ferdinand I. a připojil jejich panství k Ploskovicím a v roce 1846 je nejvyšší purkrabí Karel Chotek převedl k Velkému Březnu. Někdy v té době proběhly další stavební úpravy. V roce 1872 zámek vyhořel, ale brzy byl opraven. Po Chotcích se dalšími majiteli stali roku 1898 Filip Dub, Pavel Müller (1917) a Josef Hyross (1925). Majitelé bydleli pouze v západním křídle a v jiné části fungovala restaurace. Po roce 1945 objekt využívalo Jednotné zemědělské družstvo Křemín. Byly v něm byty, kanceláře, pohostinství, tělocvična a skladovací prostory.\n\nBěhem druhé poloviny dvacátého století neudržovaný zámek zchátral. Měl poškozené střechy a ve zdivu se objevovaly statické poruchy. V roce 2012 se objevil záměr upravit zámek na rehabilitační kliniku s hotelem a dalšími rekreačními aktivitami.\n\nZámek má nepravidelný půdorys, ale jádro tvoří čtyři křídla kolem nádvoří. V průčelí jižního křídla se nachází dva portály. Starší pravoúhlý portál se jménem stavebníka Jiřího Benedikta d’Ogilvyho je datovaný do roku 1708, zatímco druhý pochází až ze třicátých až čtyřicátých let osmnáctého století. V jihozápadním nároží se nachází půlkruhový portál v edikule z diagonální pilastrů, zvlněného kladí na konzolách a slepé balustrády s aliančním znakem Jiřího Benedikta d’Ogilvyho a jeho ženy. Severní křídlo s mohutnými rizality v obou nárožích se do nádvoří otevírá patrovou arkádou. V severovýchodním nároží stojí třípatrová hranolová věž. Většina místností je zaklenutá. Nejvýznamnější místností je rytířský sál v prvním patře východního křídla. Má štukový strop a v rozích ho zdobí alegorické postavy.\n\n\n"}
{"id": "1259361", "url": "https://cs.wikipedia.org/wiki?curid=1259361", "title": "Milorad Dodik", "text": "Milorad Dodik\n\nMilorad Dodik (v srbštině Милорад Додик; 12. března 1959, Banja Luka, Jugoslávie) je bosenskohercegovinský politik, prezident Republiky srbské.\n\nV letech 1986 až 1990 byl předsedou Rady opštiny Laktaši. V roce 1990 byl v prvních svobodných volbách v Bosně a Hercegovině zvolen do republikového parlamentu v Sarajevu jako jeden z poslanců zastupující srbskou národnost. Kandidoval za Svaz reformních sil.\n\nBěhem války v Bosně a Hercegovině byl poslancem Lidové skupštiny Republiky srbské. Tehdy zastupoval Srbskou demokratickou stranu. Po podepsání Daytonské dohody se stal prvním předsedou Svazu nezávislých sociálních demokratů. Mezinárodní společenství podporovalo Dodika především proto, že jej vnímalo jako umírněného politika. Dodikovi se přesto podařilo stát se klíčovou politickou postavou v Republice srbské.\n\nMilorad Dodik byl předsedou vlády Republiky srbské v letech 1998–2001; v roce 2006 a v letech 2006–2013. V roce 2010 zvítězil v prezidentských volbách v Republice srbské. Svůj mandát obhájil ve volbách v roce 2014, kde porazil protikandidáta Ognjena Tadiće.\n\nV roli prezidenta prosazuje vysoce federalizovanou Bosnu a Hercegovinu tak, aby zajistil co nejvíce pravomocí pro Republiku srbskou. Otevřeně kritizoval některé masakry, ke kterým došlo během války v Bosně a Hercegovině v 90. letech; oficiálně uváděný počet obětí srebrenického masakru uvedl jako nadsazený. Zpochybnil také masakry na tržnici Markale v Sarajevu. V roce 2016 a 2017 se vyslovil za mírumilovné rozdělení Bosny a Hercegoviny V roce 2017 na něj americká vláda uvalila sankce.\n"}
{"id": "1259362", "url": "https://cs.wikipedia.org/wiki?curid=1259362", "title": "Damien Chazelle", "text": "Damien Chazelle\n\nDamien Chazelle (* 19. ledna 1985 Providence, Rhode Island) je americký režisér a scenárista.\n\nZa svůj film \"La La Land\" získal Oscara za nejlepší režii, čímž se stal nejmladším držitelem ocenění v této kategorii.\n\nJeho režisérský debut přišel v roce 2009 s muzikálem \"Guy and Madeline on a Park Bench\". V roce 2014 napsal a režíroval svůj v pořadí druhý celovečerní film \"Whiplash\", založený na jeho stejnojmenném krátkém filmu, který natočil o rok dříve. Film byl poprvé uveden na Sundance Film Festival a získal pět nominací na Oscara včetně kategorií nejlepší film nebo nejlepší scénář.\n\nV roce 2016 napsal scénář ke dvěma filmům, a to k \"Ulici Cloverfield 10\" a \"La La Landu\", přičemž \"La La Land\" i režíroval. Za tento film byl nominován na velkou řadu ocenění, včetně Directors Guild of America Award v kategorii nejlepší režisér, Writers Guild of America Award v kategorii nejlepší scénář a dvě ceny Filmové ceny Britské akademie v kategoriích nejlepší režie a scénář. Za film získal dvě ceny Critics' Choice Movie Awards v kategoriích nejlepší scénář a režie a také dva Zlaté glóby pro nejlepšího scenáristu a režiséra. Film jako takový získal sedm Zlatých glóbů a vytvořil tím nový rekord .\n\nNa Harvardově univerzitě se setkal s Jasmine McGlade a vzal si ji v roce 2010, nicméně v roce 2014 se pár rozvedl. Poté začal chodit s herečkou Olivií Hamilton.\n\n"}
{"id": "1259370", "url": "https://cs.wikipedia.org/wiki?curid=1259370", "title": "Tresenský potok", "text": "Tresenský potok\n\nTresenský potok, někdy též Tresný potok či Lamačský, je vodní tok v okresech Blansko a Žďár nad Sázavou, který pramení severně od obce Rovečné, pod nejvyšším vrcholem přírodního parku Svratecké hornatiny, který se nazývá Horní les (774 m n. m.)\n\nOd prameniště (cca 635 m n. m.) teče směrem na jih přes vesnici Rovečné, ve které je částečně veden potrubím. V obci napájí rybník a teče kolem obce Malé Tresné lesem dále na jih, kde se do něj zleva vlévá bezejmenný potok z Velkého Tresného. Společně pokračují dále na jih, kde odvádí vodu z přírodní památky Lhotské jalovce a stěny a spojuje se s malým potokem, na kterém je před soutokem rybníček. Po dosažení obce Lhota u Olešnice, kde se do něj zleva vlévá další bezejmenný přítok, se stáčí směrem k západu, kde souběžně s jeho korytem vede silnice III/36210 spojující Lhotu u Olešnice a Bolešín. U přírodní památky Dědkovo jej silnice přemosťuje, vlévá se do něj další bezejmenný přítok zprava a dále pokračuje hlubokým údolím jihozápadním směrem. Údolí tvoří zpočátku louky, brzy však přechází v les. Údolí, které je zároveň jižní hranicí obce Bolešín, je v tomto úseku hluboké a úzké, tudíž jej lesní cesta musí několikrát překonávat pomocí brodů. U obce Koroužné se opět otevírá, mění na louky a po překonání silnice II/387 se potok zleva vlévá v nadmořské výšce zhruba 360 m do Svratky.\n\nPotok je lovištěm ledňáčka říčního. V jeho blízkosti hnízdí skorec vodní, v roce 2009 bylo jedno z jeho hnízd pozorováno v blízkosti potoka v budce na katastru obce Koroužné.\n\nDíky vysokému obsahu železa jsou koryto potoka i jeho voda zbarveny do červena.\n\nV okolí Velkého Tresného ústí do potoka bez čištění voda z bývalých štol.\n\nJméno je odvozeno od názvu obce Malé Tresné, v jejíž blízkosti potok protéká.\n\nModrá barva na vlajce a znaku obce Rovečné značí Tresenský potok.\n"}
{"id": "1259371", "url": "https://cs.wikipedia.org/wiki?curid=1259371", "title": "Josef Vanický", "text": "Josef Vanický\n\nJosef Vanický (9. února 1874, Hroška – 4. května 1936, Hradec Králové) byl průkopník sociálního a preventivního lékařství, internista, řídící lékař Okresního ústavu sociální péče zdravotní, ordinář protituberkulózní poradny, mecenáš.\n\n"}
{"id": "1259372", "url": "https://cs.wikipedia.org/wiki?curid=1259372", "title": "Rudolf Procházka (odbojář)", "text": "Rudolf Procházka (odbojář)\n\nRudolf Procházka, (3. listopadu 1905, Hroška – 9. listopadu 1942, Mnichov) se podílel na domácím odboji ve 2. světové válce.\n\nDo Ostrova, místní části Hrošky, se Procházkova rodina přestěhovala z Hrotovic u Třebíče. Z Ostrova následně přesídlila do Přestavlk. Rudolf se u stavitele V. Švorce v Kostelci nad Orlicí vyučil tesařem a odešel za prací do Prahy. V roce 1927 vstoupil do KSČ. O rok později se oženil. Jeho rodina bydlela v Kostelci nad Orlicí, v tzv. \"Trenčíně\". \n\nByl aktivním činovníkem a propagátorem komunistických myšlenek. Spolupracoval jak s místními komunisty, tak od svého zvolení v roce 1936 do Krajského výboru a ÚV KSČ s Bohumírem Šmeralem, Janem Švermou, Václavem Kopeckým aj. Po okupaci ČSR v březnu 1939 se zapojil do komunistického odboje. 26. června 1940 byl gestapem zatčen, převezen k vyšetřování do věznice v Hradci Králové a později do Budyšína, Drážďan a Mnichova, kde byl popraven. \n"}
{"id": "1259373", "url": "https://cs.wikipedia.org/wiki?curid=1259373", "title": "František Weyr (architekt)", "text": "František Weyr (architekt)\n\nFrantišek Weyr (1. července 1867 Praha – 24. června 1939 Praha) byl český architekt a stavitel. \n\nNarodil se v rodině majitele domu Františka Weyra (1837 — 1900) a jeho manželky Anny, rozené Kopáčkové (poprvé provdaná a ovdovělá Nová, 1831 — 1904). Sestra Marie Weyrová, provdaná Petříková (1868 — ??). Byl žákem profesora Josefa Schulze, vystudoval architekturu a pozemní stavitelství a projektoval řadu veřejných i obytných budov.\n\nByl ženat s Wilhelminou, rozenou Barthovou (1878 — ??). Jeho dcera Marie Weyrová byla krátce od roku 1933 provdána za Miloše Havla, syn František (1900 — 1989) emigroval do USA a zemřel v New Yorku.\n\nZemřel v Praze, pohřben byl na hřbitově Na Malvazinkách.\n\n\n"}
{"id": "1259375", "url": "https://cs.wikipedia.org/wiki?curid=1259375", "title": "Byšičky 2", "text": "Byšičky 2\n\nPřírodní památka Byšičky 2 se nachází na území obcí Lázně Bělohrad a Vřesník přibližně 2 km od Lázní Bělohrad. Chráněné území vzniklo rozdělením původní přírodní památky Byšičky na menší přírodní památku a evropsky významnou lokalitu Byšičky 1 a rozlehlejší přírodní památku Byšičky 2. Památka byla zřízena pro ochranu ekologické diverzity krajiny s výskytem řady ohrožených druhů flóry a fauny a pro ochranu území jako cenného biotopu. Vyskytují se zde zvláště chráněné a ohrožené druhy rostlin a živočichů jako např. kruštík bahenní (\"Epipactis palustris\"), prstnatec májový (\"Dactylorhiza majalis\"), lilie zlatohlavá (\"Lilium martagon\"), upolín nejvyšší (\"Trollius altissimus\"), ještěrka živorodá (\"Lacerta vivipara\"), slepýš křehký (\"Anguis fragilis\"), užovka obojková (\"Natrix natrix\"), skokan zelený (\"Rana kl. Esculenta\"), ropucha obecná (\"Bufo bufo\"), datel černý (\"Dryocopus martius\"), žluva hajní (\"Oriolus oriolus\") a další.\n\n"}
{"id": "1259382", "url": "https://cs.wikipedia.org/wiki?curid=1259382", "title": "Městská inspekce veřejného pořádku", "text": "Městská inspekce veřejného pořádku\n\nMěstská inspekce veřejného pořádku (MIVP), lidově hanlivě přezdivaná Šedý mor, byl útvar či organizace, kterou si některá města zřizovala ke kontrole místních záležitostí veřejného pořádku. Byla zřizována v některých českých městech zhruba od roku 1964. Do jisté míry šlo o předchůdce obecní policie, ovšem s tím, že pracovníci útvaru nebyli ozbrojení a nebyli vybaveni pravomocemi typickými pro policejní sbory, ale šlo o úředníky veřejné správy.\n\nRoku 1949 byla zrušena místní stráž (dříve místní policie) a její pravomoce přešly na Veřejnou bezpečnost, hasiče či údržbu silnic. Zůstalo však mnoho problémů, které neřešil nikdo. Toto vakuum bylo zčásti zaplněno v roce 1964, kdy začaly být zřizovány městské inspekce veřejného pořádku. Ty však nebyly plnohodnotnou náhradou. Tou se stalo až obnovení obecních policií zákonem České národní rady č. 553/1991 Sb.\n\nPopis úkolů MIVP se odvolává na zákon č. 60/1961 Sb., o úkolech národních výborů při zajišťování socialistického pořádku, což byla náhrada dosavadního trestního zákona správního i trestního správního řádu a v podstatě předchůdce pozdějšího přestupkového zákona. O možnosti obce zřizovat nějakou inspekci se však v tomto zákoně nic nepíše.\n\nV Praze byla Městská inspekce veřejného pořádku zřízena 1. července 1964 jako rozpočtová organizace podřízená odboru pro vnitřní věci (OVV) Národního výboru hlavního města Prahy. Jejím úkolem bylo dohlížet na dodržování předpisů na ochranu veřejného pořádku (zákon č. 60/1961 Sb.) například v oblasti čistoty města a podobně. Řídila ji komise NVP na ochranu veřejného pořádku s pomocí odboru pro vnitřní věci (OVV). Zlikvidována byla k 24. listopadu 1990. V městském archivu se dochovaly například její organizační a výstrojní řády, směrnice, denní hlášení, propagační plakáty, plány a výkazy činnosti, korespondence, stížnosti, reakce na články v tisku, inventarizace, rozbory hospodaření atd., stejně jako některé dokumenty komise na ochranu veřejného pořádku.\n\nProstřednictvím systému ARES byl ještě donedávna (než mu bylo zakázáno zveřejňovat údaje o zaniklých subjektech) dostupný údaj o jakési MIVP, která byla dodatečně zapsána jako rozpočtová organizace pod IČ 00064602 se sídlem V Jirchářích 6 v Praze 1 a s datem vzniku 1. července 1973 a datem zániku 12. října 1996 a zařazena do kategorie subjektů s počtem 50–99 zaměstnanců. Tyto údaje dosud zrcadlí některé weby, které načerpaly údaje z ARES.\n\nPoslanec Mátl 7. dubna 1967 v Národním shromáždění v rozpravě k návrhu zákona o opatřeních k ochraně ovzduší zmiňoval vyhlášku č. 8/63 Sb. NVP o udržování čistoty v hlavním městě a zřízení městské inspekce veřejného pořádku především pro dohled nad dodržováním čistoty města. Zmiňuje v souvislosti s Prahou „mnoho nedostatků, které jsou odstranitelné a spočívají v zodpovědnosti jednotlivce i různých podniků a organizací, ale také obvodních národních výborů v Praze“ a jako příklad uvádí kromě nečistot a odpadů před domy, že chodníky v Praze nejsou denně meteny a asfaltové nejsou myty.\n\nJeště městská vyhláška z roku 1988, která určila chráněné přírodní výtvory v hlavním městě Praze, uvádí MIVP jako druhý ze tří útvarů, které mají vykonávat kontrolu a dozor nad dodržováním vyhlášky.\n\nV Pardubicích byla MIVP ustavena 1. ledna 1966 se 7 členy, postupně se počet jejích členů zvyšoval. Dbala o pořádek ve městě, mnohdy přísně a důsledně, kvůli čemuž nebyla oblíbená a dostala přezdívku Šedý mor. Spolupracovala s občanskými výbory, Veřejnou bezpečností a aktivem „Kdo nám hyzdí Pardubice“.\n\nMěstská inspekce veřejného pořádku v Ústí nad Labem se podle inventáře městského archivu zaměřovala zejména na politický pořádek. Kromě běžných zpráv o činnosti z let 1966–1971 (inv. č. 1359, ev. č. KT 246) či organizačního řádu z roku 1972 (1361, KT 246) se dochovala Podpora příslušníků městské inspekce veřejného pořádku Alexandru Dubčekovi a nesouhlas s okupací z 26. srpna 1968 (1057, KT 228), z roku 1974 naopak zpráva o kontrole „protispolečenských nápisů“ na území města (1137, KT 232).\n\nDoložena je existence MIVP také například v Mostě.\n\n"}
{"id": "1259386", "url": "https://cs.wikipedia.org/wiki?curid=1259386", "title": "Júja Kubo", "text": "Júja Kubo\n\nJúja Kubo (* 24. prosinec 1993) je japonský fotbalista.\n\nHrával za Kjóto Sanga FC, BSC Young Boys.\n\nJúja Kubo odehrál za japonský národní tým v roce 2016 celkem 2 reprezentační utkání.\n\n"}
{"id": "1259387", "url": "https://cs.wikipedia.org/wiki?curid=1259387", "title": "Rjóta Óšima", "text": "Rjóta Óšima\n\nRjóta Óšima (* 23. leden 1993) je japonský fotbalista.\n\nHrával za Kawasaki Frontale.\n\nRjóta Óšima odehrál za japonský národní tým v roce 2016 celkem 1 reprezentační utkání.\n\n"}
{"id": "1259388", "url": "https://cs.wikipedia.org/wiki?curid=1259388", "title": "Júki Kobajaši", "text": "Júki Kobajaši\n\nJúki Kobajaši (* 24. duben 1992) je japonský fotbalista.\n\nHrával za Tokyo Verdy, Júbilo Iwata, Heerenveen.\n\nJúki Kobajaši odehrál za japonský národní tým v roce 2016 celkem 2 reprezentační utkání.\n\n"}
{"id": "1259389", "url": "https://cs.wikipedia.org/wiki?curid=1259389", "title": "Rjóta Nagaki", "text": "Rjóta Nagaki\n\nRjóta Nagaki (* 4. červen 1988) je japonský fotbalista.\n\nHrával za Shonan Bellmare, Kašima Antlers.\n\nRjóta Nagaki odehrál za japonský národní tým v roce 2016 celkem 1 reprezentační utkání.\n\n"}
{"id": "1259390", "url": "https://cs.wikipedia.org/wiki?curid=1259390", "title": "Júiči Marujama", "text": "Júiči Marujama\n\nJúiči Marujama (* 16. červen 1989) je japonský fotbalista.\n\nHrával za FC Tokyo, Shonan Bellmare.\n\nJúiči Marujama odehrál za japonský národní tým v roce 2016 celkem 2 reprezentační utkání.\n\n"}
{"id": "1259395", "url": "https://cs.wikipedia.org/wiki?curid=1259395", "title": "Vladimír Šteigl", "text": "Vladimír Šteigl\n\nVladimír Šteigl (uváděný i jako Vladimir Steigl), (6. června 1925 – 9. ledna 1994) byl český fotbalista, útočník.\n\nV československé lize hrál za Slovenu Žilina a Armaturku Ústí nad Labem. Dal 14 ligových gólů. Ve francouzské lize hrál za Stade Rennais FC, nastoupil ve 24 ligových utkáních a dal 6 gólů. Dále hrál i za tým SK Čechie Smíchov.\n\n\n"}
{"id": "1259410", "url": "https://cs.wikipedia.org/wiki?curid=1259410", "title": "Marocké královské letectvo", "text": "Marocké královské letectvo\n\nMarocké královské letectvo (, berbersky Adwas ujenna ageldan, ) je letectvo ozbrojených sil Maroka. \n\nMarocké královské letectvo bylo založeno v roce 1956. Zpočátku disponovalo hrstkou převážně pístových letounů a vrtulníků amerického a francouzského původu a poté se výzbrojově orientovalo na Sovětský svaz, který mu v roce 1961 poskytl proudové letouny typů MiG-17, MiG-15 UTI a Il-28, ale poté co SSSR během pohraničního konfliktu mezi Marokem a Alžírskem v roce 1963 podpořil Alžírsko, došlo k roztržce a změně orientace ozbrojených sil Maroka zpět na západní techniku.\n\nV roce 1973 byla jedna jeho peruť vyslána do Egypta, kde se zúčastnila jomkipurské války. \n\nOd roku 1979 se zapojilo do války na Západní Sahaře proti osvobozeneckému hnutí Polisario. \n\nV roce 1991 se podílelo na protivzdušné obraně Saúdské Arábie v době války v Zálivu, a od konce roku 2014 se podílí na válce proti Islámskému státu.\n\n"}
{"id": "1259414", "url": "https://cs.wikipedia.org/wiki?curid=1259414", "title": "Telefonní ústředna (Praha, Dejvice)", "text": "Telefonní ústředna (Praha, Dejvice)\n\nAutomatická telefonní ústředna (ATU) v Praze 6 – Dejvicích byla postavena v letech 1975–1982 podle návrhu architektů Jindřicha Malátka, Jiřího Eisenreicha, Václava Aulického a Jaromíry Eismannové v ulici Generála Píky čp. 430/26. Technicistní stavba s prvky high-tech architektury a brutalismu na nároží s ulicí Gymnazijní vytvořila zajímavý přechod mezi volnější zástavbou Střešovic a blokovým urbanismem dolních Dejvic. Provoz stavby poplatné technologiím své doby se stal neúnosně nákladný. Pro nedostatečný časový odstup se ji nepodařilo zařadit mezi památkově chráněné budovy a koncem roku 2016 bylo rozhodnuto o její částečné demolici a přestavbě na novou administrativní budovu Telehouse. Budova byla zařazena mezi slavné stavby Prahy 6 a je zmíněna ve stejnojmenné publikaci z roku 2009.\n\nPro budovu je charakteristická ustupující skladba hmot na horizontální podnoži, kde jsou v suterénu pomocné technické místnosti, v přízemí vstup se zázemím pro personál a v patře rozlehlá telekomunikační hala lemovaná dvěma podlažími servisních a měřících místností. V menším kubusu na podnoži jsou umístěny kanceláře administrativy a techniků. Vysoká produkce tepla tehdejších telekomunikačních technologií si vyžádala odpovídající technické řešení. Před průčelím budovy je předsazena hliníková fasáda; vzniklá mezera sloužila v létě jako klimatizace, kdy štěrbinami odváděla horký vzduch, v zimě pak celou budovu vzduchová vrstva izolovala. Charakteristickým rysem budovy jsou hluboké, osmiboké, hliníkové šambrány spolu s předsazenými skleněnými světlíky. Před jižní a severní průčelí jsou vysunuty přiznané roury vzduchotechniky. Strojovna a zařízení pro vzduchotechniku jsou umístěny v nízkém mezipatře pod administrativním blokem a na střešní nástavbě. Stavbu doplňuje na vysokém podstavci stojící socha „Vítěz“ od Olbrama Zoubka (1981).\n\nPodle sdělení zajišťovatele stavby, který postavil i v sousedství stojící budovu Blox, se původní budova z přelomu sedmdesátých a osmdesátých let za provozu ústředny částečně ubourá a postaví se nová budova Telehouse. Nedojde tak k celkové demolici. Dokončení celého projektu se předpokládá ve druhé polovině roku 2018. Vzniknou zde administrativní prostory a zázemí pro telekomunikační technické zařízení.\n\nNové administrativní centrum by mělo zahájit provoz v roce 2019. V přízemí budovy jsou plánovány prostory pro nové obchody a služby pro občany Prahy 6 a širší veřejnost. Socha od Olbrama Zoubka bude snesena, restaurována a umístěna v atriu nové budovy.\n\n"}
{"id": "1259417", "url": "https://cs.wikipedia.org/wiki?curid=1259417", "title": "Breda Ba.65", "text": "Breda Ba.65\n\nBreda Ba.65 byl italský jednomotorový jedno i dvoumístný dolnoplošník se zatahovacím hlavním podvozkem a pevnou ostruhou.\n\nVznik letounu Ba.65 byl inspirován generálem italského bitevního letectva Amedeo Mecozzim, který již od počátku 30. let 20. století prosazoval stavbu a nasazení robustních jednomístných jednoplošníků se silnou výzbrojí, určených pro akce v nevelkých výškách. Nový stroj měl působit co nejtěsněji s bojovými akcemi pozemní armády, stíhání a průzkum měly být druhotným nasazením. Základem prototypu Ba.65 byl předchozí jednomístný typ Breda Ba.64 s motorem o výkonu 515 kW, který inženýři Parano a Panzeri výrazně zmodernizovali.\n\nPrototyp letounu Breda Ba.65 (MM.325) vzlétl v září 1935 na milánském letišti Bresso, za jehož řízení usedl tovární šéfpilot ing. Ambrogio Colombo. Stroj poháněl dvouhvězdicový osmnáctiválec Fiat A.80 RC-41 o maximálním výkonu 772 kW. Výzbroj tvořily dva pevné kulomety Breda-SAFAT ráže 12 mm a dva ráže 7,7 mm instalované v křídle mimo okruh vrtule. Pumové závěsníky mohly nést pouzdra pro 160 čtyřkilových pumiček proti živé síle, nebo dvě pumy po 100 kg či jednu o hmotnosti 1000 kg.Pro nedostatek motorů A.80 létala část produkce s čtrnáctiválci Isotta Fraschini K-14 o 662 kW, což byly licenční pohonné jednotky Gnome-Rhône 14K.\n\nPo uspokojivých testech byla v závodě Sesto San Giovanni zahájena sériová výroba. Zde bylo mezi únorem 1937 a zářím 1938 vyrobeno 191 kusů Ba.65, dalších 39 postavila v licenci společnost Caproni Vizzola A.S. mezi červencem 1938 a dubnem 1939.\n\nIhned po zahájení produkce Ba.65 vznikla snaha vyzkoušet nový typ co nejrychleji v bojových podmínkách. Již první tři sériové letouny měly být dodány italské intervenční armádě ve Španělsku, avšak během mezipřistání na Sardinii došlo pro poruchu motoru k havárii jednoho stroje. Další dodávky celkem dvaceti kusů byly realizovány po moři. Ba.65 se u Aviazione Legionaria staly výzbrojí 65. bitevní squadriglie 35. rychlé bombardovací skupiny. Působily na letištích Tablada, Soria, Tudela a Puig Moreno. Vedle bitevních akcí podnikaly průzkum a stíhací hlídky spolu s letouny Fiat CR.32, přičemž seržant Del l'Acqua sestřelil jeden Tupolev SB-2. S dvoumotorovými stroji Fiat BR.20 bombardovaly z vyšších hladin a z přízemních výšek svrhovaly pumy s opožděným zapalováním. Tři Ba.65 pumami zaútočily pod úhlem 80° na most Felix na řece Ebro.\n\nV roce 1937 byl Ba.65 vystaven na 2. aerosalonu v Miláně a začínaly se objevovat zakázky ze zahraničí. Irák objednal 15 kusů, z nichž 13 bylo dvoumístných, opatřených kulometnou hydraulicky otáčenou věží Breda L se zbraní ráže 7,7 mm. Chile převzalo 10 exemplářů, Portugalsko 12 a Paraguay 3. Někteří uživatelé je nasadili jako stíhací, jiní jako víceúčelové.\n\nTaké Regia Aeronautica zadala výrobu určitého počtu dvoumístných strojů, které nesly označení Ba.65bis. Měly buď věž Breda L, nebo jen ručně ovládaný kulomet 7,7 mm pozorovatele, který byl kryt odklopným průhledným štítkem proti náporu vzduchu.\n\nV březnu 1940 mělo italské letectvo letuschopných 118 Ba.65 s motory A.80 a 49 s K-14. O tři měsíce jich zbylo 154, z nichž většina byla dislokovaná na italské pevnině.\n\nV Libyi měla základna Sorman pouze 11 kusů a procházela přezbrojováním na dvoumotorové Caproni Ca.310. Po začátku bojových akcí v Africe tam byly staženy všechny dosažitelné Ba.65 s motory K-14 jako spolehlivější. V prosinci 1940 zde zbylo 25 Ba.65, pět bylo ještě dodáno, po ústupu Italů z oblasti Kyrenaiky v únoru 1941 přestaly Ba.65 operačně létat.\n\nV Itálii působilo na letišti Lonate Pozzolo 35 Ba.65 ještě v roce 1942 při výcviku ve střemhlavém bombardování.\n\nÚdaje platí pro jednomístnou verzi s motorem A.80 RC-41\n\n\n"}
{"id": "1259420", "url": "https://cs.wikipedia.org/wiki?curid=1259420", "title": "Kolowrat", "text": "Kolowrat\n\nSlovo kolowrat může znamenat:\n\n\n"}
{"id": "1259429", "url": "https://cs.wikipedia.org/wiki?curid=1259429", "title": "Jaekelopterus", "text": "Jaekelopterus\n\nJaekelopterus („křídlo Otto von Jaekela“) byl rod obřích prvohorních členovců patřících mezi klepítkatce. Tito vodní predátoři žili v období devonu (asi před 390 miliony let) a při délce až přes 2,5 metru představují jedny z největších známých členovců vůbec. Přezdívá se jim „mořští štíři“, ale fakticky patří do jiné vývojové skupiny klepítkatců.\n\nV současnosti rozeznáváme dva druhy tohoto rodu – \"J. rhenaniae\" z Německa a \"J. howelli\" z Wyomingu. Vzhledem k tomuto velkému geografickému rozptylu můžeme předpokládat, že šlo o velmi rozšířenou skupinu živočichů. Německý druh byl popsán již roku 1914 paleontologem Ottou von Jaekelem jako \"„Pterygotus rhenaniae“\", rodové jméno pak změnil na jeho počest o padesát let později Waterson.\n\nNa základě objevu obřího klepeta o délce 46 cm byla odhadnuta délka jednoho německého exempláře asi na 233 až 259 centimetrů, se střední hodnotou 246 cm. I s nataženými chelicerami byl tento klepítkatec ještě asi o metr delší, dosahoval tedy délky kolem 3,5 metru.\n\n"}
{"id": "1259431", "url": "https://cs.wikipedia.org/wiki?curid=1259431", "title": "Bemagro", "text": "Bemagro\n\nFarma Bemagro, a.s. se sídlem v Malontech (okres Český Krumlov) je zemědělský podnik založený v roce 1994. Hospodaří na zhruba 2000 ha v podhůří Novohradských hor, od roku 2006 v režimu ekologického zemědělství. Většinu rozlohy zaujímají louky a pastviny, orná půda tvoří téměř jednu čtvrtinu. V Bemagru jsou navíc využívány i principy biodynamického zemědělství. Společnost se přihlásila k plnění podmínek organizace Demeter International a v červenci roku 2015 získala certifikát se značkou Demeter. \n\n\"Rostlinka\" je část Bemagra, která se stará o půdu a rostliny. Hlavním úkolem \"Rostlinky\" je zabezpečit dostatek kvalitního krmení pro vlastní zvířata – senáže, seno a zrno. Na prodej se pěstuje hlavně žito, pšenice, špalda, oves, pohanka a brambory. Nepoužívají se minerální hnojiva ani pesticidy.\nV \"Chovu zvířat\" je nejvýznamnějším provozem velkochov dojnic na farmě v Meziříčí. V kravínech je přes 300 krav původně Holštýnského plemene, které je křížením převáděno na přirozenější Český červenostrakatý skot. Krávy se v létě pasou v širokém okolí farmy, v zimě využívají nejbližší pastviny jako výběh. Denní produkce mléka se pohybuje kolem 5000 litrů. Menší část z tohoto mléka se zpracuje ve vlastní mlékárně, větší část je odvážena do německé mlékárny Glaeserne Moelkerei. V souladu se zásadami ekologického chovu nejsou zvířata odrohována a telata jsou chována ve skupinách a krmena mlékem.\nNa farmě v Malontech je přibližně 60 krav a dva býci. V průběhu roku je s nimi různé množství telat či dorůstajících jaloviček a býčků. Jsou zde zastoupena různá plemena a jejich kříženci. Cílovým plemenem je však Hereford, který je vhodným plemenem pro ekologické zemědělství. Část jalovic je ponechávána do chovu, připouští se až vyspělé zvíře ve věku více než dva roky, tzn. že první otelení je zhruba ve věku tří let.\nV Meziříčí se také nachází \"Selský dvůr\" – místo pro malochov prasat, ovcí a drůbeže.\n\"Malá rostlinka\" zahrnuje přibližně 10 ha, na kterých se pěstuje zelenina, krmná řepa, mrkev a brambory.\nV roce 2016 byl v areálu v Meziříčí zahájen provoz mlékárny.\n\n"}
{"id": "1259433", "url": "https://cs.wikipedia.org/wiki?curid=1259433", "title": "Kuthan", "text": "Kuthan\n\nKuthan je příjmení, které má více osobností:\n\n"}
{"id": "1259436", "url": "https://cs.wikipedia.org/wiki?curid=1259436", "title": "Foraminacephale", "text": "Foraminacephale\n\nForaminacephale (\"hlava s kostěnými otvory\") byl ptakopánvý pachycefalosauridní dinosaurus, který žil na západním území Severní Ameriky (kanadská Alberta; souvrství Dinosaur Park) v období pozdní křídy (stupeň kampán, asi před 77-73 miliony let). Typový druh \"F. brevis\" byl popsán dvojicí paleontologů v roce 2016.\n\nFosilie objevil a poprvé popsal paleontolog Lawrence Lambe v roce 1918. Lambe pro ně stanovil jméno \"Stegoceras brevis\". V roce 2000 pak dostal nové jméno \"Prenocephale\" od paleontologa Roberta M. Sullivana. O jedenáct let později Ryan Schott ve své dizertační práci stanovil nové rodové jméno \"Foraminacephale\". Platným se stalo o pět let později s publikací popisné práce.\n\n\"Foraminacephale\" byl rod blízce příbuzný rodům \"Amtocephale\", \"Tylocephale\" nebo \"Prenocephale\", náleží spolu s nimi do podčeledi Pachycephalosaurinae. Stejně jako jeho nejbližší příbuzní i tento dinosaurus byl zřejmě malým stádním býložravcem.\n\n"}
{"id": "1259439", "url": "https://cs.wikipedia.org/wiki?curid=1259439", "title": "Jolanta Kwaśniewska", "text": "Jolanta Kwaśniewska\n\nJolanta Kwaśniewska (roz. Konty; * 3. června 1955, Gdaňsk) je polská právnička, jež zastávala v letech 1995–2005 úřad první dámy Polska. Jejím manželem je bývalý polský prezident Aleksander Kwaśniewski.\n\nJe dcerou Juliana Kontyho. Po absolvování lycea, vystudovala práva na univerzitě v Gdaňsku. Za svého muže se vdala v roce 1979, o dva roky později se jim narodila dcera Aleksandra (* 1981).\n\n"}
{"id": "1259443", "url": "https://cs.wikipedia.org/wiki?curid=1259443", "title": "Kostratecký potok", "text": "Kostratecký potok\n\nKostratecký potok je levostranný přítok řeky Lomnice, který odvodňuje malé území severně od Blatné. Potok pramení ve svahu Špalkové hory, krátce na to proteká Telčovským rybníkem a stáčí se na jih k osadě Podruhlí, kde protéká Podruhelským rybníkem. Jeho tok pokračuje přes Mlýnský rybník, rybník Žebrák a Černívský rybník v Černívsku. Po té pokračuje přes rybník Labuť v Myšticích, kde se spojuje s Ostrovským potokem, který přitéká přes Svobodku a Kožlí. Jeho tok končí za Lučkovicemi, když se před městem Mirotice vlévá do řeky Lomnice. Je pojmenován podle mlýnu Kostřata, který má číslo popisné 1 obce Kožlí, která spadá pod správu obce Myštice. \n\nRybník Labuť byl založený v roce 1492 pánem Lvem z Rožmitálu a Blatné. V současné době je jeho rozloha 108 ha a je největším rybníkem okresu Strakonice.\n"}
{"id": "1259445", "url": "https://cs.wikipedia.org/wiki?curid=1259445", "title": "Hommage à Jiří Bulis", "text": "Hommage à Jiří Bulis\n\nHommage à Jiří Bulis nebo Bulisovi (2015) je tribute album, které vzniklo jako pocta Jiřímu Bulisovi. Projekt iniciovali Martin Kyšperský a Bulisova dcera Lucie.\n\n\n"}
{"id": "1259448", "url": "https://cs.wikipedia.org/wiki?curid=1259448", "title": "Vodní záchranná služba ČČK", "text": "Vodní záchranná služba ČČK\n\nVodní záchranná služba ČČK, z.s\".\" \"(dále VZS)\" byla založena v roce 1968. Je největší a nejstarší celostátní organizací věnující se vodní záchraně, vzdělávání, záchranářskému sportu a dalším aktivitám spojeným s vodním prostředím. V současné době působí v deseti krajích České republiky a je aktivní součástí Integrovaného záchranného systému ČR.\n\nVZS je členem mezinárodní organizace vodní záchrany International Life Saving Federation (ILS) a zastupuje tak Českou republiku na mezinárodní úrovni. VZS je také kolektivním členem Českého červeného kříže (ČČK) a dodržuje tedy jeho principy a poslání.\n"}
{"id": "1259451", "url": "https://cs.wikipedia.org/wiki?curid=1259451", "title": "Černohouska", "text": "Černohouska\n\nČernohouska je bývalá viniční usedlost v Praze 7-Troji v Trojské ulici. Nachází se v areálu Zoo Praha na nejvyšším místě, východně od horní stanice lanové dráhy. Je chráněna jako kulturní památka České republiky.\n\nViniční usedlost byla postavena v 17. století na návrší na pravém břehu Vltavy. Dochoval se malý viniční domek, drobná stavba se dvěma okénky v průčelí a malým portálkem s kruhovou klenbou. Jeho zdi silné 70 centimetrů byly vytvořeny obezděnými trámy. Po boku měl dřevěné schodiště, které vedlo do půdních dveří ve štítu.\n\nPoté, co domek a pozemky byly získány pro zoo, sloužil jako obytný objekt pro zaměstnance zoo, poté jako skladiště. Později byl adaptován na malou restauraci a následně na kavárnu.\n\nNázev je odvozován od jména rodu Černhausů z Černohousů, kterým v 17. století patřilo libeňské panství. Vlastnictví usedlosti ale není doloženo.\n\n\n\n"}
{"id": "1259452", "url": "https://cs.wikipedia.org/wiki?curid=1259452", "title": "Daniel Chudovský", "text": "Daniel Chudovský\n\nDaniel Chudovský (*1991) je česko-slovenský hudební skladatel a klavírista profilující se na poli soudobé artificiální hudby. Je autorem mnoha komorních, orchestrálních i koncertantních skladeb. Jako klavírista se významně podílí na premiérách soudobé hudby v České republice i v zahraničí. Jeho kompozice uvedli přední české orchestry jako Komorní filharmonie Pardubice, Moravská filharmonie Olomouc, Jihočeská filharmonie, Orchestr Quattro či Plzeňská filharmonie. Chudovského tvorba se stala také součástí festivalů jako je Melos Étos, International Prague Shakuhachi festival, Orfeus, Örebro Contemporary Music Festival, Ze Stínů či Noc kostelů v České republice i na Slovensku. Jako klavírista i skladatel obdržel za svou práci řadu ocenění. Poslední autorské počiny směřují k systematickému popírání temperovaného ladění a k využití mikrointervalových struktur. \n\nNarodil se 13. července 1991 v Banské Bystrici. Do styku s hudbou se dostal jako osmiletý, když se jako autodidakt věnoval varhanní a chrámové hudbě. Sakrální prostředí a studium vokálního kontrapunktu se projevilo v jeho zájmu o vokální interpretaci a sborovou hudbu. O pár let později začal studovat na Základní umělecké škole v Lipt. Hrádku (SR) obor akordeon, později zpěv. Z tohoto období pocházejí jeho první drobné skladby pro varhany, ale také vokálně-instrumentální kompozice Missa brevis pro sbor a varhany. Jako 15letý začal studovat na Konzervatoři v Žilině. Zde studoval obor operní zpěv u MgA. Emílie Sadloňové, PhD., později u Mgr. Jána Vaculíka, PhD., a obor klavír u Mgr.art. Ľudmily Krškové, později u slavné pedagožky MgA. Dariny Švárné. Během studia na Konzervatoři v Žilině se zúčastnil řady interpretačních vokálních kurzů, jako například u maďarské sopránistky Adrienn Miks, dále u Ľubice Rybárské či Evy Blahové. Jako lyrický tenor se specializoval na interpretaci barokní a soudobé hudby. Jako jeden z mála tenorů také oživoval zapomenuté skladby autorů jako je Juraj Beneš, Eugen Suchoň, Alexander Moyzes aj. V době studia na konzervatoři spolupracoval se Sborem J.L.Belly v Banské Bystrici. S tímto tělesem se v roce 2007 zúčastnil Mezinárodního hudebního festivalu v Cantonigros (ES), kde se stal absolutním vítězem. V letech 2007 a 2008 podnikl koncertní a studijní cesty do Itálie, Francie a Španělska. Od roku 2006 paralelně studoval skladbu u Mgr.art Pavla Kršky. Krškova metoda vedení ho přovedla k přísné koncentraci na formu, tektoniku a precizní tvar díla. Během studia u Kršky získal také čestné uznání na Soutěží konzervatoří za skladbu Analýzy pro hoboj a klavír. Od roku 2007 přijížděl za studiem skladby do Bratislavy, kde komponoval pod vedením prof. Juraje Hatríka. Silný filosoficko-psychologický apel Hatríkova myšlení ovlivnil do značné míry i Chudovského tvorbu. V tomto období tak vznikají i první skladby s uplatněním mluveného slova, sprechgesangu či neurčitých vokálních gest. V roce 2010 jako skladatel a klavírista ukončil své studium na Konzervatoři v Žilině skladbou Reflexe I. pro dva klavíry a flétnu. Rok 2010 také znamenal přijetí na Hudební a taneční fakultu AMU v Praze, do skladatelské třídy prof. Ivana Kurze a klavírní třídy prof. Hanuše Bartoňe. Silná preference mimohudebních a společensko-politických podtextů Chudovského tvorby vyústila k převážné tvorbě s uplatněním mluveného slova. V roce 2012 se jako klavírista a skladatel zúčastnil Mezinárodní soutěže v interpretaci koncertního melodramu, kde získal 2. cenu za interpretaci a cenu za skladatelský přínos v tvorbě melodramu za dílo Lunapark mysle. Od roku 2012 také úzce spolupracuje se Společností Z.Fibicha a autorsky se podílí na Mezinárodním festivalu koncertního melodramu v Praze. Zde v roce 2013 odezněla jeho skladba (Über)Untermenschen pro recitátora, psací stroj, klavír a smyčcový orchestr, která byla navržena na cenu Gideona Kleina. Jeho kompozice uvedli přední české orchestry jako Komorní filharmonie Pardubice, Moravská filharmonie Olomouc, Orchestr Quattro či Plzeňská filharmonie. Ve své tvorbě mimo jiné preferuje i zájem o violu jako koncertantní nástroj, a od roku 2007 spolupracuje s violistou Ilyou Chernoklinovem, pro kterého napsal řadu komorních i koncertantních skladeb. Zvláštní zastoupení v autorově tvorbě mají také kompozice pro bicí nástroje, primárně napsané ve spolupráci s katedrou bicích nástrojů HAMU. Aktivně spolupracuje s Šimonem Veselým (bicí nástroje), který interpretoval řadu jeho děl. Od roku 2012 započal spolupráci s festivalem \"Rajecká hudobná jar\", pro který napsal soutěžní skladbu Idiosynkrázia pro trubku a klavír. Skladba odezněla v rámci koncertů festivalu několikrát a to po celé Evropě. Chudovského tvorba se stala také součástí festivalů jako je Melos Étos, International Prague Shakuhachi festival, Orebro Contemporary Music Festival, Odkrývání židovských archivů či Noc kostelů v České republice i na Slovensku. V roce 2015 absolvoval pražskou HAMU skladbou Vesica Piscis pro smíšený sbor a symfonický orchestr. Chudovského tvorba se především zaměřuje na aplikaci mimohudebních podnětů do kompozice, často s přidaným mluveným slovem. Silný podtext verbálního sdělení je však záměrně potlačován desémantizací či neortodoxním interpretačním podáním. Autorova tvorba v sobě integruje komorní hudbu, no těžiště najdeme především v tvorbě orchestrální a koncertantní. Jeho komorní skladby uvedl nespočet profesionálních interpretů či těles jako např. Karel Dohnal (klarinet), Jan Dušek (klavír), Soňa Vetchá (klavír), Rudolf Kvíz (recitace), Markéta Hrubešová (recitace), Vilém Petras (violoncello), FAMA Quartet, Pražští pěvci aj. Chudovský je také autorem několika elektroakustických skladeb, často komponovaných v duchu interakce živého hraní a živé elektroniky. Poslední autorské počiny směřují k systematickému popírání temperovaného ladění a k využití mikrointervalových struktur. V roce 2015 popsal vlastní teoretickou explikaci mikrointervalové hudby (Autorská východiska pro uplatnění mikrotonality, 2015), kde popisuje tzv. centrální reaplikaci, jakožto novou tvůrčí estetiku vlastních kompozic. Od roku 2014 je také členem Umělecké besedy. V roce 2015 získal zvláštní cenu a prémií Nadace Leoše Janáčka za vynikající studijní výsledky a ojedinělý kompoziční přístup k závažným otázkám hudební současnosti. Daniel Chudovský působí také jako klavírista a interpretačně se podílí na premiérách soudobé hudby. V roce 2016 se stal společně s Kristínou Mihalovou absolutním vítězem Mezinárodní soutěže v interpretaci melodramu, taktéž získal zvláštní cenu za novinku v oblasti melodramu za skladbu \"Smilstvo\". V roce 2016 byl navržen na cenu Bauše Ruysové. Od roku 2016 působí jako klavírista mnoha komorních ansámblů, zejména v České republice a v Belgii. Aktivně spolupracuje se švédským skladatelským sdružením Föreninger Musik Spektra. V roce 2018 absolvoval doktorandské studium na AMU ve třídě prof. Ivana Kurze. Ve svém volném čase se věnuje editorské a notografické činnosti. \n\n\n\n\n...scattered solitude... (2019)\n\n\nhttp://danielchudovsky.wixsite.com/danielchudovsky\n\nhttp://www.fdb.cz/lidi/539009-daniel-chudovsky.html\n\nhttp://ptja.leeds.ac.uk/2016/09/06/meet-the-composer-daniel-chudovsky/\n"}
{"id": "1259453", "url": "https://cs.wikipedia.org/wiki?curid=1259453", "title": "Mistrovství Československa v krasobruslení 1982", "text": "Mistrovství Československa v krasobruslení 1982\n\nMistrovství Československa v krasobruslení 1982 se konalo 8. ledna až 10. ledna 1982 v Prostějově.\n\n"}
{"id": "1259455", "url": "https://cs.wikipedia.org/wiki?curid=1259455", "title": "Mistrovství Československa v krasobruslení 1981", "text": "Mistrovství Československa v krasobruslení 1981\n\nMistrovství Československa v krasobruslení 1981 se konalo 9. ledna až 11. ledna 1981 v Košicích na stadiónu místní Lokomotivy.\n\n"}
{"id": "1259458", "url": "https://cs.wikipedia.org/wiki?curid=1259458", "title": "Filmový přehled", "text": "Filmový přehled\n\nFilmový přehled je webový portál Národního filmového archivu o české audiovizi.\n\nOd roku 1939 vycházel v tištěné podobě jako nejstarší český filmový časopis do roku 2013. Sloužil kinařům jako přehled filmové distribuce. Postupně se však stal vyhledávaným časopisem přinášejícím nejúplnější informace o filmech v české kinodistribuci, seznamoval s obsahy filmů a přinášel profily režisérů, herců i dalších tvůrců. Redakce původního tištěného časopisu stále intenzivně pracuje a tvoří další texty pro nový portál s komplexními informacemi o české kinematografii.\n\nOd roku 1992 do roku 2012 byla v NFA také vydávána Filmová ročenka, nejprve v tištěné formě a později na CD-ROMu. Tu využívali filmoví profesionálové, badatelé i orgány státní správy.\n\nWebový portál pod tradičním jménem Filmový přehled tyto obsahy sjednocuje a v budoucnu nabídne i další rozšíření. Byl spuštěn 29. 2. 2016.\n\nOdlišností projektu od již existujících, podobně zaměřených webových portálů je úplnost a spolehlivost dat, což může v ČR garantovat výhradně NFA z logiky své působnosti. Potvrzuje to mnohaletá činnost Filmového přehledu a Filmové ročenky, vydávaných NFA, které jsou odborníky pokládány za nejspolehlivější zdroje dat v oboru.\n\nKompletní data o filmech od počátků české kinematografie, ale také o těch připravovaných a premiérových. Texty o konkrétním titulu obsahují produkční, technické a distribuční údaje, údaje o tvůrčím štábu, hereckém obsazení, o získaných festivalových cenách, s výstižným autorským obsahem a anotací filmu a filmografii tvůrců. Informace v databázi jsou částečně dostupné i v anglickém jazyce.\n\nReflexe aktuálního dění v české kinematografii a audiovizi. Články v sedmi sekcích: Aktuality, Premiéry, Filmy, Profily, Fokus, Události a Rozhovory.\n\nISSN 2464-6229\n\n\n\n"}
{"id": "1259463", "url": "https://cs.wikipedia.org/wiki?curid=1259463", "title": "Duda", "text": "Duda\n\nPříjmení Duda/Dudová nese více osobností:\n\nČeská republika\n\nPolsko\n\nRumunsko\n\nSlovensko\n"}
{"id": "1259464", "url": "https://cs.wikipedia.org/wiki?curid=1259464", "title": "Pantoum", "text": "Pantoum\n\nPantoum (nazývaná též pantun, pantum, pantoun) je malajská lidová forma o různém počtu čtyřveršových slok, v nichž se druhý a čtvrtý verš strofy předcházející vrací jako první a třetí verš strofy následující. Zakončen je pak strofou, jejíž poslední verš je totožný s prvním veršem celé básně. Tím je \"malajský řetězec\", jak se někdy pantumu říká, uzavřen nejen formálně, ale i myšlenkově. Do Evropy se dostal roku 1812 (v anglické mluvnici malajštiny), byl pěstován hlavně romantiky (Chamisso, Victor Hugo) a francouzskými parnasisty. Pro nás jej objevil již František Ladislav Čelakovský v Růži stolisté.\n\n"}
{"id": "1259468", "url": "https://cs.wikipedia.org/wiki?curid=1259468", "title": "Guillaume Cizeron", "text": "Guillaume Cizeron\n\nGuillaume Cizeron (* 12. listopadu 1994) je francouzský krasobruslař. Spolu s partnerkou Gabriellou Papadakisovou se stal dvojnásobným mistrem světa (2015 a 2016), dvojnásobným mistrem Evropy (2015 a 2016), bronzovým medailistou ve finále krasobruslařského Grand Prix 2014 a dvojnásobným francouzským národním šampionem (2015 a 2016). V sérii Grand Prix získali rovněž dvě zlaté medaile. Dříve ve své kariéře obdrželi stříbrnou medaili na Grand Prix juniorů 2012 a místrovství světa juniorů 2013.\n\nGuillaume Cizeron se narodil 12. listopadu 1994 v Montbrison ve Francii. Jeho otec Marc je předsedou bruslařského klubu Auvergne Clermont Danse sur Glace.\n\nCizeron studoval výtvarné umění v Lyonu, než se přestěhoval do Kanady. Z Francie se přestěhoval do Montréalu ve státě Québec 14. července 2014.\n\nNěkdy v 9 či 10 letech se Cizeron v Clermont-Ferrand dal dohromady s Papadakisovou, a to na návrh její matky, Catherine Papadakisové, která je od počátku jejich partnerství trénovala. Soutěžně debutovali v sérii Grand Prix juniorů ISU v sezóně 2009/10, přičemž se umístili na 15. místě v juniorské Grand Prix Spojených států amerických. Také skončili 22. v mistrovství světa juniorů 2010.\n\nV sezóně 2010/11 skončil pár Papadakisová-Cizeron na 4. místě v juniorské Grand Prix Francie a poté ve své druhé soutěži - v Rakousku - získal bronz. Na mistrovství světa juniorů 2011 postoupili na 12. příčku.\n\nV sezóně 2011/12 zakončili Cizeron s Papadakisovou obě své účasti v juniorské Grand Prix na 4. místě. V mistrovství světa juniorů 2012 se dostali na 5. příčku.\n\nV polovině června 2012 se Papadakisová a Cizeron rozhodli přestěhovat do Lyonu, aby zde trénovali s novými trenéry Muriel Zazouiovou, Romainem Haguenauerem a Olivierem Schoenfelderem. Ve své čtvrté sezóně soutěžili v juniorské Grand Prix, přičemž vyhráli svůj první titul v Grand Prix juniorů ve Francii a pak brali další zlatou medaili na Grand Prix juniorů v Rakousku, kde obdrželi svůj osobní rekord v hodnotě 142,08 bodu. Díky svým vítězstvím se kvalifikovali do finále Grand Prix juniorů 2012/13 v ruském Soči. Tam obsadili stříbrnou pozici za ruskou taneční dvojicí Alexandra Stěpanovová - Ivan Bukin. Také na juniorském mistrovství světa 2013 v Miláně se francouzský pár umístil v krátkém tanci druhý. V den, kdy měly následovat volné tance, si Papadakisová při rozcvičce před ranním tréninkem vymkla kotník, v samotném průběhu soutěže pak po čase 2:52 vystoupení přerušila, bylo jí dovolena zdravotní přestávka, po níž s Cizeronem tanec dokončila. Ve výsledku se umístili ve volném tanci třetí a celkově druzí, přičemž na stupně vítězů vystoupili po boku zlatých medailistů Stepanovové-Bukina a bronzových Aldridgové-Eatona.\n\nCizeron s Papadakisovou se pro sezónu 2013/14 rozhodli posunout na vyšší úroveň. Mezinárodně debutovali v seniorském Mezinárodním poráhu v Nice, kde vyhráli zlaté medaile. Pár pak soutěžil ve dvou seniorských soutěžích Grand Prix, když se umístil pátý v Trophée Eric Bompard 2013 a sedmý v Rostelecom Cup 2013. Na mistrovství Evropy 2014 byli nejprve určeni jako náhradníci, načež se dostali do hry, když Nathalie Péchalatová a Fabian Bourzat odstoupili. Na akci, která se konala v lednu v Budapešti, skončili patnáctí a na mistrovství světa 2014, které následovalo v březnu téhož roku v japonském městě Saitama, třináctí.\n\nV červenci 2014 se Papadakisová s Cizeronem přestěhovali i s Haguenauerem do Montrealu v kanadském státě Quebec. K Haguenauerovi se tam jako trenéři dvojice přidali pár Marie-France Dubreuilová a Patrice Lauzon a také Pascal Denis. Jejich volný tanec byl inspirován baletem Le Parc. Duo zahájilo svou sezónu vítězstvím na Skate Canada Autumn Classic 2014 jakožto součásti série ISU Challenger, kde porazili dvojici Piper Gillesová a Paul Poirier. V listopadu toho roku poprvé stanuli na stupni vítězů Grand Prix, když vyhráli zlato v Čínském poháru 2014 před Maiou Shibutaniovou s Alexem Shibutanim a mistry světa 2014 Annou Cappelliniovou s Lucou Lanottem. Znovu porazili Gillesovou s Poirierem a získali svůj druhý titul GP na Trophée Éric Bompard 2014 a kvalifikovali se tak do svého prvního finále Grand Prix. Na posledně zmíněném závodě, který se konal v prosinci 2014 v Barceloně, se umístili v krátkých tancích pátí, ve volných tancích třetí a celkově obsadili třetí místo za Kaitlyn Weaverovou s Andrewem Pojem a Madison Čokovou s Evanem Batesem.\n\nV lednu 2015 se Cizeron s Papadakisovou umístili na prvním místě v obou segmentech mistrovství Evropy 2015 ve Stockholmu a obdrželi zlaté medaile s náskokem 8,45 bodu před mistry světa Annou Cappelliniovou a Lucou Lanottem. V březnu soutěžili na mistrovství světa v čínské Šanghaji. Obsadili čtvrté místo v krátkých tancích a první ve volných tancích, a skončili tak celkově první před Madison Čokovou a Evanem Batesem, které překonali o 2,94 bodu. Stali se tak prvním francouzským bruslařským párem od roku 2008, který vyhrál titul mistra světa, a nejmladšími mistry světa v taních na ledu v součtových 49 letech.\n"}
{"id": "1259472", "url": "https://cs.wikipedia.org/wiki?curid=1259472", "title": "Oquirrh", "text": "Oquirrh\n\nOquirrh () je pohoří ve státě Utah na západě Spojených států amerických. Celá oblast Oquirrh je známá především kvůli bohatým nalezištím nerostných surovin, jako je měď, zlato, stříbro, olovo, molybden, arzén, rtuť a další.\n\nZhruba 50 kilometrů dlouhý horský hřeben je protažený od jižního pobřeží Velkého Solného jezera na severu přímo k jihu, kde pak dále v tomtéž směru pokračují samostatné, o něco nižší nižší horské vrcholky severozápadně od jezera Utah. Hřeben Oquirrh odděluje údolí Salt Lake Valey na východě od údolí Tooele (Tooele Valey) na západě. V nejužším místě je pohoří široké cca 11 km, v jižnější části, kde vybíhá směrem na východ, je široké až 35 km. Nejvyšším vrcholem pohoří je Flat Top Mountain (3 235 m n. m.) v jižní části pohoří. V sousedství Flat Top Mountain se nacházejí další vrcholy, přesahující výšku 3 000 metrů – Lowe Peak (3 216 m n. m.), Kelsey Peak (3 162 m n. m.), Rocky Peak (3 118 m. n. m.) nebo Sharp Mountain (3 042 m n. m.). V severní části pohoří jsou nejvyššími vrcholy Nelson Peak (2 829 m n. m.) a Farnsworth Peak (2 760 m n. m.)\n\nJméno pohoří pochází z jazyka indiánského kmene Gošutů, který byl jedním z kmenů Západních Šošonů, přesněji z gošutského nářečí šošonštiny. Výraz \"oquirrh\" (vyslovuje se \"ˈoʊkər\", o\"-ker\" ) v tomto jazyce znamená \"zářící hory\".\n\nPrvní osadníci z řad mormonů přišli do oblasti Salt Lake Valey v roce 1847, v roce 1848 pronikli bratří Sanford a Thomas Binghamovi do horského údolí v severovýchodní části pohoří a našli zde bohatá ložiska rud. O svém nálezu informovali Brighama Younga, vůdčího představitele Církve Ježíše Krista Svatých posledních dnů, ale ten o naleziště nerostů neměl zájem. Počátkem 60. let 19. století, kdy se vojenské oddíly Unie pod velením Patricka E. Connora snažili o průzkum nerostného bohatství a ovládnutí oblasti Oquirru, bylo mnoho Gošutů pobito a jejich zemi ovládli osadníci evropského původu.\n\nKaňon, pojmenovaný podle prvních místních osadníků \"Bingham Canyon\", se postupně stal eldorádem zlatokopů a těžařských firem. V této lokalitě na území okresu Salt Lake County se nachází druhý největší povrchový důl na světě Bingham Canyon Mine, který od roku 1989 provozuje nadnárodní společnost Rio Tinto Group. V dole se kromě mědi těží též zlato, stříbro a molybden.\n\nNa jihozápadě pohoří Oquirrh v údolí mezi jižními svahy hory Lewiston Peak a horou Eagle Hill na jihu se v okrese Tooele County nachází \"město duchů\" Mercur. Těžba zlata v v této lokalitě započala v 70. letech 19. století a v roce 1891 zde byla poprvé na území Spojených států použita metoda kyanidového loužení. V roce 1913 byl důl uzavřen, horníci odešli a o tři roky později z někdejšího městečka zůstal zachovaný jen jeden dům. V roce 1985 v povrchovém dole Mercur obnovila těžbu zlata společnost \"Barrick Mercur Gold Mines Foundation\", která je součástí Barrick Gold Corporation, největší světové firmy, zabývající se těžbou zlata. Oblast dolu Merkur je též významnou mineralogickou lokalitou, zejména je známa jako naleziště sulfosaltu thalia loranditu (angl. Lorándite) TlAsS\n"}
{"id": "1259473", "url": "https://cs.wikipedia.org/wiki?curid=1259473", "title": "Centrální park (Stodůlky)", "text": "Centrální park (Stodůlky)\n\nCentrální park Stodůlky je rozlehlý park v Praze, který ve směru východ-západ dosahuje délky přibližně 1,5 km.\n\nPark se nachází v městské části Praze 13-Stodůlky, podél severní strany sídliště Lužiny, které tvoří jeho přibližnou jižní hranici. Na západě hranici parku vymezuje ulice Oistrachova (zastávka autobusů MHD \"Kovářova - KD Mlejn\") a na východní straně ulice Pod Hranicí (zastávka autobusů MHD \"Hůrka\"). Severní strana hraničí se zástavbou novějších obytných domů, Novou kolonií.\n\nDostupný je ze stanic metra linky B Lužiny a Luka. Část s Nepomuckým rybníkem a návrším Nová kolonie, zvaným „Makču Pikču“, je snáze dostupný přes pěší lávku ze stanice metra Hůrka na sídlišti Nové Butovice, které park ohraničuje na východní straně.\n\nCentrální park geologicky náleží do Prokopského údolí a jeho rozloha je 39,12 ha. Park je protkán sítí zpevněných cest. Jsou zde dva rybníky (Stodůlecký a Nepomucký), které spojuje Prokopský potok a dvě vodní nádrže, mezi zajímavosti parku patří Keltský stromový kalendář ad.\n\nV dolní části parku, u křižovatky ulic Jeremiášova a Pod hranicí, je umístěná 3,6 metru vysoká socha svatého Jana Nepomuckého z bílého pískovce, vytvořená Petrem Veselým z Hořic. Technickou zajímavostí je most (tubus) metra architekta V. Krause, který překonává údolí Prokopského potoka až 17 metrů nad terénem a spojuje stanice Hůrka a Lužiny. Je dlouhý 375 metrů a jeho okna se při vjezdu postupně zvětšují, aby nedocházelo k oslnění cestujících. V parku je také začátek 470 kilometrové dálkové cyklotrasy Greenways Praha–Vídeň. Výraznou dominantou je také halda.\n\nPark slouží především jako volnočasová zeleň k rekreační účelům. K dispozici jsou zde dětská hřiště, dvě hřiště na míčové hry, venkovní posilovna, minigolfové hřiště, stánek s občerstvením\n\nJiž v původním návrhu Jihozápadního Města z 80. let 20. století byl navržen velký park, tvořící klín zeleně, jenž by tvořil zelenou páteř nového sídliště. V téže době bylo také započato s jeho budováním, nicméně hlavní práce byly provedeny až v letech 2001 a 2002. Po vykoupení pozemků od soukromých osob, bylo z finančních prostředků hl. m. Prahy území nejprve vyčištěno a po úpravě terénu byly vytvořeny dva chovné rybníky (retenční nádrže – Stodůlecký a Nepomucký rybník) a umělý meandr navazující na hráz Nepomuckého rybníka. Dále byla vybudována síť cest, lávky přes Prokopský potok, nové lavičky a informační tabule. Tyto stavby doplnila rozsáhlá výsadba nových stromů, keřů a parkového trávníku.\n\nV následujících letech byla vybudována různá volnočasová zařízení. V květnu 2004 hřiště u Nepomuckého rybníka, doplněné o keramické skulptury „Táta a máma“ ateliéru manželů Koláčkových, které bylo v března 2006 rozšířeno a nyní je největší na Praze 13. Dále veřejné minigolfové hřiště s 18 drahami a navazující malé dětské hřiště z října 2006 na nejzápadnějším konci parku, tři hřiště na petanque, dvě sportoviště pro míčové hry a venkovní posilovna vybudovaná v roce 2009. K posledním výraznějším změnám došlo v roce 2011, kdy byla realizována výsadba trvalek a vznikla pikniková loučka s akátovými dřevěnými sedátky a lehátky podle návrhů výtvarníka Jiřího Kašťáka. V parku je k dispozici také kuželkárna a dráha pro inline brusle.\n"}
{"id": "1259476", "url": "https://cs.wikipedia.org/wiki?curid=1259476", "title": "Mistrovství Československa v krasobruslení 1980", "text": "Mistrovství Československa v krasobruslení 1980\n\nMistrovství Československa v krasobruslení 1980 se konalo 4. ledna až 6. ledna 1980 v Karviné.\n\n\n"}
{"id": "1259479", "url": "https://cs.wikipedia.org/wiki?curid=1259479", "title": "Ondřej Macher", "text": "Ondřej Macher\n\nOndřej Macher (též Andreas Macher) (30. srpna 1698, Bílsko – 21. července 1762, Altlandsberg) byl evangelický učitel a kazatel, český a německý spisovatel a překladatel.\n\nPůsobil mj. jako kazatel českého exulantského sboru v Berlíně.\n\n"}
{"id": "1259480", "url": "https://cs.wikipedia.org/wiki?curid=1259480", "title": "Černý česnek", "text": "Černý česnek\n\nČerný česnek je typická ingredience asijské kuchyně. Vzniká Maillardovou reakci (nikoli fermentací), kdy se celé cibule česneku vystaví zvýšené teplotě po dobu několik týdnů. Poté se barva stroužků změní z bílé na černou.\n\n"}
{"id": "1259485", "url": "https://cs.wikipedia.org/wiki?curid=1259485", "title": "Yamaha XZ 550", "text": "Yamaha XZ 550\n\nYamaha XZ 550 je motocykl kategorie naked bike, vyvinutý firmou Yamaha, vyráběný v letech 1982-1983. Verze S je navíc vybavena polokapotáží. Pro Japonsko se vyráběla verze XZ 400.\n\nMotocykl měl být ve své době moderní sportovní konkurencí pro dvouválcovou Hondu CX 500, na rozdíl od klasických řadových čtyřválců Yamaha XJ 550 a Yamaha XJ 650. Motor je kapalinou chlazený vidlicový dvouválec s úhlem 70°, na každý válec jsou čtyři ventily. Poprvé použila Yamaha airbox nad karburátory. Výkon motoru 64 koní byl v některých zemích, např. v Německu, snížen na 50 koní. Motor je podvěšen v ocelovém rámu svařeném z trubek kulatého průměru. Centrální jednotka zadní kyvné vidlice Monoshock je ukryta pod sedlem v téměř vodorovné poloze. Sekundární převod je kardanem, stejně jako u Hondy CX 500, pneumatiky jsou osmnáctipalcové, kola jsou litá čtyřpaprsková, vpředu dva brzdové kotouče, vzadu buben. U prvního modelového roku byla problémem díra ve výkonu motoru kolem 3000 otáček.\n\n\n\n"}
{"id": "1259486", "url": "https://cs.wikipedia.org/wiki?curid=1259486", "title": "Slovenská fotbalová divize 1983/84", "text": "Slovenská fotbalová divize 1983/84\n\nV soubojích 19. ročníku Slovenské fotbalové divize 1983/84 (jedna ze skupin 4. nejvyšší soutěže) se utkalo 14 týmů po šesti skupinách dvoukolovým systémem podzim - jaro.\n\nKompletní tabulka středoslovenské podskupiny A není známa.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1259492", "url": "https://cs.wikipedia.org/wiki?curid=1259492", "title": "Vratislav Vyskočil", "text": "Vratislav Vyskočil\n\nVratislav Vykočil (* 25. srpna 1949 Praha) je český zpěvák skupin Ohaři a Taxmeni.\n\nZačínal v roce 1972 ve skupině Ohaří. V roce 1973 vyhrál se skupinou Ohaři Portu v kategorii moderní country. V roce 1974 skončil ve skupině Ohaří. Ihned byl osloven Jaroslavem Čvančarou ze skupiny Taxmeni, kde je dosuď. Mezi skupinami několikrát přešel poprvé na několik měsíců v roce 1976, v roce 1978 hrál v obou skupinách, u Taxmenů znovu skončil v roce 1980 kdy skupina přerušila činnost, vrátil se opět v roce 1990. Spolupracoval také se Slávou Kunstem a Michalem Bukovičem na trampských písních na albech „Potlach v údolí“, „Vlajka vzhůru letí“ a „Je na západ cesta dlouhá“. S Ohaří příležitostně nyní vystupuje jako host.\n\n"}
{"id": "1259495", "url": "https://cs.wikipedia.org/wiki?curid=1259495", "title": "Elena Kittnarová", "text": "Elena Kittnarová\n\nElena Kittnarová, rozená Kurbelová (2. června 1931 Trnava – 12. února 2012 Bratislava) byla slovenská operní pěvkyně, soprán.\n\nJejí starší sestra Marta Meierová byla také pěvkyní a pro Elenu vzorem. Po absolvování Státní konzervatoře působila na Nové scéně v Bratislavě (od roku 1953), v roce 1966 byla přijata jako sólistka Opery Slovenského národního divadla, kde poté působila až do roku 1993 (a další dva roky potom tam hostovala).\n\nZ jejích rolí je vysoce ceněna zejména postava Emília Marty v Janáčkově \"Věci Makropulos\".\n\n\n"}
{"id": "1259496", "url": "https://cs.wikipedia.org/wiki?curid=1259496", "title": "Ottomar Sachse", "text": "Ottomar Sachse\n\nOttomar Sachse (* 15. dubna 1951) je bývalý německý rohovník/boxer.\n\nPřipravoval se v klubu SV Halle pod vedením Jürgena Witteho. Ve východoněmecké reprezentaci se pohyboval v letech 1971 až 1977 výhradně v polotěžké váze do 81 kg. V roce 1972 startoval na olympijských hrách v Mnichově a vypadl v úvodním kole s Argentincem Miguelem Ángelem Cuellem. V roce 1976 startoval na olympijských hrách v Montréalu a vypadl ve čtvrtfinále s Američan Leonem Spinksem. Sportovní kariéru ukončil před domácím publikem na mistrovství Evropy v Halle v roce 1977 po zisku stříbné medaili. Žije v Halle a věnuje se podnikatelské činnosti.\n"}
{"id": "1259509", "url": "https://cs.wikipedia.org/wiki?curid=1259509", "title": "Angelika Rainer", "text": "Angelika Rainer\n\nAngelika Rainer (* 18. října 1986 Merano) je italská reprezentantka v ledolezení a sportovním lezení. Trojnásobná mistryně světa, dvojnásobná vítězka celkového hodnocení světového poháru a vítězka celkového hodnocení Evropského poháru v ledolezení na obtížnost.\n\nVe sportovním lezení získala čtyři medaile na mistrovství Itálie (obtížnost i rychlost) a vyhrála Italský pohár v obtížnosti.\n\nNa závodech světového poháru v ledolezení soupeřila o medaile zejména s Ruskou Marií Tolokoninovou a Jihokorejkou Sin Un-son, v roce 2018 vyhrála první ročník Evropského poháru.\n\n\n\n"}
{"id": "1259517", "url": "https://cs.wikipedia.org/wiki?curid=1259517", "title": "Battle Beast", "text": "Battle Beast\n\nBattle Beast je finská heavymetalová hudební skupina založená v roce 2005 v Helsinkách. Založili ji kytaristé Anton Kabanen a Juuso Soinio a bubeník Pyry Vikki. Jejich debutové album \"Steel\" vyšlo v roce 2011 prostřednictvím vydavatelství Hype Productions. Po vydání této desky musela kapelu z rodinných důvodů opustit zpěvačka Nitte Valo, kterou nahradila současná zpěvačka Noora Louhimo. Styl kapely je inspirovaný především heavymetalovými skupinami z 80. let 20. století.\n\nPáté studiové album \"No More Hollywood Endings\" bylo vydáno v březnu roku 2019.\n\n\n\n\n"}
{"id": "1259522", "url": "https://cs.wikipedia.org/wiki?curid=1259522", "title": "Reaktivní programování", "text": "Reaktivní programování\n\nReaktivní programování je paradigma programování orientované kolem datových toků a šíření změn. To znamená, že by mělo být možné vyjádřit statické nebo dynamické datové toky v programovacích jazycích jednoduše a že základní provedení modelu bude automaticky kopírovat změny prostřednictvím datového toku.\n\nNapříklad v \"imperativním\" programování by nastavení formula_1 znamenalo to, že formula_2 je přiřazen výsledek formula_3 v okamžiku, kdy je výraz vyhodnocen a později lze hodnoty formula_4 a formula_5 změnit bez vlivu na hodnotu formula_2. Nicméně v reaktivní programování se hodnota formula_2 automaticky aktualizuje vždy, když se změní hodnoty formula_4 a formula_5, bez příkazu znovu vykonávajícího parametr formula_1.\n\nReaktivní programování bylo především navrženo jako způsob, jak zjednodušit tvorbu interaktivních uživatelských rozhraní, animací v reálném čase, ale je v podstatě obecné paradigma programování.\n\nPro příklad v model–view–controller architektuře může reaktivní programování povolit změny v základním modelu, ty se automaticky projeví v modelu zobrazení, a naopak.\n\nExistuje několik populárních přístupů k vytvoření reaktivní programovacích jazyků. Některé jsou specializované jazyky, které jsou specifické pro některé domény (jako je real-time nebo embedded computing). Některé jsou univerzálními jazyky, které podporují reaktivitu. A konečně některé jsou knihovny nebo vestavěné doménově specifické jazyky, které umožňují reaktivitu spolu s nebo nad rámec stávajících univerzálních programovacích jazyků.\n\nŘadu modelů a sémantik upravuje rodina reaktivního programování. Můžeme je volně dělit podle následujících rozdílů:\n\nRuntime reaktivní programovací jazyky obvykle spoléhají na graf, který zachycuje závislosti mezi reaktivními hodnotami. V grafu, uzly představují výpočty a hrany modelu závislost (vztahy). Jazyk runtime používá graf aby sledoval výpočty, které musí být provedeny znovu, když je jeden ze vstupů změněn.\n\nZde je několik technik, které reaktivní programovací systémy využívají. Ty představují tok dat grafem explicitně. Nejčastější algoritmy jsou:\n\nNa úrovni provedení v reakci na událost se skládá z množin napříč grafem informace, že se stala změna. Důsledkem je, že výpočty, které jsou ovlivněny změnou a mohou být zastaralé, jsou označeny jako re-executed. Tyto výpočty jsou obvykle v tranzitivním uzavření změněného zdroje. Změna šíření může vést k aktualizaci na grafu.\n\nU množení změn je možné vybrat šíření změny tak, že hodnota výrazu není přirozeným důsledkem zdroje programu. Ukážeme si to snadno s příkladem. Předpokládáme, že codice_1 je reaktivní hodnota, která se mění každou vteřinu a reprezentuje aktuální čas (v sekundách). Zvažte tento výraz:\n\nProtože codice_2 by měla být vždy větší než codice_1, tento výraz by měl vždy vyhodnotit na hodnotu true. Bohužel, to může záležet na pořadí vyhodnocení. Když codice_1 změníme, dva výrazy se poté mají aktualizovat: codice_5 a podmínka. Pokud první hodnotí před druhou, pak se tato invarianta bude držet. Pokud však podmíněné aktualizace budou jako první, s použitím staré hodnoty codice_2 a novou hodnotou codice_1, pak výraz se vyhodnotí na hodnotu false. Tomuto říkáme tzv. \"glitch\".\n\nNěkteré reaktivní jazyky jsou glitch-free, a mají tuto vlastnost. Toto je obvykle dosaženo tím, že topologicky třídí výrazy a aktualizují hodnoty v topologické pořadí. To může mít vliv na výkon, jako je zpoždění dodávky hodnot (vzhledem k pořadí, propagace). V některých případech proto reaktivní jazyky povolují závady a vývojáři musí být vědomi možnosti, že hodnoty mohou dočasně selhat, aby odpovídaly programovému zdroji a že některé výrazy se mohou vyhodnotit vícekrát (například codice_8 může hodnotit dvakrát: jednou, když nová hodnota codice_1 dorazí a ještě jednou, když je codice_2  aktualizováno).\n\nTopologické třídění závislostí závisí na grafu závislosti je zaměřena acyklický graf (DAG). V praxi, program může definovat závislosti grafu, který má cykly. Obvykle reaktivní programovací jazyky očekávají že tyto cykly mají být „ukončeny“ tím, že některé prvky podél „zpětné hrany“ na povolení reaktivní aktualizaci ukončí. Typicky jazyky poskytnou prostředek, jako je codice_11, který je používá mechanismus aktualizace pro tento účel, protože delay znamená, že to co následuje, musí být hodnoceno v „příštím kroku“ (umožňuje současné hodnocení ukončit).\n\nU některých reaktivní jazyků graf závislosti je \"statický\", tj. graf je stanoven v průběhu provádění programu. V jiných jazycích graf může být \"dynamický\", tj že se může změnit, jak se program spustí. Pro jednoduchý příklad, zvažte tento ilustrativní příklad (kde codice_1 je reaktivní hodnota):\n\nKaždou sekundu, se hodnota tohoto výrazu změní na různé reaktivní výrazy, na kterých codice_13 závisí. Proto graf závislosti aktualizuje každou sekundu.\n\n"}
{"id": "1259526", "url": "https://cs.wikipedia.org/wiki?curid=1259526", "title": "Slovenská fotbalová divize 1984/85", "text": "Slovenská fotbalová divize 1984/85\n\nV soubojích 20. ročníku Slovenské fotbalové divize 1984/85 (jedna ze skupin 4. nejvyšší soutěže) se utkalo celkem 87 týmů rozdělených po šesti skupinách dvoukolovým systémem podzim - jaro.\n\nKompletní tabulka středoslovenské podskupiny A není známa. Od další sezóny byla bratislavská podskupina rozdělena na dvě skupiny – Bratislava A a Bratislava B.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1259528", "url": "https://cs.wikipedia.org/wiki?curid=1259528", "title": "Svobodná licence", "text": "Svobodná licence\n\nSvobodná licence je taková licence k užití autorskoprávně chráněného díla, která povoluje jeho další užívání a zpracování. Analogicky ke svobodnému softwaru se svobodně licencovaná textová, obrazová a hudební díla označují jako tzv. svobodný obsah (nebo \"otevřený obsah\"). Myšlenka svobodných děl se zrodila uvnitř hnutí za svobodný software.\n\nUstanovení svobodných licencí se zpravidla zabývají zejména právem na rozmnožování a zveřejňování díla, stejně jako právem dílo zpracovávat a provádět v něm úpravy. Poskytnutím licence autor nebo vykonavatel majetkových autorských práv dává tato práva za určitých podmínek dalším uživatelům. Součástí většiny svobodných licencí jsou pravidla toho, jakým způsobem má být při takovém dalším užívání uváděn autora původního díla. Některé svobodné licence vyžadují, aby i případná nová díla vzniklá úpravou či zpracováním dotyčného díla byla rovněž licencována pod svobodnou licencí – takové licence jsou často nazývány „přísně svobodné licence“ a tento licenční mechanismus jako „copyleft“. Autor může podmínky licence formulovat vlastním textem, nejčastěji však sahá k volbě některého ze standardizovaných licenčních textů.\n\nNěmecký Ústav pro právní otázky svobodného a otevřeného softwaru registruje vedle řady softwarových licencí i více než 30 různých standardních licencí pro svobodný obsah. Zatímco nejznámějšími licencemi pro svobodný software jsou licence BSD a GNU General Public License (GPL), nejznámějšími licencemi pro svobodný obsah jsou jednotlivé licence Creative Commons a zejména dříve populární GNU Free Documentation License.\n\nLicence jiného typu, jako je např. Open Database Licence nebo \"BiOS Material Transfer Agreement\", upravují pravidla volného užívání konkrétních druhů duševního vlastnictví (např. databází či biotechnologických vynálezů).\n"}
{"id": "1259530", "url": "https://cs.wikipedia.org/wiki?curid=1259530", "title": "Obština Părvomaj", "text": "Obština Părvomaj\n\nObština Părvomaj ( \"Община Първомай\") je bulharská jednotka územní samosprávy v Plovdivské oblasti. Leží ve středním Bulharsku v Hornothrácké nížině, částečně na severovýchodních svazích a úpatí Východních Rodopů. Správním střediskem je město Părvomaj, kromě něj obština zahrnuje 16 vesnic. Žije zde zhruba 24 tisíc stálých obyvatel.\n\nV obštině žije 23 997 stálých obyvatel a včetně přechodně hlášených obyvatel 28 954. Podle sčítáni 1. února 2011 bylo národnostní složení následující:\n"}
{"id": "1259533", "url": "https://cs.wikipedia.org/wiki?curid=1259533", "title": "Zahrady Carlton", "text": "Zahrady Carlton\n\nZahrady Carlton je pojmenování rozlehlé plochy městské zeleně obklopující Královskou výstavní budovu v australském městě Melbourne. V centrální části parku, jehož celková rozloha je 26 ha, se nachází kromě Královské výstavní budovy Melbournské muzeum a kino IMAX. Tento komplex budov rozděluje park na severní a jižní část. Park je vymezen ulicemi Victoria Street, Rathdowne Street, Carlton Street a Nicholson Street. Park vznikl současně s výstavní budovou v druhé polovině 19. století.\nZahrady jsou ukázkou viktoriánské zahradní architektury s rozsáhlými trávníky a mnoha evropskými i australskými stromy jako např. duby, platany, jilmy, cedry, blahočety, fíkovníky kombinovanými s květinovými záhony. V parku se nacházejí i tenisové kurty a dětská hřiště. \n\n"}
{"id": "1259534", "url": "https://cs.wikipedia.org/wiki?curid=1259534", "title": "Părvomaj", "text": "Părvomaj\n\nPărvomaj ( \"Първомай\", do roku 1894 \"Хаджѝ Елѐс\", později do roku 1947 \"Борѝсовград\") je město ve středním Bulharsku, v Hornothrácké nížině. Žije tu přes 13 tisíc obyvatel.\n\nJedná se o správní středisko stejnojmenné obštiny v Plovdivské oblasti.\n\nNejstarší písemné zmínky o městě pocházejí z roku 1576, přičemž o dědinách, které jsou dnes součástmi města, existují i starší zápisy z konce přechozího století. Evlija Čelebi zaznamenal v roce 1671 dědinu Iskra jižně od města. Až do roku 1894 se město nazývalo Hacı İlyas, poté Borisovgrad. Současný název nese od roku 1947.\n\nVe městě žije 13 113 stálých obyvatel a je zde trvale hlášeno 16 039 obyvatel. Podle sčítáni 1. února 2011 bylo národnostní složení následující:\n"}
{"id": "1259540", "url": "https://cs.wikipedia.org/wiki?curid=1259540", "title": "Singer (firma)", "text": "Singer (firma)\n\nFirma The Singer Company je americký výrobce šicích strojů, Založil ji v roce 1851 pod názvem \"I.M. Singer & Company\" podnikatel a vynálezce Isaac Merritt Singer a newyorský právník Edward C. Clark. Během krátké doby se stala jedním z největších výrobců šicích strojů na světě.\n\nV roce 1865 se název změnil na Singer Manufacturing Company, v roce 1963 pak na současný The Singer Company. Společnost má sídlo ve městě La Vergne v Tennessee, poblíž Nashville. První velká továrna firmy byla postavena v roce 1863 v Elizabeth ve státě New Jersey.\n\nNa počátku 70. let 20. století společnost zaměstnávala 120 000 lidí po celém světě a roční tržby činily 2,5 miliardy dolarů. Od roku 2004 je Singer, stejně jako společnosti Husqvarna Viking nebo PFAFF, vlastněna firmou SVP Worldwide sídlící v Hamiltonu na Bermudách.\n\n"}
{"id": "1259541", "url": "https://cs.wikipedia.org/wiki?curid=1259541", "title": "Uherská dvorská kancelář", "text": "Uherská dvorská kancelář\n\nUherská dvorská kancelář (něm. \"Ungarische Hofkanzlei\", lat. \"Cancellaria Aulica Hungarica\") byla mezi 16. stoletím a rokem 1848 úřad příslušný pro Uhry v habsburské monarchii.\n\nÚřad byl od doby, kdy Ferdinand I. (uherským králem 1526–1564) vznesl nárok na uherskou korunu, správním orgánem pro dosud Habsburky ovládané území Uher. S vytlačováním Osmanů vzrůstala také oblast kompetencí kanceláře.\n\nÚřad se zpočátku usadil v Prešpurku (dnešní Bratislavě). Za vlády Rudolfa II. (uherským králem 1576–1608) se kancelář nacházela v Praze. Od roku 1690 sídlila kancelář trvale ve Vídni. V roce 1714 se nastěhovala do Bankovní ulice (Bankgasse) 4-6. Budova byla postavena v roce 1692 Johannem Bernhardem Fischerem z Erlachu, který také vystavěl českou dvorskou kancelář, a v roce 1747 přešla v držení Leopolda hraběte Nádasdyho, který byl představeným uherské dvorské kanceláře. V současnosti se v budově nachází velvyslanectví Maďarska.\n\nZpočátku byla úzce spojena s rakouskou dvorskou kanceláří. Zhruba od roku 1690 vzrostla její váha jako vlastního správního orgánu pro Uhersko. Byla pojítkem mezi panovníkem a jeho sférou vlivu v Uhrách. Kancelář informovala krále o poměrech v zemi a opačným směrem potom prováděla jeho nařízení. Stála ve stálém kontaktu s ostatními úřady dvora. Její pravomoc byla v podstatě omezena na domácí politiku. Finanční záležitosti vyřizovala dvorská nebo uherská komora. Zahraniční politiku a válečné věci rozhodovaly centrální dvorské úřady. Za vlády Marie Terezie (uherskou královnou 1740–1780) byla kancelář podřízena Directoriu in publicis et cameralibus. V době Josefa II. (uherským králem 1780–1790) byla sloučena s dvorskou kanceláří pro Sedmihradsko. Za Leopolda II. (uherským králem 1790–1792) byla oblast kompetencí opět oddělena.\n\n\n\n"}
{"id": "1259542", "url": "https://cs.wikipedia.org/wiki?curid=1259542", "title": "Isaac Singer", "text": "Isaac Singer\n\nJméno a příjmení Isaac Singer může označovat:\n\n"}
{"id": "1259543", "url": "https://cs.wikipedia.org/wiki?curid=1259543", "title": "Gordana Kuić", "text": "Gordana Kuić\n\nGordana Kuić (srbsky \"Гордана Куић\"; * 29. srpna 1942, Bělehrad) je srbská spisovatelka. \n\nGordana Kuić pochází z rodiny sefardských Židů, jejími rodiči byli Blanka Levi a Metodij Kuić. Na univerzitě v Bělehradě vystudovala anglický jazyk a literaturu. Její literární prvotinou byl román \"Miris kiše na Balkanu\", vydaný roku 1986. Od roku 1986 uveřejnila sedm románů a dva svazky povídek. \n\n\n"}
{"id": "1259544", "url": "https://cs.wikipedia.org/wiki?curid=1259544", "title": "Jas (časopis)", "text": "Jas (časopis)\n\nJas byl prvorepublikový a do roku 1941 i protektorátní časopis vydávaný Československou obcí sokolskou.\n\nČeskoslovenská obec sokolská vydávala následující periodika:\n\nZ těchto periodik pouze časopis \"Jas\" vycházel týdně, ostatní měsíčně.\n\nPrvní číslo časopisu Jas vyšlo 6. ledna 1927 s podtitulem \"Rodinný ilustrovaný nepolitický týdeník\". Po celou dobu své existence vycházel \"Jas\" týdně. Od roku 1935 byl podtitul změněn na \"Rodinný obrázkový týdeník\". Do roku 1935 vycházel v rozsahu 16, poté 20 stránek. Cena jednoho výtisku byla 1 Kč.\n\n\"Jas\" věnoval pozornost sokolským aktivitám. Proto se na jeho titulní straně často objevovaly fotografie zasloužilých sokolských činovníků. Titulní obrázek zobrazoval i jiná témata, zpravidla vlastenecká. V každém čísle věnovala redakce pozornost sokolským záležitostem, včetně fotografií významných událostí ze života spolku. Další rubriky jako móda, román na pokračování, fotografické reportáže z ciziny nebo z domova, humor a inzerce se příliš nelišily od jiných obrázkových časopisů. Šachovou hlídku vedl Rudolf Svoboda, v letech 1927 až 1940 zde bylo publikováno 1115 úloh.\n\nTýdeník \"Jas\" byl tištěn Českou grafickou unií v Praze a kvalita tisku obrazové části byla velmi dobrá. Portréty sokolských funkcionářů na titulních stránkách byly často dílem renomovaného ateliéru Langhans.\n\nOdpovědní redaktoři se střídali, byli jimi, pokud se podařilo dohledat údaje, členové a funkcionáři Sokola:\nMezi redaktory patřil i autor textů sokolských písniček Viktor Šuman (1882-1933).\nJména a biografie těchto redaktorů Lexikon české literatury neuvádí.\n\nDo týdeníku Jas přispíval i ve své době populární spisovatel Quido Maria Vyskočil.\n\nV roce 1940 byla činnost Sokola zastavena. V roce 1941 ještě vyšlo 15 čísel časopisu Jas a vydávání již po válce nebylo obnoveno.\n\n"}
{"id": "1259553", "url": "https://cs.wikipedia.org/wiki?curid=1259553", "title": "Slovenská fotbalová divize 1985/86", "text": "Slovenská fotbalová divize 1985/86\n\nV soubojích 21. ročníku Slovenské fotbalové divize 1985/86 (jedna ze skupin 4. nejvyšší soutěže) se utkalo několik desítek týmů rozdělených po sedmi skupinách dvoukolovým systémem podzim - jaro.\n\nKompletní tabulky jihovýchodní podskupiny, severozápadní podskupiny a středoslovenské podskupiny A nejsou známy.\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\nZdroj: \nPoznámky:\n\n"}
{"id": "1259554", "url": "https://cs.wikipedia.org/wiki?curid=1259554", "title": "Zemské volby v Sársku 2017", "text": "Zemské volby v Sársku 2017\n\nZemské volby v Sársku, jedné ze spolkových zemí Německa, se v roce 2017 konaly 26. března. V řádném termínu pět let po volbách v roce 2012 občané zvolili 51 poslanců sárského zemského sněmu. Výsledky: \nOstatní kandidující strany se do zemského sněmu nedostaly kvůli nedosažení pětiprocentní hranice. Ze sněmu tak odešly dvě strany: Svaz 90/Zelení s 4,01 % (–2 mandáty) a Pirátská strana Německa s 0,75 % hlasů (–4 mandáty). \n\nPo volbách v roce 2012 uzavřela vládní koalici dvojice stran, které získaly nejvíce hlasů, Křesťanskodemokratická unie (CDU, 35,2 % a 19 mandátů) a Sociálnědemokratická strana Německa (SPD, 30,6 % a 17 mandátů); premiérkou se stala Annegret Krampová-Karrenbauerová z CDU. Kromě nich překročily pětiprocentní uzavírací klauzuli ještě Levice (16,1 % a 9 mandátů), Pirátská strana Německa (7,4 % a 4 mandáty) a Svaz 90/Zelení (5,0 % a 2 mandáty).\n\nPrůzkumy z konce roku 2016 a začátku roku 2017 odhadovaly, že Křesťanskodemokratická unie a Levice zhruba obhájí své předchozí výsledky, 35 % respektive 16 %. Značný propad se očekával u Pirátské strany Německa, která od voleb v roce 2012 klesaly preference až počátkem roku 2015 klesly na 1 % a ve výsledcích průzkumů se následně přestala objevovat. Rovněž výrazný propad se očekával u Socialnědemokratické strany Německa, která by podle průzkumů měla oslabit o více než 6 procentních bodů na 24 %. U Zelených se čekalo mírné zlepšení přibližně o procentní bod, takže by se ziskem 6 % měly bezpečně překonat pětiprocentní hranici. Možnost jejího těsného překonání a tedy návratu do sněmu naznačovaly průzkumy nově i u Svobodné demokratické strany (FDP), které byla dokonce před volbami v roce 2012 členem zemské vládní koalice. Nejvýraznější zisk měla podle průzkumů zaznamenat Alternativa pro Německo, která v roce 2012 vůbec nekandidovala, ale v roce 2017 očekávala zisk kolem 10 %.\n"}
{"id": "1259560", "url": "https://cs.wikipedia.org/wiki?curid=1259560", "title": "Judit Bárdos", "text": "Judit Bárdos\n\nJudit Bárdos (* 12. května 1988 Bratislava) je slovenská herečka maďarského původu. Je dcerou moderátorky a novinářky Ágnes Bárdos a politika Gyuly Bárdose.\n\nPředtím, než začala s herectvím, studovala na konzervatoři čtyři roky hru na klavír. Herectví vystudovala na Vysoké škole múzických umění v Bratislavě. \n\nJudit Bárdos je převážně divadelní herečka. Účinkuje v Divadle Andreja Bagara a Jókaiho divadle, hostovala též ve Slovenském národním divadle. Ve filmu debutovala roku 2011 v celovečerním filmu \"Dům\" režisérky Zuzany Liové, kde ztvárnila postavu Evy. Za tuto roli získala na Art Film Fest 2011 ocenění \"Modrý anjel\" za nejlepší ženský herecký výkon. Dále získala cenu Igric a v neposlední řadě významné ocenění Slnko v sieti. Za roli Anny ve filmu \"Fair Play\" byla nominována na cenu \"Český lev\" za rok 2015.\n\nV roce 2017 byla obsazena ve dvou českých seriálech. V seriálu režiséra Roberta Sedláčka \"Bohéma\", pojednávajícím o zákulisí života českých herců za druhé světové války a počátku komunistického režimu, ztvárnila Lilli Královou; postava je kombinací osudů několika českých hereček. Dále vystoupila v seriálovém krimidramatu z ústeckého kraje normalizačních osmdesátých let \"Svět pod hlavou\". Zde získala dvojroli doktorky Kristýny Čáslavové a Daniely, které jsou spojnici mezi životem hlavního hrdiny v současnosti a v roce 1982. \n\n\"(výběr)\"\n\n\n"}
