{"id": "1324665", "url": "https://cs.wikipedia.org/wiki?curid=1324665", "title": "Let Aeroflot 593", "text": "Let Aeroflot 593\n\nLet Aeroflot 593 se odehrál 23. března 1994 a směřoval z Moskvy do Hongkongu. Stroj Airbus A310 se během něj zřítil asi 20 kilometrů východně od Meždurečensku v ruské Kemerovské oblasti. Všech 75 lidí na palubě při nehodě zahynulo.\n\nLetoun vystartoval z moskevského letiště Šeremeťjevo a mířil na letiště Kai Tak v Hongkongu. Na palubě byli především asijští obchodníci. O 63 pasažérů se staralo 12 členů posádky. \n\nV kokpitu byli velící pilot kapitán Danilov, zastupující pilot kapitán Jaroslav Kudrinskij a druhý pilot Igor Piskarev. Všichni byli piloti 1. třídy.\n\nNad Sibiří, asi 20 kilometrů východně od Meždurečensku v ruské Kemerovské oblasti, letoun \nnarazil do zalesněného svahu. Všichni cestující i členové posádky zahynuli. \n\nV troskách kokpitu byly nalezeny dětské pozůstatky. Vyšetřovatelé se nejprve domnívali, že dítě nebo děti tam vymrštil náraz z prostoru pro pasažéry. \n\nKdyž si však pustili záznam hovoru v kokpitu, uslyšeli dětské hlasy a byli konsternováni zjištěním, že kapitán Kudrinskij pustil k řízení své děti. Chybou bylo i to, že 2. pilot proti tomu neprotestoval. \"„Sedni si na moje místo, chceš?“...„Můžu s tím otočit?“ „Ano,“\" uvádí záznam.\n\nŠestnáctiletého Eldara a jeho dvanáctiletou sestru Janu do kokpitu přivedl jejich strýc, pilot Vladimir Makarov (letící jako cestující), když většina cestujících spala. Jejich otec Kudrinskij je sice posadil k řízení, při zapnuté funkci autopilota by však průběh letu neměly ovlivnit. Nejprve tak „řídila“ Jana. Když ji však vystřídal Eldar, silnější manipulací s řídicí pákou dosáhl částečného vyřazení autopilota (jeho odpojení od křidélek). Bez zvukového signálu to indikovalo rozsvícení jedné z kontrolek, takže si toho nikdo nevšiml. Letadlo začalo zatáčet, překročilo náklon 45 stupňů. Nastalé přetížení bránilo kapitánovi dostat se zpět k řízení, které tak zůstávalo na jeho synovi.\n\nDošlo k úplnému odpojení autopilota. Následovalo klesání střemhlav rychlostí 3600 metrů za minutu. Druhý pilot Piskarev dokázal otočit letadlo směrem vzhůru, ale pod příliš prudkým úhlem, což motory neutáhly. Airbus se pak spirálovitě zřítil k zemi. \n\nVyšetřovatelé se domnívají, že Kudrinskij možná ani nevěděl, že autopilota lze v tomto typu letounu odpojit jen částečně. Ruští piloti byli totiž zvyklí, že autopilot je buď zapojen, anebo odpojen, přičemž odpojení oznámí zvukový signál. Vyšetřovatelé také dospěli k závěru, že největší šanci zachránit situaci piloti měli v případě, kdyby pustili řízení. Automatický bezpečnostní systém mohl situaci ještě zvládnout. Jana a Eldar byli po nehodě pohřbení na Mitinském hřbitově v Moskvě, kde kromě nich a jejich otce a strýce odpočívají i oběti Černobylské havárie.\n\n"}
{"id": "1324666", "url": "https://cs.wikipedia.org/wiki?curid=1324666", "title": "Stanisław Michoń", "text": "Stanisław Michoń\n\nStanisław Michoń (nar. 23. prosince 1955 v Miłkówě, Dolnoslezské vojvodství, zem. 8. září 2016 tamtéž) byl polský běžec na lyžích a běžkařský trenér.<br>\n\nSportovní kariéru začal roku 1968 v klubu Śnieżka Karpacz, v letech 1979-1981 vykonával vojenskou službu a závodil v barvách týmu CWKS Legia Warszawa, v letech 1982 až 2005 znovu reprezentoval Sněžku. Specializoval se na dlouhé běhy. Třikrát zvítěžil v Běhu Piastovců - v letech 1976, 1978 a 1985. Startoval i v mimopolských závodech, jako je rakouský Běh Dolomit, švédský Vasův běh, německý Běhu krále Ludvíka, i v závodech v Kanadě a USA. Jako první Polák získal titul Worldloppet Master za absolvování všech běhů, zařazených do tohoto poháru. Dvakrát získal medaili v mistrovství Polska veteránů ve štafetě 4 x 10 km, stříbrnou roce 1980 za Legii a bronzovou v roce 1988 za Sněžku.<br>\nPo skončení kariéry působil jako trenér ve Szkole Mistrzostwa Sportowego pod týmem Sněžky. Trénoval zde např. Dorotu Dziadkowiec-Michoń (* 1969), svou pozdější ženu, nebo Urszulu Letochu (* 1994). Jeho syn Mariusz Dziadkowiec-Michoń je také běžec na lyžích.<br>\nZemřel náhle v nedožitých 61 letech.\n"}
{"id": "1324667", "url": "https://cs.wikipedia.org/wiki?curid=1324667", "title": "Igalo", "text": "Igalo\n\nIgalo (v srbské cyrilici Игало) je město na západní části Jaderského pobřeží Černé Hory. Administrativně spadá pod opštinu Herceg Novi. V roce 2003 zde žilo dle sčítání lidu 3 754 obyvatel. Kdysi malé město na pobřeží v průběhu staletí postupně srostlo s nedalekým Herceg Novim. Jeho název je původem z řečtiny a odkazuje na břeh/pláž. Nachází se v blízkosti pohoří Orjen a poloostrova Prevlaka, který tvoří hranici s Chorvatskem. Z místní pláže je dobře viditelný i ostrov Mamula s rakousko-uherskou pevností.\n\nIgalo je turistické letovisko. Díky mírně radioaktivnímu jílu z blatné pláže zde vznikly léčebná lázně. Igalo je centrem zdravotní turistky Černé Hory. Je také známé díky nepříliš hospodářsky využívaným léčivým pramenům a minerální vodě \"Igaljka\".\n\nVe městě se nachází kostel Proměnění Páně původem z druhé poloviny 17. století, který byl obnoven v roce 1857. V roce 1913 zde Sava Nakićeović zaznamenal v knize \"Boka\", že vesnice má 45 domů. Rozvoj turistiky byl uskutečněn po první světové válce. V roce 1928 zde byl otevřen \"hotel Igalo\" a později vznikaly i další objekty. V roce 1930 byl proveden výzkum místního bahna v laboratoři ve francouzském městě Vichy. Výzkum potvrdil léčebné účinky bahna. Roku 1936 získalo Igalo telegrafní spojení.\n\nRozsáhlé léčebné zařízení bylo však v Igalu postaveno až po druhé světové válce na základě iniciativy Mirka Stijepčiće. Vláda Černé Hory následně rozhodla o jeho výstavbě dne 1. listopadu 1949.\n\nBěhem dob existence socialistické Jugoslávie zde měl jednu ze svých letních vil (\"Vilu Galeb\") také Josip Broz Tito. Ten v ní pobýval v okamžik zemětřesení v roce 1979.. V roce 1991 se v Igalu uskutečnilo jedno z posledních jednání mezi Slobodanem Miloševićem a Franjem Tuđmanem.\n"}
{"id": "1324669", "url": "https://cs.wikipedia.org/wiki?curid=1324669", "title": "Jean Santeuil", "text": "Jean Santeuil\n\nJean Santeuil je nedokončený román francouzského spisovatele Marcela Prousta. Na knize pracoval mezi lety 1896 až 1900, nicméně byla vydána až po autorově smrti. První publikace se Jean Santeuil dočkal až v roce 1952 v nakladatelství Gallimard.\n\nO románu se často hovoří jako o díle, které předcházelo Proustovu \"magnum opus\" \"Hledání ztraceného času\". Obě díla mají společné jak téma, tak i zápletku.\n\nJean Santeuil vypráví příběh mladého muže, který miluje literaturu a poezii. Příběh popisuje hrdinovo postupné dospívání a pronikání do pařížské vyšší společnosti konce 19. století. Marcel Proust v románu tematizuje vztah spisovatele a společnosti.\n\n"}
{"id": "1324672", "url": "https://cs.wikipedia.org/wiki?curid=1324672", "title": "Újezd u Boskovic (tvrz)", "text": "Újezd u Boskovic (tvrz)\n\nÚjezd u Boskovic je zaniklá tvrz, která stávala na vrchu Hradisko asi jeden kilometr severně od stejnojmenné obce. Dochovaly se po ní terénní pozůstatky opevnění.\n\nO tvrzi se nedochovaly žádné zprávy. Někteří autoři lokalitu považují za obléhací opevnění boskovického hradu, ale pravděpodobnější je, že zde stávalo menší panské sídlo. Podle názvu a archaické podoby lze předpokládat, že existovalo ve dvanáctém či třináctém století.\n\nTvrziště má oválný půdorys o rozměrech 42 × 30 metrů. Středový pahorek je obehnán příkopem širokým devět metrů a hlubokým 3,5 metru, před kterým se nachází val. Příkop s valem chybí na severozápadní straně, kterou dostatečně chránil přirozený svah. Na okrajích středového pahorku jsou patrné snížené terasy, které naznačují existenci ohrazení centrální plochy.\n\n\n"}
{"id": "1324673", "url": "https://cs.wikipedia.org/wiki?curid=1324673", "title": "Anna Löwenstein", "text": "Anna Löwenstein\n\nAnna Lowenstein také Löwenstein (* 1951 Spojené království) je britská esperantistka a spisovatelka. Esperanto se naučila ve 13 letech. v letech 1977-1981 pracovala pro Světový esperantský svaz v Rotterdamu. Pod jménem Anna Brennan založila feministický časopis \"Sekso kaj egaleco\" („Pohlaví a rovnost“, 1979–1988) a také byla redaktorkou časopisu \"\"Kontakto\"\" (1983–1986).\n\nJe autorkou dvou historických románů, které se setkaly s významným ohlasem. Román \"The Stone City\" („Kamenné město“) o osudech keltské zajatkyně ve starověkém Římě nejdříve publikovala v angličtině a v roce 1999 sama přeložila pod názvem \"\"La Ŝtona Urbo\"\" do esperanta. Román vyšel rovněž v překladu do francouzštiny (2010) a maďarštiny (2014). Její druhý román \"Morto de artisto\" („Smrt umělce“, 2008), odehrávající se rovněž v antickém Římě za vlády císaře Nerona, vyšel v esperantu. V roce 2006 přeložila do esperanta humoristickou publikaci \"\"Ksenofobia gvidlibro al la italoj\"\" („Xenofobní průvodce (p)o Italech, resp. k Italům“) od Martina Sollyho. Je známa rovněž jako žurnalistka, učitelka a aktivistka v esperantském hnutí. Od roku 2011 je členkou Akademie esperanta. \n\nSe svým manželem Renatem Corsettim, bývalým předsedou Světového esperantského svazu žila od roku 1981 v Itálii. Od roku 2015 žijí ve Spojeném království. Vychovali spolu dvě děti, které jsou rodilými mluvčími esperanta.\n"}
{"id": "1324677", "url": "https://cs.wikipedia.org/wiki?curid=1324677", "title": "Ohlávka", "text": "Ohlávka\n\nOhlávka je součást postroje, která slouží k vedení a uvazování koní, případně i dobytka a jiných zvířat. Od uzdy se ohlávka liší hlavně v tom, že ji užívá k vedení nebo vázání zvířete člověk, jdoucí po zemi, kdežto uzdu užívá jezdec, který na zvířeti jede. \n\nOhlávka je lehká klecovitá konstrukce z kůže, kovu, provazů atd., k níž se připíná vodicí řemen nebo provaz. Ohlávky se liší hlavně podle toho, zda jsou zhotoveny z plochých řemenů (sešíváním) anebo z kroucených provazů (vázáním uzly). \n\nOhlávka musí zvířeti dobře sedět za ušima a kolem košíku (náhubku). Odborníci disukutují o tom, zda má ohlávka vydržet, i když se zvíře splaší a zachytí o něco, takže si může ublížit, anebo zda má raději povolit i s rizikem, že zvíře uteče.\n\n\n\n"}
{"id": "1324679", "url": "https://cs.wikipedia.org/wiki?curid=1324679", "title": "Uherský Ostroh (zámek)", "text": "Uherský Ostroh (zámek)\n\nUherský Ostroh je hrad přestavěný na zámek ve stejnojmenném městě v okrese Uherské Hradiště. Založen byl ve druhé polovině třináctého století. Mezi jeho majiteli se kromě jiných vystřídali moravská markrabata, Šternberkové a páni z Kunovic, kteří gotický hrad v šestnáctém století přestavěli na renesanční zámek. Zámecký areál je chráněn jako kulturní památka ČR.\n\nHrad byl založen nejspíše panovníkem po roce 1260. První písemná zmínka o něm pochází z roku 1286. Zpráva ho uvádí pod názvem \"Stenice\" a zmiňuje purkrabího Matouše z Černé Hory. Roku 1318 jej za krále Jana Lucemburského získal do zástavy olomoucký biskup Konrád I. O dva roky později se držiteli hradu stali Šternberkové, od kterých ho po polovině čtrnáctého století získal markrabě Jan Jindřich, který na hradě nechal provést určité stavební úpravy. Ostrožské panství odkázal svému synovi Janu Soběslavovi. K Uherskému Ostrohu tehdy patřily vsi Blatnice, Lhota, zaniklý Smíchov, Stará Blatnice, Milokošť a Kvačice. Po smrti Jana Soběslava panství získal markrabě Prokop Lucemburský.\n\nRoku 1400 hrad oblehlo vojsko krále Zikmunda. Později jej získal Hašek z Valdštejna, který z panství učinil středisko husitství, a proto během husitských válek hrad několikrát obléhalo Zikmundovo vojsko. Vypudit husity se podařilo vévodovi Albrechtovi a od roku 1439 na hradě sídlil rusko-litevský kníže Fridrich. Mezi další zástavní majitele v patnáctém století patřili Čeněk z Mošnova (1446), Jan Jiskra z Brandýsa (1453), od roku 1458 Jan z Cimburka, Jan z Lichtenštejna (1464) a od roku 1468 Landštejnové. Ve stejném roce hrad dobylo vojsko krále Matyáše Korvína, který jej poté zastavoval svým hejtmanům. Významným držitelem se roku 1509 stal Jan z Kunovic, který hrad v roce 1511 získal do dědičného vlastnictví.\n\nPáni z Kunovic drželi Uherský Ostroh až do počátku třicetileté války, kdy byl po bitvě na Bílé hoře zabaven Janu Bernartovi z Kunovic. Příslušníci rodu ještě předtím přestavěli starý hrad renesanční zámek. První úpravy začaly brzy po roce 1516, ale zásadní proměnou hrad prošel až po roce 1566 za Jetřicha z Kunovic.\n\nKdyž roku 1625 zámek koupil Gundakar z Lichtenštejna, stali se posledními šlechtickými majiteli Lichtenštejnové. Za nich byl roku 1645 dobyt švédským vojskem. Zámek časem přestal sloužit jako vrchnostenské sídlo a stal se střediskem správy panství. Významně bylo rozšířeno hospodářské zázemí. Součástí zámku byl barokní pivovar, rozsáhlé stáje se středním dvorem a komplex dalších hospodářských budov, z nichž byla později řada zcela přestavěna. Po druhé světové válce začal zámek fungovat jako sídlo městského národního výboru.\n\nZámek slouží jako sídlo městského úřadu a městské knihovny. V bývalém hospodářském zázemí je v provozu dílna na výrobu lidových krojů společnosti Lidové tradice a řemesla a městské informační centrum.\n\nHrad i město stojí v rovinatém terénu. Až do počátku dvacátého století se nacházely na ostrově obtékaném rameny řeky Moravy. Samotný hrad se svou dispozicí podobal hradu v nedaleké Strážnici. Hradní jádro mělo obdélníkový půdorys o rozměrech 48 × 44 metrů. V zámeckém zdivu se z hradu dochovala čtverhranná obytná věž o rozměrech 12 × 11,5 metru. V úrovni sklepů a přízemí se ze třináctého století dochovaly také podélné zdi původního paláce a část obvodové hradby na severovýchodní a severozápadní straně nádvoří. Do jádra se vstupovalo bránou, která se nacházela v severovýchodní hradbě pod věží. Stavební aktivitu v době Jana Jindřicha dokládá dochovaná část klenebního žebra ve věži.\n\nVzhledem k malému prostoru uvnitř jádra byly v patnáctém století nové budovy přistavovány z vnější strany. Na severovýchodní straně, kde se nacházelo předhradí, přibyl podél hradby nový palác s armovanými nárožími, jehož přízemím vedl průjezd ke staré bráně. V první polovině šestnáctého století byl hrad rozšířen o severozápadní křídlo s rizalitem a jihozápadní křídlo, jehož základy byly odhaleny při rekonstrukci zámku. To však bylo ještě ve stejném století strženo, a na jeho místě vyrostl nový vrcholně renesanční palác. Komunikaci mezi patry starého paláce změnilo nové vřetenové schodiště přistavěné do kouta nádvoří u věže. Ještě před polovinou šestnáctého století nechal Archleb z Kunovic postavit arkádovou chodbu podél starého paláce.\n\nPo roce 1566 začala nová přestavba, která se protáhla až do sedmnáctého století. Během ní byly upraveny interiéry, které získaly štukovou výzdobu kleneb. Zbývající tři strany nádvoří byly vybaveny arkádovými ochozy, jejichž první patro podpírají bosované pilíře, zatímco oblouky vyšších úrovní nesou toskánské sloupky.\n\n\n"}
{"id": "1324688", "url": "https://cs.wikipedia.org/wiki?curid=1324688", "title": "Myslina", "text": "Myslina\n\nMyslina je obec na Slovensku v okrese Humenné v Prešovském kraji ležící 6 km západně od města Humenné.\nPrvní písemná zmínka pochází z roku 1307. Nachází se zde římskokatolický kostel Povýšení svatého Kříže.\n\n"}
{"id": "1324689", "url": "https://cs.wikipedia.org/wiki?curid=1324689", "title": "Manipulátoři.cz", "text": "Manipulátoři.cz\n\nManipulátoři.cz je publicistický web, který vznikl v roce 2015 a od té doby se věnuje politickému marketingu, ověřování faktů, public relations a komunikačním strategiím, s přesahem do dalších společenských věd. Nejvíce se věnuje vyvracení hoaxů a má vlastní databázi hoaxů.\n\nProjekt založili v roce 2015 Petr Nutil a Ondřej Fér. V srpnu 2017 se stal šéfredaktorem projektu Jan Cemper. \n\nPublicistický web se zaměřuje na vyvracení hoaxů, manipulací, fake news a analytickou činnost. Například vyvrátil informaci, kdy veřejné pobouření vyvolala vymyšlená zpráva o tom, že parta uprchlíků vraždí v okolí jihočeských Dačic dobytek. Xenofobní náladu eskalovala fotografie potlučené ženy, jež měla být údajně dozorkyní v uprchlickém táboře v Dolním Dvořišti. Podle textu pod obrázkem ji tam surově znásilnili muslimové. Server Manipulátoři.cz upozornil na to, že ve zmíněné obci žádné zařízení pro uprchlíky není.\n\nRovněž v rámci své činnosti upozorňuje na nepřesné výroky politiků, na chyby médií a monitoruje weby, které pravidelně publikují klamavý obsah. Na webu dává prostor i dalším iniciativám a projektům, své zprávy na něm publikují například Čeští elfové, Sisyfos nebo vzdělávací portál Moderní dějiny. \n\nServer se dostal několikrát do sporu s jinými periodiky kvůli manipulaci s fakty a výkladem, který často dle nich pracuje pouze s domněnkami a vlastními konstrukcemi. Web je často citován různými sdělovacími prostředky, včetně veřejnoprávních médií. Například projekt E-Bezpečí Pedagogické fakulty Univerzity Palackého v Olomouci jej označuje za zdroj vhodný k ověřování vyvrácených hoaxů. Ministerstvo vnitra České republiky jej řadí mezi instituce mediální gramotnosti a odhalování dezinformací. \n\nProjekt se také podílí na metodickém plánu mediální výchovy určenou pro učitele základních a středních škol.Dále jeho zástupci přednášejí na školách v rámci projektu Jeden svět na školách.\n\nV roce 2017 byl projekt nominován na cenu Křišťálová lupa (ceny českého internetu) v kategorii Obsahová inspirace a obsadil 6. místo. V roce 2018 byl v soutěži Křišťálová lupa nominován na cenu České televize v kategorii Veřejně prospěšná služba, v které obsadil 6. místo.\n\nV dubnu 2019 poslanec Tomáš Martínek navrhl vyznamenat zakladatele projektu Petra Nutila na státní vyznamenání za zásluhy 3. stupně v oblasti vzdělávání. Podle slov mluvčího prezidenta Jiřího Ovčáčka ho Miloš Zeman odmítl vyznamenat údajně pro jeho ideologickou činnost. Web přitom prokazatelně upozorňuje i na nepravdivé informace o Milošovi Zemanovi.\n\nZ hlediska práva je projekt zapsán jako spolek. Financován je z grantů soukromých společností a sbírek.\n\n"}
{"id": "1324690", "url": "https://cs.wikipedia.org/wiki?curid=1324690", "title": "Lenka Chalupová", "text": "Lenka Chalupová\n\nLenka Chalupová (* 4. února 1973, Přerov) je česká spisovatelka a novinářka.\n\nNarodila se 4. února 1973 v Přerově. Vystudovala žurnalistiku na Univerzitě Palackého v Olomouci . Pracovala jako redaktorka v deníku, týdeníku i v televizi, v současné době je tisková mluvčí Přerova. Je autorkou sedmi knih, většinou se jedná o psychologické romány s detektivní zápletkou. Je vdaná, má dvě děti, syna Štěpána a dceru Kláru.\n\n\n"}
{"id": "1324692", "url": "https://cs.wikipedia.org/wiki?curid=1324692", "title": "Zažít město jinak", "text": "Zažít město jinak\n\nZažít město jinak jsou sousedské slavnosti pořádané vždy třetí sobotu v září (v rámci Evropského týdne mobility) po celém Česku. Jsou projektem pražského spolku AutoMat, který místním organizátorům pomáhá s celkovou koordinací, vyjednáváním záborů ulic, grafikou, propagací a podobně. V roce 2017 se konaly na zhruba 90 místech. Celkem je podle organizátorů každý rok navštíví několik desítek tisíc lidí.\n\nAkce je založená na principu společného sdílení veřejného prostoru, vzájemné výpomoci a dobrovolnickém nasazení místních organizátorů. Jejím smyslem je sbližovat sousedy a oživit veřejný prostor měst. Zaparkovaná auta na jeden den nahradí koncerty, divadla, tanec, dílny, hry pro děti, sport nebo recepty místních obyvatel a podniků. Na každém místě má slavnost jiný charakter – od skromného sousedského posezení po velký pouliční festival – podle toho, jak si ji zdejší organizátoři sami připraví. Slavnosti mají také svůj kodex, který zdůrazňuje např. apolitičnost a nekomerčnost akce.\n\nKaždý ročník má nějaké téma, v roce 2017 to byly „Příběhy z naší čtvrti\". V roce 2017 se akce konala na 68 místech v Praze a ve 21 městech.\n\nKoncept Zažít město se vyvinul z nápadu několika přátel (tehdy členové sdružení Oživení a Motus), kteří v roce 2006 uspořádali dvoudenní happenig na Smetanově nábřeží v Praze. Organizátoři posléze založili pražské občanské sdružení AutoMat, který Zažít město jinak šířil dál.\n\n\n"}
{"id": "1324697", "url": "https://cs.wikipedia.org/wiki?curid=1324697", "title": "Aksij Lobov", "text": "Aksij Lobov\n\nAksij (vlastním jménem: \"Dimitrij Borisovič Lobov\"; * 24. května 1980, Rjazaň) je kněz Ruské pravoslavné církve, arcibiskup Južno-Sachalinský a Kurilský.\n\nNarodil se 24. května 1980 v Rjazani v dělnické rodině. V 11 letech začal sloužit v chrámu Největější Trojice v Murminu. Roku 1997 dokončil střední školu a v 17 letech nastoupil na Rjazaňskou státní radioinženýrskou akademii (dnes univerzita). Studium ukončil roku 2002 s titulem inženýra radiotechnika.\n\nRoku 2002 vstoupil do Soloveckého monastýru a v dubnu 2003 byl oficiálně přijat. Ve stejný rok byl přijat do Moskevského duchovního semináře, který dokončil roku 2008.\n\nDne 24. prosince 2003 byl archimandritou Josifem (Bratiščjevem) postřižen na monacha se jménem Aksij, na počest svatého Aksije Kaškaranského. Stal se učitelem teologie v nedělní škole a roku 2004 se stal ředitelem.\n\nDne 28. února 2004 jej arcibiskup Arsenij (Jepifanov) vysvětil na jerodiákona a 24. června 2005 přijal kněžské svěcení.\n\nV březnu roku 2008 byl zvolen pomocníkem archimandrity a roku vstoupil na Moskevskou duchovní akademii.\n\nDne 13. ledna 2017 byl metropolitou Dimitrijem (Jelisiejevem) jmenován děkanem Něrčinského okresu a předsedou farní rady katedrály Zmrtvýchvstání.\n\nDne 4. května 2017 jej Posvátný synod zvolil biskupem Něrčinsku a Krásnokamenska.\n\nDne 10. května 2017 metropolitou Varsonofijem (Sudakovem) byl povýšen do hodnosti archimandrity.\n\nBiskupské svěcení (chirotonii) přijal 18. června 2017 z rukou patriarchy Kirilla a spolusvětitelé byli metropolita Juvenalij (Pojarkov), metropolita Ilarion Alfjejev, metropolita Arsenij (Jepifanov), metropolita Dimitrij (Jelisiejev), arcibiskup Jevgenij (Rješetnikov), arcibiskup Teognost (Guzikov), biskup Tichon (Njedosjekin), biskup Teofilakt (Moisjejev), biskup Roman (Gavrilov), biskup Pantelejmon (Šatov), biskup Sáva (Michjejev), biskup Nikolaj (Pogrjebnjak), biskup Konstantin (Ostrovskij), biskup Tichon (Ševkunov), biskup Antonij (Sevrjuk), biskup Paramon (Golubka), Petr (Dmitrijev) a biskup Serafim (Amjelčenkov).\n\nDne 4. dubna 2019 je rozhodnutím Posvátný synody jmenován biskupem Južno-Sachalinským a Kurilským. 21. dubna 2019, v souvislosti se jmenováním na katedře, v chrámu Krista Spasitele, patriarcha Kirill ho povýšil do hodnosti arcibiskupa.\n\n"}
{"id": "1324700", "url": "https://cs.wikipedia.org/wiki?curid=1324700", "title": "Holub vínokrký", "text": "Holub vínokrký\n\nHolub vínokrký (\"Ptilinopus porphyreus\") je druh holubovitého ptáka, obývajícího vysokohorské lesy indonéských ostrovů Sumatra, Jáva a Bali. Žije převážně skrytě, i jeho volání je tišší než u jiných holubů.\n\nŽiví se ovocem, většinu života stráví na stromech, kde také hnízdí. Samice snáší jedno až dvě vejce. Mláďata se líhnou po dvaceti dnech a po patnácti dnech jsou schopna letu.\n\nJe dlouhý okolo 28 cm, samci bývají mírně větší než samice. Hlava a hruď mají vínově červené zbarvení, které je odděleno širokým bílým tmavě lemovaným pruhem od šedivého břicha. Hřbet a horní strana křídel jsou smaragdově zelené s kovovým leskem. Zobák má světle zelený a nohy načervenalé. Toto pestré zbarvení mu umožňuje opticky splynout s vegetací v džungli.\n\nBývá občas chován v zajetí jako okrasný pták.\n\n"}
{"id": "1324703", "url": "https://cs.wikipedia.org/wiki?curid=1324703", "title": "Benjamin Čolić", "text": "Benjamin Čolić\n\nBenjamin Čolić [benjamin čolič] (* 23. července 1991, Sarajevo, SFR Jugoslávie) je bosenský fotbalový obránce, od léta 2017 hráč českého klubu MFK Karviná. Hraje zejména na pravé straně obrany.\n\nBenjamin Čolić začínal s kopanou na profesionální úrovni v roce 2009 v bosenském klubu FK Željezničar Sarajevo, se kterým vyhrál tři ligové tituly a dvě prvenství v bosenském poháru.\nV létě 2015 přestoupil do týmu NK Čelik Zenica, kde působil do ledna 2016. Poté hrál rok za HŠK Zrinjski Mostar, s nímž také slavil zisk ligového titulu v sezóně 2015/16. Jaro roku 2017 strávil v klubu FK Olimpik Sarajevo.\n\nV červenci 2017 posílil posílil po úspěšných testech český prvoligový klub MFK Karviná, kde podepsal smlouvu na dva roky.\n\nBenjamin Čolić reprezentoval Bosnu a Hercegovinu v mládežnických kategoriích U19 a U21.\n\n"}
{"id": "1324705", "url": "https://cs.wikipedia.org/wiki?curid=1324705", "title": "Kaple svaté Barbory (Křižanov)", "text": "Kaple svaté Barbory (Křižanov)\n\nKaple svaté Barbory je římskokatolická kaple v městysi Křižanov v okrese Žďár nad Sázavou. Stojí na návrší v severní části městyse, nedaleko zámku. Kaple s raně středověkým jádrem byla v pozdějších dobách rozšířena a barokizována. Je chráněna jako kulturní památka.\n\nNa místě kaple stál již v raném středověku kostelík, zasvěcený Panně Marii a zmiňovaný roku 1481. Z něj pochází nejstarší jádro kaple, tvořené apsidou a východní částí lodi. Kaple získala během 16. století nynější větší loď. Údajně v letech 1720–1727 proběhla barokní přestavba, nesoucí santiniovské rysy. Jejím autorem je pravděpodobně některý Santiniho pokračovatel.\n\nKaple svaté Barbory je orientovaná jednolodní stavba, na východě ukončená odsazenou apsidou. Obdélná loď je završena plochým stropem s fabionem, apsidu překrývá koncha. Loď a apsida jsou odděleny půlkruhově sklenutým vítězným obloukem. V západní části stojí trojboká hudební kruchta, přístupná točitými schodišti. Hlavní vstup do kaple je v ose západního průčelí, další vstupní portály se nacházejí v bočních zdech lodi. Okna kaple mají segmentové zaklenutí a šambránové rámování.\n\nZařízení kaple je barokní, z doby její přestavby. Hlavní oltář sestává z oltářní mensy a retabula s obrazem Svaté Barbory. Doplňují jej protějškové boční oltáře na průčelní stěně. Dále se zde nachází reliéfní mramorový epitaf rodiny Křineckých z Ronova, s letopočtem 1617.\n"}
{"id": "1324709", "url": "https://cs.wikipedia.org/wiki?curid=1324709", "title": "Proti projevům nenávisti", "text": "Proti projevům nenávisti\n\nProti projevům nenávisti je česká lidsko-právní iniciativa, která vznikla v roce 2013 a od té doby vede kampaň proti xenofobii, rasismu, homofobii a ostatním druhům diskriminace především na sociálních sítích. Také se se věnuje vyvracení hoaxů. Odpůrci iniciativy je nazývána díky kladnému vztahu k migraci za sluníčkářskou.\n\nIniciativu založil v roce 2013 Jan Cemper. Od té doby vytváří kampaň proti xenofobii, rasismu, homofobii a ostatním druhům diskriminace především na sociálních sítích. Svolává také řadu demonstrací na podporu uprchlíků, přičemž té největší „Tahle Země patří všem“ se 17. listopadu 2015 účastnilo asi dva tisíce lidí. Prezident Miloš Zeman pak akci zmínil ve Vánočním poselství, kdy si spletl název akce a řekl, že organizátoři chystali transparent „Tahle země není naše“. To aktivisty rozzlobilo a Jan Cemper podal na prezidenta žalobu, následkem podání žaloby čelil desítkám výhrůžek. Členové iniciativy se také zapojili do oslav 17. listopadu 2016. Před akcí jim magistrát zakázal průvod z Pražského hradu na Václavské náměstí, aktivisté se proto obrátili na soud, který zákaz zrušil. Členové iniciativy se také účastní diskuzních pořadů v televizi. Například v roce 2016 se v televizním pořadu Máte slovo se dostal do konfliktu s kandidátkou na prezidenta Janou Yngland Hruškovou zástupce projektu Martin Schwarz. Na jeho dotaz, odkud bere zdroje informací odpověděla „\"Ňuňuňuňuňu, podívejte se na něho, mladej. Odkudpak přišel. Odkudpak si myslíte, že já to vím? Ze zdrojů. Normálních zdrojů, které když budete mít známé v Německu, tak se to dozvíte.\"“ Ve studiu se rázem ozval smích, ale i nesouhlasné výkřiky. V roce 2017 se iniciativa angažovala v kauze napadení muslimky u koupaliště Divoká Šárka v Praze, kdy zveřejnila popis situace. \n\n"}
{"id": "1324711", "url": "https://cs.wikipedia.org/wiki?curid=1324711", "title": "Seznam polygrafických firem v Praze", "text": "Seznam polygrafických firem v Praze\n\nSeznam tiskáren v Praze obsahuje tiskárny založené v Praze a obcích sousedních, které byly později k Praze připojeny, včetně tiskáren zrušených či zaniklých. Tiskárny jsou řazeny abecedně. Seznam není úplný.\n\n\n\n"}
{"id": "1324712", "url": "https://cs.wikipedia.org/wiki?curid=1324712", "title": "Česká grafická unie", "text": "Česká grafická unie\n\nČeská grafická unie (\"Grafický spolek Unie, spojené závody tiskařské a vydavatelské v Praze)\" je zaniklá akciová tiskárna v Praze, která se nacházela na rohu ulic Svobodova a Na Děkance. Ve 30. letech 20. století se stala akciovou společností a patřila k největším tiskárnám v Československu. Později zde byl založen n.p. Polygrafia, po roce 1989 byla její hlavní budova přestavěna na hotel.\n\nPo vzoru velkých domů v Paříži, Lipsku, Stuttgartu nebo Budapešti byla i v Čechách snaha zřídit velký grafický závod pro všechny obory umění grafického a reprodukčního. Poprvé se přední čeští odborníci v grafickém průmyslu sešli v létě 1899 a vytvořili přípravný výbor, jehož členy byli Jan Otto, Josef R. Vilímek, Jan Vilím, Jaroslav Bursík, František Topič, Antonín Řivnáč, dr. Jaroslav Pospíšil, František Ruth a František A. Šubert. Přípravný výbor sestavil stanovy a název firmy jako společenstvo s r. o., které bylo posléze zapsáno dne 31. října 1899 na základě usnesení Obchodního soudu v Praze do rejstříku společenstev (sv. V., stran. 185, firm. 3525).\n\nNa valné schůzi dne 29. prosince 1899 ve Vilímově závodní budově pod Vyšehradem byli zvoleni předsedou společenstva Jan Otto, do správní rady Unie Jaroslav Bursík, Jan Otto, JUDr. Jaroslav Pospíšil, František Ruth, Jan Vilím a Josef R. Vilímek, jako náhradníci Ignát Herrmann, Antonín Řivnáč a Adolf Vomáčka. Za přihližitele účtů byli zvoleni MUDr. Josef Hlava, Josef Uzel, Karel Cukr a jako náhradník František Kohout. Správní rada Unie zvolila ze svého středu předsedu J. Ottu a jeho náměstka J. R. Vilímka. Doplnila se kooptací se členy F. Mayerem, F. A. Šubertem a Františkem Topičem. V Provolání bylo oznámeno, že: \"úkolem nové společnosti jest provozování všech oborů umění grafického, jakož i odvětví příbuzných, tak zejména knihtisku, umělecké litografie, rytí a tisku hudebnin, kartografie, nakladatelství, knihvazačství a ozdobnického zboží papírnického.\" Vedení ředitelstva bylo rozděleno tak, že Jan Otto vedl hlavní zastupování Unie a vrchní dozor nad všemi závody Unie, J. R. Vilímek měl dozor nad tiskárnou, Jan Vilím měl na starosti reprodukční ústavy a J. Bursík dozoroval nad nakladatelstvím. První řádná valná hromada se konala 7. října 1900.\n\nSloučeny byly tři knihtiskárny – Jana Otty, Františka Šimáčka a Josefa R. Vilímka, a přibrán k nim reprodukční ústav Jana Vilíma. Ve svém počátku tiskárna na Děkance zaměstnávala na 400 pracovníků, tisklo se na 35 tiskařských strojích a 65 pomocných strojích.\n\nSloučením závodů převzala Unie kromě budov i stroje, zásoby, pracovníky a zakázky. Protože dosud nebyla postavena centrální budova ve Svobodově ulici, byly provozovny rozmístěny po celé Praze - Vilímovy vlastní budovy reprodukce se nacházely Na Děkance č. 1961 a staly se tak základem budoucího areálu, ústřední správa Unie spolu s tiskárnou, galvanoplastikou, stereotypií a knihárnou byly na Karlově náměstí č. 34, nakladatelství se nacházelo v Resslově ulici č. 1969, kancelář ústavu reprodukčního byla Na Děkance 1937 a sklad papíru na Karlově náměstí č. 27. Byla proto snaha soustředit tato rozptýlená pracoviště na jedno místo. Provozy z Resslovy ulice se přemístily Na Děkanku č. 1937, ale pronajata byla další rozsáhlá skladiště Na Moráni č. 362 pro uskladnění školních knih a tiskopisů. Proto se roku 1905 rada rozhodla postavit novou vlastní centrální budovu pro knihtiskárnu, litografii a nakladatelství.\n\nPro tento záměr bylo zvoleno umístit budovy při ústavu reprodukčním v ulici Na Děkance a zakoupen sousední pozemek o výměře 1400 m. Nejprve byla postavena prosklená dvorana pro umělecký barvotisk, poté strojovna a dvorana s horním osvětlením pro litografický rychlotisk, stroj pro přetisky a nátisky a 3 rychlolisy pro umělecký barvotisk. Dokoupeny byly další sousední pozemky od soukromníka a od obce pražské na celkovou rozlohu 3200 m (s původním oddělením reprodukčním tak měla Unie k dispozici celkem 5.298,73 m). Přístavbou druhé zasklené dvorany se rozšířily obory jako trojbarvotisk, heliogravura, a bylo zavedeno nové oddělení leptání leptacími stroji.\n\n3. ledna 1906 způsobil požár v knihtiskárně na Karlově náměstí velké škody. Zničena byla část písma, poškozeny rychlolisy, rozdělané práce a část nábytku a nářadí.\nRoku 1906 se na stavbě nové vlastní budovy ve Svobodově ulici dohodla správní rada po poradě s architektem Osvaldem Polívkou. V plánu bylo postavit třípatrovou budovu, jejíž suterén by byl spojen s novou zasklenou dvoranou a byla by v něm umístěna společná velká strojovna. Konstrukce plánovaná z armovaného betonu o nosnosti 1000–2000 kg na 1 m by umožňovala umístit ve všech patrech rychlolisy, sazárny, sázecí a další stroje, stereotypii, skladiště písem a skladiště hotových knih a tiskopisů. Vypracováním stavebního plánu se všemi statistickými výpočty a podrobným seznamem prací a potřebného materiálu pověřila rada pražského stavitele ing. Františka Zvěřinu. Jeho plány byly posléze schváleny pražským magistrátem. Unie vypsala konkurz na provedení stavby, kterého se zúčastnily čtyři pražské stavební firmy včetně firmy F. Zvěřiny a ten konkurz vyhrál. Během výstavby byla uzavřena prodejna v Ovocné ulici (ulice 28. října), znovuotevřena roku 1907.\n\nJaroslav Bursík odešel roku 1902 do vlastního nově zřízeného nakladatelství. Roku 1906 odešel z vedení Unie J. R. Vilímek (vrátil se do svého nakladatelství), ponechal si pouze vrchní dozor nad tiskárnou. 6. října 1909 Jan Vilím přednesl ve správní přehled hospodářské pozice Unie a navrhl změny, zejména reorganizaci, jednotné vedení nad výrobou a dílčí změnu stanov. Návrh byl přijat a Janu Vilímovi udělila správní rada neomezené právo volné dispozice. Navržená nová organizace práce se později ukázala jako racionální, výroba se zdokonalila jak kvantitativně tak kvalitativně. Roku 1909 se vzdal svého místa František Topič, roku 1910 zemřel JUDr. Jaroslav Pospíšil a vzdali se členství J.R. Vilímek a J. Otto (pro zdravotní stav). Roku 1911 byl Jan Vilím zvolen předsedou a převzal jednotné vedení celého závodu. Roku 1916 zemřel Jan Otto.\n\nRoku 1913 se Unie potýkala s úbytkem tiskařských a reprodukčních zakázek kvůli celkové hospodářské krizi. Propouštěla ve všech odděleních a zastavila provoz na jedné třetině strojů. Na podzim vypukl ceníkový spor a celou zimu trvala stávka dělníků. Nadějí byla účast v soutěži na reprodukci barevných ruských ikon pro petrohradského vydavatele, ze které pro Unii vzešla roku 1914 podepsaná smlouva. Tuto velkou zakázku v srpnu zmařil začátek 1. světové války. Knižní trh byl ochromen, uzavření říšských hranic znemožnilo obchodní styk s cizinou a odborní pracovníci byli povoláni k vojenské službě. Světlým místem v tomto roce bylo zřízení nového uměleckého obrazového tisku – měditisku z hloubky s patentovým pojmenováním \"„Neotypie“\".\nPo skončení války byla Unie jako jeden z největších tiskařských závodů pověřena státní správou výrobou státních tiskopisů, což požadovalo nové investice do technického vybavení. Státní správa všem požadavkům Unie vyhověla. Přes počáteční nedostatek papíru a ostatních surovin a přes vysoké ceny se výroba zvyšovala. Unie rozhodla dostavět budovu směrem do ulice Na Děkance, nakoupila 10 rychlolisů, 10 perforaček, 4 řezací stroje a řadu elektromotorů. V nové správní radě jako předseda zasedl Jan Vilím. Unie v té době zaměstnávala 560 technických a pomocných pracovníků a 60 úředníků. Měla 73 rychlolisů pro knihtisk, litografický umělecký tisk, světlotisk, neotypii, gumotisk a heliogravuru. Dále 26 sázecích strojů, 4 rotační transformátory, 65 elektromotorů a 85 pomocných strojů. Zaměstnávala 60 dozorčích státních orgánů při tisku bankovek a cenin. \nRoku 1908 se Unie zúčastnila Jubilejní výstavy Obchodní a živnostenské komory, kde měla vlastní kóji v grafickém pavilonu, a představila se uměleckým provedením obrazů a grafických výrobků. V následujícím roce obeslala Mezinárodní výstavu grafickou a fotografickou v Drážďanech a Průmyslovou uměleckou výstavu v Čenstochově. \n\nUnie tiskla kvalitní obrazové tisky, umělecké publikace, časopisy a známky. Po vzniku Československé republiky vytiskla druhou část emise 20 Korunových bankovek spolu s celou emisí 500 Korunových bankovek.\n\nVe dvoře starší blokové zástavby v ulici Na Děkance postavil roku 1898 stavitel František Schlaffer přízemní výrobní objekty pro reprodukční ústav Jana Vilíma. O dva roky později je doplnila přístavba retušovacích ateliérů. V letech 1905-1906 stavební firma Nekvasil postavila prosklenou dvoranu a k ní dodala železnou konstrukci firma Jan Štětka na Královských Vinohradech.\n\nHlavní budovu tiskárny, moderně konstruovanou a elektricky vybavenou, postavil v letech 1906–1907 stavitel František Zvěřina, secesní fasádu navrhl Karel Hermann.\n\nStavba měla 5 pater spojených dvěma hlavními schodišti, jedním schodištěm železným pro vnitřní službu a čtyřmi elektricky poháněnými nákladními výtahy pro dopravu tiskopisů dodanými firmami Jan Prokopec na Královských Vinohradech a Elektrotechnická akc. spol. (dříve Kolben a spol. ve Vysočanech), která dodala také elektromotory pro pohon rychlolisů. Světlé, vzdušné a větrané místnosti byly vytápěny parním topením provedeným firmou Jan Štětka na Královských Vinohradech. Telefon pro vnitřní službu rozvedla po budově firma Antonína Loukoty v Praze. Elektrické osvětlení a instalační zařízení provedla Unie vlastními silami.\n\nVe 30. letech byly v místech dvora přistavěny další budovy také podle plánů stavební firmy Nekvasil.\n\nPo znárodnění Unie byl v její budově roku 1960 založen n.p. Polygrafia. Ten na moderních ofsetových strojích tiskl náročné obrazové a barevné publikace.\n\nV letech 2007 - 2009 byla hlavní budova přestavěna na hotel Park Inn Praha.\n\n\n"}
{"id": "1324713", "url": "https://cs.wikipedia.org/wiki?curid=1324713", "title": "Mys Nao", "text": "Mys Nao\n\nNao nebo Nau ( \"Cabo de la Nao\", \"Cap de la Nau\") je mys na východním pobřeží Pyrenejského poloostrova. Výrazně protáhlý výběžek pevniny se nachází nedaleko města Jávea (také \"Xàbia\") v comarce Marina Alta náležející ke španělskému autonomnímu společenství Valencie a odděluje od sebe Valencijský záliv a Alicantský záliv. Naproti mysu se nachází ostrov Formentera. Název pochází z označení lodě karaky v místním nářečí.\n\nMys je tvořen převážně vápencem, nachází se zde známá jeskyně \"Cueva de los Órganos\", přístupná pouze z moře. Na skále vysoké 120 metrů se tyčí dvacet metrů vysoký maják s automatizovaným provozem, jehož stavba byla dokončena v roce 1928. Okolí mysu je vyhledávaným místem pro koupání, potápění, rybolov a další vodní sporty, nachází se zde také výletní restaurace s vyhlídkovou terasou. Jižním směrem od Nao se táhne rekreační oblast Costa Blanca.\n"}
{"id": "1324716", "url": "https://cs.wikipedia.org/wiki?curid=1324716", "title": "Ikigait", "text": "Ikigait\n\nIkigait () je zaniklá osada v kraji Kujalleq v Grónsku. Nachází se asi 3 km jihozápadně od Narsarmijitu, 23 km jižně od Tasiusaqu a 33 km jihovýchodně od Nanortaliku. Je to třetí nejjižnější bývalá osada Grónska a jedno z mála sídel v Grónsku, které se nachází pod 60° rovnoběžkou (další taková sídla jsou např. Angisoq a Ipiutaq na ostrově Ikeq, což je nejjižnější bývalá osada Grónska). \n\nJednalo se také o nejvýchodnější norskou osadu. Nebyla nalezena až do roku 1885, kdy bylo zjištěno pravěké osídlení Norů a bylo nalezeno několik artefaktů, které byly odvezeny do Dánska. V roce 1921 tu dánský archeolog a historik Poul Nørlund zjistil, že se tu nacházelo velké pohřebiště a kostel.\n"}
{"id": "1324719", "url": "https://cs.wikipedia.org/wiki?curid=1324719", "title": "Pavel Eismann", "text": "Pavel Eismann\n\nPavel Eismann (* 20. srpna 1984 Chrudim) je český fotbalový obránce/záložník, od roku 2018 hráč klubu FC Zbrojovka Brno, kam přestoupil z MFK Karviná. Mimo Českou republiku působil na klubové úrovni v Polsku.\n\n\n"}
{"id": "1324724", "url": "https://cs.wikipedia.org/wiki?curid=1324724", "title": "468 (číslo)", "text": "468 (číslo)\n\nČtyři sta šedesát osm je přirozené číslo. Římskými číslicemi se zapisuje CDLXVIII a řeckými číslicemi υξη. Následuje po číslu čtyři sta šedesát sedm a předchází číslu čtyři sta šedesát devět.\n\n468 je:\n\n"}
{"id": "1324725", "url": "https://cs.wikipedia.org/wiki?curid=1324725", "title": "Kolovrat (firma)", "text": "Kolovrat (firma)\n\nKolovrat, ČM s.r.o., je česká firma vyrábějící potahové a dekorativní látky s žakárovými vzory. Sídlí v jihočeském Chýnově.\n\nFirmu založil jaderný fyzik Vladimír Vancl v roce 1992, když koupil chýnovský závod firmy Dekora, která byla privatizována. Cena byla 60 milionů. Samotný závod vznikl po druhé světové válce jako součást národního podniku Plyšan. Ten byl v roce 1969 začleněn do národního podniku Bytex a ten se později, v roce 1990, transformoval do státního podniku Dekora. V 90. letech měla firma zpočátku 100 zaměstnanců a orientovala se převážně na domácí trh. Brzy ovšem přišel tlak levného textilu z Číny a to firmu donutilo ke změnám. Přeorientovala se na zakázkovou výrobu textilií, hlavně historizujících. Ruční práci u jednoduchých strojů nahradily moderní stroje z Německa.\n\nDnes firma Kolovrat vytváří kopie původních potahů nábytku, obkladů stěn, textilních tapet, ale i potahů do auta. V poslední době vyrábí kopie historických textilií, které využívají hlavně restaurátoři, a dále produkuje luxusní moderní vzory zejména pro movitější klientelu.\n\nK dispozici má téměř 2 000 vlastních vzorů. Většinu zboží prodá Kolovrat na českém trhu, 30 % je pak určeno pro vývoz. Pokud jde o materiály používané k výrobě, je to hlavně bavlna, syntetické hedvábí a polyester. Ty firma nakupuje již obarvené v zahraničí nebo si je nechává barvit na zakázku.\n\nRoční obrat firmy se stabilně pohybuje mezi 15 a 20 miliony korun.\n\nNázev firmy odkazuje na kolovrat, domácí nástroj na spřádání textilních vláken, a zároveň na šlechtický rod Kolowratů.\n\n"}
{"id": "1324726", "url": "https://cs.wikipedia.org/wiki?curid=1324726", "title": "469 (číslo)", "text": "469 (číslo)\n\nČtyři sta šedesát devět je přirozené číslo. Římskými číslicemi se zapisuje CDLXIX a řeckými číslicemi υξθ. Následuje po číslu čtyři sta šedesát osm a předchází číslu čtyři sta sedmdesát.\n\n469 je:\n\n"}
{"id": "1324728", "url": "https://cs.wikipedia.org/wiki?curid=1324728", "title": "Akaa", "text": "Akaa\n\nAkaa je město a obec v Pirkanmaa ve Finsku. Bylo založeno 1. ledna 2007 spojením města Toijala a obce Viiala. Obec Kylmäkoski byla spojena s Akaou dne 1. ledna 2011. K 31. březnu 2016 zde žilo 17 052 obyvatel. Rozkládá se na ploše 293,15 km, z toho je 21,24 km vodních ploch. Hustota zalidnění je 58,17 lidí na km.\n"}
{"id": "1324730", "url": "https://cs.wikipedia.org/wiki?curid=1324730", "title": "470 (číslo)", "text": "470 (číslo)\n\nČtyři sta sedmdesát je přirozené číslo. Římskými číslicemi se zapisuje CDLXX a řeckými číslicemi υο. Následuje po číslu čtyři sta šedesát devět a předchází číslu čtyři sta sedmdesát jedna.\n\n470 je:\n\n"}
{"id": "1324741", "url": "https://cs.wikipedia.org/wiki?curid=1324741", "title": "Dubajské oko", "text": "Dubajské oko\n\nDubajské oko či Ain Dubai (anglicky: \"Dubai Eye\") je budované největší ruské kolo světa. Bude vysoké 210 metrů, výstavba začala v roce 2015 a má skončit v roce 2020 (původně se předpokládal rok 2018). Nachází se na ostrově Bluewaters Island, který je postavený na moři před čtvrtí Dubai Marina.\n"}
{"id": "1324745", "url": "https://cs.wikipedia.org/wiki?curid=1324745", "title": "Kostel svatého Leopolda (Rokytná)", "text": "Kostel svatého Leopolda (Rokytná)\n\nKostel svatého Leopolda je filiální kostel v římskokatolické farnosti Moravský Krumlov, nachází se v centru vesnice Rokytná, části města Moravský Krumlov. Je původně raně gotickou a později pozdně románskou stavbou a dominantou vesnice Rokytná. Kostel je v rámci areálu kostel Svatého Leopolda spolu s ohradní zdí chráněn jako kulturní památka České republiky. \n\nKostel v obci byl poprvé zmiňován v roce 1247, původně byl zasvěcen svatému Hypolitovi a založen byl Křížovníky s červenou hvězdou. Patronát nad kostelem v roce 1535 získalo krumlovské panství. Kostel při požáru celé vesnice v roce 1734 shořel, obnoven byl až v roce 1775 a byl nově zasvěcen svatému Leopoldovi. O několik let později byla k lodi kostela přistavěna věž s jedním zvonem, druhý zvon byl do věže umístěn až v roce 1846. V roce 1900 byl do kostela věnován kaplanem Josefem Zvejškou oltářní obraz svatého Leopolda, v roce 1911 pak byly zakoupeny obrazy křížové cesty.\n\nBěhem první světové války byly zrekvírovány zvony, stejně tak i během druhé světové války. Roku 1942 pak bylo do kostela zakoupeno harmonium a v roce 1943 do kostela byl kostel elektrifikován. V roce 1972 byla věž stažena dvěma ocelovými pásy a byla tak staticky zajištěna, v roce 1974 byl pak rekonstruován interiér kostela. V roce 1973 pak byl kostel upraven, byl zbořen přístavek věže a v roce 1974 byla postavena dřevěná kruchta. V roce 1994 pak byla nově pokryta střecha kostela, roku 1995 pak byla opravena i střecha věže a kostel byl nově nalíčen.\n\n\n"}
{"id": "1324746", "url": "https://cs.wikipedia.org/wiki?curid=1324746", "title": "Henry Rono", "text": "Henry Rono\n\nHenry Rono (* 12. února 1952 Kapsabet) je bývalý keňský vytrvalec. Pochází z kmene Nandiů. Závodil v USA za Washington State University, pro kterou získal tři tituly mistra National Collegiate Athletic Association v přespolním běhu (1976, 1977 a 1979).\n\nV roce 1978 vyhrál běh na 10 000 metrů a běh na 3000 metrů překážek na Afrických hrách a běh na 5000 metrů a 3000 m překážek na Hrách Commonwealthu. V tomto roce také vytvořil v rozmezí 81 dnů čtyři světové rekordy: na 10 000 m (27:22,5), 5000 m (13:08,4, v roce 1981 ho vylepšil na 13:06,2), 3000 m překážek (8:05,4, vydržel až do roku 1989) a 3000 m (7:32,1). Byl vyhlášen nejlepším světovým sportovcem roku 1978 podle United Press International i podle La Gazzetta dello Sport.\n\nNikdy nedostal příležitost startovat na vrcholné světové události: Letní olympijské hry 1976 i Letní olympijské hry 1980 Keňa bojkotovala, první mistrovství světa v atletice se konalo v roce 1983, kdy už Rono ukončil kariéru.\n\n"}
{"id": "1324755", "url": "https://cs.wikipedia.org/wiki?curid=1324755", "title": "Památník obětem represí balkarského národa", "text": "Památník obětem represí balkarského národa\n\nPamátník obětem represí balkarského národa (rusky \"Мемориал жертвам репрессий балкарского народа\") se nachází v lázeňské čtvrti Dolinsk v Nalčiku, hlavním městě Kabardino-Balkarské republiky Ruské federace. Památník, jehož součástí je obsáhlá muzejní expozice, byl vybudován pro připomenutí utrpení balkarského národa, jehož příslušníci byli vysídleni 8. března 1944 na základě rozhodnutí nejvyššího stranického vedení Sovětského svazu do Kazachstánu a dalších středoasijských republik SSSR. V areálu památníku se v době výročí deportace Balkarců každoročně konají pietní shromáždění. Památník je státní organizace, spadající pod Ministerstvo kultury Kabardino-Balkarské republiky.\n\nPamátník byl budován dlouhých 13 let. Výstavba započala v roce 1989 krátce po zahájení Gorbačevovy perestrojky a politiky glasnosti. Autorem projektu byl balkarský architekt Malik Guziev. Památník byl slavnostně otevřen 8. března 2002, v den 58. výročí deportace Balkarců. Zakladatelem a prvním ředitelem památníku byl Idris Chuseevič Taukenov (\"Идрис Хусеевич Таукенов\"), který sám jako jedenáctiletý chlapec zažil v roce 1944 vysídlení do Kyrgyzstánu. Od roku 2007 je ředitelkou památníku Farizat Temmoeva.\n\nPamátník je jednoposchoďový objekt o celkové ploše 600 m². V přízemí i na prvním poschodí je stálá muzejní expozice a příslušné zázemí pro služební účely. Dále jsou zde zvláštní sály pro časově omezené výstavy a pro promítání filmových dokumentů.\n\nSoučástí památníku je též archív, v němž jsou uloženy originální dokumenty, dobové fotografie a předměty osobní potřeby vysídlenců. Shromažďování materiálů, jehož součástí byl i sběr dokumentů a exponátů od obyvatel obcí Kabardino-Balkarska, probíhalo od roku 2001. Bylo tak získáno například kolem 1000 fotografií a také řada originálních dokumentů, týkajících se života Balkarců ve vyhnanství.\n\nJsou zde například doklady o tom, jaké byly příděly potravin pro vysídlence, umístěné v Kazachstánu. Podle norem, stanovených Radou lidových komisařů republiky, činil měsíční příděl 3 kg mouky, 1,5 kg krup a 4,5 kg zrní (pšenice) na osobu. Měsíční příděl cukru byl 150 gramů, avšak nárok na něj měly jen děti. Ani tyto zcela nedostatečné normy však nebyly naplňovány, protože celková dodávka potravin ve výši 8 841 tun postačovala podle uvedených norem jen pro 40 259 vysídlenců, zatímco skutečný počet příslušníků národů, deportovaných z různých míst Sovětského svazu, byl v Kazachstánu 507 480.\n\nPodle archívních dokumentů bylo vojsky NKVD jen z Kabardino-Balkarie vysláno na východ 14 nákladních vlaků, v nichž bylo deportováno 37 713 Balkarců. Z tohoto počtu tvořily 52 % děti a 30 % ženy (k deportaci došlo v době druhé světové války, takže většina mužů v produktivním věku byla na frontě). V roce 1948, tj. za pouhé čtyři roky od násilného vysídlení, z celkového počtu deportovaných Balkarců zemřelo 27,8 %.\n\n"}
{"id": "1324759", "url": "https://cs.wikipedia.org/wiki?curid=1324759", "title": "Rossa", "text": "Rossa\n\nRossa Roslaina Sri Handayani (* 9. října\n1978, Sumedang, Západní Jáva) je indonéská pracovnice zábavního průmyslu, zpěvačka a podnikatelka.\n\nSvou pěveckou kariéru odstartovala již v deseti letech, kdy vydala své dětské album \"Untuk Sahabatku\" v roce 1988. Velký ohlas ale tehdy skutečně nevzbudila. Po maturitě studovala na Indonéské univerzitě. Celonárodní slávu přineslo zpěvačce její první album, které jako dospělá vydala v roce 1996 s názvem \"Nada Nada Cinta\". 26. října 2000 se Rossa zúčastnila asijského hudebního festivalu \"My Love\" v Hanoji (Vietnam). Její album \"Kembali\" (2004) dostalo certifikát platinové desky a během následujících šesti měsíců se stalo z platinového dvouplatinovým.\n\n"}
{"id": "1324761", "url": "https://cs.wikipedia.org/wiki?curid=1324761", "title": "Japan Women's Open 2017 – ženská čtyřhra", "text": "Japan Women's Open 2017 – ženská čtyřhra\n\nŽenská čtyřhra Japan Women's Open 2017 probíhala v polovině září 2017. Do deblové soutěže tokijského tenisového turnaje nastoupilo šestnáct dvojic. Obhájcem titulu byl japonský pár Šúko Aojamová a Makoto Ninomijová, jehož členky nestartovaly společně. Ninomijová nastoupila s Češkou Renatou Voráčovou, se kterou vypadla v semifinále a spoluhráčkou Aojamové se stala Číňanka Jang Čao-süan.\n\nVítězem čtyřhry se stal nenasazený japonsko-čínský pár Šúko Aojamová a Jang Čao-süan, který ve finále zdolal australskou dvojici Monique Adamczaková a Storm Sandersová po dvousetovém průběhu 6–0, 2–6 rozhodl až supertiebreak poměrem míčů [10–5]. Obě šampionky si do žebříčku WTA připsaly 280 bodů a získaly první společnou trofej. Aojamová vyhrála osmý deblový titul na okruhu WTA a pro Jang Čao-süan to bylo druhé takové turnajové vítězství.\n\n"}
{"id": "1324775", "url": "https://cs.wikipedia.org/wiki?curid=1324775", "title": "Freeport (Bahamy)", "text": "Freeport (Bahamy)\n\nFreeport je město a zóna volného obchodu na Bahamském ostrově Grand Bahama. Freeport je druhé nejlidnatější město na Bahamách, v roce 2000 zde žilo 26 910 obyvatel.\n\nMěsto má výhodnou polohu: je asi 130 km od floridského Palm Beach, má mezinárodní letiště a významný přístav. Ve Freeportu se narodilo mnoho slavných osobností jako například atlet Donald Thomas.\n\nRoku 1955 získal americký finančník Wallace Groves přes 200 km lesa a bažin, aby oblast hospodářsky pozvedl. Na území asi 550 km se neplatí daně, takže zde žijí bohatí lidé a firmy z celého světa sem přesouvají svá (často fiktivní) ústředí. \n\nNejteplejšími měsíci v roce jsou červenec a srpen. V lednu roku 1977 bylo možno pozorovat sněžení, což je v této oblasti vysoce vzácné.\n"}
{"id": "1324777", "url": "https://cs.wikipedia.org/wiki?curid=1324777", "title": "Lazar Mamula", "text": "Lazar Mamula\n\nLazar Mamula (22. května 1795, Gomirje, Habsburská monarchie–12. ledna 1878, Vídeň, Rakousko-Uhersko) byl rakousko-uherský generál a civilní a vojenský guvernér Dalmácie. Byl jihoslovanského původu.\n\nMamula je původem z Gorského Kotaru z rodiny hraničářů. Narodil se ve vesnici Gomirje. Vystudoval vojenskou akademii a v letech 1815–1831 sloužil v rakousko-uherské armádě, kde dosáhl hodnosti kapitána. Do roku 1839 dokázal zrealizovat výstavbu opevnění na ostrovech Vis, Hvar a v některých částech Tyrolska. Sloužil také v Komárně. Roku 1841 získal hodnost majora a o sedm let později plukovníka. Z rozhodnutí bána Jelačiće se stal i šéfem vrchního velení rakouské armády pro území Chorvatska. Za rakouskou armádu tehdy v revolučním roce bojoval proti Maďarům a zastavil jejich průnik na území Slavonie a Sremu. Svojí armádu proti Maďarům poslal nejprve k Osijeku a později k Petrovaradínu (u Nového Sadu). Odmítl však útočit na Sremskou Kamenici a Sremské Karlovce, naopak svůj postup zastavil a bránil se před postupujícími silami maďarských povstalců. Za loajalitu mu později císař udělil vojenský řád Marie Terezie a šlechtický titul \"Baron von Mamula\". Roku 1850 se stal generálmajorem a v roce 1865 generálem dělostřelectva. Byl kmotrem černohorského knížete Danila. Později obdržel Mamula i Leopoldův řád.\n\nV letech 1859–1865 byl hlavním správcem Dalmácie. Mezi místním obyvatelstvem byl velice oblíben a nazýván \"Tatíček Mamula\". Roku 1865 odešel do důchodu kvůli oční nemoci. O několik let později nechal za i své prostředky pořídit ikonostas pravoslavný kostel v Ogulinu. Zvony pro kostel zajistila rakousko-uherská vláda.\n\nLazarův syn Branko byl admirálem jaderské flotily rakousko-uherského námořnictva.\n\nV polovině 19. století nařídil výstavbu pevnosti na malém ostrovu na ústí Boky kotorské do Jaderského moře. Ostrov později začal být znám pod jeho jménem.\n"}
{"id": "1324784", "url": "https://cs.wikipedia.org/wiki?curid=1324784", "title": "Main Point Pankrác", "text": "Main Point Pankrác\n\nMain Point Pankrác je kancelářská budova na pražském Pankráci, nacházející se mezi mrakodrapy V Tower, City Tower a Panorama Hotel. Konkrétně stojí na adrese Milevská ulice, Praha 4 – Nusle. Vznikla mezi roky 2016 až 2018, investorem byla firma PSJ Invest. Tato nízkoenergetická budova bude mít certifikát LEED v nejvyšším stupni Platinum.\n\nZastavěná plocha je 5 676 metrů čtverečních, přičemž obsahuje 23 500 m² kancelářských a obchodních ploch, dále 406 parkovacích míst. Devítipatrový komplex má výšku 40 metrů, půdorysem je pět zaoblených trojúhelníků, díky kterým budova působí organicky. Fasáda čistí okolní ovzduší díky speciální technologii, která je výkonná přibližně jako kdyby se zde zasadilo 100 stromů. Na střeše je zahrada. Návrh vytvořil český architektonický ateliér DaM. Generálním dodavatelem stavby byla firma PSJ.\n\nV budově k roku 2019 sídlí zubní klinika Schill Dental Clinic, Unipetrol, Benzina, Trask, Dimension Data, Česká kancelář pojistitelů, EOH Europe a Česká asociace pojišťoven.\n\n"}
{"id": "1324785", "url": "https://cs.wikipedia.org/wiki?curid=1324785", "title": "Pernand-Vergelesses", "text": "Pernand-Vergelesses\n\nPernand-Vergelesses je francouzská obec v departmentu Côte-d'Or a regionu Burgundsko-Franche-Comté. Leží severně od města Beaune. Vinařská obec má pro svou produkci vlastní appellation d'origine contrôlée.\n\nPrvní část \"Pernand\" je nejasného původu, snad pochází z galského \"parro-nant\" (tedy přes údolí). \"Vergelesses\" bezpochyby pochází z latinského \"Virgilius, Virgile\".\n\n\n\"Počet obyvatel\"\n"}
{"id": "1324788", "url": "https://cs.wikipedia.org/wiki?curid=1324788", "title": "Nikolaj Karlovič Metner", "text": "Nikolaj Karlovič Metner\n\nNikolaj Karlovič Metner (Никола́й Ка́рлович Ме́тнер ; Nikolai Medtner ; 5. ledna 1880 Moskva – 13. listopadu 1951 Londýn) byl ruský klavírista a hudební skladatel.\n\nNarodil se v Moskvě jako nejmladší z pěti dětí. Na klavír ho od dětství učila matka a strýc Fjodor Goedicke (otec skladatele Aleksandra Fjodoroviče Gedike). Vstoupil na moskevskou konzervatoř, kde byli jeho učiteli Pavel Pabst, Vasilij Lvovič Sapelnikov, Vasilij Iljič Safonov a Sergej Tanějev. Absolvoval s vynikajícím prospěchem v roce 1900. Získal cenu Antona Rubinsteina. Navzdory nesouhlasu své rodiny, ale s podporou svého učitele Sergeje Tanějeva, se brzy vzdal kariéry koncertního klavíristy a věnoval se převážně kompozici. \n\nV letech blížících se revolučnímu roku 1917 žil Metner u svých rodičů. V této době se zamiloval do Anna Michajlovny Bratenské, známé violoncellistky a ženy svého staršího bratra Emila. Po vypuknutí 1. světové války byl Emil internován v Německu, kde pobýval na studiích. Své ženě dal svobodu a Nikolaj se s ní v roce 1918 oženil.\n\nNa rozdíl od svého přítele Rachmaninova, Metner opustil Rusko až po revoluci. Rachmaninov mu v roce 1924 zajistil cestu do Spojených států a Kanady, kde se vrátil ke koncertní činnosti. V roce 1936 se i se svou ženou usadil v Londýně, vyučoval hudbu, komponoval a občas koncertoval.\n\nS vypuknutím 2. světové války přišel o příjmy plynoucí od německých vydavatelů. Vzrostly i Medtnerovy zdravotní problémy. V této těžké době mu poskytla jeho oddaná žačka Edna Ilesová útočiště v Warwickshire, kde dokončil svůj \"3. klavírní koncert\", který byl poprvé v proveden v roce 1944. Další jeho obdivovatel, maharádža z Mysoru (knížecí stát v jižní Indii), založil v roce 1949 Metnerovu společnost, jejímž cílem je zaznamenat celé Medtnerovo dílo. Sám Metner nahrál svůj \"3. klavírní koncert\", několik sonát, komorních skladeb a písní.\n\nZemřel ve svém domě v Londýně 13. listopadu 1951. Je pochován vedle svého bratra Emila na hřbitově v Hendonu.\n\nMetner zkomponoval mnoho skladeb různých žánrů, ale vždy v nich hraje roli klavír. Jeho dílo zahrnuje 14 klavírních sonát, tři klavírní koncerty, tři sonáty pro housle a klavír, klavírní kvintet, dvě skladby pro dva klavíry, mnoho drobnějších skladeb pro klavír a 108 písní. \n\n"}
{"id": "1324789", "url": "https://cs.wikipedia.org/wiki?curid=1324789", "title": "Evangelický kostel (Blažkov)", "text": "Evangelický kostel (Blažkov)\n\nEvangelický kostel v Blažkově je chrámem Páně sboru Českobratrské církve evangelické v Blažkově.\n\nModlitebna v Blažkově byla postavena až ve 20. století, po druhé světové válce bylo mladými evangelíky z Brna u obce Sázava vybudováno školící středisko s názvem Středisko biblických kurzů \"Sázava\", to však v roce 1955 bylo zrušeno, protože místo bylo předáno armádě. V roce 1956 pak ČCE získal pozemek u obce Blažkov, kdy pak středisko bylo přejmenováno na Středisko biblických kurzů I. a II. sboru ČCE v Brně \"Blažkov\". Samotná modlitebna v Blažkově byla postavena v roce 1926.\n\n\n"}
{"id": "1324791", "url": "https://cs.wikipedia.org/wiki?curid=1324791", "title": "Pavel Richter (hudebník)", "text": "Pavel Richter (hudebník)\n\nPavel Richter (* 21. prosince 1956) je český kytarista, představitel experimentálního rocku. Nemá formální hudební vzdělání, od roku 1975 hrál ve skupině Elektrobus a pak Stehlíku, po jeho rozpadu založil kapelu Švehlík, později přejmenovanou na Marno Union. Od roku 1986 je frontmanem Pavel Richter Bandu, provozuje také nahrávací a vydavatelskou firmu Richtig Music. Byl v českých poměrech průkopníkem samplování přednatočených pásků, vyrobil také z kuchyňského nádobí vlastní bicí nástroj, pojmenovaný po jeho spoluhráči Luboši Fidlerovi fidlerofon, jehož zvuk odborníci přirovnávali ke gamelanu. Mezi hudebníky, s nimiž spolupracoval jako studiový nebo koncertní hráč na kytaru, syntezátor a další nástroje, patřili Mikoláš Chadima, Oldřich Janota, Lesík Hajdovský, Jan Štolba, Bharata Rajnošek, Jana Koubková, Feng-Jün Song, Michal Kořán a skupiny Dunaj, Dvouletá fáma a Wooden Toys, v poslední době vystupuje nejčastěji se synem Jonášem. Skládal hudbu pro Ctibora Turbu, Výtvarné divadlo Kolotoč a filmy \"Pražská pětka\", \"Příběh ’88\" a \"Divoká svině\". V roce 2003 mu vyšlo u Indies Records profilové dvojalbum \"Richtig Music\".\n\n"}
{"id": "1324793", "url": "https://cs.wikipedia.org/wiki?curid=1324793", "title": "Stith Thompson", "text": "Stith Thompson\n\nStith Thompson (7. března 1885 Bloomfield, Kentucky – 10. ledna 1976 Columbus, Indiana) byl americký folklorista, jeden z prvních zámořských představitelů tzv. finské školy ve folkloristice. Jeho nejznámějším dílem je \"Motif-index of Folk-literature\", ve kterém jsou klasifikovány motivy, tedy nejmenší jednotky tradičního narativu.\nJeho druhým známým počinem je jeho práce na rozšíření katalogu pohádek \"Verzeichnis der Märchentypen\" sestaveného v roce 1910 finským folkloristou Antti Aarnem. Thompson tento katalog přeložil do angličtiny, rozšířil ho a v roce 1928 vydal pod anglickým názvem \"The Types of the Folktale.\"\n\nStith Thompson se narodil v Bloomfieldu v Nelson County ve státě Kentucky rodičům Johnu Wardenovi and Elize (McClaskey) Thompsonovým. Když mu bylo 12 let, tak se rodina přestěhovala do Indianapolis, kde v letech 1903–1905 navštěvoval Butler College. \n<br>\n\nBakalářský titul získal v roce 1909 v oboru anglická literatura; jeho bakalářská práce se zabývala otázkou revenantů v lidových naracích.\nV roce 1911 nastoupil na Kalifornskou univerzitu v Berkeley. Doktorát získal na Harvardu po obhájení disertace o evropských pohádkách u severoamerických indiánů publikované v roce 1919.\nUniverzitní kariéru zahájil na Texaské univerzitě, ale nejdéle působil na univerzitě v Indianě, kde byl až do svého odchodu do důchodu v roce 1955. Právě tady se začal detailněji zabývat folkloristikou jako disciplínou a snažil se o to, aby folkloristika měla na univerzitě své pevné místo. I po odchodu z univerzity byl stále aktivním badatelem. Spolupracoval s ostatními folkloristy, psal antologie, přepracovával \"Motif-index of Folk literature\" a opět rozšířil Aarneho katalog a spolupracoval i na přípravě katalogu indických pohádek.\n\nStith Thompson byl zastáncem historicko-geografické metody, kterou také použil v jedné z jeho nejznámějších studií \"The Star Husband Tale\", publikované v roce 1953. V této studii porovnával různé verze jedné z původních pohádek severoamerických indiánů, která byla rozšířena po velkém území, a to i v arktických oblastech Severní Ameriky. Na této pohádce se snažil aplikovat evropský přístup založený na komparaci různých verzí příběhu.\n\n"}
{"id": "1324794", "url": "https://cs.wikipedia.org/wiki?curid=1324794", "title": "Alexander (Iščein)", "text": "Alexander (Iščein)\n\nAlexander (vlastním jménem: \"Alexandr Gennaděvič Iščein\"; * 13. června 1952, Jaroslavl) je kněz Ruské pravoslavné církve a arcibiskup Baku a Ázerbájdžánu.\n\nNarodil se 13. června 1952 v Jaroslavli v dělnické rodině.\n\nRoku 1969 dokončil střední školu a nastoupil na Leningradský chemicko-farmaceutický institut.\n\nRoku 1975 byl postřižen na monacha a rukopoložen na jerodiákona. Dne 19. prosince 1975 byl vysvěcen na presbytera a dokončil Moskevskou duchovní akademii.\n\nČtyři roky působil jako představený Uspenského chrámu v Mozdoku v Severní Osetii-Alanii.\n\nRoku 1988 byl povýšen na archimandritu.\n\nRoku 1995 se stal představeným katedrálního soboru Narození Bohorodice v Baku.\n\nDne 28. prosince 1998 jej Posvátný synod zvolil biskupem Baku a Prikapsije. Dne 14. ledna 1999 přijal z rukou patriarchy Alexije II. biskupské svěcení (chirotonii) a spolusvětitelé byli metropolita Juvenalij (Pojarkov), metropolita Pitirim (Něčajev), arcibiskup Sergij (Fomin), arcibiskup Valentin (Miščuk), arcibiskup Arsenij (Jepifanov), biskup Tichon (Jemjeljanov), biskup Alexij (Frolov) a biskup Sáva (Volkov).\n\nDne 22. března 2011 bylo rozhodnuto o posvátném synodu, protože Dagestán byl přeložen do obnovené Vladikavkazské diecéze, se stal biskupem Baku a Ázerbájdžánu.\n\nDne 18. července 2012 v katedrále Nanebevzetí Panny Marie Trojicko-sergijevské lávry byl povýšen na arcibiskupa.\n\nCírkevní\n\nSvětské\n\n"}
{"id": "1324799", "url": "https://cs.wikipedia.org/wiki?curid=1324799", "title": "Nechválova Polianka", "text": "Nechválova Polianka\n\nNechválova Polianka je obec na Slovensku v okrese Humenné v Prešovském kraji ležící na úpatí Bukovských vrchů. V obci žije obyvatel.\n\nObec leží v Nízkých Beskydech v údolí Nechválky, která ústí do řeky Udavy. Povrch je mírně členitý s nadmořskou výškou v rozmezí 280 až 626 m n. m., střed obce je ve výšce 320 m n. m. Území je tvořeno flyšovými vrstvami a svahovými hlínami. Lesní porost se nachází na okrajových částech a je tvořen buky, břízami a habry.\n\nPrvní písemná zmínka o obci pochází z roku 1547, kde je uváděna jako Polyanka. Pozdější název např. v roce 1568 byl Nechwal, v roce 1773 Negval Polanka, v roce 1927 Nechválova Polianka a od roku 1946 Nechválova Polianka. Obec byla v majetku panství Humenné, šlechticů Drugethovců ještě v 17. století. V roce 1582 byla obec daněna dvěma portami. V 18. až 19. století byla obec v majetku rodu Klobušikovců. V roce 1715 a 1720 byl v obci mlýn a patnáct domácností. V roce 1774, v době vlastnictví hraběte Antona Klobušického, měla obec 63 usedlostí. V letech 1816–1819 byl majetek panství Humenné rozdělen a obec Nechvátalova Poliana byla přidělena rodu Vandernátů. V roce 1787 žilo v obci 559 obyvatel v 67 domech, v roce 1828 zde bylo už 86 domů a 633 obyvatel, tento počet klesl na 433 obyvatel v roce 1869 a v roce 1880 na 341 obyvatel.\n\nHlavní obživou byla práce v lesích, pálení dřevěného uhlí, tkalcovství a výroba košíků. Po roce 1945 část obyvatel pracovala v Humenném, Snině, Košicích a Ostravě, nebo v lesích a jako soukromí zemědělci.\n\n\n\n"}
{"id": "1324803", "url": "https://cs.wikipedia.org/wiki?curid=1324803", "title": "Saturnus (hudební skupina)", "text": "Saturnus (hudební skupina)\n\nSaturnus (v letech 1991–1993 známá pod jménem Assesino) je dánská melodicky deathmetalová a doommetalová hudební skupina založená v roce 1991. Debutové studiové album \"Paradise Belongs to You\" vydala v roce 1996 pod vydavatelstvím Euphonious Records.\n\n\n\n"}
{"id": "1324813", "url": "https://cs.wikipedia.org/wiki?curid=1324813", "title": "Haaseho tiskárna", "text": "Haaseho tiskárna\n\nHaaseho tiskárna \"(původně C.k. tiskárna Johanna Ferdinanda ze Schönfeldu)\" je zrušená státní tiskárna v Praze, která se nacházela v areálu bývalého kláštera dominikánek u svaté Anny na Starém Městě.\n\nRoku 1795 zřídil c.k. dvorní knihtiskař a genealog Johann Ferdinand Schönfeld (1750–1821) tiskárnu, nakladatelství a knihkupectví ve zrušeném klášteře dominikánek u sv. Anny. Vydával a tiskl zde Schönfeldovy poštovské noviny, jejichž redaktory byli Václav Matěj Kramerius, Václav Thám nebo Josef Linda. Roku 1819 vydal česky ve formě reprintu Hájkovu kroniku. Od Schönfelda získala podnik rodina tiskaře Gottlieba Haase a vybudovala z něj největší tiskárnu v Rakouském císařství. Od roku 1881 působila pod názvem C.k. dvorní knihtiskárna Andreas Haase (Ondřej Haase).\n\nTexty tiskla v několika jazycích. V budovách kláštera měla ústřední kancelář, sazárny, strojovnu, knihárnu, stereotypii a galvanoplastiku, sklad s balírnou papíru pak v kostelní lodi rozčleněné dřevěnými stropy do pěti pater. Na začátku 20. století zde vlastní parní stroj poháněl přes 200 strojů. Plocha areálu měřila 6.535 m².\n\nOd roku 1830 zde vycházel německý deník Bohemia. Od českých nakladatelů přijímala litografické zakázky na tabule, barevné obrazy nebo mapy.\nPo vzniku samostatného Československa se tiskárna podílena na tisku nových bankovek. Roku 1919 odtud vzešla část série bankovek nominální hodnoty 1 Kč, 5 Kč, 10 Kč a celá série nominální hodnoty 50 Kč.\nLitografickou dílnu měl v Praze nějaký čas také Antonín Langweil, pozdější autor známého modelu Prahy. Protože se mu nedařilo, prodal roku 1820 se ztrátou svoji dílnu pražskému tiskaři Johannu Ferdinandu Schönfeldovi, který ji převzal včetně vybavení, zaměstnanců a rozpracovaných zakázek. Langweilovi poté poskytl funkci ředitele.\n\nPo skončení druhé světové války byl podnik znárodněn. Areál převzala Tiskárna Svoboda, která zde sídlila do roku 1977. Celý objekt pak získalo Národní divadlo, jehož stará budova procházela rekonstrukcí.\n\n\n"}
{"id": "1324819", "url": "https://cs.wikipedia.org/wiki?curid=1324819", "title": "Leatherface (film)", "text": "Leatherface (film)\n\nLeatherface je americký hororový film z roku 2017. Režie se ujali Julien Maury a Alexandre Bustillo a scénáře Seth M. Sherwood. V hlavních rolích se objeví Stephen Dorff, Vanessa Grasse, Sam Strike a Lili Taylor. Jedná se o osmý film série \"Texaský masakr motorovou pilou\" (\"TCM\") a prequel k filmu z roku 1974 \"Texaský masakr motorovou pilou\". Film má objasnit původ masového zabijáka známého jako Leatherface.\n\n\"Leatherface\" je prequelem filmu z roku 1974 \"Texaský masakr motorovou pilou\", který se točí kolem tajemství dospívajícího psychopata, jež je v dospělosti znám jako Leatherface. On a tři další pacienti utečou z psychiatrické léčebny a unesou sestřičku. Jim je však na stopě pomstychtivý ochránce zákona.\n\n\nJulian Kostov hraje Teda Hardestyho, otce Sally Hardestyové a Franklina Hardestyho z filmu \"Texaský masakr motorovou pilou\". Ačkoli bylo jeho účinkování ve filmu krátké, původně se měl objevit v plnohodnotné scéně. Ta však byla kvůli rozpočtu vyškrtnuta.\n\nDne 13. srpna 2014 Seth M. Sherwood oznámil, že bude scenáristou filmu \"Leatherface\". 31. října 2014 byli na post režiséra zvoleni Julien Maury Julien Maury a Alexandre Bustillo. V březnu a dubnu roku 2015 byli do hereckých rolí obsazeni Sam Strike, James Bloor, Stephen Dorff a Jessica Madsen. Hned nato, 5. května 2015, odešla kvůli konfliktu Angela Bettis a místo ní byla obsazena Lili Taylor. 6. května 2015 se k hereckému obsazení přidala také Vanessa Grasse, která ztvárnila postavu mladé sestřičky v psychiatrické léčebně.\n\nNatáčení začalo 15. května 2015 v Bulharsku. To bylo vybráno kvůli rozpočtu, neboť se tam nachází studio společnosti Millennium Films. Aby se vše přizpůsobilo období šedesátých let, ve kterém je film natočen, byla všechna vozidla předělána a poslána do lokací, kde se natáčelo. Tyto lokace byly vybrány hlavně z estetického důvodu, jelikož divoké a otevřené pole s křovinami připomínají Texas. Seth M. Sherwood přirovnal vizuální efekty filmu k filmu uměleckému. Kromě brutálních vražd předepsaných v scénáři jich bylo několik přidáno také během filmování režiséry Bustillem a Maurym, včetně vytvoření Leatherfacovi první kožené masky, přičemž ta je Sherwoodovým favoritem. Praktické efekty byly primárně využívány k zabíjení a na mrtvoly. Velká část rozpočtu byla vynaložena na vytvoření realistické kraví mršiny. Štáb využíval CGI dle potřeby, avšak v menším rozsahu než obvykle.\n\nPůvodní premiéra filmu byla stanovena na rok 2016, avšak i přesto, že byl film dokončen, ji Lionsgate Films odložilo. Sherwood spekuloval, že by studio mohlo mít strach z nedostatečných investic, které by mohlo způsobit vydání po jiném filmu. Pro zpoždění však neměl přesné vysvětlení: \"In a strange way, I started to romanticize the idea it became some legendary lost film. It would be coveted – something spoken about, something people would try to contrive some way of seeing, something that would show up on a tired unused media at a convention in 50 years.\"\n\nV květnu 2017 producent Christa Campbell oznámil, že film bude vydán v říjnu roku 2017. Film byl promítán dne 25. srpna 2017 na londýnském filmovém festivalu FrightFest, po kterém následovalo vydání satelitní službou DirecTV a široká distribuce prostřednictvím VOD. Film byl také zařazen do programu na filmovém festivalu Screamfest Horror Film Festival, který se konal od 10. do 19. října v Graumenově čínském divadle.\n\n"}
{"id": "1324825", "url": "https://cs.wikipedia.org/wiki?curid=1324825", "title": "Deklarace české šlechty v letech 1938 a 1939", "text": "Deklarace české šlechty v letech 1938 a 1939\n\nDeklarace zástupců české šlechty na obranu československého státu a národa zahrnují tři důležitá vystoupení zástupců české šlechty v letech 1938 a 1939, která směřovala k prezidentům Edvardu Benešovi a Emilu Háchovi:\n\n\nTato prohlášení byla vyjádřením toho, že významná část české šlechty stojí na straně československého státu a českého národa.\n\nPřestože po vzniku Československa byla česká šlechta, patřící k elitě svržené habsburské monarchie, zákonem č. 61 ze dne 10. prosince 1918 formálně zrušena, její vliv v období první republiky přetrvával. Ve 30. letech 20. století se někteří příslušníci šlechtických rodů, žijící na území československého státu, stali sympatizanty sudetoněmeckého hnutí. Díky tomu byla česká šlechta jako celek často považována za proněmeckou. Aby tento názor vyvrátili, rozhodli se někteří z představitelů česky smýšlejících šlechtických rodů veřejně vyjádřit oddanost své vlasti, deklarativně prezentovat sounáležitost s Československem a svou podporu celistvosti státu.\n\nV září roku 1938, kdy se mezinárodní situace vyostřovala a na území republiky probíhala Runcimanova mise, se ujal potřebné iniciativy Zdeněk Kinský. Inspirací mu bylo prohlášení profesorů pražské univerzity v září 1938 proti \"nacistickým plánům na odtržení pohraničí\", a také žádosti a výzvy od československých občanů, aby se šlechtické rody za republiku postavily.\n\nZdeněk Kinský svůj záměr předem projednal s prezidentem Benešem a po jeho souhlasném vyjádření sestavil delegaci významných rodů - snahou bylo, aby každý rod byl zastoupen jen jednou, pokud možno svou hlavou. Výjimkou byl František Kinský: ten si přál být součástí delegace, aby napravil hanbu způsobenou jeho rodové větvi tím, že hlava rodu Ulrich Kinský otevřeně spolupracoval s Henleinovci a NSDAP, a tím napomáhal k destrukci Československa. Přípravou textu deklarace byl pověřen Karel Schwarzenberg, uznávaný mezi delegáty za nejlepšího historika.\n\nSchůzka šlechticů s prezidentem Benešem byla smluvena na 17. září 1938. Text šlechtického prohlášení adresovaného hlavě státu měl původně přednést Zdeněk Kolowrat jako předseda velkostatkářského spolku, ale ze zdravotních důvodů se této pocty vzdal a deklaraci nakonec přečetl právě František Kinský:\nAudience se účastnilo 12 zástupců z jedenácti šlechtických rodů. V abecedním pořadí: \"Karel Belcredi\"\", Rudolf Theobald Czernin, Weikhard Colloredo-Mannsfeld, Jindřich Dobrzenský, František Josef Kinský, Zdenko Radslav Kinský, Zdeněk Kolowrat, Jan Adolf Lobkowicz, Karel Parish, Karel VI. Schwarzenberg, Leopold Sternberg, Hugo Strachwitz.\"\n\nPo vzniku tzv. druhé československé republiky chtěli zástupci české a moravské šlechty novému prezidentovi Háchovi potvrdit to, co již předtím deklarovali prezidentu Benešovi. Delegace, jejíž přijetí na Pražském hradě bylo domluveno na 24. ledna 1939, byla svým složením až na malé změny totožná s delegací předešlou. Do jejího čela se opětovně postavil František Kinský, který přednesl prohlášení přímo vyjadřující i podporu prezidentu republiky:\nPrezident poté vyjádřil uznání odhodlání členů starobylých českých rodů sloužit československému státu a národu, ocenil hodnotu české šlechty pro stát a připomněl i její roli ve vývoji národa.\n\nPřijetí se účastnilo opět 12 zástupců šlechtických rodů. V abecedním pořadí: \"Karel Belcredi, Rudolf Theobald Czernin, Jindřich Dobrzenský, František Josef Kinský, Zdenko Radslav Kinský, Jan Adolf Lobkowicz, Jan Pálffy, Karel Parish, Karel VI. Schwarzenberg, Jiří Sternberg, Leopold Sternberg, Hugo Strachwitz\".\n\nPo ustanovení protektorátu Čechy a Morava v březnu 1939 čelili příslušníci české i moravské šlechty tlaku na přihlášení se k říšské resp. německé národnosti. Ve šlechtických kruzích opět vznikla potřeba deklarovat vlastní postoj a ohradit se proti nastalé germanizaci. Tentokrát se tak stalo formou dopisu prezidentu Emilu Háchovi, jehož první nástin připravil František Schwarzenberg. V textu tohoto prohlášení, který byl nejprve 7. září 1939 projednán ve výboru Národního souručenství, se oproti dřívějším vyjádřením autoři zaměřili pouze na otázku národnosti a přímo zde několikrát zaznělo vyjádření o jejich sounáležitosti s českým národem.\n\nK deklaraci, kterou předal 6. října 1939 prezidentovi František Schwarzenberg osobně, se připojilo postupně celkem 85 signatářů (71 jich dopis podepsalo vlastní rukou, dalších 14 k tomu některého signatáře pověřilo). Někteří tak učinili na znamení odporu k okupaci a germanizaci i přesto, že za normálních okolností se k českému národu nehlásili. Z celkem 33 zastoupených rodů byla více jak polovina původu českého či moravského, zbývající část tvořila šlechta \"mezinárodního původu\" (rody, jejichž předkové přišli do českých zemí např. z Francie, Anglie, Itálie nebo Rakouska).\nPod prohlášením byli uvedeni (opět v abecedním pořadí): \"René Baillet de Latour (*1878), Quido Battaglia (*1873), Jindřich Belcredi (*1902), Karel Belcredi (*1893), Richard Belcredi (*1891), Michael Bubna-Litic (*1864), Mikuláš Bubna-Litic (*1897), Josef Colloredo-Mansfeld (*1910), Jeroným Colloredo-Mansfeld ml. (*1912), Jeroným Colloredo-Mansfeld st. (*1870), Weikhard Colloredo-Mansfeld (*1914), Edmund Czernin (*1907), František Josef Czernin (*1878), Humprecht Czernin (*1909), Jan Děpold Czernin (*1915), Rudolf Czernin (*1904), Bedřich Daczický z Heslowa (*1913), Hugo Daczický z Heslowa (*1911), Mikuláš Daczický z Heslowa (*1909), Jan Dlauhoweský (*1909), Karel Dlauhoweský (*1910), Karel Dlauhoweský (*1876), František Dobrzenský (*1915), Jan ml. Dobrzenský (*1911), Jan st. Dobrzenský (*1870), Jindřich Dobrzenský (*1892), Otakar Dobrzenský (*1871), František Bořek-Dohalský (*1887), Jiří Bořek-Dohalský (*1914), Bedřich Hildprandt (*1902), Jindřich Hildprandt (*1895), Karel Hildprandt (*1894), Robert Hildprandt (*1893), Josef Karel Hrubý z Gelenj (*1866), Gustav Kálnoky (*1892), Arthur Korff-Kerssenbrock (*1914), Klement Korff-Kerssenbrock ml. (*1912), Klement Korff-Kerssenbrock st. (*1883), Alfons Kinský (*1912), Bedřich Karel Kinský (*1911), František Kinský (*1879), František Antonín Kinský (*1915), Josef Kinský (*1913), Zdenko Radslav Kinský (*1896), Egon Kolowrat-Krakowský (*1889), Hanuš Kolowrat-Krakowský (*1879), Zdeněk Kolowrat-Krakowský (*1881), Otomar Kolowrat-Krakowský (*1891), Bedřich František Lobkowicz (*1907), Jan Lobkowicz (*1885), Jaroslav Lobkowicz (*1877), Jaroslav Lobkowicz ml. (*1910), Josef Lobkowicz (*1918), Mořic Lobkowicz (*1890), Alfons Karel Mensdorff-Pouilly (*1891), Emanuel Mensdorff-Pouilly (*1866), František Mensdorff-Pouilly (*1897), Jan Mladota (*1917), Ervin Nádherný ml. (*1909), Ervin Nádherný st. (*1876), Oskar Nádherný (*1871), Alfons Paar (*1903), Jan Pálffy (*1872), Karel Pálffy (*1900), Karel Parish (*1899), Theodor Podstatský-Thonsern (*1909), Bohuš Rieger (*1895), Alois Serényi (*1893), Jindřich M. Schlik (*1875), František Schlik (*1914), Jindřich Schlik (*1916), Zikmund Schlik (*1916), Ondřej Schlik (*1917), Ervin Schoenborn (*1899), František Schoenborn (*1899), Arnošt Schwarzenberg (*1892), František Schwarzenberg (*1913), Karel Schwarzenberg (*1911), Jiří Sternberg (*1888), Leopold Sternberg (*1896), Hugo Strachwitz (*1900), Arnošt Thun-Hohenstein (*1905), Max Wratislav (*1917), Josef Osvald Wratislav (*1883), Maxmilián Wratislav (*1857).\"\n\nVzhledem ke svému charakteru nebylo prohlášení uveřejněno.\n\nDeklarace jsou dokladem pravděpodobně posledního významného společného vystoupení šlechty v českých dějinách. Jednalo se sice jen o malou skupinu z dřívější mocenské elity na českém území, ale protektorátní bezpečnostní složky její aktivity samozřejmě pečlivě sledovaly a deklarace znamenaly pro jejich signatáře značné nebezpečí.\n\nFormy perzekuce byly různé: ekonomický postih, psychický nátlak, v několika případech i tresty odnětí svobody. Kolektivním trestem byly majetkové sankce. V únoru 1940 byly dány pod vnucenou správu majetky všech účastníků první delegace ze září 1938, později byla vnucená správa uvalena i na další šlechtice, z nichž mnozí předtím připojili své podpisy pod národnostní prohlášení v září 1939.\n\nDalší osudy exponentů české šlechty během existence protektorátu byly velmi rozdílné - někteří se zdiskreditovali svým působením ve veřejných funkcích, případně je obava o jejich rodiny přiměla k přijetí říšské národnosti nebo i ke spolupráci s Němci (např. Pálffyové). Mnozí ale svou sounáležitost s českým národem zachovali a svému deklarovanému přesvědčení se nezpronevěřili. Jejich statky zůstaly pod vnucenou správou, některé byly vnucenými správci prodány, některé zkonfiskovány či vyvlastněny pro vojenské účely.\n\nI mezi šlechtici se našly osobnosti, které se aktivně podílely na domácím i zahraničním odboji (např. Zdeněk Bořek-Dohalský a jeho bratři Antonín a František, nebo Jindřich Kolowrat-Krakowský). Mnozí byli uvězněni, někteří i popraveni nebo věznění nepřežili.\n\n\n\n"}
{"id": "1324826", "url": "https://cs.wikipedia.org/wiki?curid=1324826", "title": "Expedice 54", "text": "Expedice 54\n\nExpedice 54 byla čtyřiapadesátou expedicí na Mezinárodní vesmírné stanici (ISS). Byla šestičlenná, tři členové přešli z Expedice 53, zbývající trojice na ISS přiletěla v Sojuzu MS-07. Trvala od 14. prosince 2017 do 27. února 2018.\n\nSojuz MS-06 a Sojuz MS-07 expedici sloužily jako záchranné lodě.\n"}
{"id": "1324827", "url": "https://cs.wikipedia.org/wiki?curid=1324827", "title": "Katja Kippingová", "text": "Katja Kippingová\n\nKatja Kippingová (nepřechýleně Katja Kipping; * 18. ledna 1978, Drážďany) je německá politička, jež zastává od roku 2012 spolu se svým stranickým kolegou Berndem Riexingerem funkci předsedy německé levicové strany Die Linke. \n\nPo složení maturitní zkoušky v roce 1996 na gymnáziu v rodných Drážďanech vystudovala v magisterském stupni následně slavistiku, amerikanistiku a právní vědu na Technické univerzitě v Drážďanech. V roce 1998 vstoupila do německé Strany demokratického socialismu (PDS), o sedm let později se již stala členkou Německého spolkového sněmu.\n\nKatja Kippingová je vdaná, v roce 2011 porodila svému manželovi, politologovi Kolju Möllerovi, dceru.\n\n \n"}
{"id": "1324828", "url": "https://cs.wikipedia.org/wiki?curid=1324828", "title": "321. pěší divize (Wehrmacht)", "text": "321. pěší divize (Wehrmacht)\n\n321. pěší divize (německy: \"321. Infanterie-Division\") byla divize německé armády (Wehrmacht) za druhé světové války.\n\n321. pěší divize byla založena 16. prosince 1940 v Braunschweigu jako domácí divize v rámci třinácté sestavovací vlny německé armády. Sestavena byla z částí 267. a 295. pěší divize. Byla nasazena ve Francii jako okupační vojsko. 21. října 1942 obdržela status útočné divize. Roku 1943 byla divize přeložena na východní frontu ke skupině armád Střed. Divize byla podřízena 9. armádě a bojovala u Žizdry, Brjanska a Rogačova. 2. listopadu 1943 byla divize zrušena.\n"}
{"id": "1324829", "url": "https://cs.wikipedia.org/wiki?curid=1324829", "title": "Jan Kočka", "text": "Jan Kočka\n\nJan Kočka (* 23. prosince 1966) je český manažer a podnikatel, člen ČSSD. \n\nPolicie České republiky v květnu 2017 v jeho firmě zajišťovala dokumenty ke kauze ovlivňování zakázek pražské městské firmy Technická správa komunikací (TSK). Později policie obvinila Kočku, že byl údajně členem skupiny, která připravila stát prostřednictvím daňových úniků o 415 milionů korun. Podle policie Kočka a jeho firma Prostor zkrátili daň celkem o čtrnáct milionů korun tím, že nechávali zaúčtovat faktury za fiktivní reklamní činnost.\n\nJe synem Václava Kočky staršího, provozovatele Matějské pouti na pražském Výstavišti a bratrem Václava Kočky, který byl v roce 2008 zastřelen v pražské restauraci Monarch. Jeho syn Jan Kočka mladší zahynul jako osmadvacetiletý v září 2018 při tragické dopravní nehodě, kterou způsobil jízdou po D11 v protisměru pod vlivem alkoholu a kokainu a při níž zemřel řidič dodávky.\n"}
{"id": "1324831", "url": "https://cs.wikipedia.org/wiki?curid=1324831", "title": "Malik Hooker", "text": "Malik Hooker\n\nMalik Hooker (* 2. dubna 1996 v New Castle, stát Pensylvánie) je hráč amerického fotbalu nastupující na pozici Free safetyho za tým Indianapolis Colts v National Football League. Univerzitní fotbal hrál za Ohio State University, poté byl vybrán v prvním kole Draftu NFL 2017 týmem Indianapolis Colts.\n\nHooker navštěvoval New Castle High School v rodném New Castlu, kde hrál basketbal a také dva roky americký fotbal na pozicích Cornerbacka a Wide receivera. V posledním ročníku byl za své výkony novinami Pittsburgh Post-Gazette vyhlášen Atletem roku.\n\nPoté, co přestoupil na Ohio State University, vynechal Hooker celý první ročník 2014. V sezóně 2015 odehrál všech třináct zápasů základní části, byť ani jeden jako startující hráč, a zaznamenal v nich 10 tacklů, převážně jako člen Special teamů. V sezóně 2016 se stal startujícím hráčem na pozici Free safetyho a hned v prvním utkání sezóny zaznamenal první dva interceptiony v kariéře. Celkem zasáhl do dvanácti zápasů, připsal si v nich 67 tacklů (z toho 5 pro ztrátu), a 6 intercepitonů, z nichž 3 vrátil do touchdownu. 29. listopadu 2016 pak byl za své výkony vybrán do prvního all-stars týmu konference Big Ten. Po skončení sezóny Hooker oznámil, že končí univerzitní kariéru, ve které mohl ještě dvě sezóny pokračovat, a zúčastní se Draftu NFL 2017. Poté ovšem vyšlo najevo, že bude muset absolvovat operaci třísel, v důsledku čehož se nezúčastní NFL Scouting Combine.\n\nHooker byl draftován v prvním kole Draftu NFL 2017 jako 15. hráč celkově týmem Indianapolis Colts.\n\n"}
{"id": "1324855", "url": "https://cs.wikipedia.org/wiki?curid=1324855", "title": "471 (číslo)", "text": "471 (číslo)\n\nČtyři sta sedmdesát jedna je přirozené číslo. Římskými číslicemi se zapisuje CDLXXI a řeckými číslicemi υοα. Následuje po číslu čtyři sta sedmdesát a předchází číslu čtyři sta sedmdesát dva.\n\n471 je:\n\n"}
{"id": "1324856", "url": "https://cs.wikipedia.org/wiki?curid=1324856", "title": "472 (číslo)", "text": "472 (číslo)\n\nČtyři sta sedmdesát dva je přirozené číslo. Římskými číslicemi se zapisuje CDLXXII a řeckými číslicemi υοβ. Následuje po číslu čtyři sta sedmdesát jedna a předchází číslu čtyři sta sedmdesát tři.\n\n472 je:\n\n"}
{"id": "1324860", "url": "https://cs.wikipedia.org/wiki?curid=1324860", "title": "Red Dot", "text": "Red Dot\n\nRed Dot Design Award (česky: \"Červená tečka – ocenění za design\") je ocenění za produktový a komunikační design. Je udělována designovým centrem z německé spolkové země Severní Porýní-Vestfálsko, konkrétně ve městě Essen. Od roku 1955 mohou designéři a výrobci přihlašovat své produkty či jejich koncepty, výsledky jsou zveřejňovány na každoročním ceremoniálu.\n\n"}
{"id": "1324862", "url": "https://cs.wikipedia.org/wiki?curid=1324862", "title": "Kotlářka (stadion)", "text": "Kotlářka (stadion)\n\nStadion Kotlářka je víceúčelový sportovní areál v pražských Dejvicích.\n\nV místech dnešního stadionu v dejvické části Kotlářka dříve stávala cihelna s usedlostí. Usedlost byla postavena v místech bývalé vinice v 15. století a stojí přibližně 200 metrů od nynějšího stadionu. Františka Kressová, jedna z majitelek usedlosti, zde nechala v roce 1840 založit cihelnu, která sloužila až do 50. let 20. století, kdy byla zrušena a v jejích místech byl postaven stadion Kotlářka. Známky cihelny jsou stále patrné. V severních částech stadionu lze najít šachty.\n\nStadion byl postaven se škvárovým povrchem v roce 1952 a do roku 1960 byl jediným stadionem s tímto povrchem, než byl postaven stadion Juliska. V průběhu let dostal stadion polyuretanový povrch s čtyřmi dráhami po obvodu a šesti na rovince. V roce 2007 byl povrch opraven a nyní má 6 drah po celé délce. Na stadionu byl v minulosti také vodní příkop, který se používal pro steeplechase. Dnes se na místě příkopu nachází sektor s umělou trávou. Dalším vybavením stadionu je dálkařský, tyčkařský a vrhačský sektor. Dále hřiště pro softball, nohejbal. Na místech, kde se přes zimu nafukuje hala, dříve stálo streetballové hřiště, hřiště pro beach volejbal, stolní tenis, Aikido, posilovna a také lezecká stěna.\n\nStadion se nachází přibližně 400 metrů od Julisky, který disponuje lepší zázemím a větším rozpočtem. Na Julisce sídlí armádní klub Dukla Praha. \n\nNa stadionu sídlí klub SK Kotlářka, jenž sdružuje 4 oddíly. Oddíl stolního tenisu (SK DDM Kotlářka El Niňo Praha), oddíl softballu a baseballu, kteří jsou několikanásobnými mistry České republiky v různých věkových kategoriích, atletický oddíl a oddíl orientačního běhu. Trenérem El Niňo je Vladimír Kaucký. \n\nSchéma atletického oválu není stejné jako na většině oválů. Ovál má délku 400 metrů se stejně dlouhými rovinami a zatáčkami. Na oválu dle standardu Mezinárodní asociace atletických federací (IAAF) má rovina 84,39 metru a zatáčka 115,61 metru.\n"}
{"id": "1324864", "url": "https://cs.wikipedia.org/wiki?curid=1324864", "title": "Simona Hradilová", "text": "Simona Hradilová\n\nSimona Hradilová (Hradil) (* 11. října 1975 Uherské Hradiště) je bývalá americká taekwondistka české národnosti, která mezi roky 2007 až 2012 reprezentovala Česko.\n\nOd svých pěti let vyrůstala v americkém Houstonu. V americké reprezentaci se pohybovala od roku 1992. Své největší úspěchy slavila ve váze do 67 kg. Je trojnásobnou vítězkou panamerického mistrovství z let 1998, 2002 a 2006. V roce 2000 a 2004 se na olympijské hry nekvalifikovala.\n\nV roce 2007 se jako veteránka rozhodla prodloužit sportovní kariéru v české reprezentaci. Do Česka, odkud pochází její rodina, přišla s osobním trenérem Scottem Fujiim. Koncem září startovala na světové olympijské kvalifikaci v britském Manchesteru pro účast na olympijských hrách v Pekingu a byla vyřazena ve třetím kole Francouzkou Gwladys Épangueovou. V lednu 2008 startovala na evropské olympijské kvalifikaci a byla vyřazena ve druhém kole Řekyní Elisavet Mystakisovou. V dubnu 2008 vybojovala pro Česko doposud jedinou velkou medaili na mistrovství Evropy federace WTF v italském Římě.\n\nV roce 2011 na přelomu června a července pro zranění nenastoupila na světové olympijské kvalifikaci v ázerbájdžánském Baku. V roce 2012 byla na lednové evropské olympijské kvalifikaci v Kazani vyřazena ve druhém kole Turkyní Nur Tatarovou a na olympijské hry v Londýně se nekvalifikovala. Žije v Los Angeles, kde pracuje jako nutriční specialistka.\n\n"}
{"id": "1324873", "url": "https://cs.wikipedia.org/wiki?curid=1324873", "title": "Kapitán Exner (seriál)", "text": "Kapitán Exner (seriál)\n\nKapitán Exner je dvanáctidílný český detektivní televizní seriál, vysílaný televizí Prima v roce 2017. Je inspirován románovými detektivními příběhy o kapitánu Exnerovi, jejichž autorem je Václav Erben.\n\nHlavní roli kapitána kriminálky JUDr. Michala Exnera ztvárnil Michal Dlouhý. Role jeho spolupracovníků, poručíků Milana Vlčka a Bohumila Beránka, vytvořili Jan Vondráček a David Novotný. Exnerovu femme fatal pak maďarsko-slovenská herečka Vica Kerekes. Autory projektu jsou scenárista Jan Drbohlav a producent a spoluscenárista Daniel Severa. Režie se ujali Vít Karas a Ivan Pokorný. \n\nKritička Mirka Spáčilová v recenzi uvedla, že seriál se vyznačuje nadčasovostí a svým poklidným tempem i způsobem vyprávění jej lze srovnávat např.\"Vraždami v Midsomeru\".\n\n\nJaguar E-Type z natačení seriálu na výstavě Automobilové klenoty 2019\n"}
{"id": "1324876", "url": "https://cs.wikipedia.org/wiki?curid=1324876", "title": "Butylhydroxyanisol", "text": "Butylhydroxyanisol\n\nButylhydroxyanisol (BHA) je syntetický antioxidant využívaný v potravinářském nebo kosmetickém průmyslu. Spotřebitelé ho v potravinách najdou jako přídatnou látku pod kódem E 320.\n\nJe považován za endokrinní disruptor. Mezinárodní agentura pro výzkum rakoviny (IARC) ho zařadila mezi podezřelé karcinogeny do skupiny 2B.\n"}
{"id": "1324879", "url": "https://cs.wikipedia.org/wiki?curid=1324879", "title": "Boršov (hrad, okres Svitavy)", "text": "Boršov (hrad, okres Svitavy)\n\nBoršov (též \"Hřebeč\") je zaniklý hrad západně od stejnojmenné vesnice u Moravské Třebové v okrese Pardubice. Založen byl ve druhé polovině třináctého století a již v dalším století zanikl. Dochovaly se z něj pouze terénní relikty, které jsou chráněny jako kulturní památka ČR.\n\nHrad v sedmdesátých letech třináctého století založil Boreš z Rýzmburka jako jedno z kolonizačních center při osidlování krajiny. Stavbu dokončil Fridrich ze Šumburka, který se stal poručníkem nezletilých Borešových synů. Posádky jím ovládaných hradů, ke kterým patřilo také Třebovské hradisko, loupily v okolí, a proto proti nim v letech 1285–1286 vytáhlo královské vojsko vedené Závišem z Falkenštejna a dobylo je.\nPodle archeologických nálezů byl hrad sice obnoven, ale zanikl již v průběhu čtrnáctého století.\n\nJednodílný hrad patřil svou dispozicí mezi hrady bergfritového typu. Hradní jádro bylo od zbytku hřebene odděleno dvojicí příkopů. První příkop dosahuje šířky až 9,5 metru a je částečně zasypaný. Za ním se nachází mohutný val se sedm metrů širokou korunou, za kterým následuje druhý příkop šestnáct metrů široký a čtyři metry hluboký. V trojúhelníkovém hradním jádře se nedochovaly žádné stopy zdiva. Archeologicky je doložena existence bergfritu, který stál na čelní straně v západním nároží.\n\nKolem volně přístupných pozůstatků hradu vede naučná stezka \"Boršovský les.\"\n\n\n"}
{"id": "1324885", "url": "https://cs.wikipedia.org/wiki?curid=1324885", "title": "Radnice v Manchesteru", "text": "Radnice v Manchesteru\n\nRadnice v Manchesteru je viktoriánská, novogotická budova v Manchesteru v Anglii postavená dle návrhu Alfreda Waterhouse. Je správním centrem města, sídlem městské rady a mnoha dalších místních úřadů. Základní kámen stavby byl položen v roce 1868 a její výstavba trvala devět let až do slavnostního otevření dne 13. září 1877. Nahradila tak již pro rostoucí potřeby města nevyhovující budovu na \"King Street\". V roce 1938 přibylo nové křídlo podle návrhu architekta Emanuela Vincenta Harrise, které je s původním objektem spojeno přemostěním přes \"Lloyd Street\".\n\nBudova radnice je postavena ve stylu viktoriánské novogotiky a v hojné míře jsou na ní použity architektonické prvky anglické gotické architektury jako žebrová klenba či lomený oblouk. V jejím interiéru se nacházejí jak kancelářské prostory, tak velké sály určené pro slavnostní příležitosti. Jedním z nich je ', reprezentativní sál vyzdobený malbami Forda Madoxe Browna, které zobrazují historii města. Výraznou dominantu radnice tvoří 85 metrů vysoká věž s hodinami a zvonem nazývaným '. Radnice v Manchesteru je všeobecně považována za jeden z nejvýznamnějších počinů novogotické architektury na světě.\n\nÚřad správy města původně sídlil v prostorách policejní stanice na ulici \"\". Poté byl přemístěn do samostatné budovy, protože se zvyšoval počet administrativních úkonů, které musel zajišťovat, a dosavadní kancelářské prostory přestaly vyhovovat. První radnice byla vybudována v letech 1822–1825 podle návrhu Francise Goodwina v klasicistním slohu s iónskými sloupy, tvořícími průčelí stavby. \n\nNa délku měla budova 41 metrů, na šířku 23 metrů. V přízemí se nacházely kanceláře komisí městské správy a jednotlivých úředníků, v prvním patře pak shromažďovací prostory. Náklady na stavbu včetně ceny pozemku činily liber.\n\nPřítomnost textilních továren ve městě měla za důsledek další růst města a s tím i jeho bohatství, takže bylo zřejmé, že stará radnice již nebude dostačovat zvýšeným nárokům. Původní budova našla poté využití jako knihovna, později zde sídlila Lloyds Bank, a to až do roku 1912, kdy si v těchto místech postavila nový bankovní palác. Sloupové průčelí staré radnice zůstalo zachováno a lze jej spatřit v Heaton Parku na severním okraji Manchesteru.\n\nPlánování výstavby nové radnice započalo v roce 1863. Vedení města požadovalo, aby objekt dosahoval „minimálně srovnatelné úrovně s kteroukoli stavbou podobného druhu v celé zemi a při vynaložení jakkoli vysokých, rozumně využitých nákladů“. Stavba měla být umístěna v klidné, prestižní části města, zároveň však v dosahu sídel významných bank a dalších městských institucí. V blízkosti se měl nacházet velký nezastavěný prostor, aby náležitě vyniklo velkolepé architektonické ztvárnění stavby. Po přezkoumání vhodných stavebních pozemků zvolil investor parcelu nezvyklého tvaru v těsném sousedství náměstí \"Albert Square\". Tvar pozemku tvořil nepravidelný čtyřúhelník o těchto rozměrech: 98 metrů na rozhraní s \"Albert Square\", 107 metrů s \"Lloyd Street\", nejdelší pak byla 117 metrů dlouhá hranice s \"Princess Street\" a naopak nejkratší hranice s \"Cooper Street\" v délce pouhých 29 metrů.\n\nDalším krokem bylo vypsání architektonické soutěže, do které se přihlásilo 137 zájemců. Do druhého kola postoupilo osm finalistů. Waterhouseův návrh sice z estetického hlediska obsadil až čtvrté místo, ale zároveň ho komise uznala za nejlepší z hlediska architektury a dispozice. Na základě těchto výsledků se Alfred Waterhouse oficiálně stal dne 1. dubna 1868 architektem stavby. \n\nDne 26. října 1868 položil primátor města základní kámen budovy radnice. Stavba trvala devět let a spotřebovalo se na ni 14 miliónů cihel. Odhady celkových nákladů se pohybují od do liber. Slavnostní otevření novostavby, které provedl tehdejší primátor Abel Heywood, proběhlo 13. září 1877. Pozvána byla i královna Viktorie, svou účast však odmítla. Všeobecně se soudí, že se tak stalo v důsledku radikální minulosti Abela Heywooda, ale oficiálně není důvod odmítnutí znám.\n\nV roce 1927 vyhlásila městská rada architektonickou soutěž na přístavbu nového křídla radniční budovy. Vítězem se stal Emanuel Vincent Harris, který rovněž vyhrál soutěž na architektonický návrh Ústřední knihovny v Manchesteru. Práce začaly v roce 1934, stavba byla dokončena roku 1938. Architekt a kritik Charles Herbert Reilly zhodnotil budovu jako „nudnou“ a „fádní“, zatímco historik architektury Nikolaus Pevsner ji považuje za nejlepší Harrisovo dílo. Přístavbu radnice propojuje s původní budovou zasklená lávka v úrovni prvního podlaží.\n\nKoncem roku 2014 vydala městská rada zprávu, která poukazuje na nedobrý technický stav budovy. Dokument zdůrazňuje nutnost výměny systému vytápění a elektrických rozvodů, renovaci oken, kamenných prvků a opravy částí střechy. Rekonstrukce byla zahájena v lednu 2018, ukončení prací se předpokládá v roce 2024. Náklady na tyto úpravy se odhadují na 330 milionu liber.\n\nRychlý růst měst v druhé polovině 19. století byl spojen s masivní výstavbou čím dál vyšších a masivnějších budov. To způsobovalo problémy s úbytkem přirozeného denního osvětlení v interiéru. Opatření pro dostatečné denní osvětlení ve všech částech budovy bylo zajišťováno různými architektonickými prostředky: používání konstrukcí s kovovými rámy, světlíky, dodatečnými okny a vikýři, glazovanými bílými cihlami ve spojení s mozaikovou mramorovou dlažbou v prostorách, kde je méně světla. Ve významnějších místnostech se používalo sklo buď úplně čiré nebo jen s jemným barevným nádechem, protože většinou zatažená obloha v Manchesteru nevytváří nejvhodnější podmínky pro sytější barvy zasklení, které propouštějí méně denního světla.\n\nRadnice v Manchesteru je typickou stavbou viktoriánské novogotiky s použitím prvků rané anglické gotické architektury z 13. století. Nejnápadnějšími rysy gotiky v budově jsou žebrová klenba a vysoká okna s lomeným obloukem. Zvolený architektonický styl odkazoval nejen na dlouhou tradici obchodu s textilem ve spolku hanzovních měst, která sahá až do pozdního středověku, ale dával na odiv i svou modernost. Novogotika byla v 19. století módním a upřednostňovaným slohem před neoklasicismem, který se prosadil v nedalekém Liverpoolu.\n\nI přes svůj středověký vzhled budova v době vzniku vyhovovala tehdejším technologickým standardům. Zavedeno bylo plynové osvětlení, potrubí rozvodu plynu zůstalo důmyslně skryto uvnitř zábradlí točitých schodišť. Vzduch, volně proudící do budovy skrz okrasné, pod okny umístěné kamenné průduchy, byl ohříván pomocí trub s horkou vodou. Část takto ohřátého vzduchu cirkulovala schodišťovými šachtami do vnitřních chodeb, které byly tímto způsobem nejen odvětrávány ale i vytápěny. Nosnou konstrukci tvoří kombinace betonu se svářkovou ocelí, čímž se dosáhlo ohnivzdornosti budovy. \n\nV Manchesteru poloviny 19. století byly fasády budov georgiánského stylu povětšinou zčernalé vinou nečistot v ovzduší. Jednu ze součástí architektonických soutěží té doby tvořilo posuzování vzorků stavebních materiálů z hlediska jejich vhodnosti použití v daných klimatických podmínkách. Až do 70. let 19. století se měkký pískovec z nedalekého Collyhurstu všeobecně nepovažoval za vhodný stavební materiál pro veřejné budovy, přednost dostával tvrdší pískovec z Pennin. Waterhouse věděl, že bude velmi obtížné najít dostatečně odolný materiál vůči drsnému manchesterskému podnebí. Nakonec se rozhodl pro \"Spinkwell stone\", tedy pískovec z oblasti Yorkshiru.\n\nGotický architektonický styl budovy obohacují prvky pro něj netypické, jako dekorativní rytiny či barevná jednotnost. Fakt, že budova není „čistě gotická“ se u obyvatel Manchesteru nesetkal s velkým pochopením. Rozhodnutí utratit značný finanční obnos, když se téměř veškerý efekt v krátké době vytratí v důsledku sazí a kouře, bylo též veřejností kritizováno. Waterhouse se vyhnul užití polychromické výzdoby, typické pro vrcholnou viktoriánskou gotiku, nepovažoval ji vhodnou do ovzduší průmyslového Manchesteru. Věřil, že jednobarevné režné zdivo z pískovcových cihel bude lepším řešením. Exteriér stavby zdobí sochy osobností spojených s historií města, jako římský konzul Julius Agricola nebo svatý Jiří. V průběhu let se potvrdilo, že návrh stavby byl zvolen správně, třebaže již od 90. let 19. století fasáda postupně černala, tak se zdivo nacházelo v natolik dobrém stavu, že jej bylo na začátku 60. let 20. století možno vyčistit a restaurovat do své původní podoby.\n\nDominantou radnice je 85 metrů vysoká věž s hodinami, jedná o šestou nejvyšší budovu v Manchesteru. Uvnitř se nachází zvonkohra s 23 zvony; 12 z nich tvoří systém rytmického zvonění s opakujícím se motivem (tzv. change ringing), který je typický pro anglosaské země. \n\nZvon věžních hodin, nazývaný \"Great Abel\" podle Abela Heywooda, váží více než 8 tun. Hodiny byly původně natahovány s pomocí hydraulického pohonu. Věžní zvon poprvé vyzváněl na Nový rok 1879, avšak krátce poté praskl. V roce 1937 ho nahradil nově odlitý zvon, těžší a masivnější než ten původní.\n\nTři ze čtyř ciferníků věžních hodin na sobě nesou první část dvanáctého verše žalmu 90 z biblické Knihy žalmů: \"Teach us to number our Days\" tedy v českém překladu \"Nauč nás počítat naše dny.\" Do věžního zvonu jsou vyryty iniciály AH značící Abela Heywooda a úryvek z básně \"Ring Out, Wild Bells\" od Alfreda Tennysona v originálním znění \"Ring out the false, ring in the true\" tedy volně přeloženo \"Zapomeň na všechnu faleš a uvítej pravdu\".\n\nWaterhouseův projekt byl ovlivněn snahou dostát požadavkům jak na kancelářské, tak na slavnostní prostory, které se v mnoha aspektech lišily. Též bylo nutno nejlepším možným způsobem využít prostor staveniště téměř trojúhelníkového tvaru. Navržená šestipatrová budova dokonale vyplnila celou plochu tohoto nezvykle tvarovaného pozemku. Obvod budovy tvoří křížová chodba, která spojuje jednotlivé kanceláře a pracovny úředníků. Velkolepě pojaté slavnostní prostory se nacházejí v centrální části. Od hlavního vchodu z \"Albert Square\" vedou na podestu u \"Great Hall\" dvě mohutná schodiště. Schodišťové stupně jsou záměrně navrženy s menší výškou, aby umožňovaly přístup ženám oblečeným do viktoriánských šatů. Schodiště jsou osvětlena vysokými okny s lomeným obloukem, umístěnými ve schodišťových stěnách. Tři točitá schodiště, která vedou do prvního podlaží od bočních vchodů z \"Princess Street\", \"Lloyd Street\" a \"Cooper Street\", jsou zhotovena z anglické, skotské a irské žuly.\n\nV tomto přízemním sále se nacházejí sochy významných osobností spojených s Manchesterem, jako např. Richard Cobden a John Bright, zakladatelé Ligy proti obilným zákonům, vědci John Dalton a James Joule a mnozí další. Místnost má délku 16 a šířku 10 metrů, zastropena je křížovými klenbami ze zlatavého vápence z podzemních lomů v okolí města Bath.\n\nTento sál obdélníkového tvaru má rozměry 30 × 15 metrů. Osvětluje ho sedm párů vysokých oken po obou delších stěnách. Zastropení tvoří valená klenba, jejíž pohledová část je rozčleněna do jednotlivých kazet, na nichž jsou zobrazeny znaky měst a zemí, které byly významnými partnery Manchesteru v dobách, kdy význam města jako centra obchodu nabýval na intenzitě. Stěny sálu zdobí série maleb od Forda Madoxe Browna, které zobrazují významné události v historii Manchesteru.\n\nVarhany pocházejí z roku 1877, jejich tvůrcem se stal významný francouzský varhanář Aristide Cavaillé-Coll. Nástroj je 5 metrů vysoký, má více než 5000 píšťal, 5 manuálů (klaviatur) a 64 rejstříků.\n\nPředsálí \"Great Hall\" zastřešuje prosklená konstrukce, do jejíž okenních tabulí jsou vyryta jména jednotlivých starostů a primátorů města spolu se jmény předsedů městské rady. Podlahu předsálí tvoří mozaiková dlažba vyzdobená symboly Manchesteru, kterými jsou včela a květ bavlníku. Významný kritik viktoriánského období John Ruskin označil Great Hall jako „nejvelkolepější gotický sál v Evropě“.\n\nRadnice se nachází v samém centru Manchesteru. Budova má tvar nepravidelného čtyřúhelníku, jehož tři strany tvoří uliční čáru \"Princess Street\", \"Lloyd Street\" a \"Cooper Street\". Hlavní vchod do objektu vede z \"Albert Square\", poměrně rozlehlého náměstí obdélníkového tvaru. Přestože je radnice svou mohutností a velkolepou zdobností přirozenou dominantou tohoto prostoru, tak zde rozhodně není jediným zajímavým objektem. \n\nNa \"Albert Square\" se nalézá několik památníků, z nichž nejvýznamnější patří princi Albertovi, bratranci a manželovi královny Viktorie. Tvoří jej mramorová socha prince Alberta od Matthew Noblea, stojící uvnitř novogotického ciboria, které navrhl architekt Thomas Worthington. Ten je též autorem fontány situované u severního okraje náměstí, postavené v roce 1897 při příležitosti šedesátého výročí nástupu královny Viktorie na trůn.\n\nArchitektonicky zřejmě nejvýraznějším objektem v těsném sousedství radnice je jen několik desítek metrů vzdálená budova Ústřední knihovny. Jedná se o novorománskou rotundu, postavenou v letech 1930-34 podle návrhu Emanuela Vincenta Harrise.\n\nJen několik minut chůze od Albert Square se nachází kostel svaté Anny, ceněná pozdně barokní stavba z roku 1712, tedy z doby, kdy byl Manchester jen nevýznamným městečkem. \nRadnice je zařazena na seznam památkově chráněných budov. Hodnocena je stupněm I, tedy jako stavba výjimečného významu a odborná veřejnost ji všeobecně považuje za jeden z nejvýznamnějších projevů novogotické architektury na světě.\n\nDan Cruickshank, historik a komentátor televize BBC, ji popisuje jako: „... pravděpodobně nejvelkolepější novogotickou veřejnou stavbu na světě. Je stále jedinečnou skládankou, dokonale funkční, ale přesto oplývá originálními detaily, vyvedenými z těch nejlepších a nejdražších materiálů.“ Historik architektury James Stevens Curl budovu radnice nazývá „uměleckým dílem vrcholné viktoriánské gotiky, kombinující různorodé prvky a vytvářející tak osobitý styl, který by nemohl vzniknout v jiném období než ve viktoriánském.“\n\nČtenáři listu \"Manchester Evening News\" ji v roce 2012 v anketě vybrali jako svou nejoblíbenější budovu a ve stejném roce se dostala mezi nejvýznamnější britské památky, které se objevily ve speciální sérii známek Královské pošty.\n\nZasedání městské rady již neprobíhají přímo v historické budově radnice, nýbrž v novějším křídle, přistavěném v roce 1938. V hlavní budově se pořádají svatby a obřady uzavírání registrovaného partnerství, prostory radnice si lze pronajmout pro konference, sjezdy a jiné příležitosti. Turistické prohlídky věže se z důvodu oprav nekonají, jejich obnovení se očekává po dokončení prací v roce 2024.\n\nRadnice se stala vyhledávanou lokací pro natáčení filmů a televizních pořadů, a to zejména díky její podobnosti s Westminsterským palácem. V roce 2003 se zde natáčel šestidílný televizní seriál \"State of Play\", a dále filmy jako \"Sherlock Holmes\" (2009), \"Železná lady\" (2011) a \"Victor Frankenstein\" (2015).\n\nOd roku 2014 v budově radnice opět funguje policejní stanice se stálou službou, ta předchozí byla uzavřena v roce 1937. Součástí této nové služebny již nejsou cely předběžného zadržení, ale policisté zde mohou vést výslechy. Stanice je hodnocena „jako skvěle umístěná ve středu města a vhodná pro poskytování služeb veřejnosti 24 hodin denně“.\n\nV noci z 23. na 24. června 2016 byly v prostorách radnice vyhlášeny oficiální výsledky Referenda o členství Spojeného království v Evropské unii.\n\n\n\n"}
{"id": "1324892", "url": "https://cs.wikipedia.org/wiki?curid=1324892", "title": "Dolsko", "text": "Dolsko\n\nDolsko je název více míst: \n"}
{"id": "1324894", "url": "https://cs.wikipedia.org/wiki?curid=1324894", "title": "Berta s velkýma nohama", "text": "Berta s velkýma nohama\n\nBerta s velkýma nohama (asi 1275, \"Berthe aux grands pieds\") je francouzský středověký hrdinský epos, jeden z tzv. \"chansons de geste\", patřící do \"Karolínského (královského) cyklu\". Jeho autorem je truvér Adenet le Roi z Brabantu (existuje rovněž frankoitalská verze \"Berta de li gran pié\"). Společně s eposy \"Mainet\" a \"Basin\" tvoří část cyklu, týkající se narození a mládí císaře Karla Velikého.\n\nPíseň vypráví o příchodu manželky krále Pipina Krátkého a matky Karla Velikého z Uher ke franskému dvoru. Ve skutečnosti pocházela královna Berta (Bertrada) z Laonu a byla dcerou laonského hraběte Chariberta.\n\nZápletka písně je variací archetypálního pohádkového příběhu o záměně pravé princezny za nepravou, kterou způsobila (v našem případě) věrolomná služka nebo závistivá sestra.\n\nFranský král Pipin Krátký se rozhodne vzít si za manželku uherskou princeznu Bertu, dceru krále Florese a královny Blanchefleur. Ta je velmi krásná, jediným jejím nedostatkem je, že má velké nohy. Pipin vyšle do Uher poselstvo s žádostí o její ruku a Berta nabídku přijme. Její služka Margis má dceru Alistu, která je Bertě velice podobná (až na velikost nohou). Když poslové s Bertou dorazí do Paříže, podstrčí Margis Pipinovi do lože svou dceru na místo Berty. Skutečnou Bertu nechá odvést zbrojnoši do lesa, kde má být zavražděna, té se však podaří uprchnout.\n\nPo strastiplném bloudění v lese najde Berta chatrč, ve které bydlí uhlíř Šimon se svou ženou Konstancí. Ti se Berty ujmou a Berta s nimi žije devět let. Alista mezitím porodí Pipinovi dva syny, Heldriho a Rainfroie.\n\nPodvod vyjde najevo poté, co se Bertina matka Blanchefleur rozhodne dceru navštívit. Alista se sice snaží odhalení uniknout tím, že jako údajně nemocná tráví svůj čas na lůžku, ale Blanchefelur přesto zjistí, že Alista má malou nohu. Pipinovi se Bertu podaří najít, Margis je popravena, Alista jako matka dvou princů poslána do kláštera a uhlíř Šimon je pasován na rytíře.\n\n"}
{"id": "1324901", "url": "https://cs.wikipedia.org/wiki?curid=1324901", "title": "Dąbrówka (okres Gliwice)", "text": "Dąbrówka (okres Gliwice)\n\nDąbrówka (něm. \"Steineich\") – vesnice v Polsku, která se nachází ve Slezském vojvodství, v okrese Gliwice, v gmině Wielowieś.\n\nV letech 1975–1998 vesnice administrativně patřila pod Katovické vojvodství.\n\nČásti obce, patřící k vesnici Dąbrówka:\n\nroce 2011 zde žilo 498 osob z toho 242 mužů a 256 žen.\n\nPřes obec prochází turistické trasy:\nNa území vesnice se nachází přírodní rezervace Hubert., kterým prochází trasa Sto let turistiky.\n"}
{"id": "1324903", "url": "https://cs.wikipedia.org/wiki?curid=1324903", "title": "Stezka slezských povstalců", "text": "Stezka slezských povstalců\n\nStezka slezských povstalců je modře značená turistická trasa v Polsku v Slezském vojvodství a Opolském vojvodsví.\n\nTrasa prochází místy, kde bojovali slezští povstalci v letech 1919–1921. Projekt trasy zpracoval kněz Jerzy Pawlik v letech 1968–1971 u příležitosti šedesátého výročí třetího hornoslezského povstání.\n\n"}
{"id": "1324904", "url": "https://cs.wikipedia.org/wiki?curid=1324904", "title": "Vojenské dějiny Spojených států amerických během druhé světové války", "text": "Vojenské dějiny Spojených států amerických během druhé světové války\n\nUSA až do útoku na Pearl Harbor (7. prosince 1941) byla neutrálním státem. Na konci září 1939 se v Panamě konalo shromáždění ministrů zahraničních věcí z amerického kontinentu, jehož cílem bylo projednání situace v Evropě a vytyčení postoje Ameriky jako kontinentu k válce.\n\nVýsledek shromáždění bylo přijetí dekretu, kterým zúčastněné země deklarovali:\n\n\n4. listopadu 1939 byl v USA schválen zákon o neutralitě, který USA povoloval prodej zbraní a materiálu oběma stranám válečného konfliktu, v praxi ale probíhal pouze se Spojenci. V únoru 1940 byl do Evropy poslán na podtajemník prezidenta Spojených států amerických, Sumner Welles, jehož úkolem bylo zjistit, zda je vůbec možné v Evropě sjednat mír a za jakých podmínek. Jednal se všemi důležitými představiteli napříč Evropou (Hitler, Daladier, Mussolini, Chamberlain). Cílem této mise pak bylo i ukázat, že USA chce být i nadále neutrálním státem, který se snaží vyjednat mír. 20. března 1940 se vrací do USA s nepořízenou a v Evropě mezi tím Německo obsazuje Norsko.\n\nPo obsazení Nizozemí a Francie (květen a červen 1940) se vláda USA a dalších zemí v Latinské Americe obávala, že jejich kolonie, aktuálně de facto bez vlády, obsadí německé jednotky. Řešením tohoto problému mohla být buď další schůzka vlád zemí amerického kontinentu, nebo jednostranné zabrání (okupace) kolonií Nizozemí a Francie Spojenými státy. Roosevelt, tehdejší prezident USA, se nakonec rozhodl o politické řešení problému, tedy svoláním schůzky. Původním termínem měl být říjen 1940, ale vlivem událostí v Evropě byla nakonec tato schůzka přesunuta již na červenec a místem setkání bylo již v Panamě (při konání předešlé schůze) určena kubánská Havana.\n\nCílem USA na této schůzce bylo vytvoření obranného svazku všech zúčastněných zemí a požádání o povolení vybudování námořních a leteckých základen na území konkrétních zemí, čímž by si upevnili svou pozici. 22. července předložila na této konferenci vláda USA rezoluci, která by povolovala kolektivní okupaci těch kolonií, u kterých hrozila změna vlastníka. S touto rezolucí neměla většina zemí až na malé výhrady žádný problém, až na Argentinu, která chtěla jen vyjádřit kolektivní nesouhlas se změnou vlastníka dané kolonie. Argentina s návrhem souhlasila až poté, co s ním souhlasila většina zúčastněných zemí včetně Mexika a Brazílie. Argentina si však vymínila několik výhrad vůči rezoluci.\n\nJako druhý problém byl na konferenci probírána otázka obrany zemí. Nakonec bylo schváleno, že útok na jednu ze zúčastněných zemí bude útokem na všechny. V takovém případě by se však pouze sešli ke konzultacím. Zbývalo tak projednat jen povolení k vybudování základen na území daných zemí. Toto se však nepodařilo USA vyjednat, úspěch přišel až po půl roce v prvním polovině roku 1941.\n\nTaktéž se nepodařilo vyjednat hospodářský kartel mezi jednotlivými zeměmi a tato problematika musela být nakonec vyřešena pomocí dvoustranných jednání. Většina zemí, opět až na Argentinu, si s USA vyjednali výhodné úvěry, avšak za podmínky povolení vybudování vojenských základen na území daného státu. Většina států nedostala pouze finanční injekce, ale i vojenský materiál a podobně.\n\nJako první se s USA domluvilo Mexiko, které podepsalo 14. března 1941 dané smlouvy. Mexiko vzápětí zkonfiskovalo německý a italský majetek a od 10. června zakázalo vývoz surovin do neamerických zemí. Jako další země podepsalo smlouvy s USA Brazílie a stalo se tak až v říjnu 1941. V tomto případě však byla podepsána pouze ekonomická spolupráce, ne vojenská.\n\nS postupujícím časem se začal přiklánět i Kongres USA čím dál více k vojenským přípravám na válku a souhlasil s posílením letectva a námořnictva. V dubnu 1941 převzalo americké námořnictvo kontrolu nad severním Atlantikem, kvůli ochraně konvojů mezi Velkou Británií a USA. 14. srpna podepsalo USA a Velká Británie Atlantickou chartu, která se později stala základem pro Chartu OSN.\n\nV rámci jednání s Velkou Británií nabídly Spojené státy svou účast při britské okupaci Islandu (za účelem ochrany před Třetí říší), s tím že by Velká Británie mohla své jednotky použít jinde a užitečněji. Nabídku od USA dostala Velká Británie 16. června 1941 s tím, že vlády Velké Británie i Islandu s tímto návrhem souhlasily k 7. červenci.\n\nVlastní invazi pak ve stejný den zahájila jednotka \"Task Force 19\" (skládala se 25 válečných lodí, 1 vojenské brigády – \"1st Provisional Marine Brigade\") pod vedením generála Johna Marstona v Reykjavíku. Vlastní dokončení vylodění včetně všech navazujících prací bylo dokončeno k 12. červenci 1941. Na začátku srpna pak byla vytvořena letecká základna.\n\nUSA poslaly na okupaci Islandu celkem 40 000 vojáků a dalších armádních zaměstnanců (tehdy měl Island asi jen 120 000 obyvatel) a ačkoli smlouva byla platná do konce války, USA ponechaly své vojáky na Islandu až do roku 2006.\n\nJaponsko po první světové válce stupňovalo svou agresi vůči Číně, což vyvrcholilo japonským záborem Mandžuska v roce 1931 a především incidentem na mostě Marca Pola v roce 1937, čímž propukla 8 let trvající druhá válka mezi Čínou a Japonskem. USA se vždy postavily za Čínu a po incidentu na mostě Marca Pola odmítli prodloužit hospodářskou dohodu s Japonskem a do Japonska tak bylo zakázáno prodávat letecký benzín. USA dále Japonsko informovalo, že v případě dalších problémů rozšíří embargo o další důležité suroviny.\n\nAmeričané v roce 1940 úspěšně rozluštili japonské šifrování tajných zpráv a USA tak byly schopné číst jejich depeše. Prezident Roosevelt tak prakticky každý den tyto depeše četl a na jejich základě pak na začátku roku 1941 rozhodl, že japonské embargo rozšíří o další důležité suroviny, jako např. bronz, zinek nebo měď. Japonci mezitím dostali v březnu 1941 přímo od Hitlera ujištění, že v případě jejich války s USA vyhlásí Německo Spojeným státům co nejdříve válku. 13. dubna pak Japonci uzavřeli neutrální pakt se Sovětským svazem.\n\nUSA 25. července 1941 zablokovaly všechny japonské účty v USA a uzavřely i všechny zbývají obchody s Japonskem. Japonsko předalo USA dne 10. listopadu 1941 nabídku uzavření japonského míru s Čínou výměnou za ukončení embarga a uznání územních požadavků v Mandžusku a v Mongolsku. Japonsko s kladnou odpovědí ani nepočítalo, a proto tentýž den byl vydán admirálem Čujčim Nagumem první operační rozkaz na přípravu útoku na USA. 26. listopadu 1941 v 6:00 opustila útočná flotila Japonského císařství zátoku a zamířila směrem k Pearl Harboru.\n\nDefinitivní potvrzení útoku dostaly japonské jednotky (resp. jejich vedení) 2. prosince formou tajné zprávy o vstupu Japonského císařství do válečného stavu s USA, Velkou Británií a Nizozemím. Pearl Harbor byl napaden Japonskem v neděli, 7. prosince 1941 ráno a USA, den na to, 8. prosince vstupují oficiálně do 2. světové války.\n"}
{"id": "1324906", "url": "https://cs.wikipedia.org/wiki?curid=1324906", "title": "Radomír Brázda", "text": "Radomír Brázda\n\nRadomír Brázda (* 11. října 1967 Pardubice) je bývalý český hokejista, známý jako důrazný obránce. V současné době působí jako trenér v týmu HC Spartak Choceň.\n\nByl odchovancem Pardubic, s nimiž získal mistrovský titul v sezóně 1986/87. V roce 1987 byl draftován klubem Detroit Red Wings, legální odchod do zámoří mu však nebyl povolen a emigrovat nechtěl. V letech 1988–1990 absolvoval základní vojenskou službu v HC Dukla Trenčín. Další dvě sezóny hrál opět v Pardubicích, v roce 1992 přestoupil do Stadionu Hradec Králové. V prodloužení rozhodujícího zápasu play-off 1. národní ligy 1992/93 na půdě Třince vstřelil branku, která rozhodla o historicky prvním postupu Hradce do nejvyšší soutěže. V roce 1994 přestoupil do týmu extraligového nováčka HC Slavia Praha, v letech 1995 až 1997 se vrátil do Pardubic, kde byl kapitánem. V závěru kariéry hrál v nižších soutěžích za Znojemské orly, HC Prostějov, HC Uničov a SC Kolín, krátce působil také v Nizozemsku.\n\nReprezentoval na mistrovství Evropy juniorů v ledním hokeji 1985 (3. místo) a na domácím Mistrovství světa juniorů v ledním hokeji 1987 (2. místo), kde vstřelil po jedné brance v zápasech proti Švédsku a Polsku. V seniorské reprezentaci Československa odehrál v letech 1987 až 1991 dvanáct zápasů.\n\nPoté, co skončil s hokejem, pracoval v Itálii v jablečném sadu. V letech 2014-2015 trénoval HC Skuteč, v roce 2017 se stal trenérem HC Spartak Choceň. \n"}
{"id": "1324908", "url": "https://cs.wikipedia.org/wiki?curid=1324908", "title": "Rachowice", "text": "Rachowice\n\nRachowice (německy: \"Rachowitz\", dříve: \"Buchenlust\"\")\" je starostenská vesnice v gmině Sośnicowice v okrese Gliwice ve Slezském vojvodství. V letech 1975–1998 patřila pod administrativu Katovického vojvodství.\n\nV latinské \"Liber fundationis episcopatus Vratislaviensis\" z doby biskupa Jindřicha I. z Vrbna v letech 1297–1305 byla uváděna jako Rachowitz.\nV letech 1936–1945 byla vesnice v rámci germanizace přejmenována na \"Buchenlust.\"\n\nVesnice vznikla v druhé polovině 13. století. V roce 1475 rytíř Mikołaj Bierawa prodal dvůr (statek) a vesnici rytíři Christoforovi Dzieckovi. V roce 1571 Rachowice byly v rukou Larischů a v roce 1602 byl vlastníkem vesnice Orzeski von Syrin. V letech 1625–1711 byla vesnice majetkem rodu von Holy. V roce 1720 majetek nabyl polský hrabě Gabriel Wyhowski. Od roku 1730 byly Rachowice majetkem hrabat von Hoditz, kteří vlastnili sosnicowické statky. V lednu 1945 sovětští vojáci zapálili faru. S farou shořely všechny farní dokumenty včetně matrik.\n\nV roce 2011 v Rachowicích žilo 711 obyvatel (340 mužů a 371 žen).\nV Rachowicích je mateřská škola.\n\nVesnicí vede silnice č. 19185 (Wiejska) a 29325 (Rachowicka), které se napojují na okresní silnici č. 408 vedoucí k dálnici A4.\n\nVesnicí prochází\n\n"}
{"id": "1324909", "url": "https://cs.wikipedia.org/wiki?curid=1324909", "title": "Nižná Jablonka", "text": "Nižná Jablonka\n\nNižná Jablonka je obec na Slovensku v okrese Humenné v Prešovském kraji ležící na úpatí Bukovských vrchů.\nPrvní písemná zmínka pochází z roku 1436. Nachází se zde řeckokatolický chrám Zesnutí přesvaté Bohorodice a pravoslavný chrám.\n\n"}
{"id": "1324914", "url": "https://cs.wikipedia.org/wiki?curid=1324914", "title": "Narsalik", "text": "Narsalik\n\nNarsalik (zastarale \"Narssalik\") je zaniklá osada v Grónsku v kraji Sermersooq. Nachází se na stejnojmenném ostrově, asi 46 km jihovýchodně od Paamiutu a 66 km severozápadně od Arsuku. Při největším rozkvětu kolem roku 1970 žilo v Narsaliku asi 81 obyvatel, zanikl v roce 1996, když se poslední 3 obyvatelé odstěhovali. Obyvatelé se odstěhovali kvůli vymizení tresek z oblasti.\n\n"}
{"id": "1324915", "url": "https://cs.wikipedia.org/wiki?curid=1324915", "title": "Pietermaritzburg", "text": "Pietermaritzburg\n\nPietermaritzburg (známý také pod zkratkou PMB nebo zulským názvem umGungundlovu, „sloní místo“) je město v Jihoafrické republice. Má okolo 230 000 obyvatel (s předměstími až půl milionu) a je hlavním městem provincie KwaZulu-Natal.\n\nMěsto založili Búrové v roce 1839 a pojmenovali ho po svých vůdcích Pietu Retiefovi a Gerritu Maritzovi. Byl hlavním městem nezávislé republiky Natalia, v roce 1843 ho dobyli Britové a učinili z něj správní centrum kolonie Natal. V letech 1994–2004 se Pietermaritzburg dělil o status hlavního města s Ulundi, tradičním centrem Zuluů.\n\nHlavní pamětihodností města je radnice z roku 1893, označovaná za největší cihlovou budovu na jižní polokouli. Nachází se zde také pomník Mahátmy Gándhího, upomínající na událost z roku 1893, kdy byl Gándhí v Pietermaritzburgu vyhozen z vlaku, protože jel v první třídě, ačkoli nebyl běloch; tato zkušenost ho přivedla k boji za lidská práva. V Pietermaritzburgu sídlí vysoká škola University of KwaZulu-Natal, město má také botanickou zahradu a galerii obrazů. Hraje zde fotbalový klub Maritzburg United FC, v roce 2003 město spolupořádalo mistrovství světa v kriketu. Populárním výletním místem v okolí jsou vodopády Howick Falls.\n\n\n\n"}
{"id": "1324923", "url": "https://cs.wikipedia.org/wiki?curid=1324923", "title": "Ján Šemoda", "text": "Ján Šemoda\n\nJán Šemoda (19. dubna 1935 – 29. srpna 2015) byl slovenský fotbalový záložník.\n\nV československé lize hrál za Jednotu Košice, aniž by skóroval.\n\n"}
{"id": "1324927", "url": "https://cs.wikipedia.org/wiki?curid=1324927", "title": "Ďáblův sluha", "text": "Ďáblův sluha\n\nĎáblův sluha (v anglickém originále Reaper) je americký komediálně-dramatický televizní seriál, jehož autorkami jsou Michele Fazekas a Tara Butters. Premiérově byl vysílán v letech 2007–2009 na stanici The CW. Celkově bylo natočeno 31 dílů ve dvou řadách.\n\nSam Oliver je mladík žijící se svými rodiči v oblasti Seattlu. Kromě své neperspektivní práce se poflakuje a hraje videohry. V den svých 21. narozenin se dozví, že jeho rodiče slíbili za vyléčení dřívější otcovy vážné nemoci svého prvorozeného syna Ďáblovi. Jeho osudem je tak sloužit Satanovi a být jeho nájemným lovcem, který hledá duše, jež unikly z Pekla.\n\n\n"}
{"id": "1324929", "url": "https://cs.wikipedia.org/wiki?curid=1324929", "title": "Reaper", "text": "Reaper\n\nReaper (anglicky „sekáč“, „muž s kosou“) může být:\n"}
{"id": "1324930", "url": "https://cs.wikipedia.org/wiki?curid=1324930", "title": "Pochod proti proudu", "text": "Pochod proti proudu\n\nPochod proti proudu je turistická společenská akce, jejíž první ročník se uskutečnil v roce 2017 u příležitosti 101. výročí protržení Přehrady Desná. Snahou organizátorů pochodu bylo podpořit navázání vzájemných vztahů mezi obyvateli různých míst Jizerských hor a jejich podhůří. Iniciátory myšlenky jsou frýdlantský starosta Dan Ramzer a Jaroslav Zeman, nejvyšší představitel Albrechtic v Jizerských horách.\n\nBěhem prvního ročníku, jenž se konal v sobotu 16. září 2017, vedly k pozůstatkům Protržené přehrady tři trasy. Nejdelší, od turistické chaty Smědava, měřila 7,5 kilometru. Další dvě, šestikilometrové, přiváděli do cíle poutníky od sportovního hřiště v Desné a od obdobného místa v Albrechticích v Jizerských horách. Ve 14 hodin se pak u pozůstatků přehrady konala vzpomínková bohoslužba vedená vojenským kaplanem Petrem Šabakou. Turisté, kteří sem dorazili, dostali upomínkovou magnetku s motivem Protržené přehrady.\n\n"}
{"id": "1324931", "url": "https://cs.wikipedia.org/wiki?curid=1324931", "title": "Hidden Palms", "text": "Hidden Palms\n\nHidden Palms je americký dramatický televizní seriál, jehož autorem je Kevin Williamson. Premiérově byl vysílán v roce 2007 na stanici The CW. Celkově bylo natočeno 8 dílů a kvůli nízké sledovanosti byl po první řadě zrušen.\n\nDo kalifornského Palm Springs se přistěhuje patnáctiletý Johnny Miller se svou matkou a nevlastním otcem (jeho biologický otec spáchal před rokem sebevraždu). Seznamuje se se zdejšími vrstevníky, zejména krásnou Gretou Matthews, ale záhy zjišťuje, že město je idylické pouze na první pohled a že má různá kriminální tajemství.\n\n\n"}
{"id": "1324933", "url": "https://cs.wikipedia.org/wiki?curid=1324933", "title": "Emil Riff", "text": "Emil Riff\n\nEmil Riff (1900–7. ledna 1949) byl maďarský fotbalista a trenér.\n\nV maďarské lize hrál za MTK Budapešť a Miskolci Attila FC. S budapešťským klubem vyhrál titul v ročníku 1922/23, s klubem z Miškovce se probojoval do finále poháru v ročníku 1927/28.\n\nV československé lize působil v sezoně 1946/1947, vedl Žilinu (podzim 1946) a Jednotu Košice (jaro 1947). V maďarské lize vedl Salgótarjáni BTC (1940–1942). Trénoval také v Německu a Nizozemsku.\n\n\n"}
{"id": "1324934", "url": "https://cs.wikipedia.org/wiki?curid=1324934", "title": "In-N-Out Burger", "text": "In-N-Out Burger\n\nIn-N-Out Burger, Inc. je franšízový řetězec obchodů s rychlým občerstvením s lokalitami v jihozápadních Spojených státech amerických. Byl založen v roce 1948 ve městě Baldwin Park v Kalifornii. V současnosti má sídlo v městě Irvine. Má vysoce loajální zákaznickou základnu a podle dotazníků jsou jeho zákazníci jedni nejvíce spokojení oproti ostatním řetězcům rychlého občerstvení (2009).\n"}
{"id": "1324935", "url": "https://cs.wikipedia.org/wiki?curid=1324935", "title": "Petr Šabaka", "text": "Petr Šabaka\n\nPetr Šabaka (* 1. srpna 1978 Hradec Králové) je český duchovní a vojenský kaplan.\n\nStudoval na královéhradeckém biskupském gymnáziu a v té době, jak sám uvádí, uvěřil v Boha. Ve studiích dále pokračoval na Teologickém konviktu v Litoměřicích, odkud po roce přešel na dvouleté období do pražského Arcibiskupského semináře. Základní vojenskou službu absolvoval v Žatci. Následně odešel na Papežskou lateránskou univerzitu do Vatikánu. Po jejím dokončení byl roku 2004 vysvěcen na jáhna a v následujícím roce na kněze.\n\nDva roky pobýval ve farnosti v Jičíně, od poloviny roku 2007 duchovně působil na Vojenské střední škole v Moravské Třebové. Vedle této péče o budoucí profesionální vojáky české armády se také podílel na přípravě společenských akcí, z nichž některé sám zorganizoval. Po šesti letech (2013) byl převelen do Liberce, kde slouží u 31. pluku radiační, chemické a biologické ochrany. S vojáky absolvoval misi do Afghánistánu, z níž pak vydal vzpomínkovou publikaci. Vedle toho vyšla také jeho publikace v upomínku deseti let od vysvěcení na kněze a dále Šabakova sbírka poezie.\n\n\n"}
{"id": "1324940", "url": "https://cs.wikipedia.org/wiki?curid=1324940", "title": "Kečchon", "text": "Kečchon\n\nMěsto Kečchon ( – \"Käčchŏn si\") je město v provincii Jižní Pchjongan v Severní Koreji. Leží u severního okraje provincie u hranice s provincií Severní Pchjongan. K roku 1991 v něm bylo odhadováno přes tři sta tisíc obyvatel.\n\nVe zdejším pracovním táboře se narodil Sin Tong-hjok, který později ze Severní Korey utekl a o svém útěku napsal knihu.\n"}
{"id": "1324942", "url": "https://cs.wikipedia.org/wiki?curid=1324942", "title": "Nižná Sitnica", "text": "Nižná Sitnica\n\nNižná Sitnica je obec na Slovensku v okrese Humenné v Prešovském kraji ležící na úpatí Ondavské vrchoviny.\nPrvní písemná zmínka pochází z roku 1408. Nachází se zde římskokatolický kostel Sedmibolestné Panny Marie.\n\n"}
{"id": "1324943", "url": "https://cs.wikipedia.org/wiki?curid=1324943", "title": "Jaroslav Kamarád", "text": "Jaroslav Kamarád\n\nJaroslav Kamarád (* 21. března 1931) je bývalý český silniční motocyklový závodník. \n\nV místrovství Československa startoval na motocyklu ČZ v letech 1960–1966. V roce 1960 startoval na ČZ 175 cm³, v roce 1961 na ČZ 125 cm³, v roce 1962 skončil na ČZ 125 cm³ celkově čtvrtý, v roce 1963 skončil na ČZ 175 cm³ celkově na 2. místě , v roce 1964 byl na ČZ 175 cm³ pátý, v roce 1965 na ČZ 175 cm³ čtvrtý a v roce 1966 na ČZ 175 cm³ skončil celkově osmý. V roce 1966 dojel při závodě v Hořicích druhý za Milanem Karfíkem. \n\n\n\n"}
{"id": "1324944", "url": "https://cs.wikipedia.org/wiki?curid=1324944", "title": "Sibiřské trapy", "text": "Sibiřské trapy\n\nSibiřské trapy ( \"Сибирские траппы\", Sibirskiye trappy) tvoří rozsáhlé a velmi členité území výlevových či vulkanických hornin známé jako velké provincie magmatických hornin na Sibiři. Toto území se vyznačuje typickými prvky terénu, jako jsou hluboká údolí, stolové hory a plochý reliéf podél řek v údolích. Mohutná sopečná erupce, která trapy vytvořila, je největší geologickou vulkanickou událostí za posledních 500 milionů let. Trvala několik milionů let a překlenula permské vymírání, které nastalo před 252 milióny let.\n\nTermín „trapy“ pochází ze švédského výrazu \"trappa\" či \"trapp\", což znamená schody, a označuje schodovité kopce, které jsou v této oblasti hlavním krajinotvorným prvkem a jsou typické pro rozsáhlé výlevy čedičové lávy.\n\nRozlehlé plochy čedičové lávy pokryly ohromné prostory Sibiře v rámci sopečné činnosti na přelomu permu a triasu, kdy masa žhavého čediče tlačila zespodu na starší vrstvu ztuhlé lávy. Dnes pokrývá území o rozloze asi 2 miliony čtverečních kilometrů, což je zhruba rozloha západní Evropy. Podle odhadu činil původní rozsah lávového pokryvu asi 7 000 000 čtverečních kilometrů. Jeho objem se pak odhaduje na 1–4 miliony kubických kilometrů lávy. \n\nOblast, kterou pokrývá láva, leží mezi 50. – 75. rovnoběžkou severní zeměpisné šířky a 60. – 120. poledníkem východní zeměpisné délky.\n\nVznik sibiřských trapů se připisuje plášťovému chocholu, který vystoupal ke spodní vrstvě zemské kůry a způsobil v bývalé kontinentální Sibiři vulkanické erupce. Panuje domněnka, že jak se zemské tektonické desky pohybovaly přes (islandský) plášťový chochol, vytvořil tento chochol během permu a triasu sibiřské trapy a později, v období jury a křídy, byl příčinou vulkanické činnosti na dně Severního ledového oceánu. Později, od svrchní křídy, byl příčinou vulkanické činnosti na Islandu. V úvahu přicházejí i jiné litosférické příčiny. Další možnou příčinou může být dopad mimozemského tělesa, který vytvořil kráter ve Wilkesově zemi v Antarktidě a který se mohl udát v téže době a mohl být jakýmsi „protinožcem“ trapů. Stejný proces formování by mohl vysvětlit chaotický terén pozorovaný u „protinožce“ Pánve tepla, velkého impaktního kráteru na Merkuru. Alternativní hypotéza naznačuje, že se tento terén zformoval jako výsledek konvergence vyvrženin u „protinožce“ této pánve.\n\nPředpokládá se, že erupce, jež trapy vytvořila, probíhala mnoha krátery během zhruba milionu let či déle, zřejmě na jih a na východ od sibiřského města Norilsk. Jednotlivé erupce čedičové lávy mohly přesáhnout i 2000 km.\n\nPřítomnost četných tufových a pyroklastických usazenin napovídá, že během či před erupcemi čedičové lávy proběhla též řada mohutných explozivních erupcí. Na explozivní erupce ukazuje také přítomnost křemičitých vyvřelin, jako je ryolit.\n\n\n\n"}
{"id": "1324946", "url": "https://cs.wikipedia.org/wiki?curid=1324946", "title": "Bobule (réva)", "text": "Bobule (réva)\n\nBobule je ve vinařství označení pro plod révy vinné (\"Vitis vinifera\"). Tvoří největší a hospodářsky významnou část hroznů, které představují plodenství révy a daly vzniknout označení „hroznové víno“. Botanicky je však květenstvím (resp. plodenstvím) révy vinné spíše lata, nikoliv hrozen – označení bobule nicméně koresponduje s botanickým druhem plodu, jedná se skutečně o bobule.\n\nBobule révy jsou, podobně jako bobule jiných rostlin, složeny ze slupky, semen a dužiny prostoupené žilkami. Slupka révy vinné je potažena voskem, který celý plod impregnuje (brání nadměrnému zvlhnutí plodu i jeho vyschnutí). Bobule jsou upevněny na stonku, tzv. třapině.\n\nHrozen se skládá ze stopky, třapiny a bobulí. Třapinu tvoří hlavní osa s bočním větvením a stopečkami na kterých jsou bobule. Bobule tvoří 95 – 98 % celkové hmotnosti hroznu. Dle typu a určení se dělí hrozny (stejně jako odrůdy révy vinné) na hrozny stolní a moštové.\n\nBobule většiny druhů jsou jedlé a konzumují se začerstva, příp. se před konzumací suší (hrozinky). Jsou také surovinou pro výrobu alkoholických nápojů, především vína.\n"}
{"id": "1324948", "url": "https://cs.wikipedia.org/wiki?curid=1324948", "title": "LASAK", "text": "LASAK\n\nLASAK s.r.o. je česká společnost zabývající se vývojem, výrobou a prodejem zdravotnických prostředků, zejména zubních implantátů, spinálních a kraniálních implantátů a materiálů pro náhradu a regeneraci kostní tkáně. Sídlo společnosti je v Praze, výrobní závod se nachází v Mnichově Hradišti. Společnost byla založena v roce 1991 doc. Ing. Zdeňkem Strnadem, CSc., a Ing. Igorem Riedlem, CSc., a v roce 1993 uvedla na trh své první výrobky – implantologický systém IMPLADENT a materiály pro regeneraci kostní tkáně pod názvy BAS-0, BAS-R, BAS-HA a PORESORB-TCP.\n\nV současné době distribuuje své výrobky do více než 20 zemí.\n\nZa patentovanou bioaktivní povrchovou úpravu titanových implantátů obdržela společnost LASAK v roce 2010 vědeckou cenu Česká hlava v kategorii Industrie za nejlepší technologickou a výrobkovou inovaci v ČR.\n\nV roce 2011 společnost otevřela Výzkumné a vývojové centrum dentální implantologie a tkáňové regenerace v Praze-Hloubětíně.\n\n"}
{"id": "1324960", "url": "https://cs.wikipedia.org/wiki?curid=1324960", "title": "Cyril Juroška", "text": "Cyril Juroška\n\nCyril Juroška (29. června 1921, Prostřední Bečva – 4. října 2008, Zlín) byl salesiánský kněz a čestný kanovník kroměřížský.\n\nCyril Juroška se narodil v obci Prostřední Bečva jako jeden z dvanácti dětí svých rodičů. V mládí studoval měšťanskou školu v Horní Bečvě, aby se dostal do Školy mladých mužů Tomáše Bati, ale následně kvůli věku místo nezískal.\n\nCyrilova sestra Anna tou dobou pracovala jako služebná u učitelky ve výslužbě Františky Jadrníčkové-Burianové ve Fryštáku. Tu navštěvoval P. Ignác Stuchlý, spoluzakladatel a první provinciál české salesiánské provincie. To Cyrila Jurošku zaujalo a v roce 1938 nastoupil na fryštácké gymnázium do 3. třídy. Po páté třídě, tj. v roce 1941, nastoupil do noviciátu v Ořechově u Polešovic.\n\nNoviciát ukončil 25. srpna 1942 a poté byl poslán na nucené práce do Německa. V letech 1942–1945 byl totálně nasazen v Kruppových závodech. Nejprve sloužil v Essenu, po půl roce byl kvůli vybombardování závodu provoz přestěhován do Horního Slezska. Na počátku roku 1945 Cyril Juroška utekl pěšky zpět na Moravu.\n\nDostal se zpět do Ořechova, kde dostudoval gymnázium. Poté přešel do Pardubic do salesiánského ústavu pro chlapce. Začal studovat v salesiánském bohovědném učilišti v Oseku u Duchcova filozofii a pedagogiku a pokračoval v přípravě na kněžství. V roce 1950 měl být vysvěcen na kněze, nicméně klášter byl dne 13. dubna 1950 v rámci Akce K přepaden tajnou policií, z kláštera se stalo vězení, řád byl zlikvidován a řeholníci, kteří neabsolvovali vojenskou službu, byli povoláni k jednotkám PTP. Cyril Juroška byl 5 měsíců internován a následně byl poslán na tři a půl roku do PTP. Vystřídal 12 různých pracovních táborů, například pracoval v kamenolomu nebo stavěl kasárny v Brně.\n\nNa konci roku 1953 byl propuštěn a hledal civilní zaměstnání. Studovat bohosloví bylo trestné, pracoval tedy jako dělník nejprve v Bystřici pod Hostýnem, poté v Thonetu a nakonec v Holešově v místním Okresním stavebním podniku. Potom se odstěhoval k bratrovi do Dobešova a pracoval pro ROMO Fulnek.\n\nBěhem těchto let měl tři příležitosti být potají vysvěcen na kněze, ale povedlo se to až napočtvrté, dne 20. září 1966 byl vysvěcen na kněze litoměřickým biskupem ThDr. Štěpánem Trochtou SDB v Praze. Se souhlasem biskupa Trochty ale uváděl jako datum svěcení 5. dubna 1950 v Litoměřicích, aby se jeho tajné svěcení neprozradilo.\n\nV roce 1968 během pražského jara zažádal o návrat do duchovní služby v litoměřické diecézi. Tam nebylo volné místo, proto byl exkardinován do olomoucké arcidiecéze. První mši svatou sloužil v kostele sv. Markéty v Mošnově dne 20. července 1969.\n\nNásledně byl kaplanem v Přerově (21. září 1969 – 31. července 1973), během této doby byl k padesátinám vyznamenán děkanským límcem na klerice. Poté byl dalších 31 let farářem v Domaželicích u Přerova. Za zásluhy o udržení památky ctihodného arcibiskupa Antonína Cyrila Stojana v Beňově byl v roce 1986 jmenován čestným kanovníkem kroměřížským.\n\nSvou činnost ukončil 1. srpna 2004 a vrátil se do Domu Ignáce Stuchlého ve Fryštáku, kde trávil stáří. P. Cyril Juroška zemřel 4. října 2008 ve zlínské nemocnici a je pochován ve Fryštáku.\n\n\n"}
{"id": "1324968", "url": "https://cs.wikipedia.org/wiki?curid=1324968", "title": "Alexandr Fjodorovič Gedike", "text": "Alexandr Fjodorovič Gedike\n\nAlexandr Fjodorovič Gedike (, německy \"Alexander Goedicke\"; 4. března 1877 Moskva – 9. července 1957 tamtéž) byl ruský klavírista a hudební skladatel a pedagog.\n\nAlexandr Godike se narodil 20. února (podle ruského kalendáře 4. března) roku 1877 v Moskvě, v německé rodině dlouhodobě žijící v Rusku. Jeho pradědeček, Heinrich Georg Godike, byl varhaník katolické církve v Petrohradu a ředitel \"Německého činoherního divadla\". Dědeček byl varhaníkem a učitelem sborového zpěvu. Otec, Fjodor Karlovič, působil také jako varhaník a kromě toho byl klavíristou v orchestru Velkého divadla, učil obligátní klavír na moskevské konzervatoři. Gedike byl bratrancem skladatele Nikolaje Karloviče Metnera.\n\nVe škole příliš neprospíval, ale projevoval mimořádné hudební nadání. Hrál na klavír a na violoncello a již ve věku dvanácti let často nahrazoval svého otce u varhan v kostele. Po absolvování 4. třídy opustil gymnázium a přešel do 5. třídy konzervatoře, kde začal studovat ve třídě profesora A. I. Gallyho. Moskevskou konzervatoř dokončil v roce 1898 a dále působil jako hudební pedagog v Nikolajevském a Alžbětinském ženském ústavu.\n\nV roce 1900 se zúčastnil třetí Rubinsteinovy soutěže ve Vídni jako klavírista i jako skladatel. Ve skladatelské soutěži získal cenu (jedinou v soutěži) za \"Koncertní kus pro klavír a orchestr\", houslovou sonátu a klavírní skladby. Jako klavírista obdržel čestné uznání.\n\nOd roku 1909 působil jako profesor klavíru na moskevské konzervatoři. Po Říjnové revoluci se s celou rodinou přestěhoval do budovy konzervatoře, kde pak žil až do své smrti. Od roku 1919 vykonával funkci vedoucího katedry komorní hudby. Od roku 1920 vedl varhanní třídu a v roce 1923 uvedl svůj první sólový koncert na nástroji Velké síně konzervatoře.\n\nZemřel 9. července 1957. Je pochován v Moskvě na Vvěděnském hřbitově.\n\nAlexander Goedicke patří do značné skupiny skvělých ruských hudebníků, kteří v sovětské době prakticky zmizeli z povědomí veřejnosti. Neměl žádnou opoziční povahu, která by přilákala pozornost západu nebo by vedla ke státním represím.\n\n\n\n\n\n\n\n\n"}
{"id": "1324980", "url": "https://cs.wikipedia.org/wiki?curid=1324980", "title": "Anzerský ostrov", "text": "Anzerský ostrov\n\nAnzerský ostrov (), někdy též Anzer, je se svými 47 km² druhým největším ze skupiny Soloveckých ostrovů v Bílém moři. Jedinými stálými obyvateli jsou poustevníci, obývající Anzerskou poustevnu sv. Trojice a Poustevnu Ukřižování na Golgotě (spadají pod Solovecký klášter). Ostrov je v rukou Ruské pravoslavné církve a přístup na něj je omezený.\n\nAnzerský ostrov se nachází v severovýchodní části Soloveckých ostrovů. Od Soloveckého ostrova jej odděluje pětikilometrový průliv Anzerská salma. Ten je značně hluboký (až 65 m), voda je zde neklidná a plná silných proudů. Tyto okolnosti činily ostrov vždy obtížně dostupným a poněkud izolovaným od hlavního osídlení.\nTvar Anzerského ostrova je značně protáhlý, což ostatně prozrazuje už jeho název - \"Anzer\" znamená vepsky \"velmi protáhlý ostrov\". Na délku měří 17 km, jeho šířka na západě nepřesahuje 7,5 km, k východu se zužuje. Stejně jako ostatní zdejší ostrovy, i pobřeží Anzerského ostrova je značně členité, mezi nejhlubší zátoky patří Trojická, Kaporská a Kirillovská.\n\nPovrchem se příliš neliší od Soloveckého ostrova - je převážně kopcovitý, zarostlý hustými smíšenými severskými lesy a bažinami. Taktéž zde nalezneme mnoho jezer (okolo 70), z nichž největší je Svaté jezero u poustevny sv. Trojice a Golgotské jezero na úpatí vrchu Golgoty. Nachází se zde nejvyšší vrchol celého souostroví, Verbokolský (86 m), nejvyšším osídleným bodem je zmíněná Golgota (64 m).\nŽije zde řada drobnějších zvířat jako např. lišky, zajíci, tuleni, husy, kachny a různé druhy racků.\nAnzerský ostrov byl pod názvem \"Vanzera\" upomínán již v polovině 15. století v prvních novgorodských dopisech Soloveckému klášteru, i když dochované labyrinty ve východní části ostrova svědčí o přítomnosti lidí již mnohem dříve. Ve 2. polovině 16. století zde žilo až 70 soloveckých mnichů, kteří provozovali rybolov a \"vařili sůl\" (tzn. odpařovali mořskou vodu).\n\nRoku 1612 se zde usídlil mnich Eleazar (místo jeho přebývání se dnes nazývá Poustevna sv. Eleazara). Ten za podpory cara Michaila I. v roce 1620 založil na břehu hluboké zátoky poustevnu sv. Trojice. Odlehlý ostrov nebyl pro první soloveckou poustevnu vybrán náhodou - byl dostatečně izolován od mateřského kláštera a nabízel tak ideální podmínky k modlitbám a rozjímání.\n\nV roce 1712 založil na vrchu Golgota bývalý zpovědník Petra I. Iov, poslaný na Solovecké ostrovy do vyhnanství, nevelkou poustevnu s velmi přísnými pravidly (dnes Poustevna Ukřižování na Golgotě). Tehdy také vznikl dřevěný chrám Ukřižování Ježíše Krista, který se dochoval do dnešních dnů, byť byl později přenesen z vrcholu na úpatí Golgoty. K přemístění došlo v souvislosti s výstavbou kamenného chrámu Vzkříšení Páně s vysokou zvonicí a majákem v letech 1828-1830. Ten se stal díky své poloze nepřehlédnutelnou dominantou ostrova.\n\nOd roku 1874 zde také mniši provozovali záchranářskou stanici na pomoc lodím, které se v okolních vodách dostaly do nesnází.\n\nV letech 1923-1939 sloužily anzerské poustevny jako 6. oddělení Soloveckého tábora zvláštního určení. Posíláni sem byli především nemocní (ostrov je bezpečně izolován od ostatních), někdy ale také kněží či vězni, kteří se měli provinit proti táborovým regulím. Podle svědectví těch nemnohých, kteří se odsud vrátili, byly podmínky zde krajně nelidské. Marodi byli léčeni smrtí. Vězni umrzali ve sklepích golgotské poustevny, dusili se namačkáni v nevelkém chrámu Ukřižování Ježíše Krista, byli ubíjeni či prostě stříleni.\n\nHrůzy anzerského \"izolátoru\" více než výmluvně dokazují objevené masové hroby s ostatky tisíců vězňů. Nad objevenými ostatky metropolity voroněžského a zadonského Petra (později svatořečeného) na úpatí Golgoty dnes stojí nevelká dřevěná kaple.\n\nJediným, kdo zde mohl přežít v relativně snesitelných podmínkách, byly těhotné ženy (často nosící děti dozorců, kteří je znásilnili). Děti však byly trestankyním nedlouho po porodu odebírány a bez jakékoliv evidence předávány dětským domovům (což činilo pozdější identifikaci téměř nemožnou).\n\nPo zrušení soloveckého gulagu Anzerský ostrov zcela zpustnul, vstup sem byl omezen, jen v letních měsících solovečtí kolchozníci přijížděli kosit louky na seno či pást dobytek. Duchovní život zde byl obnoven roku 1994, kdy byl na úpatí Golgoty vztyčen kříž upomínající solovecké mučedníky, kteří zahynuli ve zdejším táboře. Ostrov byl předán do rukou Ruské pravoslavné církve a postupně bylo přikročeno k opravám zchátralých objektů, od roku 2000 zde již trvale žijí poustevníci (Poustevna Ukřižování na Golgotě a Anzerská poustevna sv. Trojice).\n\nVstup na ostrov je omezen vzhledem k povaze poustevnického života. Lze se sem dostat pouze s organizovanými turistickými skupinami, které zajišťuje Solovecký klášter a Solovecké muzeum. V letní sezóně bývá vypravováno až několik lodí týdně, avšak pouze mimo neděle a církevní svátky. Pohyb po ostrově je možný pouze pod dohledem oficiálního průvodce a v patřičném oblečení (muži dlouhé kalhoty, ženy dlouhé sukně a šátek). Fotografování poustevníků je zakázáno, kouřit se nesmí na celém ostrově.\n\n"}
{"id": "1324986", "url": "https://cs.wikipedia.org/wiki?curid=1324986", "title": "Ioana Pârvulescu", "text": "Ioana Pârvulescu\n\nIoana Pârvulescu (* 10. leden 1960, Brašov) je rumunská spisovatelka, literární historička, kritička a vysokoškolská učitelka, jež získala v roce 2013 za vůbec svůj první uveřejněný román \"Viaţa începe vineri\" (doposud nepřeloženo; česky \"Život začíná v pátek\"), vydaný roku 2009, cenu Evropské unie za literaturu.\n\nNa počátku 80. let 20. století vystudovala na filozofické fakultě Bukurešťské univerzity francouzštinu a rumunštinu. Pracovala pro literární časopis \"România Literară\" a také přeložila díla německých a francouzských literátů, mezi které náleží např. René Goscinny, Maurice Nadeau, Laurent Seksik, Milan Kundera, Angelus Silesius, či Rainer Maria Rilke. \n"}
{"id": "1324988", "url": "https://cs.wikipedia.org/wiki?curid=1324988", "title": "Österreichische Post", "text": "Österreichische Post\n\nÖsterreichische Post Aktiengesellschaft je rakouská akciová společnost poskytující poštovní služby. Založena byla v roce 1999 u obchodního soudu ve Vídni. Je přímým právním nástupcem obchodních jednotek Gelbe Post a Postautodienst bývalé rakouské poštovní a telegrafní správy. Nabízí produkty a služby v poštovním, bankovním, telekomunikačním a energetickém sektoru. Působí také v dvanácti evropských zemích prostřednictvím svých dceřiných společností, a to zejména v oblasti přepravy zásilek a logistiky a neadresné pošty. S dceřinou společností Scanpoint GmbH také digitalizuje fyzické dopisy pro asi 50 rakouských firem (fyzické dopisy jsou otevírány a odeslány příjemci elektronicky).\n\nNa jaře roku 2017 zavedla pošta tzv. „e-dopis“ a pokusila se tak nahradit e-mail a fyzickou fakturu. Zdůraznila výhody jako všudypřítomné poštovní schránky, bezpečnější než e-mail a ověřitelný přístup a potenciálním zákazníkům zaslala nabídku s aktivačními údaji. Podle vlastních údajů bylo do poloviny května 2017 téměř 90 000 aktivací.\n\nV roce 2001, 2003 a 2011 získala společnost ocenění v soutěži Big Brother Awards Austria za obchod s adresami, porušování zákona o ochraně osobních údajů, získávání informací o rozpočtu zákazníků, které pak dále prodávala.\n"}
{"id": "1324989", "url": "https://cs.wikipedia.org/wiki?curid=1324989", "title": "Tiradentes", "text": "Tiradentes\n\nTiradentes, vlastním jménem Joaquim José da Silva Xavier (12. listopadu 1746 Fazenda do Pombal – 21. dubna 1792 Rio de Janeiro), byl brazilský lékař, voják, podnikatel a politik, vůdce protikoloniálního povstání nazvaného Inconfidência Mineira.\n\nPocházel z chudé venkovské rodiny, pracoval jako důlní technik ve zlatých dolech v Minas Gerais. Uplatnil se zde také jako zručný dentista (tomuto umění se naučil od svého kmotra), proto získal přezdívku \"Tiradentes\", což znamená portugalsky „trhač zubů“. Od roku 1780 sloužil v armádě, kde získal hodnost poručíka. Pobýval v Rio de Janeiro, kde vypracoval projekt na zásobování města vodou, který však nebyl koloniálními úřady přijat. Poté se vrátil do Minas Gerais, kde rostla nespokojenost s daní \"derrama\", kterou portugalská vláda vyžadovala od majitelů dolů, přestože těžba zlata byla stále méně výnosná. Místní elita, které bohatství a vzdělání dodalo na sebevědomí, se proto rozhodla pro vyhlášení nezávislé republiky po vzoru Spojených států amerických. Kromě Tiradentese patřili k okruhu spiklenců, ovlivněných myšlenkami francouzského osvícenství, právník Alvarenga Peixoto, důstojník Francisco de Paula Freire de Andrade nebo básníci Tomás António Gonzaga a Cláudio Manuel da Costa. Jejich znakem byl trojúhelník symbolizující svatou Trojici a heslo „Libertas Quæ Sera Tamen“ (Opožděně, ale svobodni) převzaté od Vergilia. Tiradentes se hodlal v únoru 1789 se zbraněmi zmocnit města Ouro Preto, ale jeden z členů výboru, statkář Joaquim Silvério dos Reis, vyzradil plán úřadům (výměnou za to, že mu budou odpuštěny dluhy na daních) a nastalo zatýkání. Jedenáct účastníků povstaleckého hnutí bylo odsouzeno k smrti, královna Marie I. Portugalská udělila milost všem kromě Tiradentese, který trval na svých buřičských názorech a byl 21. dubna 1792 v Rio de Janeiro oběšen. Jeho tělo bylo rozčtvrceno, hlava oddělena a na výstrahu vystavena v Ouro Preto.\n\nTiradentes je v Brazíli uctíván jako národní hrdina, výročí jeho popravy bylo po svržení monarchie v roce 1889 vyhlášeno státním svátkem, stal se námětem mnoha obrazů i filmu, který v roce 1948 natočila režisérka Carmen Santosová. Je vyobrazen na minci v hodnotě 5 centavos, v řadě měst stojí jeho sochy, jmenují se po něm fotbalové kluby, ulice, náměstí i město Tiradentes (Minas Gerais). Je jednou z osobností, kterým byl věnován Panteon vlastenectví a svobody v hlavním městě Brasílii, v televizním hlasování byl roku 2012 zařazen mezi dvanáct největších osobností brazilské historie. Také vlajka státu Minas Gerais vychází z původní vlajky Inconfidência Mineira. \n\n\n"}
{"id": "1324991", "url": "https://cs.wikipedia.org/wiki?curid=1324991", "title": "Kjazim Mečiev", "text": "Kjazim Mečiev\n\nKjazim Mečiev (, karačaevo-balkarsky \"Мечиланы Беккини жашы Кязим\") byl významný balkarský básník, filosof – humanista, národní buditel, tvůrce základů balkarské poezie a balkarského literárního jazyka. Pocházel z vesnice Šiki v Bezengsko-Chulamské soutěsce nedaleko obce Bezengi (Čerekský okres, Kabardsko-Balkarsko, Ruská federace). Od roku 1940 byl členem Svazu spisovatelů SSSR. Na začátku března 1944 byl spolu s desítkami tisíc ostatních příslušníků balkarského národa násilně vystěhován do Kazachstánu, kde po roce nuceného pobytu zemřel.\n\nKjazim Mečiev pocházel z rodiny kováře Bekkiho Mečieva z vesnice Šiki, která zanikla po roce 1944. Kjazim měl ještě dva bratry a pět sester. Jeho otci se pro jeho dovednost a znalost mnoha řemesel v chulamo-bezengiské oblasti přezdívalo \"Bekki se zlatýma rukama\". Přestože se chlapec narodil jako chromý, pomáhal později svému otci při práci v kovárně spolu s ostatními sourozenci. Bekki Mečiev neměl žádné vzdělání a proto si přál, aby je získal jeho syn. \n\nKjazim napřed získával vzdělání v Bezengi. Po třech letech učení u místního mullaha byl poslán do leskenské madrasy v Severní Osetii. Kjazim brzy ovládl slovem i písmem arabštinu a poté začal studovat turečtinu a perštinu. \n\nKdyž se vrátil do Bezengi, setkal se zde s respektovaným mullahem, zvaným Čepelleu-efendi, který přivedl mladého Kjazima k zájmu o světskou literaturu. Četba a studium tzv dastanů, epických literárních děl Východu, hluboce ovlivnila budoucí literární tvorbu Kjazima Mečieva. \n\nPo návratu do rodné vsi začal Kjazim opět pracovat v kovárně, zbytek času věnoval dalšímu studiu a literatuře. Začal psát poezii, a to jak lyriku s milostnými a sociálními motivy, tak i nábožensky laděné poemy. Toto období studií a literárních začátků, které spadá do poslední dekády 19. století, zakončil Kjazim Mečiev v roce 1903 poutí do Mekky – hadždžem. (Podruhé se na hadždž vypravil v roce 1910, ve věku 50 let.) Po roce 1900 Kjazim Mečiev cestoval po zemích Blízkého a Středního východu, určitou dobu strávil studiem na slavné káhirské univerzitě al-Azhar. \n\nVe zralé tvorbě i filosofických názorech Kjazima Mečieva se silně projevuje vlastenectví, víra v sociální spravedlnost, demokracii a lepší budoucnost. Po Říjnové revoluci Kjazim Mečiev podporoval nové společenské zřízení, což poznamenalo i jeho lyriku. Také Kjazimův syn Magomet byl revolucionářem, podporujícím socialistické síly - padl v Čečensko-Ingušsku jako bolševický partyzán v bojích s bělogvardějci. V listopadu 1939 byl Mečievovi udělen čestný titul „Zasloužilý umělec Kabardino-Balkarské autonomní sovětské socialistické republiky“ (\"Заслуженный деятель искусств КБАССР\") a o rok později se stal členem Svazu spisovatelů SSSR. \n\nDeportaci příslušníků balkarského národa, která na základě rozhodnutí nejvyšších stranických představitelů Sovětského svazu proběhla od 8. března 1944, se nevyhnul ani – tehdy už 85letý – Kjazim Mečiev. Byl spolu s dalšími Balkarci vysídlen do Taldy-Kurganské oblasti v Kazachstánu, kde napsal některá svá poslední díla. V průběhu deportace příslušníci NKVD zkonfiskovali Mečievovu knihovnu a jeho rukopisy a vše následně zničili. Deportace se stala v Mečievově tvorbě hlavním tématem posledního roku jeho života, o čemž svědčí i názvy básní: „Таукел этейик биз бюгюн“ (Dnes budeme doufat), „Осуят“ (Závěť), „Жарлы халкъым“ (Můj ubohý národ) a další. Kjazim Mečiev zemřel po roce vyhnanství 15. března 1945. První sborník Mečievových básní, přeložených do ruštiny, vyšel v Moskvě v roce 1962. Další dvoudílný výbor z tvorby Kjazima Medčieva byl vydán v roce 1989. V roce 1999 byly ostatky Kjazima Mečieva převezeny z Kazachstánu do Kabardsko-Balkarska a pietně uloženy k poslednímu odpočinku v Nalčiku.\n\n"}
{"id": "1324999", "url": "https://cs.wikipedia.org/wiki?curid=1324999", "title": "Ptačí oblasti v Česku", "text": "Ptačí oblasti v Česku\n\nV Česku bylo navrženo (rokem 2009 také vyhlášeno) k ochraně celkem 41 ptačích oblastí o celkové rozloze 706 000 ha, tj. necelých 9 % rozlohy státu. Největší ptačí oblastí je Šumava. V ptačích oblastech je podporován k přírodě šetrný způsob hospodaření. V ptačí oblasti jsou chráněni všichni ptáci, pakliže na některý druh není udělena výjimka z ochrany (např. povolení odstřelu protahujících populací kormorána velkého v Ptačí oblasti Třeboňsko).\n\nZ uvedených ptačích oblastí nebyly během let 2004 a 2005 vládou schváleny ptačí oblasti Českobudějovické rybníky a Dehtář (v obou případech pro konflikt s rybničním hospodařením) a dále ptačí oblast Heřmanský stav – Odra – Poolzí (zde pro konflikt s uvažovaným rozšířením vodní dopravy, průmyslovou zónou Dolní Lutyně a výstavbou dálnice). Tyto oblasti však požívají předběžné ochrany, tj. je potřeba se na jejich území zdržet jednání, které by mohlo ohrozit účel jejich navržené ochrany.\n\nPtačí oblast Heřmanský stav – Odra – Poolzí byla nakonec vyhlášena v červnu 2007 s účinností od 1.6.2008. Její rozloha byla zmenšena o oblast uvažované průmyslové zóny Dolní Lutyně, což znamenalo vyřazení lokality druhu moták pochop. Toto zmenšení je kompromisním řešením mezi požadavky ochrany přírody a veřejné správy (vláda a krajské organizace). Také ptačí oblasti Českobudějovické rybníky a Dehtář byly v roce 2009 vyhlášeny.\n\n\n"}
{"id": "1325001", "url": "https://cs.wikipedia.org/wiki?curid=1325001", "title": "Novalles", "text": "Novalles\n\nNovalles je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 101 obyvatel.\n\nObec je poprvé zmiňována v roce 1179. Do konce roku 1996 byla obec součástí distriktu Grandson, od roku 1997 se stala částí nového distriktu Jura-Nord Vaudois. Obec tvoří mimo vlastní vesnice kolem návsi i osada Le Moulin na břehu řeky Arnon. Celá vesnice je součástí Švýcarského kulturního dědictví.\n"}
{"id": "1325009", "url": "https://cs.wikipedia.org/wiki?curid=1325009", "title": "Fanny Duracková", "text": "Fanny Duracková\n\nFanny Duracková, celým jménem Sarah Frances Duracková, provdaná Gatelyová (27. října 1889 Sydney – 20. března 1956 tamtéž) byla australská plavkyně. Pocházela z rodiny irských přistěhovalců, závodnímu plavání se věnovala od jedenácti let, trénovala v sydneyském bazénu Wylie's Baths. Zprvu plavala prsa, později vyvinula vlastní styl, zvaný australský kraul. Byla průkopnicí ženského plavání, které bylo v té době pokládáno za ohrožení veřejné mravnosti: proto Australský olympijský výbor před olympijskými hrami 1912 zamítl zařazení plavkyň do týmu a povolil jim účast teprve poté, co si samy sehnaly peníze na účast prostřednictvím sbírky. Při premiéře ženského plavání na olympiádě ve Stockholmu Duracková vyhrála jedinou individuální disciplínu, závod na 100 metrů volným způsobem, před svojí krajankou a tréninkovou partnerkou Wilhelminou Wylieovou a stala se tak první olympijskou vítězkou v plavání a také první ženou, která získala pro Austrálii olympijské zlato.\n\nV průběhu let 1910 až 1918 vytvořila jedenáct světových rekordů na tratích od 100 yardů do jedné míle, podnikla také úspěšné turné po světě, při kterém propagovala plavecký sport. V účasti na olympiádě 1920 jí zabránila komplikovaná apendicitida. V roce 1921 ukončila závodní činnost a stala se plaveckou instruktorkou.\n\n"}
{"id": "1325010", "url": "https://cs.wikipedia.org/wiki?curid=1325010", "title": "Letní sezóna", "text": "Letní sezóna\n\nLetní sezóna je v cestovním ruchu zpravidla období od května do září, ale existuje několik variant a faktorů, podle kterých se letní sezóna upřesňuje. Jedním z faktorů je teplota, kdy letní sezónu určuje období nejteplejších dní, což bývá v Česku zpravidla červen až srpen. Jedná se o období s vysokou koncentrací návštěvnosti místa a tím i maximální nabídkou služeb. Současně jde většinou i o období s maximálními cenami. V tomto období probíhá i nejvíce festivalů a akcí spojených s létem.\n\nZ praktických i jiných důvodů je začátek a konec letní sezóny v jednotlivých státech či regionech odlišný. Nepatrné rozdíly v začátku a konci letní sezóny jsou také mezi jednotlivými rekreačními středisky, zábavními centry a dalšími místy, které se orientují podle návštěvnosti.\n"}
{"id": "1325013", "url": "https://cs.wikipedia.org/wiki?curid=1325013", "title": "Bobule (rozcestník)", "text": "Bobule (rozcestník)\n\nBobule může být:\n\n"}
{"id": "1325038", "url": "https://cs.wikipedia.org/wiki?curid=1325038", "title": "Wolfgang Sobotka", "text": "Wolfgang Sobotka\n\nWolfgang Sobotka (* 5. leden 1956, Waidhofen an der Ybbs) je rakouský politik, zastávající od roku 2016 úřad rakouského spolkového ministra vnitra za Rakouskou lidovou stranu (ÖVP), v kterém nahradil svoji odstupivší stranickou kolegyni Johannu Miklovou-Leitnerovou. \n\nWolfgang Sobotka se narodil v roce 1956 v rakouské spolkové zemi Dolní Rakousy. Vystudoval historii na univerzitě ve Vídni, hru na violoncello a učitelství hudby na univerzitě hudebních a dramatických umění ve Vídni a také dirigování na soukromé Brucknerově konzervatoři v Linci.\n\nV roce 2017 uvedl, že nárůst kriminality v Rakousku o 3 % za roky 2015–2016 souvisí s nově příchozími uprchlíky.\n"}
{"id": "1325041", "url": "https://cs.wikipedia.org/wiki?curid=1325041", "title": "Pavel Augustovič Pabst", "text": "Pavel Augustovič Pabst\n\nPavel Augustovič Pabst (rodným jménem Христиан Георг Пауль Пабст; 27. května 1854 Königsberg – 9. června 1897 Moskva) byl ruský klavírista, hudební skladatel a pedagog německého původu.\n\nPavel Augustovič Pabst se narodil 27. května 1854 v Königsbergu, tehdy hlavním městě Východního Pruska, v hudební rodině. Jeho matka byla operní zpěvačka. Hudební základy získal u svého otce a později studoval na Videňské hudební akademii u Antona Doora. Od roku 1875 vyučoval v Rize. V roce 1878 přijel do Ruska jako klavírista a na podzim téhož roku přijal nabídku Antona Rubinsteina, aby učil na Moskevské státní konzervatoři. V roce 1881 byl jmenován profesorem a na Moskevské konzervatoři pak působil až do konce svého života.\n\nPabst byl považován za jednoho z nejlepších klavíristů své doby. Jeho umění ocenili i Petr Iljič Čajkovskij a Ferenc Liszt. Často vystupoval se Sergejem Rachmaninovem. Byl rovněž úspěšným a vyhledávaným pedagogem. Své žáky vyučoval v tradicích ruského romantismu. Mezi ně patřili např. Sergej Michajlovič Ljapunov, Konstantin Nikolajevič Igumnov, Aleksandr Fjodorovič Gedike, Aleksandr Borisovič Goldenweiser, Nikolaj Karlovič Metner, Georgij Eduardovič Konjus či Arsenij Nikolajevič Koreščenko.\n\nZemřel náhle 9. června 1897 v Moskvě a je pohřben na Vvěděnském hřbitově.\n\nPavlův bratr Louis se stal rovněž klavírním virtuózem a skladatelem. Po úspěchu u Liverpoolské filharmonie odešel do Austrálie a učil na konzervatoři v Melbourne.\n\nJako skladatel je Pabst znám zejména svými klavírními úpravami oper a baletů Petra Iljiče Čajkovského. Pabstovy klavírní transkripce byly na repertoáru nejvýznamnějších klavíristů té doby a byly považovány za stejně kvalitní jako transkripce Lisztovy. Komponoval spíše drobnější klavírní skladby. Z rozsáhlejších skladeb je znám zejména \"Klavírní koncert Es-dur op. 82\" a \"Klavírní trio A-dur\".\n\n"}
{"id": "1325042", "url": "https://cs.wikipedia.org/wiki?curid=1325042", "title": "Münze Österreich", "text": "Münze Österreich\n\nMünze Österreich, neboli Rakouská mincovna, patří mezi přední světové mincovny. Razí všechny oběžné mince Rakouska a prestižní sběratelské mince a medaile.\n\nHistorie této mincovny sahá 800 let do historie. V roce 1194 rakouský a štýrský vévoda Leopold V. Babenberský zajal poblíž Vídně anglického krále Richarda I. Lví srdce, který se vracel do Anglie z třetí křížové výpravy. Jako výkupné za své propuštění tehdy Richard I. vyplatil Leopoldovi 100 000 hřiven stříbra. Leopold V. se rozhodl z poloviny této kořisti vyrazit mince.\n\nO 200 let později je mincovna poprvé zmiňována v historických pramenech. Nejlépe jsou zmapovaná místa, kde se nacházela a doposud nachází – nejprve se nacházela v blízkosti Hoher Markt, později na ulici Wollzeile a v zimním paláci prince Eugena v Himmelpfortgasse. V první polovině 19. století byla mincovna přesunuta na ulici Am Heumarkt v centru Vídně, kde se nachází doposud.\n\nBěhem existence mincovny se zde využívalo nepřeberné množství způsobů ražby. Do 16. století se například využívalo k ražbě kladivo, následoval válcový, kolébkový a šroubový lis. Od roku 1830 až do současnosti se používá k ražbě prstencový mincovní lis, který je v současnosti schopný vyrazit až 750 mincí za minutu.\n\nV průběhu let vzniklo v Rakousku ještě několik dalších mincoven – například v Grazu, Kremsku, Salzburgu či Innsbrucku. V roce 1918, kdy se začala formovat Rakouská republika, vídeňská mincovna se stala hlavní mincovnou pro Rakousko. A tento status jí patří doposud.\n\nMince z této mincovny jsou vyhledávané investory a sběrateli po celém světě. Jedna z nejvíce mezinárodně uznávaných mincí rakouské mincovny je mince Maria Theresa Taler. Vznikla v roce 1780, kdy tato císařovna zemřela. V současnosti se jedná o nejslavnější stříbrnou minci na světě a také minci s vyraženým největším počtem kusů.\nZnámou mincí je také zlatá investiční mince s názvem Wiener Philharmoniker.\n\nMünze Österreich mimo jiné také dodává investiční zlaté slitky, které pro ni vyrábí rafinerie Argor-Heraeus S. A., jejíž čtvrtinový podíl taktéž vlastní.\n"}
{"id": "1325044", "url": "https://cs.wikipedia.org/wiki?curid=1325044", "title": "Lev jihokonžský", "text": "Lev jihokonžský\n\nLev jihokonžský (\"Panthera leo bleyenberghi\"), lev konžský, lev angolský či také lev katanžský byl do roku 2017 vedený poddruh nyní jen regionální forma lva, jenž žije v suchých a velmi suchých oblastech Angoly, jižního Konga, západní Zambie a Zimbabwe, v severní Botswaně a Namibii. Řadí se do poddruhu Panthera leo melanochaita.\n\nLev jihokonžský dosahuje v průměru menší velikosti než sousední lev východoafrický a lev jihoafrický. Zbarvení srsti je spíše našedlé. Samci mají dobře vyvinutou hřívu, ta však nedosahuje až na břicho. Délka těla a ocasu se u výjimečně vzrostlých samců může blížit až 3 metrům, samice měří výrazně méně. Hmotnost samců se pohybuje okolo 150 kg, samice váží obvykle mírně nad 100 kg (jedinci z Botswany). Někdy se udává, že jedinec patřící k poddruhu l. jihokonžský ulovený v roce 1973 v Mucussu (jižní Angola) měřil na délku 3,6 metru, což by z něj činilo nejdelšího zaznamenaného lva vůbec. Nicméně žádný seriózní zdroj tento údaj nepřebírá a tudíž ho nelze považovat za věrohodný.\n\nLvi jihokonžští jsou stejně jako ostatní lvi společenská zvířata žijící ve smečkách. Jejich smečka může čítat 2 až 30 členů, přičemž početnost závisí na prostředí a dostupnosti kořisti. Jsou v ní 1-4 samci, kteří jsou buď bratři nebo se potkali v období dospívání a vytvořili koalici. V této koalici obvykle zůstávají do konce svého života. Zbytek smečky tvoří samice a mláďata různého věku. Smečky žijící v suchých oblastech, jako je například Namibská poušť, čítají pouhých 2 až 9 členů. Samci mají za úkol bránit ostatním samcům ve vstupu do smečky. Když jiný samec převezme vládu nad smečkou, obvykle zabije mláďata předešlého samce, čímž si zajistí, že lvice přijdou brzo do říje a on se s nimi bude moct pářit, ovšem když to jsou samice, které dospívají, tak je nezabije, protože se bude moci s nimi brzy pářit. Lví samice se pokouší mít lvíčata ve stejné době, aby je mohla navzájem kojit.\n\nLvi loví vetšinou středně velká zvířata jako např. antilopy, zebry, pakoně, ale občas si troufnou i na buvola. Loví většinou lví samice, samci se k lovu připojují spíše výjimečně. Jejich kořist je obvykle v rozmezí od 40 do 270 kg. Některé smečky namibijských lvů se specializují na žirafy. U lvů panuje přísná hierarchie. První žerou samci, poté samice a nakonec mláďata. Pokud je smečka menší než 12 kusů tak hodují společně.\nLva jihokonžského momentálně (2019) chová Zoo Brno, do které se lvi navrátili opět po 14 letech, dále jej chová ZOO Zlín a ZOO Ústí nad Labem.\n\nLvice ve skupině bývají příbuzné, protože v ní zůstávají, zatímco mladí lvi smečku opustí a žijí samotářsky. Lev dokáže běžet rychlostí až 59 km/h. V lidské péči se dožívají až 30 let. I přestože na rozdíl od tygrů netráví dlouhý čas ve vodě, byly zaznamenány případy, že lev před nebezpečím pytláků/lovců přeplaval řeku.\n"}
{"id": "1325046", "url": "https://cs.wikipedia.org/wiki?curid=1325046", "title": "Adidas Rockstars 2017", "text": "Adidas Rockstars 2017\n\nAdidas Rockstars 2017 byl další ročník mezinárodních závodů v boulderingu třídy masters, který se uskutečnil o víkendu 15.-16. září ve Stuttgartu. Závodilo zde 60 závodníků z 20 zemí.\n\n"}
{"id": "1325048", "url": "https://cs.wikipedia.org/wiki?curid=1325048", "title": "Lukáš M. Vytlačil", "text": "Lukáš M. Vytlačil\n\nLukáš M. Vytlačil (\"Lukáš Michael\"; * 23. dubna 1985, Kladno) je český flétnista, historik, hudební vědec a dirigent.\n\nZabývá se tzv. historicky poučenou interpretací staré hudby jako hráč na barokní příčnou flétnu, zobcovou flétnu, dirigent a vokalista. Po studiu na Konzervatoři v Teplicích (příčná a zobcová flétna, později též dirigování u prof. Jana Valty), za které obdržel v roce 2007 cenu Nadace Leoše Janáčka, absolvoval obor Historická hudební praxe - barokní příčná flétna u Jany Semerádové na Univerzitě Karlově a Týnské škole Collegium Marianum (2011) a Hudební vědu na Filozofické fakultě UK (2017). Pod vedením Rebeccy Stewart studoval také zpěv vokální polyfonie. \n\nVěnuje se koncertní i pedagogické činnosti. Je uměleckým vedoucím souboru Ensemble Mathesius a vystupuje též s dalšími soubory, např. Ensemble Inégal, s nímž se podílel na několika nahrávkách, Musica Florea, Capella Regia ad. Mezi lety 2006–2008 byl sbormistrem dětského pěveckého sboru Fontána v Teplicích a jako dirigent spolupracoval též se Severočeskou filharmonií či Orchestrem Fóra mladých. V letech 2005–2009 učil na Konzervatoři v Teplicích. Od roku 2014 vede třídu zobcové flétny na Konzervatoři Jana Deyla v Praze.\n\nOd roku 2013 pracuje na Akademii věd České republiky (2013–2018 Kabinet hudební historie Etnologického ústavu, od r. 2018 Ústav pro českou literaturu AV ČR). \n\nBadatelsky se zaměřuje především na dějiny pozdního středověku a raného novověku, hudební historii a ediční činnost. Jeho publikační činnost zahrnuje několik monografií a edic, studie a stati (viz \"Bibliografie\"), slovníková hesla ad.\n\nAktivně se podílí na různých charitativních projektech. Za svoji činnost ve Vojenském a špitálním řádu svatého Lazara Jeruzalémského, jehož je členem, obdržel od primátora Hl. města Prahy Zdeňka Hřiba cenu Křesadlo za rok 2018 udělovanou dobrovolníkům Nadací Hestia. \nVěnuje se též duchovní poezii a tvorbě textů duchovních písní.\n\n\n\n"}
{"id": "1325051", "url": "https://cs.wikipedia.org/wiki?curid=1325051", "title": "Trasa Hrdinů Věže parašutistů", "text": "Trasa Hrdinů Věže parašutistů\n\nCesta Hrdinů Věže parašutistů – červeně značená turistická trasa ve Slezském vojvodství.\nTrasa vede přes všechny základní body obrany Katovic v roce 1939. Na cestě se nachází mimo jiné: Památník Slezských povstalců, park Tadeusze Kosciuszka v Katovicích, Věž parašutistů v Katovicích. Celková délka trasy je 38,4 km.\n\nMapa trasy\n"}
{"id": "1325054", "url": "https://cs.wikipedia.org/wiki?curid=1325054", "title": "Život v divočině (seriál, 2007)", "text": "Život v divočině (seriál, 2007)\n\nŽivot v divočině (v anglickém originále Life Is Wild) je britsko-americký dramatický televizní seriál, jehož autorem je Michael Rauch. Je remakem britského seriálu \"Život v buši\". Premiérově byl vysílán v letech 2007–2008 na americké stanici The CW. Celkově bylo natočeno 13 dílů, po první řadě byl kvůli nízké sledovanosti zrušen.\n\nNewyorský veterinář Danny Clarke se se svou druhou ženou Jo a dětmi z jejich předchozích manželství přestěhuje do zchátralé chaty uprostřed jihoafrické rezervace, kde žije jeho bývalý tchán. Chce tak dohromady spojit svoji rodinu a zejména děti, které spolu příliš nevychází.\n\n\n"}
{"id": "1325057", "url": "https://cs.wikipedia.org/wiki?curid=1325057", "title": "Život v divočině", "text": "Život v divočině\n\nŽivot v divočině může být:\n"}
{"id": "1325067", "url": "https://cs.wikipedia.org/wiki?curid=1325067", "title": "S Club 7", "text": "S Club 7\n\nS Club 7 byla anglická popová skupina, založená v roce 1998 manažerem Spice Girls Simonem Fullerem. Kompletní sestavu tvořili zpěváci Tina Barrett, Paul Cattermole, Rachel Stevens, Jo O'Meara, Hannah Spearritt, Bradley McIntosh a Jon Lee. Do roku 2002 vydali u Polydor Records čtyři studiová alba, která se v Británii umístila na předních příčkách prodejnosti. Čtyři jejich singly vystoupaly na vrchol britské hitparády; jedná se o písně „Bring It All Back“, „Never Had a Dream Come True“, „Don't Stop Movin'“ a „Have You Ever“. Součástí jejich prezentace byla i audiovizuální tvorba – objevili se v televizním filmu \"Největší obchodní dům na světě\", natočili celovečerní snímek \"Bezva parta\" a byli protagonisty svých vlastních seriálů \"S Club 7 v Miami\", \"S Club 7 v L.A.\", \"S Club 7 v Hollywoodu\" a \"Ať žije S Club!\". Skupina ukončila činnost v roce 2003.\n\nPo několikaleté odmlce začali McIntosh, O'Meara a Cattermole v roce 2008 opět koncertovat, tentokrát pod názvem S Club 3, který byl o čtyři roky později změněn na S Club Party. V roce 2014 se k nim připojila také Tina Barrett a kapela krátce používala název S Club 4. V letech 2014 a 2015 byla skupina obnovena v kompletní sestavě a absolvovala britské turné. Po jeho skončení začali McIntosh, O'Meara a Barrett opět působit jako S Club Party.\n\n\n"}
{"id": "1325068", "url": "https://cs.wikipedia.org/wiki?curid=1325068", "title": "Cornelis van Poelenburgh", "text": "Cornelis van Poelenburgh\n\nCornelis van Poelenburgh, také znám jako Cornelis van Poelenburch (přezdívky Brusco a Satyr; 1594 – 12. srpna 1667), byl nizozemský malíř krajinář. Byl vedoucím představitelem první generace nizozemských malířů krajinářů, kteří působili počátkem 17. století v Římě. Tvořil drobné malby zobrazující italskou krajinu s biblickými či mytologickými náměty v moderním pojetí. \n\nMísto jeho narození není známo. V dokumentu dochovaném v Utrechtu je Cornelis uveden jako šestiletý syn Šimona van Poelenburcha, katolického kanovníka v Utrechtu. Cornelis van Poelenburgh se nejprve učil u nizozemského rytce a malíře Abrahama Bloemaerta. První jím podepsané obrazy pocházejí z roku 1620. Cornelis odcestoval do Říma, kde byl ovlivněn německým umělcem Adamem Elsheimerem. Podle Arnolda Houbrakena se stal zakládajícím členem skupiny Bentvueghels, společnosti převážně vlámských a nizozemských umělců pracujících v Římě. V Bentveughels byla Van Poelenburchovi dána přezdívka \"Satiro\" (Satyr). Jeho patrony se stalo několik římských kardinálů. Cornelis van Poelenburgh dostal nabídku pracovat pro anglického krále Karla I. Odcestoval tedy do Anglie. Poté se vrátil do Utrechtu, kde zemřel jen několik let po smrti jeho starého učitele Abrahama Bloemaerta. \n\nJeho „nejdůležitějšími a nejúspěšnějšími“ žáky byli Daniel Vertangen, Dirck van der Lisse, François Verwilt a Johannes van Haensbergen. Podle Arnolda Houbrakena k jeho úspěšným žákům nim patřil i Jan van der Lijs. \n\nPočátky jeho tvorby jsou ovlivněny stylem Bartholomea Breenbergha a to až do té míry, že je mnohdy obtížné určit autorství jednotlivých obrazů. Později se přiklonil ke stylu patrném na některých obrazech Clauda Lorraina. \n"}
{"id": "1325074", "url": "https://cs.wikipedia.org/wiki?curid=1325074", "title": "Nicolaus Adi Seputra", "text": "Nicolaus Adi Seputra\n\nMons. Nicolaus Adi Seputra, M.S.C. (* 6. prosince 1959, Purwokerto) je indonéský římskokatolický kněz a metropolitní arcibiskup arcidiecéze Merauke.\n\nNarodil se 6. prosince 1959 v Purwokertu.\n\nVstoupil do kongregace Misionářům Nejsvětějšího Srdce. Teologii a filosofii studoval v Mertoyudanu a Pinelengu a na kněze byl vysvěcen 1. února 1989. Odešel do Manily kde studoval a získal titul magistra pastorální teologie.\n\nRoku 2001 se stal farářem katedrály v Merauke a roku 2003 generálním vikářem arcidicéze Merauke.\n\nDne 30. dubna 2004 jej papež Jan Pavel II. ustanovil metropolitním arcibiskupem Merauke. Biskupské svěcení přijal 25. července 2004 z rukou arcibiskupa Jacoba Duivenvoordeho a spolusvětitelé byli kardinál Julius Riyadi Darmaatmadja a biskup John Philip Saklil.\n\n"}
{"id": "1325081", "url": "https://cs.wikipedia.org/wiki?curid=1325081", "title": "Martin Adjou Moumouni", "text": "Martin Adjou Moumouni\n\nMons. Martin Adjou Moumouni (* 29. července 1955, Cotonou) je beninský římskokatolický kněz a biskup diecéze N'Dali.\n\nNarodil se 29. července 1955 v Cotonou.\n\nDne 16. července 1983 byl arcibiskupem Christophem Adimou vysvěcen na kněze a byl inkardinován do arcidiecéze Cotonou.\n\nDne 22. prosince 1999 jej papež Jan Pavel II. ustanovil biskupem nově vytvořené diecéze N'Dali. Biskupské svěcení přijal 10. června 2000 z rukou kardinála Bernardina Gantina a spolusvětitelé byli arcibiskup Nestor Assogba a arcibiskup Felix Alaba Adeosin Job.\n\n"}
{"id": "1325083", "url": "https://cs.wikipedia.org/wiki?curid=1325083", "title": "Fran Tratnik", "text": "Fran Tratnik\n\nFran Tratnik (11. ledna 1881 v Potoku, občina Dreti – 10. duben 1957 v Lublani) byl slovinský akademický malíř, ilustrátor, grafik a restaurátor.\n\nFran Tratnik se narodil ve slovinské obci Potok v rodině zemědělce Josefa Tratnika. V letech 1888-1895 absolvoval základní školní docházku v obci Gorica, kde se již projevoval jeho značný malířský talent. V letech 1896-1897 absolvoval první výuku malířství v městě Celju. V roce 1898 odjel do Prahy, aby studoval na Malířské akademii. Byl však ještě příliš mlád a nemohl se ke studiu přihlásit. Rok se školil soukromě a v roce 1899 složil úspěšně přijímací zkoušky. V 1. semestru studoval v tzv. přípravce u prof. B. Roubalíka, v 2. semestru absolvoval modelování u prof. E. Halmanna a poté pokračoval ve studiu ve speciálce u prof. V. Brožíka. V roce 1901 studium přerušil a odjel do slovinského města Celje. Další studia absolvoval v letech 1902-1903 na vídeňské Malířské akademii u prof. A. Deluga. V roce 1903 opustil Vídeň a další kroky jej přivedli do Mnichova. Zde studoval v letech 1903-1905 na Malířské akademii u profesorů K. Marru a A. Janka. V roce 1905 Tratnik Mnichov opustil a vrátil se do Prahy. V letech 1905-1907 studoval na Malířské akademii u prof. H. Schwaigra. Během Tratnikova působení v Praze se objevily reprodukce jeho děl v časopisech Zlatá Praha a Kopřivy. V červenci 1907 opustil Prahu a odjel do Lublaně, kde se krom malování seznámil se svojí budoucí manželkou Fanči Medičovou. Koncem roku 1907 odjel na čas do Mnichova. V letech 1909-1912 žil F.Tratnik se svojí rodinou v Praze. Udržoval zde kontakty se svým bývalým profesorem H. Schwaigrem, přispíval do několika dobových časopisů jako třeba do časopisu Kopřivy a Švanda Dudák. Jeho díla se prodávaly v uměleckém obchodě nakladatele Fr. Topiče, navázal přátelství s literátem Josefem Stivínem a malířem Antonínem Slavíčkem. Během pražského pobytu Tratnik onemocněl tuberkulosou. Roku 1912 odjel z Prahy na doporučení lékaře do slovinského města Gorice. Po mobilizaci v roce 1914 se Tratnik přestěhoval do Lublaně. Pro svůj špatný zdravotní stav nebyl povolán do armády a podstoupil tříměsíční léčbu v Enzenbachu. Po zotavení se vrátil zpět do Lublaně a plně se zapojil do tehdejšího uměleckého dění. Do roku 1921 byl Tratnik umělcem na volné noze, poté se stal konzultantem umělců u Slovinské provinční vlády a uměleckým restaurátor v lublaňském Národním muzeu.V roce 1947 odešel Tratnik do důchodu.\n\nFran Tratnik zemřel 10. dubna 1957 v Lublani a pohřben byl na lublaňském hřbitově Žale.\n\nV roce 1952 získal Prešerenovu cenu za celoživotní dílo a v roce 1955 natočil slovinský režisér F. Kosmač krátký film o jeho díle.\n\n\n\n"}
{"id": "1325084", "url": "https://cs.wikipedia.org/wiki?curid=1325084", "title": "Elón (biblická postava)", "text": "Elón (biblická postava)\n\nElón ( , \"Ejlon\"), v českých překladech Bible přepisováno též jako Elon, Élon či Elón, je jméno několika postav Bible. Biblista Heller jméno vykládá jako \"„(území) Beranů“\", ale poukazuje též na jiný význam, jenž může být označením pro \"„neobyčejný dub“\". Takové stromy ve starověku často rostly v blízkosti místních božišť. Tentýž význam má i jméno jednoho z kibuců v Izraeli, který nese název Ejlon. V knize Jozue je zmínka o starověkém městě téhož jména, které leželo na území izraelského kmene Dan – snad dnešní Chirbet Alin, který leží asi 2 km východně od izraelského města Bejt Šemeš.\n\nPrvní zmínka v Bibli o osobě tohoto jména se týká Chetity, jenž se stal tchánem Ezaua. Na jednom místě je napsáno, že se jeho dcera jmenovala Basemat a na jiném je uváděna Áda.\n\nDalší biblická zmínka o osobě tohoto jména se týká syna Zabulóna, podle něhož byla nazývána jedna z čeledí Zabulónova kmene.\n\nJméno jednoho ze starozákonních soudců, o němž se zmiňuje kniha Soudců. Tento soudce pocházel z izraelského kmene Zabulón a soudil syny Izraele deset let, a sice od doby, kdy zemřel soudce Ibsán. Podle Davida Ganse Elónovo soudcovské období spadá do let 2793–2783 od stvoření světa neboli do let 969–959 před naším letopočtem. Po smrti byl Elón pochován ve městě Ajalón a po něm soudil syny Izraele Abdón.\n\n\n"}
{"id": "1325085", "url": "https://cs.wikipedia.org/wiki?curid=1325085", "title": "Nižné Ladičkovce", "text": "Nižné Ladičkovce\n\nNižné Ladičkovce jsou obec na Slovensku v okrese Humenné v Prešovském kraji ležící na úpatí Ondavské vrchoviny.\nPrvní písemná zmínka pochází z roku 1478.\n\n"}
{"id": "1325086", "url": "https://cs.wikipedia.org/wiki?curid=1325086", "title": "Trasa Sto let turistiky", "text": "Trasa Sto let turistiky\n\nTrasa Sto let turistiky je zeleně značená turistická trasa ve Slezském vojvodství.\n\nTuristická trasa, která a zahrnuje památky sakrální a technické, zámky, parky a arboreta atd., byla otevřena u příležitosti stoletého výročí turistiky v Polsku. Trasa vede přes mnohé lesní komplexy mezi jinými krajinářským parkem Cisterciácké krajinářské kompozice Velkých Rud (Cysterskie Kompozycje Krajobrazowe Rud Wielkich). Trasu lze absolvovat pěšky i na kole.\n\nDélka turistické trasy je uváděna od 138,3 km do 142 km.\n"}
{"id": "1325088", "url": "https://cs.wikipedia.org/wiki?curid=1325088", "title": "473 (číslo)", "text": "473 (číslo)\n\nČtyři sta sedmdesát tři je přirozené číslo. Římskými číslicemi se zapisuje CDLXXIII a řeckými číslicemi υογ. Následuje po číslu čtyři sta sedmdesát dva a předchází číslu čtyři sta sedmdesát čtyři.\n\n473 je:\n\n"}
{"id": "1325093", "url": "https://cs.wikipedia.org/wiki?curid=1325093", "title": "474 (číslo)", "text": "474 (číslo)\n\nČtyři sta sedmdesát čtyři je přirozené číslo. Římskými číslicemi se zapisuje CDLXXIV a řeckými číslicemi υοδ. Následuje po číslu čtyři sta sedmdesát tři a předchází číslu čtyři sta sedmdesát pět.\n\n474 je:\n\n"}
{"id": "1325094", "url": "https://cs.wikipedia.org/wiki?curid=1325094", "title": "475 (číslo)", "text": "475 (číslo)\n\nČtyři sta sedmdesát pět je přirozené číslo. Římskými číslicemi se zapisuje CDLXXV a řeckými číslicemi υοε. Následuje po číslu čtyři sta sedmdesát čtyři a předchází číslu čtyři sta sedmdesát šest.\n\n475 je:\n\n"}
{"id": "1325096", "url": "https://cs.wikipedia.org/wiki?curid=1325096", "title": "477 (číslo)", "text": "477 (číslo)\n\nČtyři sta sedmdesát sedm je přirozené číslo. Římskými číslicemi se zapisuje CDLXXVII a řeckými číslicemi υοζ. Následuje po číslu čtyři sta sedmdesát šest a předchází číslu čtyři sta sedmdesát osm.\n\n477 je:\n\n"}
{"id": "1325098", "url": "https://cs.wikipedia.org/wiki?curid=1325098", "title": "Prituľany", "text": "Prituľany\n\nPrituľany jsou obec na Slovensku v okrese Humenné v Prešovském kraji ležící v Ondavské vrchovině. V obci žije obyvatel.\n\nObec leží v údolí potoka ústícího do řeky Sitnička v jižní části Nízkých Beskyd. Mírně pahorkatinný povrch je z větší části odlesněný, nadmořská výška se pohybuje v rozmezí 205 až 426 m n. m., střed obce je ve výšce 242 m n. m.\n\nPrvní písemná zmínka o obci pochází z roku 1454, kde je uvedena jako Prythwlan. V roce 1773 nesla název Pritulyane a od roku 1808 Pritulany.\n\nObec byla majetkem panství Stropkov a od roku 1767 rodu Dessewffiyovů a dalších. V roce 1715 byl v obci mlýn a jedenáct domácností, v roce 1787 v 21 domech žilo 161 obyvatel a v roce 1828 žilo 223 obyvatel v 30 domech. Hlavní obživou byla práce v lese, pálení dřevěného uhlí a pastevectví.\n\nV průběhu druhé světové války v okolí působila partyzánská skupina Čapajev. Obec byla Němci vypálená. V roce 1945 byla znovu obnovena. \n\nŽivý znak obce byl vytvořen až v roce 2004.\n\nV obci je řeckokatolický novobarokní kostel svatého Kosmy a Damiána, který byl postaven v roce 1925 na místě původního dřevěného kostela z roku 1777.\n\nFarnost Prituľany patří pod řeckokatolickou farnost Ruská Poruba, prešovské archieparchie.\n\n"}
{"id": "1325103", "url": "https://cs.wikipedia.org/wiki?curid=1325103", "title": "White Famous", "text": "White Famous\n\nWhite Famous je americký komediální televizní seriál v hlavní roli s Jayem Pharoahem. Scénář k prvnímu dílu napsal Tom Kapinos a režíroval jej Tim Story. Seriál vypráví příběh herce Floyda Mooneyho, který je inspirován životem Jamieho Foxxe, jenž v seriálu také hostuje. Premiéra úvodního dílu proběhla 15. října 2017.\n\nDne 29. prosince 2017 byl seriál po první řadě zrušen.\n\n\n"}
{"id": "1325104", "url": "https://cs.wikipedia.org/wiki?curid=1325104", "title": "Giuseppe Mercalli", "text": "Giuseppe Mercalli\n\nGiuseppe Mercalli (21. května 1850 Milán – 19. března 1914 Neapol) byl italský seismolog, vulkanolog, římsko-katolický duchovní a autor po něm pojmenované Mercalliho stupnice sloužící k určení intenzity zemětřesení.\n\nPo svém vysvěcení studoval Mercalli u Antonia Stoppaniho geologii. Poté se stal profesorem na semináři v Miláně a Domodossole. V roce 1892 odešel na Univerzitu v Catanii, kde přednášel mineralogii a geologii, od roku 1892 přednášel vulkanologii na Neapolské univerzitě. Mezi jeho žáky byli například Giuseppe Moscati a Achille Ratti (pozdější papež Pius XI.). Od roku 1911 až do své smrti v roce 1914 byl ředitelem nejstarší vulkanologické observatoře na světě – \"Osservatorio Vesuviano\".\n\nV roce 1889 vydal Mercalli knihu \"Aktivní vulkány Země\". V roce 1902 sestavil stupnici ke kategorizaci zemětřesení podle intenzity, zveřejnil ji v roce 1903. \n\nGiuseppe Mercalli také pozoroval výbuchy vulkánů Stromboli a Vulcano na Liparských ostrovech. Jeho popis těchto erupcí dal název dvěma typům sopečných erupcí, které užívá Indexu sopečné výbušnosti: stupeň č. 1 – strombolská erupce a č. 2 – vulkánská erupce. Mercalli také fotografoval Vesuv bezprostředně po erupci v roce 1906.\n\nGiuseppe Mercalli zemřel za nejasných okolností ve svém domě, nejspíše poté, co v noci při vědecké práci na sebe převrátil petrolejovou lampu. Jeho tělo bylo ohořelé nalezeno druhý den v posteli s přikrývkou, kterou se nejspíš snažil oheň uhasit. Podle jiné verze spíše šlo o loupežnou vraždu s požárem sloužícím k zakrytí stop, podle úřadů z bytu zmizela hotovost činící v přepočtu asi 1400 dolarů.\n\nMercalli navrhl dvě stupnice k měření intenzity zemětřesení, obě byly modifikací Rossiho-Forelovy stupnice. První, dnes téměř zapmenutá, měla šest stupňů zatímco Rossiho–Forelova stupňů deset. Druhá stupnice, známá jako Mercalliho stupnice, byla desetistupňová a její popis upřesňoval Rossiho–Forelovu stupnici.\n\n"}
{"id": "1325106", "url": "https://cs.wikipedia.org/wiki?curid=1325106", "title": "Ray Donovan", "text": "Ray Donovan\n\nRay Donovan je americký kriminální televizní seriál scenáristky Ann Biderman. Premiérově byl vysílán stanicí Showtime. První řada seriálu měla premiéru 30. června 2013, přičemž pilotní díl zlomil na Showtimu rekordy ve sledovanosti. Druhá řada měla premiéru o rok později 13. července 2014 a třetí 12. července 2015. V srpnu 2015 oznámila stanice Showtime, že seriál získal čtvrtou řadu, která bude mít premiéru 26. června 2016 a 11. srpna 2016, že seriál získal pátou řadu premiérově vysílanou od 6. srpna 2017. \n\nDne 4. února 2020 byl seriál stanicí Showtime po sedmi řadách zrušen. Zrušení seriálu nebylo doprovázeno žádným varováním a tak nechalo mnoho fanoušků a showrunnera seriálu, Davida Hollandera, v šoku. Finální řadou měla být řada osmá, pro kterou měl Hollander vymyšlený příběh.\n\nSeriál se odehrává v Los Angeles (1.–5. řada) a v New Yorku (6.–7. řada), ve kterých Ray Donovan pracuje pro mocnou advokátní kancelář Goldman & Drexler, která zastupuje bohaté a slavné osobnosti. Donovan je „prostředníkem“, takže dělá vše proto, aby je jejich klient žádným způsobem nepodrazil. Uplácí, vyhrožuje nebo zabíjí. Jako každý jiný je však Ray oddán své rodině. Zvrat nastává, když je jeho hrozivý otec Mickey Donovan nečekaně propuštěn z vězení. Nato začne mít vážné problémy, protože po něm a jeho společnících jde FBI.\n\n\n"}
{"id": "1325109", "url": "https://cs.wikipedia.org/wiki?curid=1325109", "title": "Lenka Graf", "text": "Lenka Graf\n\nLenka Graf (* 14. února 1975 Ústí nad Labem) je česká sopranistka, mecenáška a patronka \"Nadačního fondu Energie pomáhá\". Je manželkou podnikatele Aleše Grafa. Stejně jako on se narodila v Ústí nad Labem.\n\nJiž od 6 let se intenzivně věnovala hře na klavír a sborovému zpěvu, později vystudovala ústeckou Pedagogickou fakultu Univerzity Jana Evangelisty Purkyně, obor učitelství českého jazyka a hudební výchovy, a postgraduálně Hudební a taneční fakultu Akademie múzických umění v Praze.\n\nNa přelomu tisíciletí nastoupila do základní umělecké školy, kde pracovala jako učitelka. V dalších letech začala podnikat. Vlastnila několik módních butiků v pražských obchodních centrech, které v roce 2008 prodala, neboť se s rodinou odstěhovala do Spojených států amerických, kde si nadále prohlubovala své hudební vzdělání.\n\nVe Spojených státech amerických se zapojila do života místní komunity a některé její prvky se rozhodla přenést do Česka. Spolupracuje s českými nadacemi, uspořádala charitativní akce, které byly propojené s její hudební profesí. Do Ústí nad Labem na benefiční akce pozvala řadu pěveckých osobností, mezi nimi Štefana Margitu, Josefa Vojtka, Evu Urbanovou, Jaroslava Svěceného (kmotr debutového alba Láska věčná), Lenku Filipovou, Daniela Hůlku a další.\nV polovině roku 2017 spolu s manželem založili \"Nadační fond Energie pomáhá\", který svou činnost odstartoval projektem \"Skákejme pro zdravé srdce\".\n\nS manželem Alešem Grafem mají dvě děti, Karolínu a Adama. Žijí střídavě v Čechách a na Floridě.\n\n\n"}
{"id": "1325111", "url": "https://cs.wikipedia.org/wiki?curid=1325111", "title": "Citrus limonový", "text": "Citrus limonový\n\nCitrus limonový (\"Citrus limon\") je vždyzelený subtropický strom pěstovaný pro plody citrony. Patří k nejznámějším druhům rodu citrus, kterých je okolo třiceti. Planá forma se již nevyskytuje a jeho původ není zcela jasný, pouze se předpokládá, že pochází z oblastí v jižní Číně u hranic s Indií a Barmou. Některé novější studie jej popisují jako křížence (\"Citrus ×limon\") mezi druhy cedrát (\"Citrus medica\") a pomerančovník hořký (\"Citrus aurantium\").\n\nAsi v sedmém století našeho letopočtu byl citrus limonový introdukován do Persie a následně do Iráku a Egypta. Odtud byl s rozpínáním arabské kultury šířen do celého Středomoří, na přelomu prvního tisíciletí již byl pěstován na Sicílii. Následně se při osídlování nových území dostával do dalších oblastí, jeho semena byla roku 1493, při druhé výpravě Kryštofa Kolumba, dopravena do Nového světa.\n\nV současnosti se pěstuje v četných kultivarech na plantážích v subtropických oblastech po celém světě na ploše asi 1 miliónu hektarů. Mimo Evropy, kde je rozšířen hlavně ve Středozemí (Itálie, Kypr, Španělsko, Řecko, Turecko i Libanon), je nejvíce vysazován v Číně, Indii, Jižní Africe, Argentině, Brazílii, Mexiku, Spojených státech a v Austrálii.\n\nJe teplomilná rostlina, která špatně snáší i krátkodobý pokles teploty pod bod mrazu. Při kvetení jsou květy a plody zničeny při -2 °C, dřevo bývá vážně poškozeno u -6 °C a celá rostlina pak odumírá při poklesu teplot k -9 °C. Nejkvalitnější plody ovšem strom poskytuje na místech s léty příliš chladnými pro správné vyzrání pomerančů a grapefruitů. Upřednostňuje změnu klimatu v ročních obdobích, nemá však dobu vegetačního klidu.\n\nVyžaduje hlubokou, propustnou, nezasolenou, kyselejší půdu jen s minimem vápníku s pH mezi 5,5 až 6,5. Žádá dostatečné množstvím vláhy, nesnáší však stanoviště s vysokou hladinou podzemní vody nebo příležitostně zaplavovaná. Vysazuje se do nadmořské výšky až 2000 m, kde bývají průměrné roční srážky 900 až 2500 mm. V dlouhých obdobích sucha je pro tvorbu kvalitních plodů nutná závlaha. Na větrných stanovištích mívá často poškozované větve. Stromy začínají kvést ve věku 3 až 5 let a mohou dožít i sta let.\n\nCitrus limonový má schopnost remontace a kvete a plodí průběžně po celý rok, (resp. vícekrát ročně), jedinec má současně květy a zároveň i zralé plody, jejich zrání trvá 9 až 12 měsíců, obvykle se sklízejí třikrát do roka. Nejkvalitnější citrony jsou z prvního květu sklizené v listopadu až březnu, v dubnu sklízené plody jsou větší, bledé, mají nerovný povrch a obsahují málo kyseliny citronové a vitamínů, plody z třetí sklizeň probíhající od května do srpna bývají zelené, málo šťavnaté, nepříliš kyselé a mívají drsný, pórovitý povrch; časové údaje platí pro severní polokouli.\n\nStálezelený, pomalu rostoucí strom vysoký 3 až 6 m s hladkou, šedavou kůrou a nepravidelnou kulovitou nebo kuželovitou korunou, někdy též rozkladitý keř. Větve mívají trny až 3 cm dlouhé a jsou střídavě porostlé kožovitými, lesklými listy s téměř 2 cm bezkřídlými řapíky. Jejich podlouhle vejčité čepele jsou v mládi červenavé a později sytě zelené, dlouhé 5 až 10 cm a široké 3 až 5 cm, na vrcholu zašpičatělé a po obvodě pilovité.\n\nOboupohlavné, obvykle pětičetné, asi 2 cm velké, vonící, v poupěti narůžovělé květy vyrůstají jednotlivě nebo ve svazečcích z úžlabí listů nebo na koncích větví. Kališní lístky jsou srostlé, korunní jsou volné, podlouhlé, asi 17 × 5 mm velké, zevnitř bílé a zvenčí narůžovělé. V květu bývá 20 až 40 tyčinek se žlutými prašníky. Květy s podlouhlým semeníkem jsou opylovány létajícícm hmyzem.\n\nPlod je specifický druh bobule zvaný hesperidium, je elipsoidní, podlouhlý či vejčitý, světle žlutý, zelenožlutý až žlutý a bývá 6 až 15 cm velký. Vnější drsná, žlutá nebo nažloutlá vrstva oplodí (flavedo) obsahuje množství buněk se silicí, vnitřní vrstva (albedo) je bílá až nažloutlá; obě jsou dohromady tlusté 6 až 10 mm a mají množství pektinu a hořkého limonenu. Citron obsahuje osm až dvanáct pouzder ve kterých je ostře kyselá, žlutá dužina s několika semeny se dvěma nebo třemi zárodky, které vznikají při tzv. polyembronii. Semena vysoušením rychle ztrácejí schopnost klíčit, průměrně váží 3500 semen 1 kg.\n\nJe vyšlechtěná spousta kultivarů konkrétně pro určité přírodní podmínky, některé např. jsou bez trnů, nebo nemají semena, či jsou dokonce vhodné pro pěstování v květináčích v bytech. Pro zachování vypěstovaných vlastností je většinou nutno mladé semenáče naočkovat požadovanou odrůdou. Používanou podnoží bývá citroník džambiri (\"Citrus jambhiri\"), který je odolný vůči houbovým chorobám a podporuje nízký vzrůst stromu. Někdy se také citrus limonový rozmnožuje řízkováním.\n\nNa plantážích se vysazují pro co nejlepší využití plochy a zachování dostatku světla ve sponu 7,5 m. Nejvíce plodí na nových přírůstcích a proto se pravidelně odplozené větve prořezávají. Pro snazší sklizeň se řezem snižují na výšku 3 až 3,5 m. Pro zachování dobrého zdravotního stavu stromů a co největší úrodu kvalitních plodů se pravidelně přihnojují, ošetřují proti živočišným a houbovitým škůdcům a v období sucha zavlažují. Jejich ekonomická životnost dosahuje až čtyřiceti roků. Plody se sklízejí převážně ručně, pro průmyslové zpracování hromadně, pro obchod probírkou a ne zcela zralé. Množství plodů závisí na odrůdě, půdních a klimatických podmínkách i věnované péči. Vysoce plodní jedinci mohou za dobrých podmínek vyprodukovat až 1000 plodů ročně, průměrný výnos z jednoho hektaru bývá asi 40 tun.\n\nHlavní důvod pěstování citrusu limonového jsou plody obsahující hlavně množství vitamínu C, kyselinu citronovou, pektin, flavonoidy a silice. Citronová šťáva působí antisepticky, desinfekčně a bývá pro své antioxidační vlastnosti používána jako konzervační látka. Vůně obsahových látek má velký význam v kulinářství pro ochucení potravin, silice se využívají také v parfumérii. Ze slupek, semen i květů se za studena lisují éterické oleje používané v kosmetice a v aromaterapii. U citlivých lidí může dlouhodobý styk s kůrou plodů vyvolat nežádoucí kožní reakci. Dřevo citrusu limonového je tvrdé, jemnozrnné, dobře se opracovává i leští. Je významnou medonosnou rostlinou. Podrobnější využití plodů a látky obsažené v nich jsou uvedené v článku Citron\n"}
{"id": "1325114", "url": "https://cs.wikipedia.org/wiki?curid=1325114", "title": "Stezka Gwarków", "text": "Stezka Gwarków\n\nStezka Gwarków je žlutě značená turistická trasa ve Slezském vojvodství.\n\nTuristická trasa prochází místa, které jsou spojené s tarnogorským hornictvím. Vede rozsáhlými lesy, kde v severo-východní části trasy se nachází zatopený důl Bibiela, městy Żyglin a Tarnowskie Góry. Jednou z hlavních atrakcí je dědičná štola Czarnego Pstrąga (štola Černý pstruh) v Tarnowskich Górach nebo historický důl na těžbu stříbra, Skanzen parních strojů atd.\n\nDélka trasy je uváděna ve zdrojích od 26,1 km do 27,40 km. Mapa cyklotrasy na OpenStreetMap.\n"}
{"id": "1325116", "url": "https://cs.wikipedia.org/wiki?curid=1325116", "title": "Gospa od Škrpjela", "text": "Gospa od Škrpjela\n\nGospa od Škrpjela (v srbské cyrilici Госпа од Шкрпјела, ) je ostrov v Boce Kotorské, v Černé Hoře. Je jedním z devíti ostrovů a jedním z nejznámějších. Ostrov je umělý, vznikl na vyvýšené části zálivu, která se nachází jen několik málo metrů pod mořskou hladinou. Nejbližším místem k ostrovu je město Perast. \n\nOstrov byl nasypán v 15. století nedlouho poté, co bratři Moršićové uviděli na tomto místě Pannu Marii. V roce 1452 padlo rozhodnutí o vybudování pravoslavného chrámu na ostrově, který by byl bohorodičce zasvěcen. Postupem času se z malého návrší a ostrůvku vytvořil ostrov s rozlohou tři tisíce m Současná stavba kostela pochází z roku 1630, vznikl na základě benátského návrhu a patří k nejhodnotnějším kulturním památkám Boky kotorské. Kostel slouží pro katolické věřící (na rozdíl od původního pravoslavného). Kostel byl přebudován výrazným způsobem v letech 1720–1725. V následujících letech zde vznikl mramorový oltář s obrazem Panny ze Škrpjelu. V kostele se také nachází řada archeologických sbírek, obrazů a artefaktů života v Boce kotorské v dřívějších staletích. V současné době se zde nachází také muzeum.\n"}
{"id": "1325117", "url": "https://cs.wikipedia.org/wiki?curid=1325117", "title": "Paul Greengrass", "text": "Paul Greengrass\n\nPaul Greengrass (13. srpna 1955 Cheam, Anglie) je anglický filmový režisér, producent a scenárista. Jeho specialitou jsou filmy natočené podle skutečných událostí, pro jeho snímky je typická ručně držená kamera. Jeho druhý film určený pro kina, \"Krvavá neděle\" (2002), obdržel Zlatého medvěda na Berlínském mezinárodním filmovém festivalu. Greengrass také režíroval tři filmy z akční série o agentu Bournovi: \"Bournův mýtus\" (2004), \"Bourneovo ultimátum\" (2007) a \"Jason Bourne\" (2016). V roce 2007 byl jeho film \"Let číslo 93\" nominován na Oscara za nejlepší režii a Greengrass za něj také obdržel Cenu BAFTA za nejlepší režii.\n\nJe spoluautorem knihy \"Spycatcher\" ze zákulisí tajných služeb. V letech 2007–2014 stál v čele Directors UK, britské organizace sdružující režiséry audiovizuálních děl.\n\n\n"}
{"id": "1325118", "url": "https://cs.wikipedia.org/wiki?curid=1325118", "title": "Třída Bangor", "text": "Třída Bangor\n\nTřída Bangor byla lodní třída britských pobřežních minolovek z období druhé světové války. Celkem bylo rozestavěno 59 jednotek této třídy. Za druhé světové války jich za 55 získalo britské královské námořnictvo a královská námořnictva Indie a Kanady, přičemž další čtyři ukořistilo a (v různých podobách) dostavělo také Japonsko. Po válce část minolovek získala námořnictva dalších zemí. Další získaly soukromé vlastníky.\n\nCelkem bylo britskými a kanadskými loděnicemi postaveno 55 jednotek této třídy. Podle typu pohonu se dělily do tří skupin, někdy označovaných jako třídy Bangor, Blyth a Ardrossan. První skupinu poháněly diesely, druhou parní stroje a třetí parní turbíny. Plavidla s dieselovým pohonem měla o několik metrů kratší trup. Rovněž rozměry a výzbroj se lišily.\n\nBěhem služby se výzbroj plavidel měnila. Jejím základem byl 76mm kanón na přídi, který doplňovaly další lehčí zbraně. Na zádi bylo minolovné vybavení.\n\nTřída se dělila na tři skupiny lišící se typem pohonu. První skupina měla diesely (výkon 2000 bhp), druhá parní stroje (výkon 2400 IHP) a třetí poháněly parní turbíny (výkon 2400 shp). Ve všech případech pohonný systém poháněl dva lodní šrouby. Nejvyšší rychlost dosahovala 16 uzlů.\n\nZa druhé světové války bylo potopeno celkem devět minolovek této třídy. Dvě další byly neopravitelně poškozeny.\n\n\n\n\n\n\n\n\n\n\n\n"}
{"id": "1325119", "url": "https://cs.wikipedia.org/wiki?curid=1325119", "title": "Perast", "text": "Perast\n\nPerast (v srbské cyrilici Пераст, italsky Perasto) je vesnice na břehu Boky Kotorské. Nachází se v její vnitřní části, mezi Kotorským a Risanským zálivem. V roce 2003 zde žilo 349 obyvatel. Administrativně je součástí opštiny Kotor. Vesnice se nachází na úpatí hory \"Sveti Ilija\" na severním břehu zálivu.\n\nVesnice vznikla ve středověku. Poprvé je zmiňována v 10. století jako autonomní město v rámci Byzantské říše. Poté byl Perast až do roku 1371 součástí středověkého srbského státu a následně byl po dlouhou dobu pod kontrolou Benátské republiky. Již v roce 1336 měl vlastní loděnici, která byla v činnosti až do roku 1813. Od roku 1830 měl status města; sídlem stejnojmenné opštiny byl až do roku 1950, kdy bylo centrum správy přesunuto do Kotoru. Perast byl známý v 17. a 18. století díky námořní škole a několika stům lodí, které byly v místní loděnici spuštěny na vodu. Bohatství, které tehdy město nashromáždilo, bylo využito na výstavbu tehdy největší zvonice o výšce 55 m. Význam města poklesl s úpadkem Benátské republiky; Perast byl posledním místem, kde byla svěšena benátská zástava po pádu republiky na konci 18. století.\n"}
{"id": "1325121", "url": "https://cs.wikipedia.org/wiki?curid=1325121", "title": "Ladislav Berka z Dubé a Lipé", "text": "Ladislav Berka z Dubé a Lipé\n\nLadislav Berka z Dubé a Lipé (okolo 1560–1613, \"Ladislaus Wercka (Birke), Freiherr von der Daub und Leipp\") byl český šlechtic z významného ronovského rodu Berků z Dubé, od roku 1583 nejvyšší zemský komorník Království českého.\n\nNarodil se kolem roku 1560. Jeho rodiči byli Zdeněk Berka z Dubé a Kateřina Berková z Dubé (rozená Haugvicová z Biskupic)\n\nByl horlivým katolíkem. 20. srpna 1591 se v Jindřichově Hradci oženil poprvé s Kateřinou z Hradce. Podruhé se oženil 9. ledna 1604 s Eliškou ze Žerotína. V témže roce jako zemský hejtman moravský s kardinálem Františkem z Ditrichštejna spoluzakládal kapucínský klášter v Brně Roku 1611 se ujal správy panství Heřmanova Městce. \n\nV září roku 1583 byl jmenován nejvyšším zemským komorníkem Českého království, v letech 1603–1604 a poté ještě v roce 1608 byl zemským hejtmanem (místodržícím) Markrabství moravského. Byl také majitelem rodového jaroslavického panství se zámkem (původně hrad založený roku 1255 založený znojemským purkrabím Bočkem z Jaroslavic a Obřan), který v 60. a 70. letech 16. století páni z Dubé a Lipé zcela přestavěli. Architektonicky zajímavý zámek Berkové v roce 1609 prodali Volfu Dětřichovi z Althannu. \n\nMěl syna Jana Jetřicha.\n\n"}
{"id": "1325122", "url": "https://cs.wikipedia.org/wiki?curid=1325122", "title": "Maršovská rychta", "text": "Maršovská rychta\n\nMaršovská rychta je bývalá rychta, dnes hotel, stojící v centru Maršovic, části Nového Města na Moravě. Od roku 1970 je chráněna jako kulturní památka.\n\nPrvní písemná zmínka o, tehdy renesanční, rychtě pochází z roku 1550, kdy ji tehdejší rychtář Michal prodal svému synu Janovi. Z roku 1587 se dochovaly zmínky o dvojici povinností, které byly uděleny novoměstskou vrchností – v případě tažení měla vypravit vrchnosti koně a pacholka a dále jí také vychovávat vola. Další zprávy z let 1664 a 1671 uvádějí rychtu jako značně zanedbanou, takže prošla řadou úprav, mj. i barokní přestavbou. V dalších století prodělala množství dalších úprav, např. v 19. století prošla přestavbou v duchu empíru a později i klasicistní. V roce 1960 prodělala poslední větší přestavbou, kdy byl upraven na hotel Maršovská rychta.\n\nČást svého dětství zde prožili sourozenci Křičkovi – Jaroslav (hudební skladatel), Petr (básník) a Pavla (spisovatelka). V roce 1891 po smrti jejich otce se jejich matka s nimi přestěhovala z Kelče na Vysočinu – nejprve do Německého Brodu, posléze na svoji rodnou maršovskou rychtu. Pro svoji babičku, která na zdejší rychtě žila, složili bratři písničku \"Bábinčin maršovský valčík.\" V prvním patře rychty je na jejich připomínku umístěna pamětní deska.\n\n\n"}
{"id": "1325123", "url": "https://cs.wikipedia.org/wiki?curid=1325123", "title": "Once Upon a Time in Shaolin", "text": "Once Upon a Time in Shaolin\n\nOnce Upon a Time in Shaolin je studiové album americké hiphopové skupiny Wu-Tang Clan. Jeho vydání bylo limitováno na jeden kus, vydražený v roce 2015. Nahrávka vznikala v utajení po dobu pěti let. Jeho producenty byli RZA a Cilvaringz. Dvojitý kompaktní disk byl vylisován v roce 2014 a následně zachován v trezoru v hotelu Royal Mansour v Marrákeši. Roku 2015 proběhla dražba desky v internetové aukční síni Paddle8. Nejvyšší nabídku ve výši dvou milionů amerických dolarů dal podnikatel Martin Shkreli. Podmínkou koupě bylo, že album nesmí být komerčně šířeno až do roku 2103, avšak může být uvedeno zdarma. Části dvou písní a intro Shkreli zveřejnil poté, co byl Donald Trump zvolen prezidentem Spojených států amerických. Roku 2017 proběhl živý přenos alba na YouTube. Později toho roku jej Shkreli dal do aukce na serveru eBay. Album se vydražilo za 1 025 100 amerických dolarů. V té době se rovněž začala šířit informace, že by nemuselo jít o album skupiny Wu-Tang Clan. V únoru 2016 zažaloval výtvarník Jason Koza tvůrce alba za nepovolené použití jeho díla na obalu alba.\n"}
{"id": "1325125", "url": "https://cs.wikipedia.org/wiki?curid=1325125", "title": "Ičchon", "text": "Ičchon\n\nMěsto Ičchon ( – \"Ičchŏn si\") je město na jihovýchodě provincie Kjonggi v Jižní Koreji. Má přes dvěstě tisíc obyvatel.\n\nJihozápadně od města křižuje severojižní dálnice 45 východozápadní dálnici 50.\n\nMěsto je centrem výroby tradiční korejské keramiky.\n"}
{"id": "1325127", "url": "https://cs.wikipedia.org/wiki?curid=1325127", "title": "Rohožník (okres Humenné)", "text": "Rohožník (okres Humenné)\n\nRohožník je obec na Slovensku v okrese Humenné v Prešovském kraji ležící v Ondavské vrchovině.\nPrvní písemná zmínka pochází z roku 1454. Nachází se zde řeckokatolický chrám Nanebevstoupení Páně z roku 1927.\n"}
{"id": "1325130", "url": "https://cs.wikipedia.org/wiki?curid=1325130", "title": "Izotopy neptunia", "text": "Izotopy neptunia\n\nNeptunium (Np) je umělý prvek, v přírodě se téměř nevyskytuje (jen ve velmi nízkých koncentracích, vzniká když U zachytí neutron a přemění se na beta minus radioaktivní U).\n\nJe známo 21 izotopů tohoto prvku, nejstabilnější izotopy jsou Np (poločas přeměny 2,144×10 let), Np (1,53×10 let), Np (396,1 dne) a Np (4,4 dne). Všechny ostatní mají poločasy kratší než 2,4 dne, většina pod 15 minut. Také byly popsány 4 jaderné izomery neptunia.\n\nNp má v jádru 143 neutronů, jeho poločas přeměny je 153 000 let. Jedná se o štěpitelný nuklid, kritické množství je 6,79 kg.\n\nNp vzniká v malých množstvích z Np (n,2n) a (γ,n) reakcemi, ovšem je téměř nemožné oddělit jej ve významnějším množství od Np. Z tohoto důvodu nebylo neptunium-236 zkoumáno jako jaderné palivo.\n\nNp je výchozím nuklidem neptuniové rozpadové řady, na jejímž konci je Tl.\nV roce 2002 bylo zjištěno, že neptunium-237 by mohlo být štěpeno rychlými neutrony v jaderných zbraních, s kritickou hmotností kolem 60 kg. Malá pravděpodobnost tohoto štěpení jej činí nepoužitelným v jaderných reaktorech.\n\nNp ostřelované neutrony se mění na Np, které se následně přeměňuje na Pu, které se využívá jako zdroj energie v radioizotopových termoelektrických generátorech kosmických sond.\n"}
{"id": "1325133", "url": "https://cs.wikipedia.org/wiki?curid=1325133", "title": "Bieszczadská lesní dráha", "text": "Bieszczadská lesní dráha\n\nBieszczadská lesní dráha (Bieszczadzka Kolejka Leśna) je nejvýše položená úzkorozchodná dráha v Polsku. Nachází se v geomorfologické oblasti Poloniny v blízkosti hranic Polska se Slovenskem a Ukrajinou. \n\nBudování dráhy začalo v roce 1890 a provoz byl zahájen v roce 1898. V roce 1994 byl na této úzkorozchodné dráze ukončen provoz. V roce 1997 byl pak provoz obnoven v režimu sezónní turistické atrakce. Turistický charakter má provoz do dnes. Rozchod dráhy činí 750 mm. Původně trať sloužila především k odvozu dřeva z lesů Polonin. Přidruženou funkcí této úzkorozchodné dráhy byla i doprava osob. Největší délka tratě byla 75 km.\n\nV současnosti je provozováno přibližně 20 km tratě Balnica - Majdan - Przysłup. Provoz na dráze zajišťuje její vlastník, fundacja Bieszczadzkiej Kolejki Leśnej. Tento spolek se také stará o rozvoj provozovaných úseků dráhy.\n\n"}
{"id": "1325134", "url": "https://cs.wikipedia.org/wiki?curid=1325134", "title": "Mistrovství světa v silniční cyklistice mužů – časovka jednotlivců do 23 let", "text": "Mistrovství světa v silniční cyklistice mužů – časovka jednotlivců do 23 let\n\nČasovka jednotlivců do 23 let se na mistrovství světa v silniční cyklistice jela poprvé v roce 1996. Nejúspěšnějším závodníkem v této disciplíně je Rus Michail Ignaťjev s jednou zlatou a dvěma stříbrnými medailemi.\n"}
{"id": "1325136", "url": "https://cs.wikipedia.org/wiki?curid=1325136", "title": "Techagro", "text": "Techagro\n\nTechagro je mezinárodní veletrh zemědělské techniky, který se koná na brněnském výstavišti každé dva roky. Účastní se ho téměř 800 vystavovatelů ze 40 zemí. V roce 2015 ho navštívilo více než 112 tisíc lidí ze 48 zemí. Techagro zabírá více než 70 tisíc metrů čtverečních, jedná se o největší zemědělský veletrh ve střední Evropě. \n\nVeletrh prezentuje nejnovější trendy v technice i zemědělské technologii a účastní se ho většina značek působících v České republice. Zároveň se na něm prezentují v hojné míře i zahraniční značky. Bohatý doprovodný program, akcentuje aktuální témata v zemědělství. \n\nSpolečně s veletrhem Techagro se konají také veletrhy Silva Regina a Biomasa. V roce 2020 budou tyto veletrhy rozšířeny o téma sportovního rybaření, které bude umístěno v pavilonu C.\n\n"}
{"id": "1325143", "url": "https://cs.wikipedia.org/wiki?curid=1325143", "title": "Točnické jezírko", "text": "Točnické jezírko\n\nTočnické jezírko příp. Václavovo jezírko, Černé jezero, Černé jezírko, jezírko na hradě Točník je jezírko, které se nachází přímo pod severovýchodní zdí hradu Točník ve stejnojmenné obci v okrese Beroun ve Středočeském kraji v Česku. Má rozlohu 0,014 ha a je trojúhelníkového tvaru s hranou 15 m. Změřená hloubka v severní části činí 10 m, přičemž v jižní části může být i vyšší, nebyla však změřena. Jezírko leží v nadmořské výšce 440 m.\n\nOkolí jezírka je porostlé travou, jen na severovýchodě rostou stromy. Na jihozápadě se nachází hradu Točník a na severozápadě se nachází most do hradu. Přes severní cíp vede lávka.\n\nJezírko nemá povrchový přítok ani odtok. Kolem roku 1880 místní obyvatelé pomocí hasičské stříkačky jezírko vypustili, načež se opět za dva dny naplnilo díky podzemnímu přítoku. Přestože jezírko nemá povrchový odtok úroveň hladiny je stabilní. Stejným pramenem jako jezírko je napájena i hradní studna. Voda v jezírku je zelená díky žabinci. Náleží k povodí Stroupínského potoku, který je přítokem Červeného potoku.\n\nO jezírku koluje několik pověstí, ve kterých vystupují král Václav IV., Rudolf II., duše zavražděných, černé chlupaté ryby, kachna, cikánka.\n\nK hradu a tedy i k jezírku vedou:\n\n"}
{"id": "1325154", "url": "https://cs.wikipedia.org/wiki?curid=1325154", "title": "Borek (les)", "text": "Borek (les)\n\nBorek nad Mochovem je nevelký borovo-smrkový les (kombinovaný s duby a náletovými dřevinami) ležící ve Středočeském kraji mezi Mochovem, Císařskou Kuchyní a Přerovem nad Labem, a to v cípu katastrálního území Sedlčánky (město Čelákovice), při hranici s územím Mochova a Přerova nad Labem. Jeho nejvyšší bod leží v nadmořské výšce 200 m. Je součástí vyvýšeniny nazývané Na Vrších. Na západní a jižní straně je ohraničený korytem řeky Výmola. Mochovský Borek je v mapách Klubu českých turistů (např. mapa 17 - Dolní Pojizeří z roku 1996) také označován jako Býšť. Místní obyvatelé však v současnosti toto jméno nepoužívají.\n\nMladší část Borku je bývalou pískovnou, která po ukončení těžby prošla necitlivou rekultivací formou výsadby borové monokultury. Uprostřed novější části lesa je Borecké jezero.\n"}
{"id": "1325158", "url": "https://cs.wikipedia.org/wiki?curid=1325158", "title": "Jan Böhmermann", "text": "Jan Böhmermann\n\nJan Böhmermann (* 23. února 1981, Brémy) je německý komik, satirik a televizní a rozhlasový moderátor. Mezinárodní pozornosti dosáhl především satirickým videem \"V for Varoufakis\" a tzv. Böhmermannovou aférou, kdy zesměšňoval tureckého prezidenta Recepa Tayyipa Erdoğana.\n\nJan Böhmermann se narodil a vyrůstal v Brémách. Zapsal se na studium historie, sociologie a divadelní vědy v Kolíně nad Rýnem, ale studium nedokončil. Neúspěšné byly i jeho snahy o studium herectví - tři školy jej odmítly a na čtvrtou nenastoupil. Začínal v roce 1997 jako sloupkař v brémských novinách \"Die Norddeutsche\" a od roku 1999 pracoval pro \"Radio Bremen\", kde působil jako moderátor a autor komediálních příspěvků. Později působil v celostátních televizích, kde měl vlastní show.\n\nV roce 2016 vystoupil ve svém satirickém pořadu \"Neo Magazin Royale\" v německé veřejnoprávní televizi ZDF s básní o tureckém prezidentovi Erdoğanovi (která obsahovala i smyšlené sexuální narážky),\nkterou přednesl jako „příklad“, co by už byla nepřípustná a stíhatelná kritika.\nKvůli této básni bylo proti Böhmermannovi zavedeno trestní řízení podle § 103 německého trestního zákoníku, který do té doby zakazoval urážet zahraniční hlavy státu. Aféra vyvolala značnou mediální pozornost o svobodě médií a svobodě satiry a vedla ke zrušení zmiňovaného paragrafu. Böhmermann nebyl odsouzen.\n\n\n \n"}
{"id": "1325168", "url": "https://cs.wikipedia.org/wiki?curid=1325168", "title": "Peter Bugge", "text": "Peter Bugge\n\nPeter Bugge (* 1960) je dánský historik, bohemista a překladatel. Zabývá se českými politickými a kulturními dějinami 19. a 20. století a českým nacionalismem.\n\nV současné době působí na univerzitě v Aarhusu. Publikuje dánsky, německy, anglicky a česky. Je členem vědecké rady ÚSTRu. Do dánštiny překládá díla Václava Havla.\n\n"}
{"id": "1325169", "url": "https://cs.wikipedia.org/wiki?curid=1325169", "title": "Zemětřesení v Peru 1970", "text": "Zemětřesení v Peru 1970\n\nZemětřesení v Peru 1970 bylo zemětřesení o síle 7,9 Momentové škály, které zasáhlo pobřeží a hory v regionu Áncash v severním Peru. Následný masivní sesuv úbočí hory Huascarán zasypal 31. května 1970 město Yungay a usmrtil jeho 18 000 obyvatel.\nIntenzitou a rozsahem katastrofy šlo o největší zemětřesení v dějinách Peru, kromě regionu Áncash byly hlášeny oběti také z regionů Huánuco, Lima a La Libertad. Postižená oblast se táhla ve 450 km dlouhém a 200 km širokém pásu podle peruánského pobřeží. Celkový počet obětí zemětřesení je odhadován mezi 66 a 70 tisíci. Mezi oběťmi zemětřesení bylo také 14 členů československé horolezecké expedice, jejichž základní tábor rovněž zavalil sesuv Huascaránu.\n\n"}
{"id": "1325175", "url": "https://cs.wikipedia.org/wiki?curid=1325175", "title": "Janowitz", "text": "Janowitz\n\nJanowitz může být:\n\n\n"}
{"id": "1325176", "url": "https://cs.wikipedia.org/wiki?curid=1325176", "title": "Bohumil Kovář (motocyklový závodník)", "text": "Bohumil Kovář (motocyklový závodník)\n\nBohumil Kovář (29. listopadu 1932, Uherské Hradiště - 2000, tamtéž) je bývalý český silniční motocyklový závodník. \n\nV místrovství Československa startoval na motocyklu ČZ 125 cm³ v roce 1963, kdy skončil na sedmém místě. V roce 1969 se stal historicky prvním mistrem Československa ve třídě do 50 cm³, když vyhrál mistrovské závody v Novém Mestě nad Váhom a v Karviné. V roce 1969 skončil při závodě mistrovství republiky Hořicích ve třídě do 50 cm³ třetí za Zbyňkem Havrdou a Františkem Kročkou. V roce 1969 také skončil druhý do 50 cm³ v jugoslávské Opatiji, ale s ČZ 125 na stejném okruhu měl těžký pád a ukončil závodní kariéru. Jeho jméno nesou silníční motocyklové závody Slovácký okruh.\n\n\n\n"}
{"id": "1325181", "url": "https://cs.wikipedia.org/wiki?curid=1325181", "title": "Király", "text": "Király\n\nKirály je maďarské příjmení, které znamená „král“. Známými nositeli jsou:\n\n"}
{"id": "1325186", "url": "https://cs.wikipedia.org/wiki?curid=1325186", "title": "Hurikán Maria", "text": "Hurikán Maria\n\nHurikán Maria byla desátá nejintenzivnější tropická cyklóna v Atlantském oceánu, nejničivější živelná pohroma ostrova Dominika v zaznamenané historii a nejsilnější hurikán na ostrově Portoriko od roku 1928. Šlo o sedmý hurikán neobvykle silné atlantické hurikanové sezóny roku 2017. Hurikán Maria způsobil katastrofické škody napříč severozápadním Karibikem, když se stal třetím hurikánem v řadě který zasáhl Závětrné ostrovy krátce poté co je zpustošil Hurikán Irma. \n\nBouře se zformovala 16. září asi 1000 kilometrů od Malých Antil, které zasáhla 18. září s intenzitou hurikánu páté kategorie. Hurikán přímo zasáhl ostrov Dominika, kde poškodil většinu staveb a usmrtil nejméně 27 lidi, čímž se stal nejhorší živelnou katastrofou v dějinách této země. Po krátkém oslabení vyvolaném přechodem přes ostrov hurikán opětovně zesílil, nárazy větru dosáhly rychlosti 280 km/h a tlak v centru bouře poklesl na 908 mb/hPa. Maria se tím stala desátou nejintenzivnější tropickou cyklónou v Atlantském oceánu. Předtím, než zasáhl americké ostrovní území Portoriko, hurikán zeslábl na 4. kategorii s rychlostmi větru dosahujícími 250 km/h. Maria se i tak stala nejsilnějším hurikánem, který ostrov zasáhl od roku 1828. Na ostrově zničil elektrickou síť, přerušil komunikace a usmrtil zde nejméně 2975 lidí. Prvotní odhady škod na Portoriku dosáhly 40 až 85 miliard dolarů. \n\n27. září hurikán zasáhl oblast kolem mysu Hatteras v Severní Karolíně, kde si ale nevyžádal výraznější škody. \nPočet úmrtí na Portoriku a zprávy o tomto údaji prošly cyklem zvyšování z původních 16 obětí z 3. října 2017 a pozdějších 64 obětí, až po revizi univerzity George Washingtona téměř o rok později, z 28. srpna 2018, která dospěla k závěru, že v důsledku hurikánu zemřelo na Portoriku 2975 osob (dle dané metodiky to bylo 2658–3290 osob s pravděpodobností 95 %). Studie z Harvardu, která vyšla o den později, odhaduje počet obětí na 4645, což by z Marie činilo druhý nejtragičtější hurikán v historii.\n"}
{"id": "1325190", "url": "https://cs.wikipedia.org/wiki?curid=1325190", "title": "Konstantin Nikolajevič Igumnov", "text": "Konstantin Nikolajevič Igumnov\n\nKonstantin Nikolajevič Igumnov (; 1. května 1873 Lebedjan, Lipecká oblast, Rusko – 24. března 1948 Moskva) byl ruský klavírista a učitel mnoha předních ruských klavíristů.\n\nKonstantin Nikolajevič Igumnov se narodil 1. května (19. dubna podle pravoslavného kalendáře) v Lebedjanu v Lipecké oblasti Ruska v rodině kupce. Otec, Nikolaj Ivanovič, byl znám jako vzdělaný člověk, milující hudbu a literaturu. Konstantin projevoval hudební nadání velmi brzy. Na klavír začal hrát ve čtyřech letech. Poprvé veřejně vystoupil v sedmi letech s fantazií na motivy opery Trubadúr Giuseppe Verdiho.\n\nOd roku 1887, vedle studia na Prvním moskevském klasickém gymnáziu, studoval hru na klavír u Nikolaje Sergejeviče Zvereva (současně se Sergejem Rachmaninovem a Alexandrem Nikolajevičem Skrjabinem). V roce 1888 vstoupil na Moskevskou státní konzervatoř do třídy Alexandra Silotiho. Dále byli jeho učiteli Pavel Augustovič Pabst a Sergej Tanějev. Vedle toho v letech 1892–1895 studoval na Moskevské univerzitě práva, historii a filozofii. Konzervatoř absolvoval se zlatou medailí v roce 1894 a vydal se na dráhu klavírního sólisty.\n\nNa Mezinárodní soutěži Antona Rubinsteina v Berlíně získal v roce 1895 čestné uznání. V dalších letech pravidelně koncertoval a vyučoval hudbu. Stal se jedním z nejoblíbenějších moskevských hudebních pedagogů. V roce 1898 přijal místo učitele na Tifliském pobočce Ruské imperátorské hudební společnosti, ale již následujícího roku se stal vedoucím klavírní třídy na Moskevské konzervatoři, kde pak působil až do konce svého života. Pokračoval v koncertních vystoupeních jak v Rusku, tak i v zahraničí.\n\nPo Říjnové revoluci se stal členem Hudební rady při Lidovém komisariátu osvěty. Za jeho účasti proběhla reforma hudebního vzdělávání v Rusku. Speciálně na Moskevské konzervatoři byly zavedeny kurzy estetiky, historie kultury a literatury a otevřena třída komorní hry. V letech 1924–1929 působil jako ředitel konzervatoře. V letech 1928–1929 byl členem redakce časopisu \"Hudební výchova\" (Музыкальное образо­вание).\n\nV letech 2. světové války byl Igumnov spolu s mnoha dalšími hudebníky evakuován do Jerevanu, kde učil na konzervatoři. Zemřel 24. března 1948 v Moskvě. Je pochován na Novoděvičím hřbitově.\n\nV Lipecké oblasti se od roku 1993 koná soutěž mladých klavíristů pojmenována podle Igumnova.\n\n"}
{"id": "1325192", "url": "https://cs.wikipedia.org/wiki?curid=1325192", "title": "Dobrovolná skromnost", "text": "Dobrovolná skromnost\n\nDobrovolná skromnost (jednoduchý/prostý život, anglicky \"voluntary poverty\" či \"simple living\") je životní styl zahrnující praktiky minimalizující složitost života. Nemusí však nutně jít o asketismus. Je reakcí na materialismus, konzumerismus a okázalou spotřebu. Může mít náboženský, spirituální i sekulární důvod.\n\nMezi praktiky patří například dobrovolnictví, zjednodušení stravy či bydlení. Může se tak zvyšovat kvalita života (QOL). \n\n"}
{"id": "1325193", "url": "https://cs.wikipedia.org/wiki?curid=1325193", "title": "W. Nelson Francis", "text": "W. Nelson Francis\n\nW. Nelson Francis (23. října 1910 – 14. června 2002) byl americký spisovatel, lingvista a univerzitní profesor. Působil na fakultách vysoké školy Franklin & Marshall College a Brownovy univerzity, kde se specializoval na anglický jazyk a korpusovou lingvistiku. Je znám svojí prací na korpusu, který nese jméno \"The Brown University Standard Corpus of Present-Day American English\" (nebo jednoduše Brownův korpus). Francis jej dokončil ve spolupráci s Jindřichem Kučerou.\n\nWinthrop Nelson Francis se narodil 23. října 1910 ve Filadelfii, největším městě Pensylvánie. Oba jeho rodiče pocházeli z Nové Anglie. Jeho matka byla vychovávána v americkém Calais, vystudovala Wellesley College a než se vdala za Francisova otce a přestěhovala se do Filadelfie, vyučovala na veřejné škole v Bostonu. Jeho otec Joseph Sidney Francis byl matematik a inženýr. Winthrop Nelson Francis vyrostl ve filadelfském Germantownu, kde navštěvoval veřejnou školu Charlese W. Henryho a školu Williama Penna Chartera.\n\nVysokoškolský titul na Harvardově univerzitě získal v roce 1931. Specializoval se na literaturu, zaměřoval se ale také na studium anglického, řeckého, latinského a francouzského jazyka. Později navštěvoval Pensylvánskou univerzitu, kde získal v roce 1937 titul Ph.D.. Jeho doktorská práce prezentovala text ve středověké angličtině 14. století, který Francis editoval s rozsáhlým úvodem o upravování textu. V roce 1939 četl jeho dizertační práci profesor a učitel středověké angličtiny Carleton Brown, vzal ji s sebou do Anglie a představil ji společnosti \"Mabel Day of the Early English Text Society\". V roce 1942 byl rukopis vydán nakladatelstvím Oxford University Press.\n\nPo té, co dokončil studia na Pensylvánské univerzitě, přijal Francis místo na fakultě vysoké školy Franklin & Marshall College, kde vyučoval anglickému jazyku. V roce 1957 se stal hlavou fakultního výboru, jenž přehodnocoval studijní plány vysoké školy. Následující rok byl jmenován předsedou anglické katedry. Jeho první kniha, \"The Structure of American English\", byla vydána v roce 1958. Francisova vědecká práce o rozmanitosti angličtiny navíc zahrnovala sbírání, psaní a úpravu verze knihy \"Book of Vices and Virtues\" ze 14. století pro Early English Text Society. Získal cenu Fulbright Research Fellowship a pro Survey of English Dialects provědl v letech 1956 a 1957 terénní výzkum v anglickém Norfolku, který pak byl zpracován na Univerzitě v Leedsu v hrabství West Yorkshire.\n\nV roce 1962 přijal místo na fakultě Brownovy univerzity a působil zde jako profesor lingvistiky a anglického jazyka. V roce 1964 začal pracovat na společném jazykovém projektu Brownovy univerzity a Tougaloo College, který dokončil během roku 1968. Projekt aplikoval lingvistické principy v osnově standardní americké angličtiny pro afroamerické mladíky na Tougaloo College. Jakmile byl projekt dokončen, dostal místo na katedře lingvistiky a na této pozici zůstal až do roku 1976. Zatímco oficiálně odešel do důchodu, pokračoval titulován emeritní profesor s výukou historické a srovnávací lingvistiky a konzultoval se studenty. V roce 1987 byl jmenován předsedou Brownovy nově založené katedry Kognitivních a jazykových věd. Svoje poslední hodiny na Brownově univerzitě odučil v roce 1990.\n\nPoté, co Francis nastoupil na Brownovu univerzitu, absolvoval kurz počítačové lingvistiky u Jindřicha Kučery, který na Ústavu slavistiky vyučoval. Na začátku 60. let začali Francis s Kučerou spolupracovat na sestavování počítačového korpusu, který měl být průřeze americké angličtiny o mohutnosti jednoho milionu slov a jenž byl nazván \"Brown Standard Corpus of Present-Day American English\", běžně je ale znám jako Brownův korpus. Korpus byl sestaven během let 1963 až 1964 s využitím knih, časopisů, novin a dalších upravených zdrojů informativní a krásné prózy vydané v roce 1961. Brownův korpus byl publikován v roce 1964. Každé slovo v korpusu je označeno podle svého slovního druhu a kategorie, do níž se řadí zdroj, z nějž autoři čerpali.\nČlánky W. Nelsona Francise byly publikovány v denících a časopisech jako je \"American Speech\", \"College Composition and Communication\", \"College English\", \"Computers and the Humanities\", \"Contemporary Psychology\", \"East Anglian Magazine\", \"English Journal\", \"The Explicator\", \"Language\", \"Language in Society\", \"Lingua\", \"Modern Language Notes\", \"PMLA\", \"The Quarterly Journal of Speech\", \"Speculum\", \"Style\" a \"Word\".\n\nV roce 1977 Francis spoluzaložil na Univerzitě v Oslu International Computer Archive of Modern and Medieval English (ICAME), kterážto organizace se stala distributorem \"Brownova korpusu\". Publikace nazvané \"ICAME News\" (Noviny ICAME) a \"ICAME Journal\" (Deník ICAME) se mu věnovaly hned dvakrát. V roce 1986 noviny ocenily Francisův osobní přínos a o deset let později deník publikoval článek \"Pocta W. Nelsonu Francisovi a Jindřichu Kučerovi\".\n\nFrancis sloužil jako přednášející, lektor a externí profesor v Londýně, Edinburghu, Káhiře, Tokiu a norském Trondheimu. Účastnil se také Nobelova Sympozia počítačové korpusové lingvistiky ve Stockholmu.\n\nFrancis byl členem následujících společností:\na také prezidentem Providence Shakespearean Society v letech 1986 až 1990.\n\n\n\n"}
{"id": "1325195", "url": "https://cs.wikipedia.org/wiki?curid=1325195", "title": "Easton", "text": "Easton\n\nEaston [\"ístn\"] může být:\n\n\n"}
{"id": "1325198", "url": "https://cs.wikipedia.org/wiki?curid=1325198", "title": "Abdón (biblická postava)", "text": "Abdón (biblická postava)\n\nAbdón ( , \"Avdon\"), v českých překladech Bible přepisováno též jako Abdon, je jméno několika postav Bible. Biblista Heller jméno vykládá jako \"„Služebníček“\". Tentýž význam má i jméno jednoho z mošavů v Izraeli, který nese název Avdon. V knize Jozue je zmínka o starověkém městě téhož jména, které leželo na území izraelského kmene Ašer, ale bylo přiděleno levitům.\n\nJméno jednoho ze starozákonních soudců, o němž se zmiňuje kniha Soudců. Tento soudce pocházel z Pireatónu, které leželo na území izraelského kmene Efrajim, a soudil syny Izraele osm let, a sice od doby, kdy zemřel soudce Elón. Podle Davida Ganse Abdónovo soudcovské období spadá do let 2803–2810 od stvoření světa neboli do let 959–951 před naším letopočtem. Po smrti byl Elón pochován ve svém rodišti a po něm soudil syny Izraele soudce Samson.\n\nZe skromných údajů o osobě soudce Abdóna se dále dovídáme nejen to, že měl čtyřicet synů a třicet vnuků, ale i to, že tito jeho mužští potomci \"„jezdili na sedmdesáti oslátkách“\". Tento zvláštní údaj je podobný tomu, co můžeme číst v knize Soudců na jiném místě v souvislosti se syny dřívějšího soudce Jaíra Gileádského. Někteří biblisté v tomto údaji vidí náznak vznikající \"„instituce jakýchsi dědičných úřadů“\", skrze něž soudci \"„spravovali různé obce a vykonávali dozor nad rozlehlým krajem“\".\n\n\n\n"}
{"id": "1325209", "url": "https://cs.wikipedia.org/wiki?curid=1325209", "title": "Ústředí ČSOB", "text": "Ústředí ČSOB\n\nÚstředí ČSOB (či centrála ČSOB) je sídlo české Československé obchodní banky nacházející se na Praze 5 v Radlickém údolí u stanice metra Radlická. Je největší administrativní stavbou v zemi (stav k r. 2019). Tato instituce se sem přesunula v roce 2007 z budov roztroušených po centru města. Komplex zahrnuje dvě budovy spojené pěším mostem přes Radlickou ulici. Má přes 55 000 metrů čtverečních kancelářských prostor, ve kterých pracuje více než 4500 lidí. Náklady na výstavbu obou budovy (z roku 2006 a 2019) byly přes 4,7 miliardy korun. Původní budovu z roku 2006 navrhl AP atelier pod vedením architekta Josefa Pleskota. Novější budova z roku 2019 byla navržená ateliérem Chalupa architekti.\n\nSídlí zde ČSOB a její dceřiné společnosti Era/Poštovní spořitelna, Hypoteční banka, ČSOB Penzijní společnost a ČSOB Asset management. Nachází se zde také zákaznická pobočka firmy.\n\nO výstavbě nového sídla firmy se rozhodlo již v roce 2003. Ve stejném roce proběhla stavební soutěž, kterou vyhrála švédská Skanska, ta vybírala také lokaci a architekta budoucího sídla. Tím se nakonec stal český ateliér AP atelier Josefa Pleskota. Hlavním důvodem k přesunu byla větší efektivita firmy a úspora peněz, původně totiž banka „sídlila\" ve 14 budovách po celém městě. Výstavba probíhala od roku 2005 do začátku roku 2007. Součástí byla také rekultivace okolí (ČSOB například skoupila okolní svahy a zasadila zde stromy či zrekonstruovala zdejší kapli sv. Jana Nepomuckého)\n\nV roce 2013 banka oznámila záměr sídlo rozšířit kvůli nedostačující kapacitě. Byla vyhlášena architektonická soutěž na novou budovu, kterou vyhrálu studio Chalupa architekti (Marek a Štěpán Chalupa), jako vedoucí stavby byla vybrána německá firma Hochtief. Budova byla se zpožděním dvou let dokončena v únoru 2019. Výstavba vyšla na zhruba 1,8 miliardy korun.\n\nCentrála ČSOB se dělí na šest bloků v rámci jedné budovy. Budova má celkem dva vstupy, jeden u stanice metra a druhý na východní straně komplexu. Hlavní tepnou celého komplexu je asi 170 metrů dlouhá hlavní třída, široká chodba, výškou protíná většinu pater. Z ní ústí vstupy do všech částí budovy. Střešní prostory slouží zaměstnancům, jsou zelené. Půda je na některých místech až 1,5 metrů vysoká a rostou zde vzrostlé stromy. Ústředí disponuje řadou služeb pro zaměstnance – nachází se zde jídelna, kavárny, školka, pobočka pošty či lékař.\n\nNová budova je zasazená do úbočí nad Radlickou ulicí, kopíruje reliéf svahu. S původní budovou ČSOB z roku 2006 je propojena pěším zastřešeným mostkem přes Radlickou ulici. Objekt je opět šetrný k životnímu prostředí, energie pro vytápění i chlazení je získávána ze 177 geotermálních vrtů s hloubkou 150 metrů. Má sedm celoplošných zelených střech, které jsou zavlažovány dešťovou vodou. Jedna ze střešních zahrad je vybavena 150 metrů dlouhou běžeckou dráhou, hřištěm na basketbal a posilovnou. Má 14 456 m² kancelářských ploch a 1400 pracovních míst. Pod budovou se nachází parkoviště včetně zázemí pro cyklisty, nabíjecí stanice elektromobilů.\n\n\"Budova z roku 2006 získala následující ocenění:\"\n\n"}
{"id": "1325211", "url": "https://cs.wikipedia.org/wiki?curid=1325211", "title": "Zhu (hudebník)", "text": "Zhu (hudebník)\n\nSteven Zhu (* 1989), v hudebním světě více známý pod přezdívkou ZHU je čínsko-americký elektronický muzikant a zpěvák, aktivní od roku 2014 a vydávající u nahrávacích společností Mind Of a Genius Records a Columbia Records, dále je jedním z mála hudebníků, jenž chtějí aby jej ostatní posuzovali podle jejich tvorby, nikoliv podle jich samotných. Začátkem roku 2014 vyšla jeho první a dosud nejůspěšnější píseň Faded, která se v několika zemích světa dostala na vrchol hitparád. 29. července 2016 nakonec vyšlo debutové album Generationwhy, které obsahuje písně jako Working For It, In The Morning nebo Generationwhy.\n\n\n\n\n\n"}
{"id": "1325218", "url": "https://cs.wikipedia.org/wiki?curid=1325218", "title": "Exploze v Tchien-ťinu v srpnu 2015", "text": "Exploze v Tchien-ťinu v srpnu 2015\n\nDne 12. srpna 2015 došlo k řadě explozí v přístavu Tchien-ťin v Čínské lidové republice. Bylo zabito 173 lidí a další stovky byly zraněny. První dvě exploze nastaly v 30 sekundovém rozmezí. Druhá exploze byla mnohem větší, jelikož detonovalo 800 tun dusičnanu amonného. Požáry způsobené počátečními explozemi nekontrolovaně hořely po celý víkend. Způsobovaly také sekundární exploze a osm dalších 15. srpna.\n\nPříčina explozí nebyla okamžitě jasná, avšak vyšetřování ukončené v únoru 2016 ukázalo, že příčinou byla přehřátá nádoba se suchou nitrocelulózou.\n\nCenzurované zpravodajství bylo kritizováno. Vláda také cenzurovala internet a sociální média, která používala slova \"Tianjin\" a \"explosion\", a oznámila, že zakázala několik webových stránek, které zveřejňovaly údajně „falešné“ informace.\n\nMěsíc po explozích bylo ohlášeno 173 mrtvých, 8 pohřešovaných a 797 zraněných.\n"}
{"id": "1325224", "url": "https://cs.wikipedia.org/wiki?curid=1325224", "title": "Rosnatka královská", "text": "Rosnatka královská\n\nRosnatka královská (\"Drosera regia\") je masožravá rostlina náležící do rodu rosnatka (\"Drosera\"), která je endemitním druhem pro jedno údolí v Jihoafrické republice, kde obývá pouze dvě lokality (o výškách 500 a 900 m n. m.). Jejím biotopem je typ krajiny nazývaný fynbos. Jméno \"Drosera regia\" pochází z řeckého ', neboli „pokrytá rosou“, a latinského ', což znamená „královská“. Rostlina vytváří až 70cm listy, pokryté lepkavými tentakulemi určenými pro lov hmyzu. Na dotyk kořisti rostlina reaguje ohýbáním tentakulí i samotných listů. U rosnatky královské se vyvinulo mnoho charakteristik, které ji odlišují od většiny ostatních rosnatek − například dřevité oddenky či nerozvíjení květních stvolů circinátní vernací (do spirály). Společně s molekulárními analýzami to naznačuje, že se rosnatka královská řadí mezi vývojově nejstarší žijící druhy z rodu.\n\nMezinárodní svaz ochrany přírody rosnatku královskou nehodnotí, International Carnivorous Plant Society ji řadí mezi ohrožené druhy. V roce 2006 bylo nalezeno pouze 50 zbývajících jedinců v oblasti s nižší nadmořskou výškou, ve druhé oblasti nebyly nalezeny rostliny žádné. Rostlina může být kultivována, je to však obtížné. Je znám pouze jeden kultivar.\nRosnatku královskou poprvé popsala jihoafrická botanička Edith Layard Stephensová roku 1926. Stephensovou o tomto novém druhu informoval pan J. Renni, který tři roky před popsáním druhu objevil několik rostlin v blízkosti potoka v Baviaans Kloof. Další rosnatky byly objeveny na blízké (přímo nad touto oblastí) náhorní plošině ležící mezi South Ridge Peak a Observation Point, roku 1926 pak byla nalezena populace vzdálená asi 6,5 km od vrcholu Slanghoek v blízkosti řeky Witte.\n\nJméno \"Drosera regia\" je složeninou ze řeckého ', což znamená \"pokrytá rosou\", a latinského ', znamenající \"královská\". Stephensová zařadila tento druh do skupiny \"Psychophila\", která tehdy zahrnovala druhy \"Drosera arcturi\", \"Drosera stenopetala\" a \"Drosera uniflora\", pozastavovala se však nad neobvyklým květenstvím. V roce 1970 jihoafrická botanička Anna Amelia Obermeyerová navrhla, aby rosnatka královská nebyla řazena do žádné taxonomické skupiny určené německým botanikem L. Dielsem (jenž rosnatky roztřídil ve své monografii z roku 1906, která se stále využívá). Zároveň také poukázala na některé znaky, které rosnatku královskou odlišují od ostatních rosnatek. Dle studie Seineho a Barthlotta z roku 1994 by měl být tento druh zařazen do nového podrodu \"Regiae\" v rodu \"Drosera\". O dva roky později ve své monografii tuto systematiku uznal také Jan Schlauer. Jindřich Chrtek a Zdeňka Slavíková, dva čeští vědci, nicméně navrhli ve stejném roce vytvořit pro rosnatku \"D. regia\" nový rod, \"Freatulina\", který by zahrnoval pouze tento druh. Zároveň uvedli řadu rozdílů, kterými se \"Drosera regia\" odlišuje od jiných rosnatek a tento svůj názor následně potvrdili také ve studii z roku 1999. Jejich výsledky se však nedočkaly podpory a v dalších studiích byly odmítnuty nebo dokonce ignorovány.\n\nRosnatka královská byla považována za vývojově nejstarší ze všech existujících rosnatek, a to z důvodu svého neobyčejného vzhledu. Tuto teorii podpořily molekulární analýzy. První kladistická studie, založená na analýze rostlinného enzymu Rubisco a porovnávání vzhledu rostlin, určila, že rosnatka královská tvoří sesterský klad ke zbylým zkoumaným rosnatkám; všechny rosnatky potom tvoří sesterský klad k mucholapce podivné (\"Dionaea muscipula\") z rodu \"Dionaea\".\n\nDalší studie z roku 2002, postavená na analýze 18S rRNA, plastidové DNA a morfologických charakteristikách, potvrdila, že \"Drosera regia\" stojí jako bazální člen rodu \"Drosera\". I v této studii vyšly jako sesterské linie \"D. regia\" a mucholapka podivná, navíc společně s další rosnatkovitou rostlinou − aldrovandkou měchýřkatou (\"Aldrovanda vesiculosa\"). O rok později byla provedena další analýza, která odhalila úzký vztah také mezi \"D. regia\" a \"Drosera arcturi\" − nabízí se spojení mezi \"D. regia\" a ostatními rosnatkami \"Drosera\" skrze \"Drosera arcturi\".\n\nBěhem studií také vyplynuly důkazy o vývoji lapacího listu, který k lovu kořisti využívá například mucholapka podivná nebo aldrovandky, z pastí tvořených tentakulemi jako u \"D. regia\". Dle molekulárních a fyziologických údajů se ze společného předka rosnatek oddělily mucholapky a aldrovandky; živým důkazem o příbuznosti těchto druhů má být právě rosnatka královská a další rosnatky. U některých druhů rosnatek byly zaznamenány adaptace, jako například rychlé pohyby listů a tentakulí, které mohou v budoucnu vést ke vzniku lapacích listů. K vývoji by mohlo docházet s cílem ulovit i větší kořist. Zatímco z lepkavých tentakulí se větší živočich může osvobodit, lapací listy mu v tom obyčejně zabrání. Lapací listy také účinněji brání kleptoparazitismu, tedy že někdo rostlinu obere o uloveného živočicha, ještě než jej stačí strávit.\n\nRosnatka královská je endemit Jihoafrické republiky (JAR). Byla zde nalezena pouze na dvou lokalitách o nadmořských výškách 500 a 900 m u hory Bainskloof poblíž Wellingtonu v západním Kapsku. Přes další rozsáhlý průzkum nebyly rosnatky nalezeny v jiných podobných blízkých lokalitách. U těchto dvou populací, přičemž každá je omezena jen na několik set metrů čtverečních, existují malé rozdíly ve stavbě těla, jako například šířka listů. Rosnatka královská se vyskytuje v oblastech porostlých nízkými nebo středně velkými stálezelenými keři na vřesovištích; tento biotop, charakteristický pro JAR, se nazývá fynbos. Teploty zde mohou klesnout až pod bod mrazu.\n\nPůda v oblasti (nižší nadmořská výška), ve které se rosnatka \"Drosera regia\" vyskytuje, je charakterizována jako trvale vlhká a se strmými štěrkovitými svahy. Leží v korytě bývalého vodního toku. Rosnatka královská roste hlavně v písčitých půdách složených z rašeliny a kvarcitu, které pokrývá štěrk, oddenky mohou růst mezi travinami. Další vegetaci tvoří druhy z rodu \"Leucadendron\" a čeledí šáchorovité (\"Cyperaceae\"), kosatcovité (\"Iridaceae\") a lanovcovité (\"Restionaceae\"). V oblasti je také nutná přítomnost hmyzu, kterým se rostlina přiživuje, a pravidelné požáry, hubící ostatní rostliny v blízkosti rosnatky.\n\nRosnatka královská patří mezi poměrně velké byliny. Vytváří horizontálně rostoucí dřevité oddenky (rhizomy) a růžici velkých listů, které mohou měřit až 70 cm na délku a 2 cm na šířku. Listům chybí řapíky i palisty. Vernace je circinátní, výhonky uložené v pupenu se tedy rozvíjejí spirálně. Téměř po celé horní ploše listů rostou takzvané tentakule, paličkovitě zakončené brvy vylučující sliz. Pokud se těchto lepivých orgánů dotkne kořist, rostlina reaguje tím, že se kolem ní začnou tentakule i samotné listy ohýbat, list se přitom může i několikrát stočit. Každý list je vybaven i tisíci tentakulí, díky čemuž může polapit i větší kořist (ta je po chycení rozložena enzymy a živiny z ní pohlceny skrze listy). Ve svém areálu výskytu loví tato masožravka například brouky, můry a motýly.\n\nV chladných obdobích se rosnatky královské nacházejí ve vegetačním klidu; v tuto dobu tvoří pouze pupen složený z krátkých nerozvinutých listů. Vegetační sezóna trvá od října do dubna; rostliny však mohou v růstu také pokračovat během celého roku bez vegetačního klidu. Jednotlivé listy poté usychají, avšak i tak zůstávají stále přirostlé k rostlině pomocí krátkého stonku a přikrývají její spodní část.\n\nProdukce dřevitých oddenků je jedna z neobvyklých vlastností rostliny, společná v rodu pouze pro ni a rosnatku \"D. arcturi\". U ostatních rosnatek z rodu nebyla tato morfologická charakteristika zaznamenána, proto jsou také \"D. regia\" a \"D. arcturi\" považovány za dvě starobylé vývojové linie. Rosnatka královská je typická také produkcí mírně ztlustlých masivních kořenů, jejichž vrchol měří asi 15 cm a pokrývají jej kořenové vlásky. Pomocí oddenků nebo kořenů se rostlina může nepohlavně rozmnožovat; děje se tak hlavně po odkvetení. Z nepoškozených kořenů, například při požáru, pak také může vyrůst nová rostlina.\n\n\"D. regia\" kvete během ledna a února. Vytváří až 40 cm vysoké, vzpřímené květní stvoly. Na rozdíl od ostatních rosnatek z rodu (výjimkou je \"D. arcturi\") se nevyvíjejí circinátní vernací (rostou tedy svisle) a odlišují se i dalšími znaky. Rozvětvují se na dva výhonky, na kterých roste většinou 5 až 20 (někdy i 30) květů měřících necelé 4 cm v průměru, růžového zbarvení s okvětními lístky dlouhými 2 až 3 cm. Kalich je vysoký asi 13 mm. Listeny jsou malé a vyvíjí se na nich několik tentakulí. Z vrcholu semeníku vyrůstají celkem tři nerozvětvené blizny, okolo semeníků poté vyrůstá pět tyčinek, dlouhých asi 1,5 cm. Tyčinky a blizny jsou postavené tak, aby se minimalizovala možnost samosprašnosti. Semena jsou hnědá až černá, zdobená jemným síťovitým vzorem. Měří 2 mm na délku a v průměru 0,5 mm. Rostlina semena vypustí do konce března.\n\nDiploidní karyotyp \"D. regia\" činí 2n = 34 chromozomů. Pro rod \"Drosera\" je tento počet neobvyklý a blíží se spíše počtu chromozomů mucholapky podivné; její variabilní počet chromozomů podle několika studií činí 2 n = 30, 32 a 33. Většina rosnatek má počet chromozomů v násobcích deseti. Botanik Fernando Rivadavia navrhl, že diploidní karyotyp rodu činil 20. Tento počet sdílí velká řada druhů z rodu, výjimkou jsou rosnatky z Austrálie, Nového Zélandu a jihozápadní Asie (2n = 6−64 chromozomů).\n\nAndreas Fleischmann v roce 2009 ve své zprávě o výpravě z roku 2006 poznamenal, že místo o vyšší nadmořské výšce je porostlé pouze lanovcovitými, rosnatky královské však nenašel žádné. Podobně vypadala i lokalita v nižší nadmořské výšce, kde Fleischmann objevil zhruba 50 rostlin, čímž se stala rosnatka královská jedním z nejvíce ohrožených druhů ze svého rodu. Mezinárodní svaz ochrany přírody (IUCN) tento druh nehodnotí (z roku 1997 však pochází od IUCN ohodnocení rosnatky královské jako vzácné, tato dřívější hodnocení IUCN však nejsou pro častou chybovost uznávána), podle International Carnivorous Plant Society však rosnatka královská patří mezi ohrožené rostliny. Někteří botanikové (například publikace Barthlott, W., Porembski, S., Seine, R. a Theisen) ji dokonce považují za ohroženou vyhynutím.\n\nO kultivaci rosnatky královské se poprvé pokusila E. L. Stephensová v roce 1926, ještě před formálním popsáním druhu. Pěstování rosnatky bylo úspěšné, a botanička poznamenala, že rostlina vyžaduje vlhké a chladné prostředí, tedy podobné, jako má ve svém přirozeném prostředí.\n\nRosnatka královská je často považována za druh obtížný pro pěstování, některé studie o její kultivaci však naznačily podmínky vedoucí k úspěchu. Rosnatka královská vyžaduje dobře odvodněnou půdu a dostatek světla. Teploty by měly být spíše nižší. Překotný růst vyvolává, pokud jsou rosnatky ve dne v teple a v noci v chladu. Rostliny lze rozmnožovat, nepohlavně spíše malými kořenovými řízky nežli řízky listů; ty často podléhají hnilobě ještě před zapuštěním kořenů. Semena jinak klíčí velmi rychle, od deseti dnů po maximálně čtyři týdny, tedy rychleji než u jiných rosnatek z rodu.\n\nPrvní kultivar rosnatky královské, pojmenovaný 'Big Easy', byl objeven roku 2004 Williamem Josephem Clemensem, který jej nejprve získal na konferenci International Carnivorous Plant Society v roce 2000, a jako kultivar jej určil až po delší době. Informace o něm zveřejnil v čtvrtletníku \"Carnivorous Plant Newsletter\". 'Big Easy' je považován za robustnější než ostatní rosnatky, s maximální délkou listu 23 cm. Nikdy nekvete a neprodělává období vegetačního klidu.\n"}
{"id": "1325229", "url": "https://cs.wikipedia.org/wiki?curid=1325229", "title": "Vickers-Armstrongs", "text": "Vickers-Armstrongs\n\nVickers-Armstrongs Limited byl britský průmyslový konglomerát vytvořený v roce 1927 sloučením aktiv firem Vickers Limited a Sir WG Armstrong Whitworth & Company. Většina společnosti byla v šedesátých a sedmdesátých letech znárodněna, přičemž zbývající část byla v roce 1977 odprodána jako Vickers plc.\n\nV roce 1960 byla letecká divize sloučena se společnostmi Bristol, English Electric a Hunting Aircraft, čímž vznikla British Aircraft Corporation (BAC). Od roku 1965 byla značka letadel Vickers v rámci společnosti BAC zrušena.\n\nVedle letadel firma Vickers vyráběla zbraně, tanky i lodě.\n"}
{"id": "1325230", "url": "https://cs.wikipedia.org/wiki?curid=1325230", "title": "478 (číslo)", "text": "478 (číslo)\n\nČtyři sta sedmdesát osm je přirozené číslo. Římskými číslicemi se zapisuje CDLXXVIII a řeckými číslicemi υοη. Následuje po číslu čtyři sta sedmdesát sedm a předchází číslu čtyři sta sedmdesát devět.\n\n478 je:\n\n"}
{"id": "1325231", "url": "https://cs.wikipedia.org/wiki?curid=1325231", "title": "479 (číslo)", "text": "479 (číslo)\n\nČtyři sta sedmdesát devět je přirozené číslo. Římskými číslicemi se zapisuje CDLXXIX a řeckými číslicemi υοθ. Následuje po číslu čtyři sta sedmdesát osm a předchází číslu čtyři sta osmdesát.\n\n479 je:\n\n"}
{"id": "1325232", "url": "https://cs.wikipedia.org/wiki?curid=1325232", "title": "480 (číslo)", "text": "480 (číslo)\n\nČtyři sta osmdesát je přirozené číslo. Římskými číslicemi se zapisuje CDLXXX a řeckými číslicemi υπ. Následuje po číslu čtyři sta sedmdesát devět a předchází číslu čtyři sta osmdesát jedna.\n\n480 je:\n\n"}
{"id": "1325234", "url": "https://cs.wikipedia.org/wiki?curid=1325234", "title": "Izotopy plutonia", "text": "Izotopy plutonia\n\nPlutonium (Pu) je umělý prvek, v přírodě se téměř nevyskytuje (jen ve velmi nízkých koncentracích, vzniká když U zachytí neutron a přemění se na beta minus radioaktivní U a ten na Np, což je také beta minus zářič).\n\nJe známo 20 izotopů tohoto prvku, nejstabilnější izotopy jsou Pu (poločas přeměny 8×10 let), Pu (3,75×10 let), Pu (24 110 let) a Pu (6 561 let). Všechny ostatní mají poločasy kratší než 90 let, většina pod 11 dnů. Také bylo popsáno 8 jaderných izomerů tohoto prvku.\n\n\n\n\n"}
{"id": "1325241", "url": "https://cs.wikipedia.org/wiki?curid=1325241", "title": "Mistake", "text": "Mistake\n\nMistake může být:\n\n\n\n\n"}
{"id": "1325245", "url": "https://cs.wikipedia.org/wiki?curid=1325245", "title": "Autoportrét bez vousů", "text": "Autoportrét bez vousů\n\nAutoportrét bez vousů je olejomalba z roku 1889. Jejím autorem je postimpresionistický umělec Vincent van Gogh. Obraz, který je možná posledním van Goghovým autoportrétem, namaloval malíř v září 1889..\n\nNa aukci v New Yorku v roce 1998 byl tento autoportrét prodán za rekordních 71,5 milionu dolarů a stal se tak jedním z nejdražších obrazů všech dob. V té době se jednalo o třetí nejdražší obraz na světě. Vzhledem k inflaci se jeho dnešní cena odhaduje na 103 miliony dolarů, což z něj činí 21. nejdražší obraz světa.\n\n"}
{"id": "1325247", "url": "https://cs.wikipedia.org/wiki?curid=1325247", "title": "Přirozené lymfoidní buňky typu 3", "text": "Přirozené lymfoidní buňky typu 3\n\nPřirozené lymfoidní buňky (ILC, z angl. \"Innate lymphoid cells\") jsou imunitní buňky lymfoidní linie. Díky svým funkcím však spadají do přirozené složky imunitního systému, nikoliv adaptivní. Účastní se přirozených obranných mechanismů na sliznicích. Jsou součástí heterogenní skupiny buněk, která se rozdělují do tří skupin – ILC 1, ILC 2 a ILC 3.\n\nILC 3 tvoří dvě skupiny buněk – LTi buňky (buňky podporující vznik lymfoidní tkáně), které se uplatňují při vzniku sekundárních lymfoidních orgánů v embryogenezi a buňky označované jako NCRILC 3 a NCRILC 3 podle toho, jestli exprimují NCR receptor NK buněk, kterým jsou schopny rozpoznat patogenní molekuly. Jsou to buňky produkující cytokiny typické pro Th17 pomocné lymfocyty. Charakteristický znak ILC 3 je exprese transkripčního faktoru RORγt, který potřebují ke svému vývoji a exprese chemokinového receptoru CCR6. Co se týče cytokinové produkce, tato skupina buněk produkuje IL-17 (především IL-17A) a IL-22. Oba tyto cytokiny mohou být ILC 3 produkovány současně, anebo zvlášť, přičemž, pokud je IL-22 produkován samostatně, je to výhradou NCR ILC 3. ILC 3 exprimují IL-23R a produkce IL-17 a IL-22 je u nich stimulována IL-23 a IL-1β. Pro ILC 3 je typická exprese transkripčního faktoru RORγt a částečně i Ahr (aryl hydrocarbon receptor), jelikož interakce těchto dvou transkripčních faktorů způsobuje akumulaci ILC 3 a produkci IL-22 ve střevě.\n\nILC 3 představují obranu vůči extracelulárním parazitům a podílejí se na udržení střevní homeostáze. Účastní se účinné antimikrobiální obrany díky produkci IL-17 a IL-22. Role IL-22 je u lidí a u myší poněkud rozdílná. U myšího modelu bylo zjištěno, že IL-22 hraje roli při zlepšení průběhu zánětlivého onemocnění střev a obnově epitelu při ztrátě ochranné mucinové bariéry v tlustém střevě. U lidí se zánětlivým onemocněním střev ovšem má působení IL-22 vliv na patologický průběh onemocnění. I tak je ale IL-22 důležitý cytokin pro zachování střevní homeostázy. Působení IL-22 pomáhá zesilovat obranu povrchu střevní sliznice při oslabení mucinové vrstvy a jeho schopnost produkovat antimikrobiální látky, jako např. β – defensiny, je silným mechanismem, který se podílí na udržování střevní homeostáze. Nárůst hladiny IL-22 spolu se zvýšenou expresí β – defensinů byl zaznamenán i u zánětlivých kožních onemocnění jako je psoriáza. IL-22, stejně jako IL-17, by se tedy mohl podílet na vzniku těchto kožních onemocnění, jelikož u lidí bez těchto potíží nebyla exprese IL-22 zaregistrována.\n\nÚčinky IL-17 a IL-22 se mohou vzájemně doplňovat a spolu stimulují zvýšené množství antimikrobiálních peptidů v místě působení. Podobně jako ILC2, i ILC 3 mají schopnost exprimovat MHC glykoproteinový komplex II. třídy a přivlastňovat si tak funkci antigen prezentujících buněk. ILC ale chybí kostimulační receptory, které jsou nezbytné pro správnou aktivaci a zahájení imunitní odpovědi. Podle všeho ILC naopak tímto způsobem mohou uvádět pomocné T-lymfocyty do stavu anergie. V případě ILC 3 schopnost exprimovat MHC II zřejmě slouží k udržení tolerance vůči komensálním bakteriím ve střevě. Potlačují reakci CD4+ T lymfocytů vůči neškodným a tělu prospěšným střevním bakteriím. Pokud by tato tolerance nebyla zachována, došlo by k rozvoji nežádoucích patologických stavů.\n\nNa druhou stranu, působení IL-23 nebo IL-17 není vždy prospěšné. Vyvolává některá autoimunitní onemocnění, např. roztroušenou sklerózu nebo revmatoidní artritidu. IL-17A cíleně působí na keratinocyty a je hlavním cytokinem způsobujícím patogenezi kožní psoriázy. IL-17A je navíc také exprimován ve zvýšené míře i u pacientů se zánětlivým onemocněním střev.\n\nILC 3 mohou hrát roli již v prenatálním nastavení odolnosti organismu vůči infekcím. LTi buňky jsou důležité při vzniku a vývoji sekundárních lymfoidních orgánů. Bylo zjištěno, že diferenciace a signalizace LTi buněk je závislá na kyselině retinové (součást vitaminu A). Příjem kyseliny retinové v potravě matkou přímo ovlivňuje vývoj LTi buněk a velikost sekundárních lymfoidních orgánů plodu, což může mít dopad v jeho pozdějším věku. LTi buňky jsou skupina přirozených lymfoidných bunek patříci do hematopoetické lymfoidní linie. Jsou reprezentovány embryonickými LTi buňkami, které jsou důležité pro vytvoření primárních a sekundárních lymfoidných tkání. Další skupinou jsou LTi buňky zodpovědné za homeostazi primárnich a sekundárnich lymfoidných tkání v dospělosti a regulaci adaptivní imunitní odpovědi.\n\nLTi buňky jsou IL7+CD45+CD4+ pozitivní, ale negativní pro CD3 marker, exprimující LTαβ. Kromě toho exprimují i TRANCE molekulu, TNFS14 a TNFα, což jsou ligandy patřící do rodiny faktor nádorové nekrózy (TNF). Exprimují i chemokínové receptory, např. CXCR5, CXCR7 a adhezivní molekuly VLA-4 (známy i jako α4β1), Integrin α4β7 a ICAM-1. LTi buňky jsou pozitivní pro CD25, CD44, CD90, CD117, CD122 a CD132 markry.\n\nLTi buňky jsou jedny z prvních hematopoetických buňek migrujících do fetálnych lymfoidných struktur, sleziny a střeva. Indkují vznik Peyerových plátu a lymfoidní tkáň asociovanou s nosní sliznicí. Jsou derivované z IL-7Rα+ fetálnich jaterních progenitorů. Přítomnost transkripčních faktorů Ikaros a proteínu Id2 je nezbytné pro diferenciaci CD45+CD4+CD3- LTi buňek z progenitorů. Další molekulou potřebnou pro správný vývoj LTi buňek je RORγt. Signalizace skrz IL-7 receptor anebo TRANCE receptor jsou důležité pro iniciaci povrchové exprese LTαβ, a tím pro správné fungování LTi buňek.\n"}
{"id": "1325250", "url": "https://cs.wikipedia.org/wiki?curid=1325250", "title": "Qeqertarsuaq (Avannaata)", "text": "Qeqertarsuaq (Avannaata)\n\nQeqertarsuaq (zastarale \"Qeqertarssuaq\", v inuktunu Qikiqtarhuaq) je zaniklá osada v kraji Avannaata v Grónsku. Nachází se asi 23 km jihozápadně od Qaanaaqu a 42 km jihovýchodně od Siorapaluku na Herbertově ostrově (). Název osady \"Qeqertarsuaq\", který má společný s mnoha osadami a ostrovy, znamená v západním dialektu i v inuktunu \"velký ostrov\".\n\nNa začátku osmdesátých letech měla osada asi 40 obyvatel kvůli velkému množství zvířat v okolí. Od té doby se mnoho lidí přestěhovalo do Qaanaaqu kvůli lepším infrastrukturám a službám. V roce 1985 tu žilo už pouze 25 obyvatel, v roce 1990 17 obyvatel, v roce 1996 už jenom 10 obyvatel. V roce 1994, kdy tu žilo 17 obyvatel, byl v osadě uzavřen malý obchod, protože osada byla již považována za málo obývanou a od případných zůstávajících obyvatel bylo očekáváno, že se uživí lovem. V roce 1997 tu žili už pouze 4 obyvatelé, v roce 2005 tu byli ještě 2 obyvatelé, od roku 2006 byla osada považována za zaniklou. Existuje tu několik, stále zachovalých, ale již částečně zchátralých domů, které jsou často vyhledávány lovci, rybáři nebo turisty z Qaanaaqu. Nacházela se tu také škola s knihovnou, propojená s kostelem, která byla uzavřena kvůli tomu, že v osadě nežily již žádné děti ve školním věku.\n"}
{"id": "1325251", "url": "https://cs.wikipedia.org/wiki?curid=1325251", "title": "Crime of Passion", "text": "Crime of Passion\n\nCrime of Passion může být:\n"}
{"id": "1325255", "url": "https://cs.wikipedia.org/wiki?curid=1325255", "title": "Izotopy americia", "text": "Izotopy americia\n\nAmericium (Am) je umělý prvek, v přírodě se nevyskytuje. Prvním vyrobeným izotopem byl v roce 1944 Am.\n\nJe známo 21 izotopů tohoto prvku, nejstabilnější jsou Am (poločas přeměny 7 364 let), Am (432,6 let), Am (50,8 hodiny) a Am (16,02 h). Všechny ostatní mají poločasy kratší než 12 hodin, většina pod 75 minut. Také bylo popsáno 10 jaderných izomerů tohoto prvku.\n\nAmericium-241 je nejrozšířenější izotop americia v jaderném odpadu. Používá se v americiových ionizačních hlásičích kouře, které mají ionizační komory. Také jde o potenciální palivo pro dlouhodobé radioizotopové termoelektrické generátory.\n\nAmericium-241 se přeměňuje alfa rozpadem za současného uvolnění záření gama.\n\nAm je štepitelné (jelikož má lichý počet neutronů) a má nižší kritickou hmotnost než Pu. Má velmi velký účinný průřez pro štěpení a v reaktoru je rozštěpeno poměrně rychle.\n\nAm je s poločasem přeměny 7 364 let nejstabilnějším izotopem americia. Vzniká v jaderném palivovém cyklu záchytem neutronu z Pu.\n\nAm je karcinogenní.\n"}
{"id": "1325261", "url": "https://cs.wikipedia.org/wiki?curid=1325261", "title": "Systémy pro hodnocení obsahu videoher", "text": "Systémy pro hodnocení obsahu videoher\n\nSystémy pro hodnocení obsahu videoher se používají pro třídění her pro počítače a mobily do skupin přiměřených určitému věku. Většina z těchto systémů je podporována z veřejných zdrojů a někdy jsou součástí místního systému pro hodnocení filmové produkce.\n\nUžitečnost takových hodnocení byla zpochybněna studií, ve které 90% teenagerů tvrdí, že jejich rodiče \"nikdy\", nekontrolují hodnocení předtím, než jim umožní si půjčit nebo koupit videohru. \n\nSystémy pro hodnocení obsahu videoher mohou být použity jako podklad pro zákony, které se vztahují na prodej videoher nezletilým, jako je tomu v Austrálii. Kontrola hodnocení a schválení je součástí lokalizace hry před její distribucí do jiných zemí nebo lokalit.\n\nSystémy hodnocení byly také použity k omezení prodeje některých videoher na dobrovolné bázi. Například německý prodejce Galeria Kaufhof odstranil po střelbě na Winnendenské škole všechny videohry s ratingem 18+ podle USK.\n\n\nV České republice neexistuje zatím omezení dostupnosti videoher podle věku, ani oficiální dohled. Výrobci a distributoři zde mohou prodávat hry bez ohledu na věk kupujících a nemusejí se řídit ani mezinárodními ratingy. Určitým průvodcem snad může být výběr her pravidelně aktualizovaný porotou v rámci webu HryBezObav.cz.\n\nPomoc takovým zemím jako je Česko nabízí i mezinárodní sdružení IARC.\n"}
{"id": "1325264", "url": "https://cs.wikipedia.org/wiki?curid=1325264", "title": "Bărăgan", "text": "Bărăgan\n\nBărăgan nebo \"Bărăganská step\" () je bezlesá rovinatá krajina v Rumunsku mezi hlavním městem Bukureští a dolním tokem Dunaje. Řeka Ialomiţa dělí region na dvě části: \"Bărăganul Călmăţuiului\" na severu a \"Bărăganul Ialomiţei\" na jihu, významnými městy jsou Brăila, Călărași a Slobozia.\n\nOblast se vyznačuje horkými suchými léty (byl zde naměřen rumunský teplotní rekord 44,5 °C) a mrazivými zimami, kdy se po pláních prohání silný vítr crivăț (název kraje se odvozuje od kumánského výrazu „buragan“, který znamená bouři). Původně byla využívána k pastevectví, od konce 19. století se na černozemi pěstuje obilí a kukuřice. Žije zde vzácný drop velký.\n\nPanait Istrati popsal drsný život místních obyvatel v románu \"Bodláčí bărăganské\" (česky 1933, 1975).\n\nPo nástupu Rumunské komunistické strany k moci bylo do nehostinného a řídce osídleného Bărăganu nuceně vysídleno asi čtyřicet tisíc osob: příslušníků politické opozice, buržoazie, kléru nebo národnostních menšin (především Srbové a Němci).\n"}
{"id": "1325265", "url": "https://cs.wikipedia.org/wiki?curid=1325265", "title": "Giacomo Morandi", "text": "Giacomo Morandi\n\nGiacomo Morandi (* 24. srpna 1965, Modena) je italský římskokatolický kněz, arcibiskup a sekretář Kongregace pro nauku víry.\n\nNarodil se 24. srpna 1965 v Modeně. Na kněze byl vysvěcen 11. dubna 1990 arcibiskupem Bartolomeem Santem Quadrim. Roku 1992 dokončil studium na Papežském biblickém institutu, kde získal licenciát z biblistiky a roku 2008 získal na Papežské univerzitě Gregoriana licenciát a doktorát z misiologie.\n\nPo vysvěcení působil jako biskupský vikář pro katechismus, evangelizaci a kulturu. Dále jako arcikněz katedrální kapituly a generální vikář arcidiecéze Modena-Nonantola. Byl profesorem biblistiky na Ústavu náboženských věd v Modeně a patristické exegeze na \"Atelier di Teologia\" kardinála Tomáše Špidlíka.\n\nDne 27. října 2015 jej papež František jmenoval podsekretářem Kongregace pro nauku víry. Dne 18. července 2017 jej stejný papež jmenoval sekretářem Kongregace pro nauku víry a titulárním arcibiskupem z Cerveteri.\n\n"}
{"id": "1325270", "url": "https://cs.wikipedia.org/wiki?curid=1325270", "title": "Matteo Visioli", "text": "Matteo Visioli\n\nMatteo Visioli (* 20. července 1966, Parma) je italský římskokatolický kněz a podsekretář Kongregace pro nauku víry.\n\nNarodil se 20. července 1966 v Parmě.\n\nNa kněze byl vysvěcen 9. května 1992 a byl inkardinován do diecéze Parma.\n\nRoku 1994 získal na Papežské univerzitě Gregoriana licenciát z teologie, roku 1996 licenciát z kanonického práva se zaměřením na právní vědu a roku 1999 doktorát z kanonického práva.\n\nPůsobil jako biskupský vikář pro světovou církev a farář Collecchio e in S. Martino Sinzano. Byl členem komise pro subjekty a církevní zboží Italské biskupské konference. Dále působil jako předseda \"Caritas Children Onlus\", biskupský vikář pro pastoraci, ředitel a profesor \"Istituto Interdiocesano Superiore di Scienze Religiose S. Ilario di Poitiers\", profesor kanonického práva na univerzitě Gregoriana a poté na \"Studium Generale Marcianum\" v Benátkách.\n\nDne 14. září 2017 jej papež František jmenoval podsekretářem Kongregace pro nauku víry.\n\nJeho autorem několika vědeckých církevních publikací.\n\n"}
{"id": "1325271", "url": "https://cs.wikipedia.org/wiki?curid=1325271", "title": "Robert J. Geisinger", "text": "Robert J. Geisinger\n\nRobert Joseph Geisinger, S.J. (* 1958, Parma) je americký římskokatolický kněz a promotor spravedlnosti Kongregace pro nauku víry.\n\nNarodil se roku 1958 v Parmě, v Ohiu.\n\nVstoupil do Tovaryšstva Ježíšova a na kněze byl vysvěcen 14. září 1991.\n\nZískal titul z anglické literatury, filosofie a teologie, kanonického práva a magister divinitatis. Působil jako kancléř arcidiecéze Chicago a poté jako soudce církevního tribunálu arcidiecéze. Byl generálním prokurátorem Tovaryšstva Ježíšova.\n\nDne 10. září 2014 jej papež František jmenoval promotorem spravedlnosti Kongregace pro nauku víry.\n\n"}
{"id": "1325272", "url": "https://cs.wikipedia.org/wiki?curid=1325272", "title": "Adolf Velhartický", "text": "Adolf Velhartický\n\nAdolf Velhartický, původním jménem Adolph Thomas Waldmann (9. května 1882 Horšovský Týn – 13. dubna 1932 Tábor) byl český prozaik, překladatel a básník, představitel novoromantismu.\n\nNarodil se v rodině poštovního expeditora v Horšovském Týně (německy \"Bischofteinitz\", starším pravopisem \"Horšův Týn\") Mathiase Waldmanna (1853-1907) a matky Magdaleny, rozené Lippertové (1849-??). Pokřtěn byl Adolph Tomas Waldmann. Od roku 1887 byla rodina policejně hlášena v Praze. Adolf Waldmann měl bratry Karla (1879-??), Gustava (1885-??) a Bohumila (1879-??). V letech 1897 až 1900 navštěvoval německou státní reálku v Karlíně.\n\nK poště nastoupil jako aspirant v Říčanech v září 1900. V roce 1901 se stal poštovním expeditorem a funkci vykonával střídavě v Zákupech, Říčanech a Benešově nad Ploučnicí. Od roku 1904 do roku 1913 sloužil na poštovním úřadě ve Světlé nad Sázavou.\n\nByl ženat s Annou Velhartickou (29. 12. 1892 - ??). Manželé Velhartičtí měli dcery Helenu (1912-??) a Karlu (1916-??). Ve Světlé nad Sázavou se mu narodil syn, ten však zemřel předčasně, v dětském věku.\n\nOd prosince 1913 žil s rodinou v Chlumu u Třeboně (německy Chlumetz bei Wittingau), kde byl jmenován vrchním poštmistrem. Zde žil do roku 1931. V tomto období byl dvakrát zvolen starostou, poté náměstkem starosty. V roce 1931 odešel do [Soběslav]i, kde byl jmenován přednostou poštovního úřadu.\n\nPříjmení \"Waldmann\" si změnil na \"Velhartický\" podle příjmení své manželky a v souladu s pseudonymem, který do té doby užíval. Oficiálně došlo ke změně příjmení v roce 1919. Pod jménem \"Adolf Velhartický\" však publikoval již od počátku své literární tvorby (epická báseň \"Ghisola\" vydaná 1902 nebo báseň \"Zvon zvoní\" otištěná v \"Moderní revue\" 1/1902, viz též pozn. 1).\n\nRoku 1910 získal nedostačující státní stipendium 300 K, přesto se mu podařilo odjet následujícího roku na stipendijní pobyt do Itálie, který ovlivnil jeho další tvorbu a obdiv k antice. Jako inspirační vzor Adolfa Velhartického býval označován Julius Zeyer. On sám takový vliv odmítal.\n\nJeho dlouholetými přáteli byli Antonín Klášterský a Karel Hugo Hilar, se kterým patřil k spoluzakladatelům volného literárního sdružení Syrinx (1903) a jeho časopisu \"Moderní život\".\n\nV listopadu 1931 byl hospitalizován v pražské nemocnici na Bulovce, kde mu byly diagnostikovány vadné ledviny. Zemřel ve věku 50 let v nemocnici v Táboře, pochován byl v Českých Budějovicích.\n\nOd počáteční dekadentní poezie se brzy přiklonil k epické poezii. V próze ho zaujala především historická témata, ať již z období renesance nebo starověku.\n\n\n\n\n\n"}
{"id": "1325277", "url": "https://cs.wikipedia.org/wiki?curid=1325277", "title": "Irene Escolarová", "text": "Irene Escolarová\n\nIrene Escolarová (* 19. října 1988 Madrid) je španělská filmová a divadelní herečka. Pochází z umělecké rodiny, její otec José Luis Escolar je producent a matka Lourdes Navarrová je scenáristka. Herectví se věnuje od deseti let, studovala na Universidad Nacional de Educación a Distancia a londýnské Královské akademii dramatického umění. Je členkou madridského divadla Teatro de la Abadía, věnuje se také modernímu tanci, mediální popularitu jí přineslo účinkování v historickém televizním seriálu \"Isabel\". Za hlavní ženskou roli filmu Lary Izagirreové \"Podzim v Berlíně\" obdržela zvláštní cenu poroty na Mezinárodním filmovém festivalu v San Sebastiánu 2015 a cenu Goya za rok 2016. Za výkon ve hře Federica Garcíi Lorcy \"Publikum\" byla nominována na Valle-Inclánovu divadelní cenu. \n\n\n"}
{"id": "1325283", "url": "https://cs.wikipedia.org/wiki?curid=1325283", "title": "Zemětřesení v Pueble 2017", "text": "Zemětřesení v Pueble 2017\n\nZemětřesení v Pueble se odehrálo 19. září 2017 asi 55 kilometrů od města Puebla. Mělo sílu 7,1 M a jeho hypocentrum se nacházelo v hloubce 51 km. Zemřelo při něm nejméně 370 lidí a je tak druhým nejsmrtelnějším zemětřesením roku 2017.\n\nPřestože bylo v Mexiku 7. září 2017 zemětřesení o síle 8,1 M, tento otřes s ním nesouvisí, jelikož epicentra byla vzdálená více než 600 km od sebe.\n\nZemětřesení udeřilo na výročí ničivého zemětřesení v Mexico City z roku 1985. Na připomínku této události se v Mexiku pořádají pravidelná bezpečnostní cvičení, která se také konala krátce před tím, než došlo ke skutečnému zemětřesení. \n\nPři zemětřesení zemřelo nejméně 370 lidí a více než 6000 jich utrpělo zranění. 27 mrtvých bylo ohlášno ze školy v Mexico City, která se v důsledku zemětřesení zřítila. 11 lidí zemřelo pod troskami kostela v Atzale. Dalších 15 lidí zemřelo pod troskami kostela v Atzitzihuacánu.\n"}
{"id": "1325285", "url": "https://cs.wikipedia.org/wiki?curid=1325285", "title": "Jack in the Green: Live in Germany 1970–1993", "text": "Jack in the Green: Live in Germany 1970–1993\n\nJack in the Green: Live in Germany 1970–1993 je video anglické rockové skupiny Jethro Tull, vydané v roce 2008. Obsahuje záznam koncertních vystoupení skupiny v Německu v letech 1970 až 1993.\n\n\n\n\n\n\n\n"}
{"id": "1325289", "url": "https://cs.wikipedia.org/wiki?curid=1325289", "title": "Manuel Godoy", "text": "Manuel Godoy\n\nManuel Godoy y Álvarez de Faria (12. května 1767 Badajoz, Španělsko – 4. října 1851 Paříž) byl španělský politik, ministerský předseda Španělska v letech 1792–1797 a 1801–1808.\n\nPůvodně sloužil jako důstojník královské stráže, v mladém věku se stal oblíbencem královské rodiny. Ve dvaadvaceti letech byl přijat do rytířského řádu sv. Jakuba z Compostely. Roku 1792 stanul v čele španělské vlády. Na tento úřad nestačil ani svým vzděláním, ani zkušenostmi. Jak mezi šlechtou, tak mezi úřednictvem a intelektuály měl mnoho nepřátel, spoléhal se hlavně na přízeň krále Karla IV. a jeho manželky Marie. Na Godoye bylo nahlíženo jako na povýšence a jeho vláda byla viněna z korupce. Pokoušel se o osvícenské reformy, ale uznání od veřejnosti se příliš nedočkal. Nedařilo se mu ani v zahraniční politice. Španělsko krvácelo ve finančně nákladné válce s Velkou Británií, v rámci které prohrálo bitvu u Trafalgaru a ekonomicky strádalo v důsledku zavedení kontinentální blokády. Přišlo také o západní část Hispanioly a Louisianu. Roku 1808 král rezignoval a na trůn nastoupil jeho syn Ferdinand VII. Téhož roku skončil ve funkci premiéra i Godoy. Zbytek života strávil ve francouzském a italském exilu.\n\nOženil se s Marií Terezií Bourbonskou, vnučkou krále Filipa V. Spekulovalo se, že byl milencem královny Marie.\n"}
{"id": "1325292", "url": "https://cs.wikipedia.org/wiki?curid=1325292", "title": "Tumba (hrob)", "text": "Tumba (hrob)\n\nTumba (lat. hrob) je kamenný, zděný nebo kovový náhrobek (obdoba sarkofágu) se zdobnou náhrobní deskou, která nemusí obsahovat tělesné ostatky zesnulého. Od středověku, kdy se tumby stavěly nejvíce, se takto nazývá také vyvýšená schránka na ostatky. Na jejím povrchu, zejména u panovnických rodin, se často nachází ležící socha zesnulého, většinou vytesaná do kamene.\n\n\n"}
{"id": "1325293", "url": "https://cs.wikipedia.org/wiki?curid=1325293", "title": "Děkanát Ujazd Śląski", "text": "Děkanát Ujazd Śląski\n\nDěkanát Ujazd Śląski je jedním z 36 děkanátů římskokatolické Diecéze opolské.\nDěkanát zahrnuje osm farností\nArchipresbiterát (obdoba děkanátu v dřívější diecézi vratislavské) v Ujazdu byl jedním z dvanácti, na které se ve středověku dělil archidiakonát opolský diecéze vratislavské.\n"}
{"id": "1325297", "url": "https://cs.wikipedia.org/wiki?curid=1325297", "title": "Fell", "text": "Fell\n\nFell (ze staré severštiny \"fell\", \"fjäll\", „hora“) je vysoký a holý krajinný prvek, jako jsou například pohoří nebo vřesem pokryté kopce. Termín je nejčastěji používán ve Fennoskandinávii (Norsko, Švédsko, Finsko), na ostrově Man, v částech severní Anglie a ve Skotsku.\n\nČeské slovo \"fell\" pochází ze staroseverského \"fell\" a \"fjall\" (obě formy existovaly). Je příbuzné s dánským \"fjeld\", faerským \"fjall\" a \"fjøll\", islandským \"fjäll\" a \"fell\", norským \"fjell\" s dialekty \"fjøll\", \"fjødd\", \"fjedd\", \"fjedl\", \"fjil\", \"fil(l)\" a \"fel\" a švédským \"fjäll\"; všechny odkazují na hory zvedající se nad alpinskou hranici lesa.\n\nV Norsku je \"fjell\" ve běžném použití obecně interpretován jako prostě jen vrchol větší nadmořské výšky než kopec, což vede k velkým místním rozdílům v tom, co je jako \"fjell\" definováno. Profesor geografie na univerzitě v Bergenu, Anders Lundeberg, shrnul problém tím, že uvedl, že \"neexistuje žádná pevná a jednoznačná definice pojmu 'fjell'\". Ivar Aasen definuje \"fjell\" jako \"vysokou horu\", primárně odkazující na \"horu\", která dosahuje takové nadmořské výšky, kde už nerostou stromy; nižší \"berg\" jsou označovány jako \"hory\", \"ås\" (kopec, hřeben) nebo \"hei\" (rašeliniště, vřesoviště). Pevný výraz \"til fjells\" označuje hory (nebo horské oblasti) jako souhrn, nikoliv určitá lokalita nebo specifický vrchol. Podle Ivaru Aasena \"hora\" odkazuje na útesy, skalní útvary a významné vyvýšeniny povrchu podložené skalním podložím; \"berg\" také odkazuje na látku podloží. Pro všechny praktické účely může být \"fjell\" přeloženo jako \"hora\" a norština nemá pro horu jiné běžně používané slovo. \n\nVe Švédsku se výrazem \"fjäll\" rozumí jakákoli horská oblast nebo hora dostatečně vysoká na to, aby na vrcholu les přirozeně nepřežil, v podstatě jde o horskou tundru. \"Fjäll\" se používá především pro popis hor v Severských státech, ale také obecněji popisuje hory tvarované masivními ledovými vrstvami, především v arktických a subarktických oblastech.\n\nVe finštině se hory charakteristické pro oblast Laponska nazývají \"tunturi\" (množné číslo: \"tunturit\" ). Ve finštině se zeměpisný termín \"vuori\" používá pro nedávno vyzdvižené hory a rozeklaný terén s trvalými ledovci, zatímco \"tunturi\" označuje starý, vysoce erodovaný, jemně tvarovaný terén bez ledovců takový, jaký se nachází ve Finsku. (Stejně tak se také \"tunturi\" se používá při odkazování se na planiny bez stromů ve vysokých nadmořských výškách v dalekých severních oblastech.) Jsou tam zaoblené skalní suky, které vystupují z jinak plochého prostředí. Hory ve finském Laponsku dosahují výšek až 400 a 800 metrů, kdy horní hranice jsou už nad hranicí lesa. Ty, které nedosahují hranice lesa, jsou na druhé straně označovány jako \"vaara\". Hory ve finském Laponsku tvoří zbytky pohoří Karelidy, které se vytvořilo před dvěma miliardami let. Termín \"tunturi\" původně slovo omezené na dialekty na daleké severu finštiny a karélštiny, je výpůjčka ze sámštiny, srovnej proto-sámské \"* tuontër\", jihosámské \"doedtere\", severosámské \"duottar\", inaruskou sámštinou \"tuodâr\" \"vrchoviny, hory, tundra\", kildinskou sámštinou \"tūndâr\", což znamená \"vrchoviny, horský horské \"plochy\" bez stromů\" a je příbuzný finskému \"tanneru\" \" \"tvrdá půda\". Z tohoto sámského slova je také vypůjčeno slovo \"tundra\" (přes ruštinu). \n\nTermín förfjäll (doslova \"před fellí\") se používá ve Švédsku, kde označuje horské oblasti, které jsou menší a méně rozeklané, než je vlastní felly. Na druhou stranu jeho výraznější reliéf, často vyšší množství plošin a souvislé údolní útvary odlišují förfjäll také od zvlněného kopcovitého terénu (bergkullsterräng) a od rovin se zbytkovými kopci (bergkullslätt). Obecně platí, že förfjäll nepřesahuje výšku 1000 m n. m. Jako geomorfologická jednotka se förfjäll rozkládá ve Švédsku jako 650 km dlouhý a 40 až 80 km široký pás od Dalarny na jihu až po Norrbotten na severu.\n\nV severní Anglii, zvláště v regionu Lake District a v Peninských Dales, slovo \"fell\" původně odkazovalo na oblast nekultivovaného vysokého terénu používaného jako společná pastvina obvykle na společné půdě a nad hranicí lesa. Dnes obecně slovo \"fell\" odkazuje na hory a kopce v Lake District a Pennine Dales.\n\nNázvy, které původně odkazovaly na oblasti pastvin, byly použity na tyto kopce. To je např. případ Seathwaite Fell, který byl společnou pastvinou využívanou zemědělci Seathwaite. Označuje cestu od sídla na fell (viz např. fotografie), jako v případě Seathwaite Fell. V ostatních případech je pravý opak; například jméno Wetherlam v Coniston Fells, i když chápáno jako odkaz na horu jako celek, přísně mluví o vrcholu; svahy mají názvy jako Tilberthwaite High Fell, Low Fell a Above Beck Fells.\nSlovo \"fell\" se také používá v jménech různých plemen hospodářských zvířat, chovaných pro život na vysočinách, jako jsou ovce Rough Fell, pes Fell Terrier a poník Fell ponies.\n\nTaké se vyskytuje v mnoha místních jménech v severní Anglii, často připojený ke jménu společenství; tedy okresu Cartmel Fell.\n\nV severní Anglii existuje titul \"Pán fellů\" - tento starobylý aristokratický titul je spojen s pány z Bowlandu.\n\nJako nejhorštější oblast v Anglii je oblast Lake District nejblíže spojena se sportem horský běh (v Anglii fell running), který bere jeho jméno z fellů v oblasti. \"Fellwalking\" je také výraz používaný místně pro činnost známou ve zbytku Velké Británie jako hillwalking (chůze po kopcích).\n\nSlovo \"fell\" má také omezené využití ve Skotsku, například v Campsie Fells ve středním Skotsku, severovýchodně od Glasgow. Jedním z nejznámějších příkladů použití slova \"fell\" ve Skotsku je Goat Fell, nejvyšší bod na ostrově Arran. Criffel a nedaleký Long Fell v Galloway mohou být viděny ze severu Lake District v Anglii. Peel Fell v lesní plantáži Kielder Forest leží na hranici mezi skotskou oblastí Scottish Borders na severu a anglickým hrabstvím Northumberland na jihu.\n\n\n"}
{"id": "1325298", "url": "https://cs.wikipedia.org/wiki?curid=1325298", "title": "Wałęsa", "text": "Wałęsa\n\nPříjmení Wałęsa odkazuje na:\n\n\nJiné\n"}
{"id": "1325300", "url": "https://cs.wikipedia.org/wiki?curid=1325300", "title": "Červenobílá, bojová síla", "text": "Červenobílá, bojová síla\n\nČervenobílá, bojová síla je pokřik, který provolávají příznivci sportovců Slavie Praha po utkáních jako poděkování hráčům za jejich předvedený výkon. Jeho slova představuje vyjádření sounáležitosti fanoušků s klubem a to jak po vítězném zápase, tak také po prohraném. Posléze se pro pokřik vžilo označení \"děkovačka\".\n\nPrvně jeho text, byť ne v konečné ustálené podobě, zazněl 29. října 2006 po utkání fotbalistů Slavie v Mladé Boleslavi, kde pražský tým zvítězil 3:1. Při svém prvním provedení obsahoval pokřik také slova „Smrt Spartě!“ Na videu, které tehdy vzniklo, je patrné, že tato slova vyřkli hráči Stanislav Vlček, Pavel Fořt a Radek Dosoudil, byť k tomu podle záznamu došlo v radostném rozpoložení z dosaženého výsledku. Vlček, jenž v té době dělal ve Slavii kapitána, byl za trest této funkce na rok zbaven a současně se Spartě museli hráči omluvit. Fandové na vzniklou situaci zareagovali úpravou textu pokřiku.\n\nKdyž fotbalisté Slavie hráli během podzimu 2007 v Lize mistrů zápas na hřišti Arsenalu Londýn, který prohráli 0:7, shromáždili se po jeho konci před tribunou svých fanoušků a ti jim i přes porážku za jejich výkon poděkovali. Tento akt vzbudil pozornost i v zahraničních médiích.\n\nNa přelomu let 2011 a 2012 trénoval fotbalisty Slavie František Straka, jenž předtím dával výrazně na odiv své sympatie vůči Spartě, za níž dříve hrál a také ji trénoval. Jeho angažmá nesli fanoušci nelibě, a když tehdy Slavia absolvovala utkání na stadionu Viktorie Žižkov, kde prohrála 0:1, odmítli hráči před tribunu svých fandů na děkovačku dorazit, neboť se jim nezamlouvala příznivá reakce fanoušků vůči někdejším hráči Slavie Davidu Kalivodovi po jeho vstřelení branky během utkání. Diváci ale svým aktem pouze ocenili skutečnost, že se Kalivoda po vstřelení gólu omlouval, neboť ve Slavii strávil třináct let své kariéry a své sympatie vůči klubu udržoval i nadále, ačkoliv už nebyl v jeho kádru. Děkovačky se tak po utkání na Viktorii Žižkov účastnil pouze Kalivoda.\n\nNa začátku si hráči před tribunou s kotlem domácích fanoušků pokleknou nebo sednou na hrací plochu. Sednou si i diváci. Jeden z diváků či vybraný hráč začne odříkávat jednotlivé fráze ustáleného textu, které po něm ostatní fandové sborově opakují. Až při posledních třech slovech se diváci zvednou a začnou tleskat.\n\n"}
{"id": "1325304", "url": "https://cs.wikipedia.org/wiki?curid=1325304", "title": "Namjangdžu", "text": "Namjangdžu\n\nMěsto Namjangdžu ( – \"Namjangdžu si\") leží v provincii Kjonggi v severozápadní části Jižní Korey.\n\nNamjangdžu sousedí na západě s městem Kuri a se Soulem, hlavním městem státu. Na severozápadě sousedí s územím města Uidžongbu, na severu s územím města Pchočchon, na severovýchodě s okresem Kapchjong, na jihovýchodě s okresem Jangpchjong a na jihu jej Hangang\nodděluje od území měst Kwangdžu a Hanamu.\n\nZápadním okrajem Namjangdžu prochází dálnice 100, městský okruh Soulu. Přímo přes jádro Namjangdžu prochází dálnice 60 ze Soulu do Čchunčchonu.\n\nPřes město také vede železniční trať Čchongnjangni – Kjongdžu vedoucí ze severozápadu Soulu až na jihovýchod Korejského poloostrova do Kjongdžu a železniční trať Soul – Čchunčchon vedoucí na východ do Čchunčchonu.\n"}
{"id": "1325307", "url": "https://cs.wikipedia.org/wiki?curid=1325307", "title": "Izotopy curia", "text": "Izotopy curia\n\nCurium (Cm) je umělý prvek, v přírodě se nevyskytuje. Prvním vyrobeným izotopem byl v roce 1944 Cm.\n\nJe známo 22 izotopů tohoto prvku, nejstabilnější jsou Cm (poločas přeměny 1,56×10 let), Cm (3,48×10 let), Cm (8 423 let), Cm (8 300 let) a Cm (4 706 let). Všechny ostatní mají poločasy kratší než 30 let, většina pod 3 hodiny. Také byly popsáno 4 jaderné izomery tohoto prvku.\n"}
{"id": "1325312", "url": "https://cs.wikipedia.org/wiki?curid=1325312", "title": "Oleg Šupljak", "text": "Oleg Šupljak\n\nOleg Illič Šupljak (ukr. \"Олег Ілліч Шупляк\", ang. \"Oleg Illich Shupliak\") (nar. 23. září 1967; Biše, Ternopilská oblast) je ukrajinský umělec a pedagog.\n\nVěnuje se malbě, fotografii, grafice, ilustraci a animaci. Ve svém díle často využívá optické klamy.\n\n"}
{"id": "1325324", "url": "https://cs.wikipedia.org/wiki?curid=1325324", "title": "Rozdružovač balíků", "text": "Rozdružovač balíků\n\nRozdružovač balíků (rozdružovač balíků slámy) je zařízení pro rozrušení balíků na jednotlivá stébla. Rozdružovaným materiálem může být sláma nebo energetické byliny. Technologicky se vkládají do linek, sestávající např. z dopravníku na balíky slámy, rozdružovače a drtiče slámy.\n\nRozdružovače balíků jsou dodávány různými výrobci.\n"}
{"id": "1325326", "url": "https://cs.wikipedia.org/wiki?curid=1325326", "title": "Seznam tvrzí ve Zlínském kraji", "text": "Seznam tvrzí ve Zlínském kraji\n\nSeznam tvrzí nacházejících se ve Zlínském kraji, seřazených podle abecedy:\n\n\n\n\n\n\n\n\n\n\n\n\n\n\n\n"}
{"id": "1325328", "url": "https://cs.wikipedia.org/wiki?curid=1325328", "title": "Registrované partnerství v Rumunsku", "text": "Registrované partnerství v Rumunsku\n\nRumunsko neumožňuje homosexuálním párům uzavírat manželství, registrované partnerství, či jakýkoli jiný právní institut stvrzující jejich soužití. Nicméně jako členský stát EU uznává stejnopohlavní manželství uzavřené v jiné členské zemi mezi občanem EU a občanem třetí země.\n\nRumunská ústava definuje manželství jako svazek mezi dvěma lidmi. O změně ústavní definice manželství, která by jej nově chápala jako svazek muže a ženy, čímž by se zabránilo budoucím snahám o legalizaci sňatků pro páry stejného pohlaví, se bude 7. října 2018 rozhodovat v referendu.\n\nV souladu s rozhodnutím Soudního dvora EU z června 2018 mají stejnopohlavní manželé, či partneři občanů EU právo na získání trvalého pobytu v Rumunsku. Důvodem je zajištění volného pohybu osob v rámci EU.\n\nBývalý rumunský prezident Traian Băsescu se je stejnopohlavním svazkům během své kampaně vyjádřil tak, že na nich nevidí nic špatného, a že by nic neměl ani proti stejnopohlavnímu manželství. Opoziční Sociální demokraté se pak později tato slova pokusili použít proti němu.\n\nHlavním zastáncem práv LGBT v Rumunsku je organizace Accept, která také prosazuje jak registrované partnerství pro páry stejného pohlaví, tak i stejnopohlavní manželství. Kampaň za legalizaci registrovaného partnerství zahájila při příležitosti pravidelně konaného festivalu GayFest 2006. GayFest se pravidelně koná každý rok v hlavním městě Bukurešti. Ten rok probíhal od 30. května do 4. června a jeho hlavním tématem bylo „Stejnopohlavní manželství a registrované partnerství v Rumunsku“. Téma se pak následně stalo předmětem bouřlivých debat v médiích. LGBT aktivisté z Accept zorganizovali veřejnou diskuzi a seminář na téma stejnopohlavních svazků 31. května a vyzvali vládu, aby se začala zabývat manželstvím, nebo alespoň registrovaným partnerstvím pro homosexuální páry. Kromě toho jí nabídli i právní asistenci při prosazování příslušného zákona. Na to vláda nijak nereagovala.\n\nRomaniţa Iordache, prezidentka organizace Accept, se 31. května 2006 vyjádřila tak, že článek 200 (poslední anti-gay zákon) byl sice zrušen, ale LGBT komunita stále nemá rovná práva, ačkoli jí je ústava garantuje. Mluvčí Accept Florin Bohuceanu potvrdil tato slova tím, že rovnost práv potvrzená státem uznávanými stejnopohlavními sňatky je krokem dopředu.\n\n5. června 2006 se při příležitosti GayFest v Bukurešti uskutečnil také první církevní svatební obřad homosexuálního páru, kdy si Florin Bohuceanu, výkonný ředitel Accept, vzal svého španělského partnera, s nímž tou dobou žil už čtyři roky. Zdánlivému a symbolickému manželství, z něhož v Rumunsku neplynou žádné právní následky, požehnala Metropolitní komunitní církev v Bukurešti, mezinárodní denominace uznávající stejnopohlavní svazky a podporující LGBT práva. Pár pak později v r. 2006 uzavřel občanský sňatek ve Španělsku, kde je stejnopohlavní manželství legální.\n\n13. února 2008 přijal Senát novelu občanského zákoníku navrženou Stranou velkého Rumunska, která explicitně definuje manželství jako trvalý svazek muže a ženy. Předchozí právní úprava totiž hovořila pouze o trvalém svazku „mezi manžely“. Pro novelu hlasovalo 38 senátorů, 10 bylo proti a 19 se zdrželo. Poslanecká sněmovna o změně nestihla do konce volebního období hlasovat.\n\nV květnu 2009 navrhla novelu občanského zákoníku sama vláda. Parlamentní subkomise odpovědná za občanský zákoník rozhodla o změně definice manželství tak, aby přímo hovořila o svazku mezi mužem a ženou, a aby nepřipouštěla možnost uznávání zahraničního stejnopohlavního manželství rumunským právním řádem. Celkovou odpovědnost za přijetí této změny převzala vláda s tím, že jí parlament bude pouze asistovat.\n\n5. června 2013 hlasovala parlamentní Komise pro přezkum ústavy ve prospěch zahrnutí sexuální orientace do diskriminačních důvodů v obměňované ústavě. Ten samý den komise hlasovala pro změnu stávajícího manželského zákona, který definoval manželství jako „konsensuální svazek“ mezi manželi na restriktivnější interpretaci „svazku mezi nesezdaným mužem a ženou“, tedy zakazující stejnopohlavní manželství. Nové pojetí manželství se setkalo s odporem občanské společnosti, domácích i mezinárodních organizací jako je Accept a Amnesty International, což přimělo výbor obě novely stáhnout.\n\nRumunsko neumožňuje homosexuálním párům uzavřít registrované partnerství, ačkoliv bylo v minulosti zaznamenáno několik pokusů o prosazení takové legislativy.\n\n23. února 2008 navrhl Péter Eckstein-Kovács, člen parlamentu z Uniunea Democrată Maghiară din România, zákon o registrovaném partnerství, který by dával nesezdaným heterosexuálním a homosexuálním práva určitá práva a povinnosti. V důvodové zprávě uvedl, že současný zákon o rodině, přijatý před více, než padesáti lety, nereflektuje současný společenský vývoj, ať už jde o homosexuály, nebo o heterosexuály. Jednalo se o první případ, kdy rumunský politik přímo podpořil legalizaci registrovaného partnerství pro páry stejného pohlaví.\n\n23. července 2008 Péter Eckstein-Kovács znovu předložil návrh zákona o registrovaném partnerství v Senátu. Nicméně z důvodu konání parlamentních voleb se nestihl projednat.\n\nNávrh zákona o registrovaném partnerství byl opět politickým tématem v únoru 2011, kdy jej předložil poslanec Viorel Arion z Demokratické liberální strany. Homosexuálním i heterosexuálním párům by garantoval některá práva a povinnosti vyplývající z manželství. Návrh se setkal sice s podporou Legislativního výboru Poslanecké sněmovny, ale vláda jej odmítla s tím, že občanský zákoník uznává pouze jedinou formu soužití, a to manželství mezi mužem a ženou.\n\nV dubnu 2013 slíbil poslanec Remus Cernea ze Strany zelených, že se pokusí prosadit legislativu, která homosexuálním párům přizná úplně stejná práva a povinnosti, jaké mají heterosexuálové, kvůli čemuž se stal předmětem ostré kritiky z řad odpůrců takových změn. 4. července 2013 prezentoval Cernea návrh takového zákona v Senátu s tím, že ještě počká na vyjádření a případná kladná stanoviska ze strany několika parlamentních výborů, které měl dostat v prosinci 2013.\n\n31. března 2015 byl jiný návrh zákona o registrovaném partnerství odmítnut Senátem v následujícím poměru hlasů 49 pro, 8 proti a 3 zdržení se.\n\nV dubnu 2018 řekl předseda Poslanecké sněmovny Liviu Dragnea, že podporuje registrované partnerství. 9. října 2018, několik dní po neúspěšném referendu o ústavním zákonu definující manželství jako svazek muže a ženy, oznámil ministr pro evropské záležitosti Victor Negrescu, že návrh zákona o registrovaném partnerství je dokončen, a že bude prezentován v půlce října. Rumunská vláda okamžitě v reakci na to tento návrh zákona odmítla a rozhodla se dál blokovat jakoukoli další legislativu tohoto typu.\n\nOd října 2016 se Ústavní soud zabývá žalobou rumunského občana, který požaduje uznání jeho manželství s Američanem (manželství bylo uzavřeno v Belgii, kde jsou stejnopohlavní sňatky legální) ze strany rumunského státu. Ústavní soud tento případ konzultuje s Evropským soudním dvorem, s nímž se chtěl na toto téma sejít na konci března 2017.\n\nPodle Eurobarometru z roku 2015 by pouze 21 % Rumunů podpořilo stejnopohlavní manželství, což je ale 10procentní nárůst oproti roku 2016. Podpora v rámci celé EU činí 61 %.\n\n"}
{"id": "1325336", "url": "https://cs.wikipedia.org/wiki?curid=1325336", "title": "Izotopy berkelia", "text": "Izotopy berkelia\n\nBerkelium (Bk) je umělý prvek, v přírodě se nevyskytuje. Prvním vyrobeným izotopem byl v roce 1949 Bk.\n\nJe známo 22 izotopů tohoto prvku, nejstabilnější jsou Bk (poločas přeměny 1 380 let), Bk (>9 let), Bk (330 dnů) a Bk (4,95 dne). Všechny ostatní mají poločasy kratší než 2 dny, většina pod 1 hodinu. Také bylo popsáno 6 jaderných izomerů tohoto prvku.\n"}
{"id": "1325342", "url": "https://cs.wikipedia.org/wiki?curid=1325342", "title": "František Fišer (malíř)", "text": "František Fišer (malíř)\n\nFrantišek Fišer (15. listopadu 1889 Radnice – 30. prosince 1957 Praha) byl český akademický malíř, odborný restaurátor a autor uměleckých návrhů vitráží. Působil mezi lety 1915 až 1957. Nejznámější objev Fr. Fišera je z roku 1947 ve znojemské rotundě svaté Kateřiny. Zde v samém závěru restaurování rozpoznal a odkryl v omítce vyrytý latinský nápis pocházející pravděpodobně ze 2. poloviny 13. století. Jako první v Evropě začal při restaurování maleb používat fotografické metody či ultrafialové a infračervené světlo. \n\nO činnosti Františka Fišera existuje nemalé množství zmínek v obecních kronikách, farních záznamech, zprávách o restaurování objektů či obrazů, bakalářských či magisterských pracích, sbornících, časopisech nebo filmových a televizních dokumentech.\n\nFrantišek Fišer byl synem obuvnického mistra Jana Fišera z Radnic a jeho manželky Barbory, rozené Vonáskové. Dne 14. prosince 1920 se v Praze oženil s malířkou Jiřinou, rozenou Lašťovkovou (1899–1986). Vychovali tři syny: Jiří (1921–2002) byl televizní technik, Jaromír (1928–2008) byl úředník a Ivo (1930–2016) byl zvukový technik. Společně bydleli v Praze 7, Heřmanově ul. 7, kde měl Fr. Fišer v nejvyšším patře svůj ateliér. Dožil se 68 let a zemřel 30. prosince 1957 v Praze. Měl tři sourozence: sestra Josefa (provdaná Beerová) žila v Říčanech u Prahy a dvojice sester Anna s Marií žily společně v Radnicích.\n\nFrantišek Fišer se nejprve vyučil malířem pokojů. Následně však studoval na UMPRUM figurální tvorbu u profesora Emanuela Dítěte a soukromě na AVU u profesora Vratislava Nechleby. Podle manželky Jiřiny se Fr. Fišer s profesorem Nechlebou přátelil a příležitostně spolupracovali. V roce 1920 byl s budoucí manželkou na skromném studijním pobytu v Paříži. Ve 20. letech poskytoval malířské kurzy. Ve stejné době začal kariéru restaurátora i autora vitráží. \n\nV 50. letech mu pak bylo nabídnuto, aby se podílel na počínající výuce restaurátorství. Patřil zřejmě v té době mezi nejuznávanější restaurátory. Z politických důvodů však nabídku na výuku restaurátorství odmítl. Po jeho smrti tak zanikly některé jeho na tehdejší dobu objevné metody restaurování. Někteří památkáři a restaurátoři se později neúspěšně snažili o získání restaurátorského archivu Fr. Fišera od jeho vdovy.\n\nK dispozici jsou nejméně tři obrazové dokumenty zmiňující činnosti Františka Fišera. Protektorátní filmová aktualita ze Sázavského kláštera o restaurování tamní kapituly. Socialistický filmový dokument k objevu latinského nápisu ze 13. stol. v Rotundě sv. Kateřiny (Znojmo). Nedávný televizní pořad Toulavá kamera o historii Kostele sv. Jakuba (Rovné ve Stříbrné Skalici).\n\nV listopadu 2019 byla Františku Fišerovi v jeho rodných Radnicích u příležitosti 130. výročí narození odhalena pamětní deska a uspořádána výstava odkazující na mnohé póly jeho umělecké činnost. Deska je umístěna na čelní stěně radnického Muzea Josefa Hyláka. Pamětní desku společně pořídilo město Radnice a šestice vnuček i vnuků Františka Fišera. Odhalení desky a vernisáže výstavy se účastnilo přes 50 potomků, příbuzných a hostů.\n\nV roce 2019 vyšly dva články s osobními vzpomínkami Ivanky Fišerové (vnučky Františka Fišera) v regionálních čtvrtletnících Pod Zelenou Horou a Vítaný Host. \n\nFrantišek Fišer se zaměřoval především na restaurování církevních staveb, zejména figurálních nástěnných maleb. Podle jeho vlastní dokumentace restauroval malby ve více než 70 objektech. Jedna z vnuček Fr. Fišera pracoval v 80. letech jako kastelánka na zámku v Bučovicích. Jako tichý svědek, zde zažila návštěvu velké skupiny německých restaurátorů. Prováděl ji Ludvík Losos, působící tehdy v podniku Státní restaurátorské ateliery. Součástí výkladu Losose bylo i neskonale obdivné a příkladné hodnocení restaurátorských prací provedených v minulosti Fr. Fišerem.\n\n\"Pozn.: Základem seznamu byla dokumentace Fr.Fišera. Tu později doplnili syn Jiří, vnučka Ivana, vnuk Jiří, snacha Eva a vnuk Ivo.\"\n\nFrantišek Fišer je také autorem uměleckých návrhů více než 150 kostelních oken - vitráží. Podle jeho vlastní dokumentace pracoval na oknech v téměř 50 objektech. Okna zpravidla vyráběla Specializovaná dílna na malbu na sklo a vkládání skleněných segmentů do olova založená Josefem Jiřičkou sen. (1903 až 1969), dnes Umělecké sklenářství Jiřička-Coufal.\n\n\"Pozn.: Základem seznamu byla dokumentace Fr.Fišera. Tu později doplnili syn Jiří, vnučka Ivana, vnuk Jiří, snacha Eva a vnuk Ivo. Informace o údajné spolupráci na rozetě ve sv. Vítu pochází od manželky Fr. Fišera.\"\n\nFrantišek Fišer je rovněž autorem řady vlastních olejomaleb, akvarelů i kreseb. Zvláštností je velice zdařilá kopie olejomalby z kostela Panny Marie Sněžné (Praha - Jungmanovo nám.). Fr. Fišer kopii vytvořil v průběhu restaurátorských prací v roce 1929. Originál obrazu Zvěstování Panny Marie vznikl v roce 1724 a je součástí postranního oltáře. Jeho autorem je Václav Vavřinec Reiner (1689–1743). Jde o vrcholně barokní olejomalbu. Originál i kopie mají výšku 290 cm a šířku 190 cm. Kopie zůstala v držení Fr. Fišera a za 2. sv. války ji neúspěšně chtěli odkoupit Němci. Po smrti Fr. Fišera ji pozůstalí zdarma nabízeli Národní galerii, která ale měla zájem pouze o originál umístěný v kostele. Církev ovšem logicky odmítala vydat originál a nahradit ho kopií. Nějakou dobu se také zvažovalo vyříznutí ústředního motivu. Kopie nakonec zůstala v původní podobě a do roku 1986 byla ve vlastnictví vdovy Jiřiny Fišerové. Později byla vnučce Fr. Fišera tato kopie ukradena a nyní je nezvěstná.\n\nFrantišek Fišer se rovněž věnovat ilustrování knížek, vazbě knih a tvorbě kreslených dopisnic. Ilustroval např.:\n\n\nSe svými syny také natočil několik krátkých animovaných filmů, např. Honza a lodička nebo pan Prokouk, které se však nedochovaly. František Fišer se také zajímal o genealogii a dohledal původ své rodiny. Mezi předky manželky Jiřiny našel karlštejnské many Nosákovce z Čímě. Následně namaloval jejich erb.\n\n"}
{"id": "1325344", "url": "https://cs.wikipedia.org/wiki?curid=1325344", "title": "Eleazar de Carvalho", "text": "Eleazar de Carvalho\n\nEleazar de Carvalho (28. června 1912 Iguatu, Ceará, Brazílie – 12. září 1996 São Paulo) byl braziliský dirigent, hudební skladatel a pedagog.\n\nDe Carvalhovy rodiče byli Manuel Alfonso de Carvalho a Dalila Mendonça. Studoval na \"Berkshire Music Center\" ve Spojených státech u Sergeje Kusevického a později se stal jeho asistentem ve stejné době jako Leonard Bernstein. Získal titul Ph.D. na Washington State University v roce 1963.\n\nPo návratu do Brazílie působil jako šéfdirigent u \"Orquestra Sinfônica Brasileira Rio de Janeiro\", \"Orquestra Sinfônica do Estado de São Paulo\", \"Orquestra Sinfônica do Recife\", \"Orquestra Sinfônica da Paraiba\" a také u \"Orquestra Sinfônica de Porto Alegre\". V letech 1963–1968 působil ve Spojených státech jako hudební ředitel \"Saint Louis Symphony Orchestra\" (SLSO). \n\nVyučoval na Hofstra University v Long Islandu a na Juilliard School v New Yorku. V roce 1987 se stal profesorem na Yale University v New Havenu. Od roku 1994 působil jako emeritní profesor. Mezi jeho žáky patřili dirigenti jako Claudio Abbado, Charles Dutoit, Zubin Mehta, Gustav Meier, Seiji Ozawa, José Serebrier a David Zinman.\n\nDe Carvalho se nejprve oženil s Jocy de Oliveirovou a měl s ní syna Eleazara de Carvalho Filho, který se stal významným ekonomem. Později se oženil znovu se Soniou Muniz de Carvalho, se kterou měl syna Sergeje a dceru Claudii.\n\n"}
{"id": "1325346", "url": "https://cs.wikipedia.org/wiki?curid=1325346", "title": "The Algemeiner Journal", "text": "The Algemeiner Journal\n\nThe Algemeiner Journal je v angličtině vycházející židovský týdeník, sídlící v americkém Brooklynu.\n\nTýdeník byl založen v roce 1972 Geršonem Jacobsonem, který byl jeho šéfredaktorem až do své smrti v roce 2005. Týdeník, mezi jehož hojné čtenáře patří např. chasidští Židé, vycházel původně v jidiš pod názvem \"Der Algemeiner Journal\", včetně čtyřstránkové anglickojazyčné přílohy.\n\n"}
{"id": "1325348", "url": "https://cs.wikipedia.org/wiki?curid=1325348", "title": "Izotopy kalifornia", "text": "Izotopy kalifornia\n\nKalifornium (Cf) je umělý prvek, v přírodě se nevyskytuje. Prvním vyrobeným izotopem byl v roce 1950 Cf.\n\nJe známo 20 izotopů tohoto prvku, nejstabilnější jsou Cf (poločas přeměny 898 let), Cf (351 let), Cf (13,08 let) a Cf (2,645 let). Všechny ostatní mají poločasy kratší než 1 rok, většina pod 4 hodiny. Také byly popsány 2 jaderné izomery tohoto prvku (Cf a Cf).\n\nKalifornium-252 (Cf) se přeměňuje alfa rozpadem a spontánním štěpením a používá se jako zdroj neutronů.\n\nTento izotop produkuje velké množství neutronů a využívá se například v jaderné energetice k zahájení štěpné reakce, v lékařství k radioterapii a v petrochemickém průzkumu na hledání vrstev ropy a vody.\n"}
{"id": "1325350", "url": "https://cs.wikipedia.org/wiki?curid=1325350", "title": "Marta Nováková", "text": "Marta Nováková\n\nMarta Nováková (* 4. listopadu 1954 Turzovka) je česká podnikatelka a manažerka, od června 2018 do dubna 2019 ministryně průmyslu a obchodu ČR ve druhé Babišově vládě jako nestranička za hnutí ANO 2011. Předtím byla od května 2017 do června 2018 viceprezidentkou Hospodářské komory ČR a od května 2014 do června 2018 též prezidentkou Svazu obchodu a cestovního ruchu ČR.\n\nNarodila se v Turzovce na Kysuci. Otec byl voják a rodina se často stěhovala (bydleli v Holešově, Lipníku nad Bečvou, Hranicích na Moravě, v Boru u Tachova a ve Frenštátu pod Radhoštěm). Ve Frenštátu ukončila základní školu, pak studovala Střední ekonomickou školu spojů v Opavě.\n\nNa vysokou školu ji nevzali, tak začala po maturitě pracovat. Nejprve na poště, následně v Tesle Rožnov v administrativě. Díky tomu, že vstoupila do ROH, mohla nakonec vystudovat systémové inženýrství na Ekonomické fakultě Vysoké školy báňské v Ostravě (získala titul Ing.).\n\nPo promoci v roce 1979 nastoupila do ostravského obchodního domu Prior, kde začínala jako referentka a postupně se propracovala do funkce obchodního náměstka. V roce 1991 se podílela na založení společnosti Sluno Corporation, spol. s r.o. V roce 1998 se stala jedinou akcionářkou a předsedkyní představenstva U&SLUNO Zároveň je ředitelkou a spoluzakladatelkou společnosti Language Planet s.r.o. Tato společnost založila mezinárodní mateřskou školu Villa Luna. Spolu s předsedou SPD Tomiem Okamurou, který patří mezi její přátele, vlastní firmu Break2win.\n\nOd května 2014 byla prezidentkou Svazu obchodu a cestovního ruchu ČR, funkce se vzdala v červnu 2018. V lednu 2016 se stala členkou představenstva Hospodářské komory ČR, kde od května roku 2017 zastávala funkci viceprezidentky (i tento post však v červnu 2018 opustila). Získala ocenění \"Manažer roku 2016\" a \"Manažer odvětví 2016\". Působila v roli investora v pořadu Česká televize Den D.\n\nMarta Nováková žije v Ostravě, konkrétně v části Moravská Ostrava a Přívoz. Je rozvedená, má dva syny. Mezi její oblíbené sporty patří inline bruslení, lyžování a tenis.\n\nDne 22. června 2018 oznámil premiér ČR Andrej Babiš, že ji do své druhé vlády navrhne na post ministryně průmyslu a obchodu ČR, což o několik dní později učinil. Dne 27. června 2018 ji pak prezident Miloš Zeman do této funkce jmenoval.\n\nDíky výroku \"„Za drahá mobilní data si Češi mohou sami“\" se zapsala do povědomí veřejnosti jako lobbistka mobilních operátorů. Na setkání zahraničních investorů se zástupci Ministerstva průmyslu a obchodu ČR v březnu 2019 musel po žádosti velvyslance Čínské lidové republiky na její pokyn jednání opustit zástupce Tchaj-wanu. Toto jednání s ní řešil ministr zahraničních věcí ČR Tomáš Petříček. Bývalý ministr kultury Daniel Herman požádal, aby sjezd KDU-ČSL v březnu 2019 za toto jednání žádal odstoupení ministryně. Sjezd jeho návrh vyslyšel a ve svém usnesení ministryni za její jednání odsoudil a vyzval ji k odstoupení. Stejný požadavek vznesla ODS a senátoři z Klubu Starostů a nezávislých.\n\nDne 10. dubna 2019 informoval premiér Andrej Babiš, že Novákovou odvolá z funkce ministryně průmyslu a obchodu ČR. Ta zareagovala tak, že jeho rozhodnutí respektuje. Na konci dubna 2019 ji v úřadu vystřídal Karel Havlíček.\n\n"}
{"id": "1325354", "url": "https://cs.wikipedia.org/wiki?curid=1325354", "title": "Rovné (okres Humenné)", "text": "Rovné (okres Humenné)\n\nRovné je obec na Slovensku v okrese Humenné v Prešovském kraji.\nPrvní písemná zmínka pochází z roku 1567. Nachází se zde římskokatolický kostel Narození Panny Marie.\n\n"}
{"id": "1325357", "url": "https://cs.wikipedia.org/wiki?curid=1325357", "title": "Zrcadla (film)", "text": "Zrcadla (film)\n\nZrcadla (v anglickém originále Mirrors) je koprodukční filmový horor z roku 2008 francouzského režiséra Alexandra Aji. Jedná se o remake staršího jihokorejského hororového snímku z roku 2003 \"Geoul sokeuro\". Na rozdíl od původního jihokorejského filmu jsou \"Zrcadla\" realizovány v estetice britských hororů o opuštěných strašidelných sídlech. Film popisuje rozvedeného alkoholika (Kiefer Sutherland), kterému se nakonec podařilo zachránit rodinu. Role jeho manželky i mladší sestry hrají dvě hezké a téměř stejně staré herečky: třiatřicetiletá Paula Pattonová a dvaatřicetiletá Amy Smartová.\n\n"}
{"id": "1325367", "url": "https://cs.wikipedia.org/wiki?curid=1325367", "title": "Obyčtovská rychta", "text": "Obyčtovská rychta\n\nObyčtovská rychta se nachází v Obyčtově, v okrese Žďár nad Sázavou. V současné době je chráněna jako kulturní památka České republiky.\n\nV historických pramenech je rychta původně uváděna jako lovecký zámeček. Prvním známým majitelem byl Hynek Krušina z Lichtemburka, který ji v roce 1414 za 1 kop grošů prodal rodině Hajčmanových. V jejich vlastnictví zůstala až do poloviny 19. století. Současná podoba rychty pochází z poloviny 18. století.\n\n"}
{"id": "1325370", "url": "https://cs.wikipedia.org/wiki?curid=1325370", "title": "BHA", "text": "BHA\n\nBHA je zkratka s více významy:\n\n"}
{"id": "1325378", "url": "https://cs.wikipedia.org/wiki?curid=1325378", "title": "Wagner Moura", "text": "Wagner Moura\n\nWagner Maniçoba de Moura (* 27. června 1976 Salvador, Brazílie) je brazilský filmový, televizní a divadelní herec. Celosvětově se proslavil rolí Pabla Escobara v televizním seriálu \"Narcos\", za kterou získal nominaci na Zlatý glóbus.\n\nNarodil se ve městě Salvador na severovýchodě Brazílie, ale vyrůstal v malém městečku Rodelas. Jeho matka Alderiva byla ženou v domácnosti a jeho otec José Moura sloužil u brazilských leteckých sil. Ve třinácti letech se s rodinou přestěhoval zpět do Salvadoru.\n\nVystudoval žurnalistiku na Státní bahijské univerzitě, ale rozhodl se, že se stane hercem.\n\nV roce 2001 se oženil s novinářkou a fotografkou Sandrou Delgadou, se kterou má tři syny: Bema, Salvadora a Josého. Praktikuje transcendentální meditaci. Jeho mateřským jazykem je portugalština, kromě ní mluví plynně také anglicky a španělsky. Aby věrohodně ztvárnil Pabla Escobara v seriálu \"Narcos\", vrátil se na vysokou školu, kde chodil na kurzy španělštiny pro cizince, aby se naučil vyslovovat jako rodilý Španěl.\n\n"}
{"id": "1325381", "url": "https://cs.wikipedia.org/wiki?curid=1325381", "title": "Renard", "text": "Renard\n\nRenard je francouzské příjmení, které znamená „liška“. Nositeli jsou:\n\n"}
{"id": "1325383", "url": "https://cs.wikipedia.org/wiki?curid=1325383", "title": "Slovenská Volová", "text": "Slovenská Volová\n\nSlovenská Volová je obec na Slovensku v okrese Humenné v Prešovském kraji ležící na úpatí Ondavské vrchoviny.\nPrvní písemná zmínka pochází z roku 1451. Nachází se zde římskokatolický kostel Navštívení Panny Marie z roku 1973.\n\n"}
{"id": "1325390", "url": "https://cs.wikipedia.org/wiki?curid=1325390", "title": "Prostředkovický špýchar", "text": "Prostředkovický špýchar\n\nProstředkovický špýchar (také nesprávně označovaný jako \"Prostředkovická tvrz\") je pozdně gotický opevněný rychtářský špýchar, stojící ve vsi Prostředkovice, části obce Suchá, v okrese Jihlava, při sinici I/38. Od roku 1973 je chráněn jako kulturní památka. Pro svůj havarijní stav se řadí mezi nejohroženější kulturní památky v Kraji Vysočina.\n\nDoba výstavby špýcharu není známa. Snad k tomu došlo v roce 1581, jak dokládá nalezený záznam nad jedním z větracích okének objektu. V roce 1954 vyhořel a při následné rekonstrukci dostal současnou podobu připomínající tvrz. Tuto domněnku ještě podpořily nálezy ze 16. století.\n\nDo roku 2016 byl v majetku soukromých osob. Kromě dopravy na přilehlé komunikaci stav špýcharu zhoršuje i vlhkost a také majetkové rodinné problémy majitelů. V roce 2016 jej darem získala obec Suchá, pod kterou Prostředkovice spadají. Ta naplánovala na září 2018 první část nejnutnějších oprav objektu. V budoucnu by se ve špýcharu mohlo nacházet muzeum s expozicí o historii císařské silnice z Prahy na Vídeň.\n\nJedním z problémů ztotožnění špýcharu s údajnou tvrzí je skutečnost, že o tvrzi se nezmiňuje žádná odborná literatura. První písemná zmínka o vsi pochází z roku 1379 pod německým názvem \"Mitteldorf\" (tedy \"Prostřední Ves\"). Tento název získala pro svou polohu mezi \"Dolní Vsí\" (dnešní \"Suchá\") a dnes již zaniklou Horní Vsí. V té době měla ves pouze kolem 6 osedlých.\n\nVe \"Vlastivědě Moravské\" z roku 1901 o vsi píše Alois Josef Pátek. Vsi zde věnuje pouze krátký popisek, ve kterém však chybí jakákoliv zmínka či náznak o možné existenci tvrze či významnější architektonické památce. O tvrzi se nezmiňují ani pánové Vladimír Nekuda a Josef Unger v knize \"Hrádky a tvrze na Moravě\".\n\nNěkolik málo informací do této problematiky přináší plán vsi z roku 1779, uložený ve Státním okresním archivu v Jihlavě. Na něm lze najít v místech dnešního špýcharu, u domu čp. 13, větší statek bez jakýchkoliv stop po opevnění. Nutno podotknout, že v té době to byl jediný statek, stojící na této straně silnice a zároveň svojí rozlohou patřil k největším ve vsi. Jménem známe i tehdejší majitele statku – Martina Weebera a Mathiase Mikschyho. Na plánu z roku 1835 je pak tento statek rozdělen na dvě téměř čtvercové poloviny, z čehož se dá usuzovat, že špýchar je vlastně pozůstatkem po tomto statku. \n\nDalším z argumentů proti existenci tvrze je skutečnost, že Prostředkovice vždy bývaly osadou a spravoval ji stonařovský rychtář. Případnou ochranu obyvatelům poskytovala dvojice stonařovských tvrzí, případně město Jihlava. Navíc současná podoba objektu není původní, ale pochází až z rekonstrukce po požáru v roce 1954.\n\nV roce 1963 vyšel v Jiskře článek od Karla Peltana, který se objektu taktéž věnuje. Ten připomíná jeho nevyužití. Pode zpráv z té doby zde mělo být umístěno okrskové muzeum se stálou expozicí o historií Stonařovska. Ve stejném roce padl návrh na vytvoření galerie s obrazy Gustava Kruma. Ani k jednomu však do současnosti nedošlo.\n\n"}
{"id": "1325407", "url": "https://cs.wikipedia.org/wiki?curid=1325407", "title": "Miloš Dokulil", "text": "Miloš Dokulil\n\nMiloš Dokulil (5. července 1912, Ctidružice – 2. listopadu 2002, Praha) byl český lingvista, odborník v oblasti slovotvorby. Dle českého jazykovědce Karla Hausenblase byl dr. Miloš Dokulil „jedním z nejvýznamnějších lingvistů-bohemistů poválečného období“.\n\nNarodil se 5. července 1912  v obci Ctidružice. Základní školu a gymnázium absolvoval v Třebíči. V roce 1931 začal studovat na Masarykově univerzitě v Brně. Spolu s ním studovali lingvisté Alois Jedlička a Josef Hrabák. Studovali bohemistiku, slavistiku, germanistiku a indoeuropeistiku. V roce 1936 odešel do Kodaně, kde pokračoval ve výzkumu jazyků. \n\nPo druhé světové válce, v roce 1948 začal na pozvání českého akademika prof. Bohuslava Havránka pracovat v nově zřízeném Ústavu českého jazyka Československé akademie věd v Praze. V tomto období se přestěhoval natrvalo do Prahy, avšak dle prof. Františka Daneše a i Bohuslava Havránka zůstal i nadále moravským patriotem. Dne 1. července 1970 byl pak dle vyjádření Bohuslava Havránka ustanoven prozatímním vedoucím ÚJČ AV ČR.\n\nZemřel 2. listopadu 2002. Dne 8. listopadu byl pohřben na Strašnickém hřbitově v Praze. \n\nJeho hlavní prací je dvoudílná monografie o české slovotvorbě: \"Tvoření slov v češtině 1\" (\"Teorie odvozování slov\"), Praha 1962 a \"Tvoření slov v češtině 2\" (\"Odvozování podstatných jmen\"), Praha, 1967.\n\n"}
{"id": "1325411", "url": "https://cs.wikipedia.org/wiki?curid=1325411", "title": "482 (číslo)", "text": "482 (číslo)\n\nČtyři sta osmdesát dva je přirozené číslo. Římskými číslicemi se zapisuje CDLXXXII a řeckými číslicemi υπβ. Následuje po čísle čtyři sta osmdesát jedna a předchází číslu čtyři sta osmdesát tři.\n\n482 je:\n\n"}
{"id": "1325412", "url": "https://cs.wikipedia.org/wiki?curid=1325412", "title": "483 (číslo)", "text": "483 (číslo)\n\nČtyři sta osmdesát tři je přirozené číslo. Římskými číslicemi se zapisuje CDLXXXIII a řeckými číslicemi υπγ. Následuje po čísle čtyři sta osmdesát dva a předchází číslu čtyři sta osmdesát čtyři.\n\n483 je:\n\n"}
{"id": "1325413", "url": "https://cs.wikipedia.org/wiki?curid=1325413", "title": "484 (číslo)", "text": "484 (číslo)\n\nČtyři sta osmdesát čtyři je přirozené číslo. Římskými číslicemi se zapisuje CDLXXXIV a řeckými číslicemi υπδ. Následuje po čísle čtyři sta osmdesát tři a předchází číslu čtyři sta osmdesát pět.\n\n484 je:\n\n"}
{"id": "1325416", "url": "https://cs.wikipedia.org/wiki?curid=1325416", "title": "N Seoul Tower", "text": "N Seoul Tower\n\nN Seoul Tower (oficiálně YTN Seoul Tower, hangul: 서울타워 ) je televizní a vyhlídková věž nacházející se na hoře Namsan v hlavním městě Jižní Koreji, Soulu. Hrubá stavba byla dokončena v roce 1969, kompletována byla v roce 1975 a otevřena veřejnosti v roce 1980. Je vysoká 236 metrů a je tak druhou nejvyšší stavbou ve městě (k r. 2017), vrchol leží v nadmořské výšce 483 metrů. Ve čtvrté, tedy poslední vyhlídkové plošině, se nachází otočná restaurace, která se otočí jednou za 48 minut. Večer je nasvícena různými barvami.\n\n"}
{"id": "1325421", "url": "https://cs.wikipedia.org/wiki?curid=1325421", "title": "Slovenské Krivé", "text": "Slovenské Krivé\n\nSlovenské Krivé je obec na Slovensku v okrese Humenné v Prešovském kraji ležící na úpatí Bukovských vrchů.\nPrvní písemná zmínka pochází z roku 1478.\n"}
{"id": "1325426", "url": "https://cs.wikipedia.org/wiki?curid=1325426", "title": "Vuelta a España 2017", "text": "Vuelta a España 2017\n\nVuelta a España 2017 byl 72. ročník závodu, jenž probíhal ve Španělsku, Francii a Andoře od 19. srpna do 10. září. V závodě zvítězil Chris Froome z Team Sky, druhý skončil Vincenzo Nibali (Bahrain–Merida) a třetí Ilnur Zakarin (Kaťuša-Alpecin).\n"}
{"id": "1325427", "url": "https://cs.wikipedia.org/wiki?curid=1325427", "title": "Římskokatolická farnost Praha-Hradčany", "text": "Římskokatolická farnost Praha-Hradčany\n\nŘímskokatolická farnost Praha-Hradčany je územním společenstvím římských katolíků v rámci I. pražského vikariátu arcidiecéze pražské.\n\nFarnost vznikla roku 973, a to současně s pražskou diecézí.\n\nRoku 1948 byla zřízena duchovní správa u kostela svatého Jana Nepomuckého, která zanikla roku 1975. Záznamy matrik jsou ve farnosti vedeny od roku 1606.\n\nStaršími názvy farnosti jsou \"Ad S. Vitum; Metropol. Domkirche S. Veit; Praha IV. Ad S. Vitum, Praha 1-Hradčany – sv. Vít a Sacra Metropolitana Ecclesia ad s. Vitum\".\n\n\n"}
{"id": "1325433", "url": "https://cs.wikipedia.org/wiki?curid=1325433", "title": "Římskokatolická farnost Praha-Malá Strana", "text": "Římskokatolická farnost Praha-Malá Strana\n\nŘímskokatolická farnost Praha-Malá Strana je územním společenstvím římských katolíků v rámci I. pražského vikariátu arcidiecéze pražské.\n\nFarnosti u kostela sv. Tomáše byla zřízena v 16. století.\n\nRoku 1948 byla zřízena duchovní správa u kostela svatého Josefa.\n\nMatriční záznamy jsou vedeny od roku 1500.\n\nDne 9. září 2003 byla svěřena Řádu augustiniánů.\n\n\n"}
{"id": "1325434", "url": "https://cs.wikipedia.org/wiki?curid=1325434", "title": "Rozpad protonu", "text": "Rozpad protonu\n\nRozpad protonu je hypotetický jev, při kterém se (zdánlivě) stabilní proton může rozpadnout na mezon a lepton; dominantním kanálem je pak rozpad na pion formula_1 a pozitron formula_2. Tento rozpad vyplývá z většiny variant teorií velkého sjednocení. V nejjednodušších variantách teorie rozpad protonu probíhá za pomoci hypotetických X a Y bosonů.\nPři reakci přes boson X vzniká tento boson ze dvou kvarků u a přeměňuje se na antikvark formula_5 vázaný ve výsledném pionu formula_1 a na pozitron formula_7.\nPři reakci přes boson Y vzniká tento boson z kvarku u a kvarku d a přeměňuje se na antikvark formula_8 vázaný ve výsledném pionu formula_1 a na pozitron formula_7.\nO experimentální potvrzení tohoto jevu a poskytnutí experimentální podpory teoriím velkého sjednocení se pokouší několik světových laboratoří. Stále se prodlužující experimentálně zjištěná minimální hodnota střední doby života protonu (\"τ\" > 10 roků obecně, pro jednotlivé modely a kanály rozpadu až v řádu 10) již vyloučila mnohé z nejjednodušších variant teorie, zejména pokud se jedná o varianty bez předpokladu supersymetrie. Z takto vysokých hodnot doby života je zřejmé, že na detekci rozpadu v rozumném časovém rámci je potřeba obrovské množství protonů (např. řádově km vody).\n"}
{"id": "1325437", "url": "https://cs.wikipedia.org/wiki?curid=1325437", "title": "Charles Yale Knight", "text": "Charles Yale Knight\n\nCharles Yale Knight (1868 Salem, Indiana, USA – 1940) byl americký vynálezce a podnikatel, autor motoru se šoupátkový rozvodem.\n\nPůvodně byl novinářem a tiskařem, pracoval pro „Minneapolis Tribune“. V roce 1894 odešel do Chicaga a založil zde magazín „Dairy Produce“.\n\nV roce 1901 koupil Knight 15. vyrobenou tříkolku značky Knox „Waterless“ s vzduchem chlazeným jednoválcovým motorem. S vozítkem však nebyl spokojen zejména pro velkou hlučnost jeho motoru. O několik let později si pořídil vůz firmy Searchmont, která byla už v té době v konkursu. To společně s tím, že pružiny ventilů jeho motoru často praskaly, jej rozhněvalo. Věřil, že by mohl navrhnout lepší motor, tišší a bez problémů, které způsobují talířové ventily. Byl obeznámen s principem šoupátek používaných v prvních spalovacích motorech, jeden z nich poháněl otcův katr, který Charles Yale opravoval. Inspirován byl údajně i šoupátky v parních strojích.\n\nVývoj „tichého“ motoru trval pět let, finančně jej podporoval chicagský obchodník Lyman Bernard Kilbourne, celkem vyšel na 150 000 dolarů. Zkušební motor byl vyroben v Oak Park v Illinois v roce 1903. Výzkum a vývoj pokračoval do roku 1905, kdy prošel prototyp tvrdými testy ve městě Elyria v Ohiu. První čtyřválec „Silent Knight“ o objemu 2523 cm³ a výkonu 30 kW v cestovním voze \"Knights Searchmont\" byl představen na Chicago Auto Show v říjnu 1906 a stál 3500 dolarů. Během tří let bylo prodáno pouze 38 kusů. \n\nV Knightově motoru se píst pohybuje ve vnitřním z dvojice šoupátek, což jsou tenkostěnné válce, které kloužou jeden po druhém. Jejich pohyb zajišťují ojnice spojené s excentry. Čtverhranné otvory v šoupátkách poté vzájemným posouváním a překrýváním otevírají/zavírají sání a poté výfuk. Protisměrný pohyb šoupátek zrychluje otevření plného průřezu. Výhodou je kromě vyšší účinnosti plnění válců také současném omezení samozápalů. Motory Knight jsou mechanicky tišší, i v souvislosti s precizním opracováním součástek. Nedochází také k přímým nárazům kovu o kov jako u ventilů a jejich sedel v hlavě válců.\n\nNovinku zkoušelo několik amerických výrobců včetně značky Pierce-Arrow, která jej porovnávala s vlastním motorem ve svém voze. Prokázala se vyšší účinnost motoru systému Knight při rychlostech nad 30 mil v hodině (48 km/h). Vůz s motorem Knight byl také celkově rychlejší, nevýhodou byla značná spotřeba oleje, téměř 2 litry na 70 mil. Automobilka Pierce-Arrow ale Knightův systém nakonec pro užití ve svých automobilech zavrhla, i proto, že rychlosti přes 55 mil za hodinu (89 km/h) v té době považovala pro cestující za nebezpečné. Problémem se ukázal i obtížnější start za chladného počasí. Negativní publicity se Knightovi dostalo v této době i poté, co jeho prototyp v Glidden tour 1906 vypadl pro mechanickou závadu hned první den.\n\nKnight se ale rozhodl pokusit získat zájem o svůj systém u anglických výrobců. V roce 1907 odjel s jedním ze svých automobilů do Londýna, kde se setkal s krajanem – Američanem Percy Martinem a ředitelem Daimler Motor Company Edwardem Manvillem. Inženýři Daimleru testovali Knightův motor a výsledky byly natolik povzbudivé, že Daimler vytvořil tajný tým, který se Knightově koncepci a jejímu vylepšení věnoval. Po dokončení projektu, i když už nešlo o čistě „Knightův motor“, na něj získala firma britský patent 6. června 1908. V září Daimler oznámil, že motory „Silent Knight“ budou instalovány do některých vozů firmy v modelovém roce 1909.\n\nAby automobilka Daimler umlčela kritiku a námitky konkurentů, nechala Královským autoklubem (RAC) provést nezávislé testy výrazně vylepšených motorů. Při prvním testu, který začal 22. března 1909, běžely dva motory Daimler Knight (výkon 38 a 22 k) v plném zatížení na testovací stolici 132 hodin nonstop. Při druhém testu byly tyto dva motory instalovány do cestovních vozů, které na dráze v Brooklands najely téměř 2000 mil (3200 km). Poté byly motory opět umístěny na testovací stolici a zde zkoušeny pět hodin. Inženýři RAC poté motory demontovali a ve zprávě uvedli, že na motorech není znatelné opotřebení válců, písty jsou čisté a ventily nevykazují žádné znaky opotřebení. Po zveřejnění zprávy se cena akcií Daimleru prudce zvedla z 0,85 na 18,75 £. Královský autoklub byl výsledky tak ohromen, že udělil firmě Daimler Dewarovu trofej pro rok 1909.\n\nDaimlerem vylepšené motory Knightova systému přitáhly pozornost evropských automobilek. Patentová práva „pro Anglii a její kolonie“ měl zajištěná Daimler a s belgickou automobilkou Minerva se dělil o patentová práva v Evropě poměrem 60:40 %. Práva poté zakoupily automobilky Panhard & Levassor a Mercedes.\n\nI když motor systému Knight pocházel z USA a zde se také v největším množství vyráběl (vůbec nejvíc motorů vyrobila a použila automobilka Willys, užívala je ve vozech značky Willys-Knight), jejich konstrukce slavila největší komerční úspěch v Anglii zejména díky značce Daimler, která užívala patentované řešení od roku 1908. V Evropě se také systém udržel déle. Francouzské firmy systém Knight i nadále a intenzivně rozvíjely.\n\nMercedes vyráběl motory Knight 16/50 s objemem 4 litry až do roku 1924, vůz Simson Supra Knight z přelomu let 1925–1926 byl pravděpodobně posledním v Německu vyráběným automobilem užívajícím tento systém. Ve Francii, kromě firem Peugeot a Mors, užívaly standardně motory s rozvodem Knight v letech 1923 až 1940 i dvě značky vyrábějící luxusní automobily: \"Avions Voisin\" a \"Panhard & Levassor\". Voisin vyráběl navíc vzduchem chlazené hvězdicové motory užívající Knightův systém až do roku 1935.\n\nLuxusní vůz Panhard & Levassor Dynamic, vyráběný až do léta roku 1940, byl posledním sériově vyráběným automobilem osazeným motorem systému Knight.\n\nPatenty byly registrovány v nejméně osmi různých zemích a celkově motory tohoto systému užívalo asi třicet automobilek. Jako jedna z prvních se o licenční výrobu přihlásila firma Daimler Motoren Gesellschaft ve Stuttgartu, která „Silent Knight“ také dále rozvíjela. V licenci vyráběly motory i firmy Panhard & Levassor a Hotchkiss ve Francii, Minerva v Belgii, Laurin & Klement v Rakousko-Uhersku. \n\n\n"}
{"id": "1325439", "url": "https://cs.wikipedia.org/wiki?curid=1325439", "title": "Ldi", "text": "Ldi\n\nldi nebo LDI je instrukce procesoru Z80 a procesorů AVR.\n\nInstrukce patří do skupiny instrukcí pro přenos bloků. Instrukce přenese jeden byte z adresy, na kterou ukazuje registr HL, na adresu, na kterou ukazuje registr DE.\n\nDélka instrukce je dva byty, kód instrukce v šestnáctkové soustavě je EDA0, první byte je prefix ED.\n\nPřenos bytu probíhá v následujících krocích:\n\nInstrukce neovlivňuje příznak Carry. Instrukce ke svému vykonání potřebuje 4 M-cykly a doba jejího vykonání trvá 16 T-cyklů. V instrukční sadě procesoru Intel 8080 instrukce odpovídající instrukci ldi není.<ref name=\"8080/Z80 Instruction Set\"></ref>\n\nInstrukce je vhodná v případě, kdy je přenášen paměťový blok mezi dvěma adresami, kdy je paměťový blok přenášen od svého začátku, a po přenesení každého bytu je potřebné provést nějakou akci. Je-li paměťový blok přenášen od svého konce, je vhodné použít instrukci ldd.\n\nU procesorů AVR instrukce LDI slouží k uložení konstanty, která je součástí instrukčního kódu instrukce, do registru.<ref name=\"Instrukční sada osmibitových mikrořadičů AVR/Root.cz\"></ref> Délka instrukce je 16 bitů. Instrukce LDI nemá svůj ekvivalent mezi instrukcemi ST.\n\n"}
{"id": "1325440", "url": "https://cs.wikipedia.org/wiki?curid=1325440", "title": "Exposed", "text": "Exposed\n\nExposed může znamenat:\n\n"}
{"id": "1325441", "url": "https://cs.wikipedia.org/wiki?curid=1325441", "title": "Oldřich Cihelka", "text": "Oldřich Cihelka\n\nOldřich Cihelka (29. ledna 1881 Praha – 11. června 1958 Praha) byl český akademický malíř, ilustrátor a pedagog. Ve volné tvorbě se zabýval hlavně mytickými, historickými a přírodními náměty. Vzorem mu zpočátku byl především Mikuláš Aleš. Velmi uznávaná byla jeho ilustrátorská činnost: ilustroval knihy, kalendáře, čítanky nebo např. zpěvníky.\n\nNarodil se jako druhý ze tří synů v domě „U Zlatého lva“ v Kateřinské ulici v Praze na Novém Městě, v rodině obuvníka Vojtěcha Cihelky (1855–1924) a jeho manželky Henriety, rozené Čihákové (1847–1907). Po smrti matky Oldřicha Cihelky se jeho otec podruhé oženil.\n\nPro jeho kariéru bylo rozhodující chlapecké přátelství ze školy u sv. Štěpána s Tomášem Alšem, přes kterého se dostal k jeho otci Mikoláši Alšovi, který jej vedl v jeho mladých letech. Když musel odejít z reálky v Ječné ulici, poradil mu Aleš, aby se přihlásil na Akademii výtvarných umění v Praze. Zde studoval v letech 1897–1903 u profesora Maxmiliána Pirnera.\n\nPo absolvování akademie byl později profesorem kreslení na zemských reálných gymnáziích v Kladně, Pardubicích, Olomouci, Litovli a v Praze. Soukromě vyučoval malbu a jeho žákem byl například Miloslav Řehák.\n\nDne 7. října 1909 se na Královských Vinohradech oženil s Eliškou Ferdinandovou (1882–1972).\n\nVe volné tvorbě měla jeho díla mytické, historické a přírodní náměty. Měl zájem o práci, život a radosti prostého lidu: s oblibou maloval shromáždění lidí na trzích, na poutích, procesích, polních pracích, v kostele i v hospodě. Jeho svérázná technika „rozplývavé tempery“ mu umožňovala nejen rychlý postup práce, odpovídající jeho temperamentu, ale dávala jeho obrazům nezvyklou měkkost obrysů postav a předmětů, navozovala dojem zvířeného prachu nebo chvějícího se teplého vzduchu, jako v oceňovaném obrazu \"Kováři\".\n\nVedení profesorem Pirnerem se projevuje i dlouhou dobu po absolvování akademie v obrazech a obrazových cyklech \"Večer na horách\", v poeticky pohádkovém cyklu \"Meluzíně\", v \"Sudičkách\" a ve \"Vodníku\" a v mnoha melancholií podložených krajinách. Jeho výtvarnickou zálibou byly také koně – zejména v historických scénách, ale také jako pomocníci lidí při práci – např. v obraze \"Cigáni cestou\".\n\nV historické malbě byly u něj oblíbené husitské motivy např. první vystavený obraz \"Husitská jízda\" (1903) nebo \"Bitva u Lučence\" (1936).\n\nOldřich Cihelka se kromě volné tvorby věnoval především ilustrátorské činnosti. Byl autorem tisíců akvarelů i kreseb tuší, uhlem i perem. Pro tuto tvorbu byl ve své době velmi uznávaný a jeho kreseb využívala většina nakladatelství včetně školských. Ilustroval více než 100 knih: pro Vilímkovo nakladatelství \"Hrabě de Monte Christo\" od Alexandra Dumase, pro nakladatelství Topič \"Povídky ze starých hradů\" od K. V. Raise nebo pro nakladatelství Svěcený \"Malou Doritku\", \"Davida Copperfielda\" a \"Příběhy Olivera Twista\" od Charlese Dickense.\n\nUž prof. Pirner v něm na Akademii poznal schopného ilustrátora, podněcoval jej k této činnosti a za příklad mu dával kresby Josefa a Quido Mánesa nebo Karla Purkyně. Hlavním vzorem mu však zpočátku byl Mikuláš Aleš, i když později stylově soupeřil v knižní ilustraci s Adolfem Kašparem, který byl jeho dlouholetý přítel.\n\nIlustroval např. pohádky, časopisy a knihy pro děti, kromě toho byl rovněž autorem obrázků z českých dějin pro národní školy. Svými kresbami doprovázel i ve své době populární knihy Amálie Kutinové Gabra a Málinka.\n\nJiž v roce 1903 vystavoval na Jarní výstavě v Rudolfinu. Dále absolvoval řadu samostatných výstav a desítky společných výstav s Jednotou umělců výtvarných, jejímž byl členem. Obzvlášť jsou ceněny obrazy z jeho studijních cest na Slovensko, Podkarpatskou Rus, a Jižních Čech (Třeboň, Bechyně, Staňkov). Obraz \"V kostele\" byl v roce 1939 poctěn cenou České akademie věd a umění. Jeho obrazy jsou zastoupeny v soukromých sbírkách v Čechách a ve Francii.\n\nSoubornou výstavu výboru z díla uspořádala Oldřichu Cihelkovi Jednota umělců výtvarných v roce 1951 k dožitým sedmdesátinám.\n\n\n"}
{"id": "1325442", "url": "https://cs.wikipedia.org/wiki?curid=1325442", "title": "František Navrátil (sochař)", "text": "František Navrátil (sochař)\n\nFrantišek Navrátil (19. dubna 1932 Borkovany – 29. října 2012) byl český sochař. Studoval na Baťově Škole umění a Akademii výtvarných umění v Praze, kde byl žákem Jana Laudy a Vincence Makovského. Tvořil portréty známých osobností i drobnou interiérovou plastiku. Byl také amatérským entomologem, zajímal se o brouky krasce. Jeden z poddruhů je pojmenovaný po něm – \"Anthaxia laticeps navratili\".\n\n"}
{"id": "1325444", "url": "https://cs.wikipedia.org/wiki?curid=1325444", "title": "Dark Horse", "text": "Dark Horse\n\nDark Horse (černý kůň) může znamenat:\n\n\n"}
{"id": "1325446", "url": "https://cs.wikipedia.org/wiki?curid=1325446", "title": "Dangerous", "text": "Dangerous\n\nDangerous ( \"nebezpečný\") může znamenat:\n\n\n"}
{"id": "1325448", "url": "https://cs.wikipedia.org/wiki?curid=1325448", "title": "Bombardování Bělehradu", "text": "Bombardování Bělehradu\n\nBombardování Bělehradu může znamenat:\n\n"}
{"id": "1325449", "url": "https://cs.wikipedia.org/wiki?curid=1325449", "title": "Izotopy einsteinia", "text": "Izotopy einsteinia\n\nEinsteinium (Es) je umělý prvek, v přírodě se nevyskytuje. Prvním objeveným izotopem (v jaderném spadu při testu vodíkové bomby) byl v roce 1952 Es.\n\nJe známo 19 izotopů tohoto prvku, nejstabilnější jsou Es (poločas přeměny 471,7 dne), Es (275,7 d), Es (39,8 d) a Es (20,47 d). Všechny ostatní mají poločasy kratší než 8 dnů, většina pod 26 minut. Byly také popsány 3 jaderné izomery tohoto prvku.\n"}
{"id": "1325455", "url": "https://cs.wikipedia.org/wiki?curid=1325455", "title": "Bitva o Nadžaf", "text": "Bitva o Nadžaf\n\nBitva o Nadžaf může znamenat následující bitvy války v Iráku:\n\n"}
{"id": "1325456", "url": "https://cs.wikipedia.org/wiki?curid=1325456", "title": "MOA (úhlová jednotka)", "text": "MOA (úhlová jednotka)\n\nMOA, zkratka z anglického Minute Of Angle, česky úhlová minuta, což je šedesátina úhlového stupně.\n\nPři měření úhlů ve stupních se celý kruh dělí na 360 stupňů, což se značí jako 360°. Každý stupeň se dělí dále na 60 (úhlových) minut.\nPro úhlové minuty se používá také označení arcmin nebo MOA. \n\nÚhlová minuta se dělí na 60\" (úhlových) vteřin.\nPro úhlové vteřiny se používá také označení arcsec. \nPředností úhlových jednotek, a tedy i MOA, je to, že odpovídají perspektivě zraku, který určitou úsečku zobrazuje ve vztahu k její vzdálenosti. Jinak řečeno, úhlová jednotka neudává velikost úsečky, ale poměr velikosti ke vzdálenosti od pozorovatele. \n\nVýpočet délky úsečky (velikosti objektu), která ve se vzdálenosti 100 m jeví pozorovateli jako 1 MOA:\n\nNa obrázku je úhel alfa pozorovacím úhlem úsečky, která tvoří nejkratší stranu trojúhelníku protilehlou úhlu alfa. Délku strany, protilehlé k úhlu alfa, lze spočítat pomocí funkce sinus. Přepona trojúhelníku je poloměrem kružnice na obrázku. \n\nDélka protilehlé strany = poloměr kružnice x sinus úhlu alfa\n\nDélka protilehlé strany [m] = 100 [m] * sin(1/60) \n\nDélka protilehlé strany = 0.02908882 [m]\nPři malém úhlu alfa platí, že velikost objektu (délka nejkratší strany) je téměř rovna délce oblouku na kružnici. Výšku objektu můžeme tedy počítat jako délku kružnice dělenou počtem jednotek. Poloměr kruhu představuje vzdálenost pozorovaného objektu. \nKruh má 360 stupňů a každý z nich má 60 MOA. \n\nObvod kruhu \n\nObvod kruhu o poloměru 100 m (zaokrouhledno na 1 desetinné místo): \n\nObvod kruhu podělíme počtem MOA v kruhu (výsledek zaokrouhlen na 4 desetinná místa):\n\nDosadili jsme poloměr v metrech, takže výsledek je také v metrech. Převedeno na mm dává hodnotu 1 MOA ve vzdálenosti 100 m zaokrouhledně 29,1 mm.\nVýhodou práce s úhlovou jednotkou je přímá úměra mezi vzdáleností a délkou. To znamená, že 1 MOA ve vzdálenosti 200 m je 2 x 29,1 mm, tedy 58,2 mm. Ve výpočtu je použita již zaokrouhledná hodnota spočtená pro kruh 100 m. Viz. obrázek:\nMOA se používá pro udávání přesnosti, respektive rozptylu zbraní. Například u služební zbraně se požaduje nepřesnost (rozptyl) do 1 MOA.\n\nDále se jednotka MOA používá v oblasti zaměřovací optiky. Například u kolimátorů udávají někteří výrobci velikost tečky na stínítku v MOA. Lze tak spočítat jak velkou část terče tato tečka zakryje na terči v konkrétní vzdálenosti. \n\nJiným příkladem je záměrná osnova nebo krok korekčních mechanismů puškohledů. Pokud střílíme na vzdálenosti 100 m a střely jsou vychýlené o 29,1 mm, potom je potřeba provést korekci na mechanismu puškohledu o 1 MOA. Při jiné vzdálenosti nebo odchylce je možno potřebnou korekci dopočítat jednoduchými matematickými úkony.\n\nMOA i další úhlové jednotky se používají například v astronomii, kartografii, geodézii ale i jiných oborech.\n\n\n"}
{"id": "1325458", "url": "https://cs.wikipedia.org/wiki?curid=1325458", "title": "In High Places", "text": "In High Places\n\nIn High Places může být:\n"}
{"id": "1325459", "url": "https://cs.wikipedia.org/wiki?curid=1325459", "title": "Pomník T. G. Masaryka", "text": "Pomník T. G. Masaryka\n\nPomník T. G. Masaryka může být:\n\n"}
{"id": "1325461", "url": "https://cs.wikipedia.org/wiki?curid=1325461", "title": "Povodeň na Vltavě", "text": "Povodeň na Vltavě\n\nPovodeň na Vltavě může být:\n\n"}
{"id": "1325464", "url": "https://cs.wikipedia.org/wiki?curid=1325464", "title": "MOA (rozcestník)", "text": "MOA (rozcestník)\n\nSlovo, nebo kombinace písmen M, O a A může mít více významů:\n\n"}
{"id": "1325475", "url": "https://cs.wikipedia.org/wiki?curid=1325475", "title": "485 (číslo)", "text": "485 (číslo)\n\nČtyři sta osmdesát pět je přirozené číslo. Římskými číslicemi se zapisuje CDLXXXV a řeckými číslicemi υπε. Následuje po čísle čtyři sta osmdesát čtyři a předchází číslu čtyři sta osmdesát šest.\n\n485 je:\n\n"}
{"id": "1325478", "url": "https://cs.wikipedia.org/wiki?curid=1325478", "title": "Lomonosovskij prospekt (stanice metra v Moskvě)", "text": "Lomonosovskij prospekt (stanice metra v Moskvě)\n\nLomonosovskij prospekt () je stanice moskevského metra.\n\nStanice Lomonosovskij prospekt se nachází ve čtvrti Ramenki pod ulicí \"Mičurinskij prospekt\" () severovýchodně od jejího křížení s ulicí \"Lomonosovskij prospekt\" (). Jedná se o stanici mělce založenou s dvěma podzemními vestibuly. Jihozápadní vestibul je propojen s nástupištěm prostřednictvím schodiště a ustí na náměstí \"Ploščaď Indiry Gandi\" (). Severovýchodní vestibul je propojen s nástupištěm prostřednictvím eskalátorů a ústí poblíž ulice \"Akademika Chochlova\" () a budovy Institutu mechaniky Moskevské státní univerzity.\n\n"}
{"id": "1325480", "url": "https://cs.wikipedia.org/wiki?curid=1325480", "title": "Rückenwind", "text": "Rückenwind\n\nRückenwind (tj. \"Vítr v zádech\") je německý hraný film z roku 2009, který režíroval Jan Krüger podle vlastního scénáře. Film zachycuje prázdninovou cestu dvou kamarádů.\n\nJohann a Robin spolu právě začali chodit a rozhodnou se strávit prázdniny na venkově. Nejprve jedou vlakem a poté na kolech přes branderbukskou oblast Uckermark. Přespávají v lese, kde ale jednoho dne zabloudí a ztratí svá kola. Při svém putování narazí na zchátralý statek, kde bydlí mladý Henri se svou matkou Grit. Johann se druhého dne baví s Henrim o svém vztahu k Robinovi a zjišťuje, že Henri je také gay. Johann a Robin zůstanou na statku několik dní a Henri jim ukazuje okolní krajinu.\n"}
{"id": "1325484", "url": "https://cs.wikipedia.org/wiki?curid=1325484", "title": "EasyJet Europe", "text": "EasyJet Europe\n\nEasyJet Europe stylizováno jen jako easyJet je rakouská nízkonákladová letecká společnost, hlavní evropská pobočka britské nízkonákladové aerolinie easyJet. Byla založena 18. července 2017 jako reakce na brexit (odchod Spojeného království z Evropské unie), přičemž operace začala o dva dny později. Jedná se o druhou leteckou pobočku po easyJet Switzerland. Sídlí ve Vídni a hlavní základnu má na zdejším letišti.\n"}
{"id": "1325486", "url": "https://cs.wikipedia.org/wiki?curid=1325486", "title": "Římskokatolická farnost u kostela sv. Jindřicha a sv. Kunhuty Praha-Nové Město", "text": "Římskokatolická farnost u kostela sv. Jindřicha a sv. Kunhuty Praha-Nové Město\n\nŘímskokatolická farnost u kostela sv. Jindřicha a sv. Kunhuty Praha-Nové Město je územním společenstvím římských katolíků v rámci I. pražského vikariátu arcidiecéze pražské.\n\nFarnost vznikla roku 1351 a to společně s kostelem, stala se plebánií Rytířského řádu křižovníků s červenou hvězdou. Roku 1622 byla farnost obnovena jako sekulární.\n\nMatriční záznamy jsou vedeny od roku 1584.\n\nMezi starší názvy patří \"Ad s. Henricum; Praha II. Ad S. Henricum; Praha 1-Staré Město – sv. Jindřich; S. Heinrich; U sv. Jindřicha\".\n\n\n"}
{"id": "1325487", "url": "https://cs.wikipedia.org/wiki?curid=1325487", "title": "Sopkovce", "text": "Sopkovce\n\nSopkovce jsou obec na Slovensku v okrese Humenné v Prešovském kraji ležící na úpatí Ondavské vrchoviny.\nPrvní písemná zmínka pochází z roku 1453. Nachází se zde řeckokatolický chrám svatého Mikuláše z roku 1770.\n\n"}
{"id": "1325489", "url": "https://cs.wikipedia.org/wiki?curid=1325489", "title": "Renaud de Montauban", "text": "Renaud de Montauban\n\nRenaud de Montauban (kolem roku 1195) je francouzský středověký hrdinský epos, jeden z tzv. \"chansons de geste\". Je známý také pod jménem \"Čtyři synové Ajmonovi\" (\"Les quatre fils Aymon\"), protože vypráví o nenávisti a o bojích mezi králem Karlem Velikým a čtyřmi syny Ajmona z Dordone (Renaud, Guichard, Allard a Richard). Epos je někdy připisován Huonovi de Villeneuve z Champagne.\n\nK záchraně bratrů před pomstychtivým králem jim pomáhá kouzelný kůň Bajard (Bayard) a jejich bratranec Maugis, ovládající různá kouzla. Epos patří do \"Cyklu Doona Mohučského\" a soustřeďují se kolem něho další čtyři písně, se kterými tvoří autonomní \"Cyklus Renauda de Montauban\" (\"Le cycle de Renaud de Montauban\"). Ve středověku patřila tato píseň k nejoblíbenějším \"chanson de geste\" vůbec, jak tomu nasvědčují jednak četné francouzské verze, jednak anglické, německé, holandské a italské překlady a variace.\n\nNejstarší verze eposu obsahuje 18 489 strof (jde o nejdelší starofrancouzský epos) jednak asonovaných (prvních 12 120 strof), jednak rýmovaných v alexandrínech. Vyskytují se zde i pasáže v próze. První, asonovaná, část eposu má s největší pravděpodobností jiného autora než zbytek písně.\n\nRytíř Ajmon z Dordone (Dordogne) přivede na dvůr krále Karla Velikého své čtyři syny, Renauda, Guicharda, Allarda a Richarda. Když králův synovec Bertolai obviní Renauda, že při hře v šachy schválně zvrhl šachovnici, ačkoliv to udělal on sám, protože mu hrozila prohra, jde si Renaud ke králi stěžovat. Ten jeho stížnost odmítne. V Renaudovi vzkypí krev a vyčte králi smrt svého strýce Beuva z Aigremontu, který byl zavražděn, když chtěl s králem uzavřít mír (tato událost je obsahem písně \"Beuves d'Aigremont\"). Karel se rozzlobí a Renauda lehce uhodí svou rukavičkou. Když Renaud zjistí, že se mu za to Bertolai ještě posmívá, přestane se ovládat a zvedne těžkou šachovnici a smrtelně jej zraní. Následně se všem čtyřem bratrům podaří uprchnout i díky koni Bajardovi, který je dokáže všechny čtyři unést.\nBratři jsou nyní štváni královskými vojsky z místa na místo, až si v Ardenách nad řekou Moselou postaví s pomocí lidí z okolí hrad Montessor (dnes zřícenina v Bogny-sur-Meuse), kde se králi brání celých sedm let, než je hrad pomocí zrady dobyt. Na vítězství nad nimi se podílí i jejich otec Ajmon, který vnitřně rozerván dává přednost svým vazalským povinnostem před hlasem krve.\n\nBratři se opět bídně protloukají v lesích. Nakonec podlehnou touze vidět po letech svou matku a vloudí se za nepřítomnosti svého otce do síně rodného hradu. Matka domnělé žebráky obdaruje a pak v jednom pozná Renauda. Líbá a objímá své syny, a tak je přistihne Ajmon. Je na ně sice v hloubi srdce hrdý, ale poručí jim, aby jeho hrad opustili.\n\nDíky matčině podpoře postaví bratři nové vojsko a přidá se k nim jejich bratranec Maugis, syn zavražděného Beuva z Aigremontu, který krále Karla nenávidí. Poradí jim, aby vstoupili do služeb gaskoňského vladaře Yona a pomohli mu v jeho válce se saracénským králem Begonem. Když Renaud nad Begonem zvítězí, získá za odměnu léno, na kterém si vystaví s bratry hrad Montauban (což znamená \"Hora cizinců\"). Vezme si také Yonovu sestru Klarisu za manželku, má s ní dva syny a společně se svými bratry žije spokojeným životem velmože.\n\nO poklidném životě Renauda a jeho bratrů se dozví král Karel. Pošle k Yonovi poselstvo vedené rytířem Ogierem Dánským se žádostí, aby mu bratry vydal, jinak že přitáhne s velkým vojskem a zpustoší celý kraj, Když Yon odmítne, skutečně přijede v čele vojska a podaří se mu donutit Yona k poslušnosti. Yon bratry zradí a namluví jim, že král s nimi chce uzavřít mír a že je žádá, aby beze zbraně přijeli do průsmyku Vaucouleurs na jednání. Bratři s radostí, že dlouhá válka konečně skončí, opravdu přijedou a jsou přepadeni královskými vojáky vedenými Ogierem. Ten je v duchu na jejich straně a odmítne se nastávajícího boje účastnit. Bratři se brání statečně, ale již hrozí, že podlehnou přesile, když tu jim na pomoc přispěchá montaubanské vojsko vedené Maugisem na Bajardovi a obrátí královské vojáky na útěk.\n\nKdyž se Yon dozví, že Renaud zvítězil, prchne ze strachu před ním do kláštera v lesích, aby se stal mnichem, protože je přesvědčen, že na mnicha nikdo nevztáhne ruku. To však nezabrání Rolandovi a Olivierovi, aby jej v klášteře zajali jako zrádce, který nezabránil Maugisovi vyjet bratrům na pomoc. Když se to Renaud dozví, rozhodne se Yonovi, přesto, že jej zradil, pomoci. Osvobodí jej a porazí v souboji Rolanda. Renaudův bratr Richard ale upadne do zajetí a má být popraven. Renaud zachrání i jeho, přičemž dojde k jeho souboji s Olivierem, při kterém oba vynikají rytířskou šlechetností.\n\nPaladinové (mezi nimi Roland, Olivier, Ogier i Turpin) na svého krále naléhají, aby uzavřel s bratry mír. Karel, unavený nekonečnou válkou, je k tomu ochoten za podmínky, že mu Renaud vydá Maugise. Renaud to odmítne, aniž tuší, že Maugis mezitím zmizel, protože nechtěl bránit uzavření míru. Obléhání hradu Montauban tak pokračuje. Když je jeho obrana již marná, uprchnou bratři s Yonem, Klarisou a se dvěma Renaudovými syny z Montaubanu tajnou podzemní chodbou a uchýlí se na hrad Trémoigne (Dortmund), kde je král opět oblehne. Nespokojení paladinové Karlovi oznámí, že pokud se s bratry neusmíří, odejdou z jeho služeb. Král Karel s mírem konečně souhlasí a spokojí se jen s vydáním koně Bajarda a s tím, že Renaud vykoná pouť do Jeruzaléma.\n\nNa zpáteční cestě se král rozhodne Bajarda utopit v Mosele (podle jiných pramenů v Dendermonde na soutoku řek Dender a Šeldy). Nechá mu přivázat na krk mlýnský kamen a vhodit jej do vody. Bajard však udeří kopyty do kamene, rozlomí jej, vynoří se nad hladinu, doplave ke druhému břehu a zmizí v ardenských lesích.\n\nVe verzi z rukopisu \"La Vallière\" má konec písně charakter legendy. Renaud se vydá do Svaté země, kde se setká s Maugisem. Oba pak významně přispějí k osvobození Božího hrobu. Po návratu do vlasti Renaud zjistí, že jeho manželka zemřela zármutkem. Rozhodne se proto věnovat se spáse své duše. Jako prostý dělník pomáhá při stavbě chrámu svatého Petra v Kolíně nad Rýnem, kde svou neobyčejnou výkonností a tím, že se spokojuje jen s nízkou mzdou, popudí proti sobě ostatní dělníky natolik, že jej zabijí a hodí do Rýna. Když je Renaudova mrtvola za zpěvu andělů vylovena z rozzářené vody a naložena na vůz, ten se sám od sebe rozjede a zastaví se až v Trémoigne. Zde je Renaud pochován v kostele Panny Marie přejmenovaném po něm na kostel svatého Renauda (Reinoldikirche).\n\nBěhem třináctého století se kolem eposu soustředily další čtyři písně, které společně s ním vytvořily autonomní \"Cyklus Renauda de Montauban\" (\"Le cycle de Renaud de Montauban\"). Jde o písně \"Beuves d'Aigremont\", \"Maugis d'Aigremont\", \"Vivien de Monbranc\" a \"La mort de Maugis\".\n\nPíseň \"Beuves d'Aigremont\" tvoří bezprostřední prolog k eposu \"Renaud de Montauban\". Vévoda Beuves je otec dvojčat Maugise a Viviena, bratr Ajmona z Dordone a strýc jeho čtyř synů. Když král Karel pozve do Paříže všechny své vazaly na oslavu svátku jara, odmítne Beuves přijet, protože podle jeho názoru poskytuje král více přízně těm, co se proslavili u hodovního stolu, než těm, co pro něho bojovali. Král se urazí a rozhodne se poslat na Beuva své vojko.\n\nAjmon z Dordone krále varuje, že porazit jeho bratra bude těžké, za což mu Karel poručí, aby opustil jeho palác. Když vidí, že s jeho rozhodnutím ostatní rytíři nesouhlasí, dá na jejich radu a pošle k Beuvovi svého syna Lohiera se vzkazem, aby Beuves přijel na vánoční svátky a projevil tak svou věrnost králi. Lohier však mluví neuváženě a vyhrožuje, což Beuva popudí a chce jej nechat vyvést z hradu. Lohier tasí meč a v nastalém zmatku je zabit.\n\nRozhněvaný král Karel vytáhne proti Beuvovi s velkým vojskem, aby pomstil smrt svého syna. Bitva však skončí nerozhodně. Král nakonec souhlasí, že Beuvovi i jeho bratrům, kteří mu pomáhali (včetně Ajmona z Dordone) odpustí, pokud všichni přijedou do Paříže a slíbí mu věrnost. Rytíř Ganelon však králi neustále našeptává, že Beuves zabil jeho syna a živí tak jeho hněv. Když se Beuves vydá ke králi, přepadne jej Ganelon s houfem svých vojáků a zavraždí jej, za což mu král Karel poděkuje.\n\nAjmon z Dordone se ale s králem smíří, protože již nechce pokračovat ve válce, která vysiluje zemi. Beuvův syn Maugis však franského krále nenávidí.\n\nMaugis a Vivien se narodí v době, kdy na hrad jejich otce Beuva d'Aigremont útočí Saracéni, kteří je oba unesou. Zatímco Vivien je vychováván na hradě Monbranc manželkou saracénského vladaře Sorgolanta, Maugise zachrání víla Oriande a odejde s ním na hrad Rocheflor poblíž Mongibelu na severu Sicílie. Podle její rady pak Maugis získá kouzelného koně Bajarda, o kterého musí převlečen za ďábla bojovat s drakem. Od víly se také naučí kouzlit a později získá meč Froberge. Prožívá různá dobrodružství, účastní se několika bitev a v jedné z nich zabije Sorgolanta. Objeví svou identitu, zachrání otce, když jej napadne Vivien jako nový vládce Monbrancu a pomůže najít pravou identitu i Vivienovi, který se pak stane křesťanem. Závěrem písně daruje Maugis koně Bajarda i meč Froberge svému bratranci Renaudovi.\nJedná se o krátký epos, který je pokračováním písně \"Maugis d'Aigremont\" a je s největší pravděpodobností zkrácenou verzí původní delší práce. Vypráví o tom, jak je po své konverzi ke křesťanství Vivien napaden Saracény a jak je zachráněn Maugisem a jeho sluhou.\nO smrti Maugise existují dvě verze. V eposu \"Renaud de Montauban\" se Maugis vydá do lesů, stane se poustevníkem a zemře o samotě ve své poustevně. V písni \"Maugisova smrt\" odejde Maugis do Říma navštívit papeže a zemře jako senátor.\n\nEpos \"Renaud de Montauban\" (\"Čtyři synové Ajmonovi\") inspiroval celou řadu umělců k vytvoření vlastních děl na jeho motivy, ať už tomu bylo ve výtvarném umění, v literatuře, hudbě nebo ve filmu.\nČtyři bratři Ajmonovi sedící na koni Bajardovi nebo stojící vedle něho inspirovali celou řadu umělců k vytvoření soch, památníků a obrazů. Za všechny jmenujme:\n\n\n\nFilmy, ve kterých se objevuje postava rytíře Renauda (Rinalda), zpracovávají primárně příběhy rytíře Rolanda (Orlanda).\n\n\n \n"}
{"id": "1325491", "url": "https://cs.wikipedia.org/wiki?curid=1325491", "title": "Sítina tmavá", "text": "Sítina tmavá\n\nSítina tmavá (\"Juncus atratus\") je vytrvalá, stálezelená, až metr vysoká, trsnatá bylina vlhkých míst, která z české krajiny rychle mizí. Od ostatních druhů sítin rostoucích v České republice se nezaměnitelně odlišuje tmavě hnědými až černými okvětními lístky, od kterých pochází i druhové jméno \"tmavá\".\n\nJe euroasijským druhem s těžištěm výskytu v kontinentálních oblastech východní Evropy. Její nesouvislý areál sahá od středu Evropy po západní Sibiř, Turecko, Kavkaz, Střední Asii a na sever Číny.\n\nV ČR se v průběhu 20. století její stavy snížily na historické minimum. Z Čech zcela vymizela a na Moravě se zachovala jen na několika lokalitách, především na jižní Moravě v národních přírodních památkách Hodonínské Dúbravě a Pastvisku u Lednice a izolovaně v okolí Olomouce v přírodní rezervaci Plané loučky.\n\nTeplomilná, vlhkomilná a světlomilná rostlina vázána na louky s vysokou hladinou spodní vody, které jsou na jaře zaplavované i vyšším sloupcem vody a v průběhu letního přísušku vysychají. Je vytrvalou rostlinou lučních mokřadních stanovišť, je ale konkurenčně velice slabou, vyhovují ji spíše rozvolněné luční porosty a špatně snáší místa s vrstvou starého, odumřelého bylinného porostu. Je hemikryptofyt kvetoucí v červnu a červenci, jehož plody dozrávají v srpnu a září. Ploidie druhu je 2n = 40.\n\nVytrvalá, šedozelená, trsnatá bylina s přímými květnými i nekvetoucími lodyhami dorůstajícími do výšky 40 až 100 cm. Lodyhy vyrůstají z řídké růžice rašící z plazivého oddenku, nemají bazální pochvy a jsou porostlé třemi až pěti oblými listy, které jsou duté, příčně přehrádkované, podélně rýhované a na bázi mají ouška. Čepele listů jsou dlouze kuželovité, na vrcholu špičaté a bývají dlouhé 5 až 23 a široké 1 až 2,5 cm. Tenký spodní listen, dlouhý 7 až 10 cm, je kratší než květenství.\n\nKvětenství je koncový, rozvětvený kružel dlouhý i 13 cm. Je složen z patnácti až padesáti černohnědých, pěti až desetikvětých klubek velkých do 5 mm. Květy mají šest černohnědých, lesklých, 3 mm dlouhých okvětních lístků kopinatého tvaru, vnější mají přes střed zelenkavý proužek. Šest tyčinek kratších než okvětí vyrůstá ve dvou kruzích, jejich prašníky jsou dlouhé jako nitky, blizna mívá délku 2 mm.\n\nPlodem je kaštanově hnědá, 2,5 mm velká, jednodílná, vejčitě trojhranná, lesklá, jednopouzdrá tobolka s dlouhým, šikmým zobánkem. Obsahuje četná hnědá, elipsoidní, asi 0,5 mm velká semena.\n\nV České přírodě je sítina tmavá pro svůj řídký a stále se snižující výskyt hodnocena ve Vyhlášce MŽP ČR č. 395/1992 Sb. ve znění vyhl. č. 175/2006 Sb. i v Červeném seznamu cévnatých rostlin ČR z roku 2012 jako kriticky ohrožený druh. Mnoho jejích tradičních stanovišť bylo zničeno při pokusech o získání další orné půdy, byla rozorána a odvodněna.\n\nPokusy o rozšíření počtu rostlin na místech, kde dosud byliny rostou, nebyly příliš úspěšné. Čerstvá semena sice dobře klíčí, nejlépe na narušených plochách, později však mnoho semenáčku odumírá a stádia kvetoucí rostliny se dožívá jen malý počet. Navíc druhu je vlastní velká rozkolísanost kvetení v různých letech, někdy na pozorovaném místě vůbec nevykvete.\n\n"}
{"id": "1325492", "url": "https://cs.wikipedia.org/wiki?curid=1325492", "title": "Historický ústav Filozofické fakulty Masarykovy univerzity", "text": "Historický ústav Filozofické fakulty Masarykovy univerzity\n\nHistorický ústav Filozofické fakulty Masarykovy univerzity je pracoviště na Filozofické fakultě Masarykovy univerzity. Byl založen v roce 1919.\n\nHistorický ústav byl založen v roce 1919 a v době první republiky byl spojen převážně s příslušníky Gollovy školy. Mezi tehdejšími profesory působili např. Václav Hrubý, Rudolf Holinka nebo Rudolf Urbánek. V době nacistické okupace došlo k ukončení výuky a částečně i k perzekuci učitelského sboru. V době po druhé světové válce na Historickém ústavu působili např. Jindřich Šebánek a Saša Dušková (pomocné vědy historické, později samostatný ústav), Josef Macůrek (dějiny východní a jihovýchodní Evropy), Jaroslav Kudrna (raný novověk, italská renesance), Josef Válka a František Mainuš (kulturní, hospodářské a sociální dějiny raného novověku).\n\nPracovníci katedry (stav k 2017):\nKromě výše uvedených působí na ústavu jako emeritní profesor prof. PhDr. Ctibor Nečas, DrSc. a celá řada externích spolupracovníků.\n\n"}
{"id": "1325493", "url": "https://cs.wikipedia.org/wiki?curid=1325493", "title": "Kostel svatého Michaela archanděla (Rudziniec)", "text": "Kostel svatého Michaela archanděla (Rudziniec)\n\nKostel svatého Michaela archanděla (polsky: \"Kościół św. Michała Archanioła\") je historický katolický kostel ve fojtské vesnici Rudziniec, okres Gliwice, Slezské vojvodství a náleží do děkanátu Ujazd, diecéze opolské, je farním kostelem farnosti sv. Michala archanděla.\nDřevěný kostel je v seznamu kulturních památek Polska pod číslem A/35/60 z 10. 3. 1960 a je součástí Stezky dřevěné architektury v Slezském vojvodství.\n\nPrvní zmínka o kostele ve vesnici Rudziniec pochází z roku 1447. V první polovině 17. století byl kostel protestantský. V roce 1657 byl postaven nový dřevěný kostel pod patronací Václava von Pelka, evangelického vlastníka vesnice Rudziniec. Datum se nachází pod oknem kněžiště a erb je dochovám pod panskou lóži. V druhé polovině 17. století kostel byl v rukou katolíků a byl začleněn jako filiální kostel pod farnost v Rudně. V roce 1853 byla ke kostelu přistavěna věž. V roce 1872 byla provedena cihlová podezdívka. V roce 1936 byla postavena na západní straně předsíň. Kostel v Rudzinci je od roku 1945 kostelem farním. Nachází se uprostřed hřbitova. Proti kostelu se nachází zděná kaplička z přelomu 18. a 19. století.\n\nJednolodní orientovaná stavba dřevěná roubené konstrukce na cihelné podezdívce obtočená otevřenými sobotami. Loď má čtvercový půdorys s užším trojbokým závěrem. Dřevěná věž je štenýřové (sloupové) konstrukce, přimyká se k lodi ze západní strany a zahrnuje hudební kruchtu. Podvěžím vede vchod do lodi (pod kruchtou). Ke kněžišti z jižní strany byla přistavěna obdélníková sakristie. Střecha je sedlová krytá šindelem, věž má jehlanovou šindelovou střechu. Věž a horní části lodi, sakristie a závěru jsou bedněny, stěny v sobotách mají odkryté trámy. Nad střechami sobot jsou ve stěnách lodi nepravidelně rozmístěná obdélníková okna.\n\nKněžiště je užší a nižší než loď, má valenou klenbu.V lodi je trámový strop je pobit deskami. Hudební kůr je podepřen šesti dřevěnými sloupy. Vnitřek kostela je bohatě zdoben polychromií pocházející z roku 1657. Většina vybavení kostela je barokní. z 18. století je hlavní oltář s obrazy Nanebevznesení Panny Marie a sv. Michaela archanděla. Na antependiu se nachází obraz Dobrý Pastýř, na evangelijní straně je boční oltář s obrazem Panny Marie Čenstochovské, na epištolní straně je boční oltář s obrazem Pieta.\n\n"}
{"id": "1325497", "url": "https://cs.wikipedia.org/wiki?curid=1325497", "title": "Římskokatolická farnost u kostela Panny Marie Sněžné Praha-Nové Město", "text": "Římskokatolická farnost u kostela Panny Marie Sněžné Praha-Nové Město\n\nŘímskokatolická farnost u kostela Panny Marie Sněžné Praha-Nové Město je územním společenstvím římských katolíků v rámci I. pražského vikariátu arcidiecéze pražské.\n\nRoku 1347 vznikl kostel s karmelitánským klášterem. Karmelitáni klášter opustily roku 1582 a roku 1606 jej převzali františkáni.\n\nRoku 1787 byla ke kostelu přenesena farnost od zrušeného kostela Panny Marie Na louži, kde byla plebánie od roku 1322.\n\nDne 6. prosince 2007 byla svěřena České provincii františkánů.\n\nMatriční záznamy jsou zde vedeny od roku 1787, předtím ve farnosti u kostela sv. Štěpána Praha.\n\nMezi starší názvy farnosti patří \"Ad B. Mariam V. ad Nives; Ad B. V. Mariam ad Nives; Praha II. Ad B. Mariam Virginem ad Nives; Praha 1-Staré Město – Panna Maria Sněžná; S. Maria Schnee; U Panny Marie Sněžné\".\n\n\n"}
{"id": "1325502", "url": "https://cs.wikipedia.org/wiki?curid=1325502", "title": "Římskokatolická farnost u kostela sv. Petra Praha-Nové Město", "text": "Římskokatolická farnost u kostela sv. Petra Praha-Nové Město\n\nŘímskokatolická farnost u kostela sv. Petra Praha-Nové Město je územním společenstvím římských katolíků v rámci I. pražského vikariátu arcidiecéze pražské.\n\nRoku 1080 byl postaven kostel sv. Petra a roku 1215 se stal komendou Řádu německých rytířů.\n\nRoku 1234 byla ke kostelu připojena nemocnice Rytířského řádu křižovníků s červenou hvězdou a od roku 1413 je křížovníky farnost spravována. V 15. století byla farnost zrušena a dne 1. srpna 1628 byla obnovena.\n\nMatriční záznamy jsou zde vedeny od roku 1639.\n\nMezi starší názvy farnosti patří \"Ad s. Petrum; Praha II. Ad S. Petrum; Praha 1-Nové Město – sv. Petr; S. Peter; U sv. Petra\".\n\n\n"}
{"id": "1325504", "url": "https://cs.wikipedia.org/wiki?curid=1325504", "title": "Most Beata Rhenana", "text": "Most Beata Rhenana\n\nMost Beata Rhenana (francouzsky Pont Beatus-Rhenanus, německy Beatus-Rhenanus Brücke) je most přes řeku Rýn mezi francouzským Štrasburkem a německým městem Kehl, určený pro chodce, cyklisty a tramvaje. Vede po něm jediné tramvajové spojení mezi dvěma zeměmi. Most je nazván podle alsaského humanisty Beata Rhenana (1485–1547).\n\nUkázalo se, že přestavba nedalekého silničního mostu tak, aby přes něj mohly jezdit tramvaje, by byla příliš nákladná, a tak bylo rozhodnuto o výstavbě nového mostu. Vítězný projekt mostu (návrh konsorcia Bouygues) vybrala společná francouzsko-německá komise dne 20. prosince 2012. \n\nStavba mostu začala v dubnu 2014. Dva mostové nosníky o délce 145 metrů byly vyrobeny v Belgii a sestaveny společností \"Victor Buyck Steel Construction\". Z Belgie byly do Štrasburku dovezeny po Rýně a vyloženy na německém břehu. Slavnostní spojení obou částí mostu se uskutečnilo za přítomnosti starostů obou měst. V dubnu 2016 byly položeny první koleje. V září 2016 se most otevřel pro chodce a cyklisty, od dubna 2017 začal sloužit i pro tramvajovou dopravu. Jedna z pěti tramvajových linek ze Štrasburku nyní přes most obsluhuje nádraží v německém Kehlu. \n\nTramvajové spojení mezi městy bylo obnoveno po dlouhé přestávce, po starém silničním mostě byla v provozu tramvajová trať až do roku 1920. \n"}
{"id": "1325505", "url": "https://cs.wikipedia.org/wiki?curid=1325505", "title": "Prometheus (tiskárna)", "text": "Prometheus (tiskárna)\n\nTiskárna Prometheus \"(Prometheus, hornicko-hutnické nakladatelství, spol. s.r.o.)\" je bývalá tiskárna a nakladatelství v Praze-Libni v ulici V Holešovičkách.\n\nRoku 1928 koupil Vydrovu továrnu poživatin Ústav pro vědecký výzkum uhlí a postupně ji přebudoval pro svoje potřeby. Tříposchoďový objekt v severovýchodní části areálu přestavěl stavitel Jan Písecký pro tiskárnu Prometheus hornicko-hutnického nakladatelství. V přízemí se nacházela knihárna, v prvním patře strojní sazárna, ve druhém kanceláře a ve třetím sklad štočků.\n\nRoku 1948 byla tiskárna znárodněna a pod názvem Polygrafia dál využívala většinu areálu. Po zániku Polygrafie získala budovy Akademie věd ČR a umístila sem Ústav struktury a mechaniky hornin AV ČR (nástupce Hornického ústavu Československé akademie věd založeného roku 1958).\n\nRoku 2005 postavila Akademie věd v areálu novou budovu pro svůj archív.\n\nAreál vznikl v letech 1910-1912 pro Továrnu poživatin Františka Vydry. Postavil jej stavitel Ferdinand Šamonil ve slohu střízlivé secese na místě původní usedlosti Kolínská.\n\n\n"}
{"id": "1325520", "url": "https://cs.wikipedia.org/wiki?curid=1325520", "title": "US Open 2017 – dvouhra juniorek", "text": "US Open 2017 – dvouhra juniorek\n\nDvouhra juiorek US Open 2017 probíhala v první polovině září 2017. Do singlové soutěže newyorského tenisového grandslamu nastoupilo šedesát čtyři hráček. Obhájkyní titulu byla americká tenistka Kayla Dayová, která se rozhodla do soitěže nenastoupit.\n\nVítězkou juniorské dvouhry se stala čtvrtá nasazená Američanka ruského původu Amanda Anisimovová krátce po dovršení věku 16 let. Ve finále zdolala za 65 minut třináctiletou krajanku startující na divokou kartu Cori Gauffovou po hladkém dvousetovém průběhu 6–0 a 6–2. Šampionka získala premiérový grandslam kariéry. Do juniorského kombinovaného žebříčku si připsala 375 bodů. 13letá Gauffová se stala vůbec nejmladší finalistkou juniorky na US Open.\n"}
{"id": "1325521", "url": "https://cs.wikipedia.org/wiki?curid=1325521", "title": "US Open 2017 – dvouhra juniorů", "text": "US Open 2017 – dvouhra juniorů\n\nDvouhra juniorů US Open 2017 probíhala v první polovině září 2017. Do singlové soutěže newyorského tenisového grandslamu nastoupilo šedesát čtyři hráčů. Obhájcem titulu byl kanadský tenista Félix Auger-Aliassime, který se rozhodl do soutěže nenastoupit.\n\nVítězem juniorské dvouhry se stal druhý nasazený Wu I-ping po finálové výhře nad 18letou argentinskou turnajovou jedničkou Axelem Gellerem po dvousetovém průběhu 6–4 a 6–4. Sedmnáctiletý šampion proměnil po 80 minutách sedmý mečbol a stal se historicky prvním čínským vítězem newyorské juniorky. Získal svůj premiérový grandslam kariéry a do juniorského kombinovaného žebříčku si připsal 375 bodů. Jediným asijským vítězem před ním byl Ind Leander Paes z roku 1991. Spolu s Tchajwancem Hsu Yu-hsiou vyhrál Wu i juniorskou čtyřhru US Open 2017 a vybojoval tak „double“. Geller plánující nastoupit na Stanfordovu univerzitu odešel jako poražený finalista již z Wimbledonu 2017.\n"}
{"id": "1325523", "url": "https://cs.wikipedia.org/wiki?curid=1325523", "title": "Sihung", "text": "Sihung\n\nMěsto Sihung ( – \"Sihŭng si\") leží na západě jihokorejské provincie Kjonggi.\n\nSihung hraničí na severu s Inčchonem a Pučchonem, na východě s Kwangmjongem a Anjangem a na jihu s Ansanem.\n\nV Sihungu končí stanicí Oido linka 4 soulského metra, která odtud vede na severovýchod přes centrum do čtvrti Nowon. Přes Sihung také prochází železniční trať Suwon - Inčchon vedoucí ze Suwonu do Inčchonu, která se rovněž počítá do sítě soulského metra.\n\nV období tří království Koreje patřil Sihung do království Pekče, než jej v roce 475 dobylo království Kogurjo.\n"}
{"id": "1325526", "url": "https://cs.wikipedia.org/wiki?curid=1325526", "title": "Pchadžu", "text": "Pchadžu\n\nMěsto Pchadžu ( – \"Pchadžu si\") leží v jihokorejské provincii Kjonggi. K roku 2015 mělo přes čtyři sta tisíc obyvatel.\n\nÚzemí Pchadžu leží na severu Jižní Korey nedaleko Severní Korey a v přímém sousedství Korejského demilitarizovaného pásma. Severozápadně od Pchadžu leží vesnice Panmundžom, kde je jediné místo přímého styku Severní a Jižní Korey.\n\nPřes Pchadžu protéká řeka Imdžin, která se jihozápadně od města vlévá do Hangangu.\n"}
{"id": "1325530", "url": "https://cs.wikipedia.org/wiki?curid=1325530", "title": "Topoľovka", "text": "Topoľovka\n\nTopoľovka je obec na Slovensku v okrese Humenné v Prešovském kraji ležící 8 km na západ od města Humenné.\nPrvní písemná zmínka pochází z roku 1479. Nachází se zde řeckokatolický chrám Narození přesvaté Bohorodičky a římskokatolický kostel Nanebevzetí Panny Marie.\n\n"}
{"id": "1325533", "url": "https://cs.wikipedia.org/wiki?curid=1325533", "title": "Nicholas Okoh", "text": "Nicholas Okoh\n\nNicholas Dikeriehi Orogodo Okoh (* 10. listopadu 1952, Owa-Alero) je nigerijský anglikánský duchovní, arcibiskup provincie Abuja a primas Nigerijské církve.\n\nPředtím, než začal plnoúvazkově pracovat v rámci duchovní služby, věnoval se obchodu a službě v armádě, kde dosáhl hodnosti podplukovníka.\n\nRoku 2001 přijal biskupské svěcení. Roku 2005 se stal arcibiskupem Bendelské církevní provincie a roku 2009 byl zvolen arcibiskupem provincie Abuja a primasem Nigerijské církve; úřadu se ujal o rok později.\n\nArcibiskup je znám konzervativními postoji v záležitostech sexuální etiky a rezervovaným postojem vůči islámu.\n\n"}
{"id": "1325534", "url": "https://cs.wikipedia.org/wiki?curid=1325534", "title": "Prometheus (nakladatelství)", "text": "Prometheus (nakladatelství)\n\nNakladatelství Prometheus (Prometheus, spol. s r. o.) je nakladatelství v Praze, které vydává učebnice matematiky a fyziky pro všechny stupně škol. Tyto koncepčně ucelené řady učebnic jsou doplněny o sbírky úloh, pracovní sešity a testy včetně dalších metodických a odborných publikací.\n"}
{"id": "1325545", "url": "https://cs.wikipedia.org/wiki?curid=1325545", "title": "Hugo Parmentier", "text": "Hugo Parmentier\n\nHugo Parmentier (* 7. června 1998 Levallois-Perret) je francouzský reprezentant ve sportovním lezení, juniorský vicemistr světa v lezení na obtížnost. Juniorský vicemistr Evropy v lezení na obtížnost a v boulderingu.\n\n"}
{"id": "1325555", "url": "https://cs.wikipedia.org/wiki?curid=1325555", "title": "Orville (Pas-de-Calais)", "text": "Orville (Pas-de-Calais)\n\nOrville je francouzská obec v departementu Pas-de-Calais v regionu Hauts-de-France. V roce 2014 zde žilo 404 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Amplier, Beauquesne (Somme), Famechon, Halloy, Pommera, Sarton, Terramesnil (Somme) a Thièvres.\n\n\"Počet obyvatel\"\n\n"}
{"id": "1325564", "url": "https://cs.wikipedia.org/wiki?curid=1325564", "title": "Orville", "text": "Orville\n\nOrville může být:\n\n"}
{"id": "1325566", "url": "https://cs.wikipedia.org/wiki?curid=1325566", "title": "Izotopy fermia", "text": "Izotopy fermia\n\nFermium (Fm) je umělý prvek, v přírodě se nevyskytuje. Prvním objeveným izotopem (v jaderném spadu při testu jaderné bomby) byl v roce 1952 Fm, krátce po něm bylo objeveno Fm.\n\nJe známo 20 izotopů fermia, s nukleonovými čísly 241 až 260, nejstabilnější jsou Fm (poločas přeměny 100,5 dne), Fm (3,00 d), Fm (25,39 hodin) a Fm (20,07 h). Všechny ostatní mají poločasy kratší než 6 hodin, většina pod 3 minuty. Byly také popsány 3 jaderné izomery tohoto prvku.\n"}
{"id": "1325570", "url": "https://cs.wikipedia.org/wiki?curid=1325570", "title": "Tomislav Ivković", "text": "Tomislav Ivković\n\nTomislav Ivković (* 11. srpna 1960 Záhřeb) je bývalý chorvatský fotbalový brankář.\n\nJe odchovancem GNK Dinamo Zagreb, s nímž vyhrál ligu v roce 1982, jako hráč FK Crvena Zvezda získal jugoslávský titul v roce 1984 a vyhrál Pohár maršála Tita 1985. Pak přestoupil do rakouského FC Swarovski Tirol, v jehož dresu postoupil do semifinále Poháru UEFA 1986/87. Později působil v Portugalsku a Španělsku.\n\nS jugoslávskou amatérskou reprezentací vyhrál Středomořské hry 1979 a na olympijských hrách 1984 v Los Angeles získal bronzovou medaili. Také se zúčastnil mistrovství Evropy ve fotbale 1984 (nastoupil v zápase proti Dánsku, který Jugoslávci prohráli 0:5) a mistrovství světa ve fotbale 1990, kde jeho tým postoupil do čtvrtfinále. S 38 odchytanými mezistátními zápasy je třetím nejaktivnějším brankářem v historii jugoslávské reprezentace po Vladimiru Bearovi a Milutinu Šoškićovi.\n\nV sezóně 1989/90 se proslavil tím, že dvakrát chytil penaltu Diegu Maradonovi: v penaltovém rozstřelu prvního kola Poháru UEFA mezi Sportingem a SSC Neapol a v penaltovém rozstřelu čtvrtfinále mistrovství světa mezi Jugoslávií a Argentinou. V obou případech však jeho tým nakonec vypadl.\n\nV letech 2004 až 2006 působil u chorvatské reprezentace jako trenér brankářů. Hlavním trenérem byl v klubech NK Lokomotiva Zagreb (v roce 2013 vyhrál první ročník ankety o cenu Tomislava Iviće pro chorvatského trenéra roku) a v saúdskoarabském Al Faisaly.\n\n"}
{"id": "1325576", "url": "https://cs.wikipedia.org/wiki?curid=1325576", "title": "PlayerUnknown's Battlegrounds", "text": "PlayerUnknown's Battlegrounds\n\nPlayerUnknown's Battlegrounds (zkráceně PUBG) je online multiplayerová battle royale hra vyvinutá a distribuovaná dceřinou společností firmy Bluehole – PUBG Corporation. Je založena na módech hry Arma 2, které byly vyvinuty Brendanem \"PlayerUnknown\" Greenem a a používaly jako inspiraci film z roku 2000 \"Battle Royale\" a rozšířily se do samostatné hry pod vedením Greena. Na začátku hry je až 100 hráčů, kteří pomocí padáku dopadnou na ostrov bez jakéhokoliv vybavení. Musí jej prohledat, najít zbraně, další výbavu a zabít všechny ostatní hráče, aniž by sami zemřeli. Herní mapa se postupně zmenšuje, aby se hráči dostali do vzájemné konfrontace a nezůstávali na stejném místě. Poslední žijící hráč či tým vyhrává.\n\nHra byla vydána pro Microsoft Windows na známé herní platformě Steam v módu předběžného přístupu v březnu 2017. Za 6 měsíců od uvedení se prodalo více než deset milionů kopií a PUBG nově drží také \"rekord v počtu hráčů online na Steamu\" – v lednu roku 2018 byla překročena hranice 3,25 milionů hráčů v jeden den, čímž byl překonán rekord hry Dota 2. Plná verze hry byla vydána 20. prosince 2017.\n\nHry se dostavilo velkého úspěchu, a tak byl uspořádán první velký LAN turnaj na Gamescomu v Kolíně nad Rýnem na konci srpna 2017, kde se představily nejlepší týmy a hráči světa spolu s dalšími kvalifikovanými. Hrálo se v módech solo ve třetí osobě, duo v první i třetí osobě, squad ve třetí osobě a mezi vítěze se pak rozdělilo 350,000 dolarů. Solo vyhrál hráč EVERMORE, squad vyhráli hráči Luminosity gaming, duo v třetí osobě získali yukiiie společně s THZ a duo v první osobě obsadili hráči SolidFPS a Chappie z týmu Cloud9. Kings of Sosnovka (hráči: Mazarin1K a SpajKK) byl jediný český tým, který se probojoval přes kvalifikaci až na 4. místo v modu duo v první osobě. PUBG dosáhlo ještě větší popularity a byl ohlášen první IEM major v PUBG, který se konal 18–19. listopadu v americkém Oaklandu. Hrálo se pouze v první osobě ve 4členných týmech (squad). Přes kvalifikaci se nedostal žádný z českých zástupců a mezi hráče se rozdělilo 200,000 dolarů. První místo obsadili hráči z týmu Vitality. 24–25 února se odehrál další major, tentokrát v eSport proslulém městě Katowice.\n\n"}
{"id": "1325578", "url": "https://cs.wikipedia.org/wiki?curid=1325578", "title": "Turcovce", "text": "Turcovce\n\nTurcovce jsou obec na Slovensku v okrese Humenné v Prešovském kraji ležící na úpatí Ondavské vrchoviny.\nPrvní písemná zmínka pochází z roku 1557. Nachází se zde římskokatolický kostel Jména Panny Marie.\n\n"}
{"id": "1325587", "url": "https://cs.wikipedia.org/wiki?curid=1325587", "title": "Izotopy mendelevia", "text": "Izotopy mendelevia\n\nMendelevium (Md) je umělý prvek, v přírodě se nevyskytuje. Prvním objeveným izotopem (v jaderném spadu při testu jaderné bomby) byl v roce 1955 Md, krátce po něm bylo objeveno Md.\n\nJe známo 18 izotopů mendelevia, s nukleonovými čísly 245 až 262, nejstabilnější jsou Md (poločas přeměny 51,5 dne), Md (31,8 d), Md (5,52 hodiny) a Md (1,6 h). Všechny ostatní mají poločasy kratší než 80 minut, většina 6 minut nebo kratší. Bylo také popsáno 5 jaderných izomerů tohoto prvku.\n"}
{"id": "1325596", "url": "https://cs.wikipedia.org/wiki?curid=1325596", "title": "Mary Quantová", "text": "Mary Quantová\n\nDame Barbara Mary Quantová provdaná Plunket Greeneová, DBE (* 11. února 1934 Londýn) je britská módní návrhářka. \n\nNarodila se na londýnském předměstí Blackheath v rodině velšského původu, oba její rodiče byli učitelé. Vystudovala výtvarné umění na londýnské college Goldsmiths, navrhovala klobouky pro firmu \"Erik\" a v roce 1955 otevřela vlastní módní obchod \"Bazaar\" na prestižní třídě King's Road. Její bizarní kreace přitáhly pozornost generace poválečného \"baby boomu\", Quantová především zpopularizovala minisukně (pojmenované podle automobilu Mini), i když na jejich vynález si dělají nárok mnozí další návrháři, např. André Courrèges. Jejím typickým znakem se stalo logo s kopretinou, výrazem nově definovaného ideálu ženskosti byla její spolupráce s velmi štíhlou modelkou Twiggy. Pro módu šedesátých let 20. století byly určující trendy, s nimiž přišla Quantová: výrazné barvy, neobvyklé střihy a materiály (např. umělé hmoty), nápadné účesy a líčení, dobovým hitem se staly také krátké kalhoty zvané hot pants. Její modely se staly ztělesněním rostoucího sebevědomí mladých lidí a ženské emancipace, jejich vyzývavost byla předzvěstí sexuální revoluce. V roce 1963 vyhrála Quantová první ročník ceny Dress of the Year, v roce 1966 jí byl udělen Řád britského impéria a v roce 2006 čestný doktorát na Heriot-Watt University v Edinburghu. Od sedmdesátých let se místo oblečení zaměřila na bytový design a prodej kosmetiky, vydala autobiografickou knihu \"Quant by Quant\". \n\n"}
{"id": "1325612", "url": "https://cs.wikipedia.org/wiki?curid=1325612", "title": "Kompozitní video", "text": "Kompozitní video\n\nKompozitní video je analogový přenos videa, který nese video se standardním rozlišením v rozlišení 480i nebo 576i jako jeden kanál. Všechny složky obrazu jsou zakódovány do jednoho kanálu, na rozdíl od kvalitnějšího S-videa (dva kanály) či komponentního videa (tři nebo více kanálů). V žádném z těchto druhů přenosu obrazu není zahrnut zvuk.\n\nKompozitní video je označováno zkratkou CVBS (z angl. color, video, blanking, sync) nebo zkráceně SD (z angl. standard-definition video – video se standardním rozlišením).\n\nPřevládají tři varianty kompozitního videa: NTSC, PAL a SECAM.\n\nSignál kompozitního videa spojuje na jednom vodiči videosignál potřebný pro zobrazení barev a jednotlivých řádků. Barevný obrazový signál je lineární kombinace jasu obrazu a modulované podvrstvy, která nese chrominanci, kombinaci odstínu a sytosti. Průběh kódování se liší v závislosti na standardu (NTSC, PAL a SECAM).\n\nFrekvenční spektrum modulovaného barevného signálu se překrývá se signálem základního pásma. Tato pásma jsou oddělena díky tomu, že frekvenční složky signálu základního pásma směřují k harmonické horizontální rychlosti skenování, zatímco nosič barev je vybrán jako lichý násobek poloviny horizontální rychlosti skenování. Díky tomu vzniká modulovaný barevný signál, který se skládá hlavně z harmonických kmitočtů, které spadají mezi harmonické v jasovém signálu základního pásma, spíše než aby oba signály byly v oddělených frekvenčních rozsazích. Jinými slovy, kombinace luminance a chrominance je technikou dělení frekvence, ale je mnohem složitější než typický frekvenční multiplex používaný např. pro AM a FM rádio.\n\nZaznamenaný a filtrovaný signál odvozený od barevné podvrstvy, nazývaný burst nebo , je přidán do mezery v horizontálním intervalu každého řádku, s výjimkou vertikálního synchronizačního intervalu, jako synchronizačního signálu a amplitudové reference chrominančních signálů. Burst signál je fázově posunut o 180 ° od referenčního podvrstvy.\n\nKompozitní video lze snadno vysílat na jakémkoliv kanále modulací správné vlny RF nosiče. Většina domácích videorekordérů zaznamenává signál v hrubém kompozitním formátu a LaserDiscs ukládají čistý kompozitní signál, zatímco formáty běžně dostupných videokazet (např. VHS a Betamax) a menší komerční a průmyslové pásky (např. U-Matic) pracují s modifikovaným kompozitním signálem (obecně známý jako color-under). Při přehrávání tyto zařízení často dávají uživateli možnost vysílání signálu v základním pásmu, nebo jeho modulaci na frekvenci VHF nebo UHF kompatibilní s televizním tunerem (takže ho lze naladit na daném TV kanále). Profesionální televizní společnosti dekomprimují digitální videokazety formátu a přímo jej reprodukují jako standardní kompozitní videosignály formátu NTSC  použitím PCM kodeku pro analogový signál na videokazetách.\n\nV domácím použití se kompozitní video připojuje žlutým cinch konektorem. Obvykle se připojuje společně s červeným a bílým (někdy černým) konektorem, které nesou zvuk, každý jeden kanál. V profesionálním nasazení se používají koaxiální kabely s BNC konektory, které jsou mnohem odolnější proti rušení. BNC konektory pro kompozitní video se objevily i na prvních domácích videorekordérech; zvuk zde byl řešen buď cinchem, nebo 5pinovým DIN konektorem, dlouhá desetiletí používaným pro audio.\n\nZařízení připojovaná k televizím, jako jsou videorekordéry, staší herní konzole a domácí počítače, mají kompozitní obrazový výstup. Ten se pak může převádět na RF signál použitím RF modulátoru, který generuje příslušný kanál (3. a 4. kanál pro Severní Ameriku a 36. kanál pro Evropu). Někdy byl tento modulátor součástí zařízení (herní konzole, videorekordér, Atari, Commodore 64 či domácí počítače TRS-80 CoCo), jindy byl externí, ale byl napájen počítačem (třeba TI-99/4A nebo modulátory firmy Apple), nebo mohl být externí s vlastním napájením. V USA používáním externích RF modulátorů odpadá povinnost výrobce mít pro svá zařízení FCC certifikaci. Počátkem osmdesátých let elektronika, která produkuje signál televizních kanálů, musela splňovat stejné požadavky na stínění jako vysílací televizní zařízení, čímž nutí výrobce, jako je Apple, vynechat RF modulátor a Texas Instruments mít svůj RF modulátor jako externí jednotku, které byly certifikovány FCC, ale neobsahovaly zmínku o tom, že by se prodávaly společně s počítači. V Evropě, kde většina zemí používala stejný vysílací standard, však existovaly různé modulační standardy (například PAL-G versus PAL-I) a použití externího modulátoru umožnilo výrobcům vyrábět jeden výrobek a snadno ho prodat do různých zemí změnou modulátoru. Herní konzole na druhé straně neměly žádný větší problém získat FCC certifikaci, protože obvody byly dost drahé na to, aby měly výstup na 3. nebo 4. kanále.\n\nModerní přístroje s analogovými výstupy už většinou nemají výstupy kanálů 3 a 4. Namísto toho mají kompozitní a S-video výstupy (nebo HDMI či jiné digitální rozhraní),čímž se kompozitní video a S-video se staly nejrozšířenějšími vstupy televizí. Krom toho už dnes prodávané televize nedisponují analogovým tunerem, takže by tento způsob propojení ani nebyl možný. Ale protože je na trhu kompozitní video dobře zavedené pro vstupní i výstupní zařízení, která jej převádějí na 3. a 4. kanál, stejně jako zařízení, která převádějí signály jako VGA na kompozitní, lze starší kompozitní obrazovky používat i pro novější signálové standardy.\n\nProces RF modulace a zpětné demodulace původního obrazového signálu je provázen ztrátou kvality. Konverze do obrazu může vnášet šum či různé formy rušení. Z těchto důvodů je lepší k připojení používat cinch místo RF konektoru. Téměř každé moderní videozařízení má stále kompozitní konektory, ale starší videozařízení a některé levé televize mají pouze RF vstup (anténní konektor). RF modulátory, s kterými se už dnes prakticky nesetkáme, by tak pořád našly uplatnění.\n\nStejně jako RF modulace a demodulace, i míchání různých signálů do původního kompozitního signálu snižuje kvalitu výsledného obrazu, což způsobuje šachovnicové obrazové artefakty označované anglicky jako . Dot crawl je výsledkem přeslechu (posunutí frekvence) a následné záměny chrominanční a luminanční složky. Většinou k tomu dochází, když přenosové pásmo chrominance přesáhne vyhrazené pásmo a dostává se do pásma luminance. To vedlo k rozšíření systémů, jako je S-Video a komponentní video, kde jsou signály vedeny odděleně. V případě kompozitního videa se k lepšímu oddělení signálu a eliminaci obrazových artefaktů používají comb filtry.\n\nKompozitní video podporuje poměry stran 4:3 a 16:9. Jak PAL, tak NTSC disponuje automatickou změnou poměru stran.\n\nKdyž se u televizního signálu přestal používat signál pro prodlevy mezi snímky () a přesahový signál , zbylo v signálu volné místo, které našlo využití pro teletext, skryté titulky a údaje o použitých barvách.\n\nRozšířením standardu je S-Video. S-video je rozšířením standardu, protože používá paralelní signály pro luminanci (jas) a chrominanci (barvy). Lze ho připojit ke kompozitnímu videu, ale bude buď monochromatické (připojení k luminanci), nebo barevné se stejným jasem po celé obrazovce (připojení na chrominanci). Další možností je sloučit signálové cesty filtrem.\n"}
{"id": "1325613", "url": "https://cs.wikipedia.org/wiki?curid=1325613", "title": "Zeil (ulice)", "text": "Zeil (ulice)\n\nZeil je ulice na severu městské části Innenstadt ve Frankfurtu nad Mohanem. \n\nOd konce 19. století je považována za jednu z nejznámějších a nejvýnosnějších nákupních ulic v Německu. Dříve to bylo především pro její nádherné hostince a paláce z doby baroka a klasicismu. Západní, 500 metrů dlouhá, část silnice je od roku 1970 pěší zónou. Na západě, kde na náměstí An der Hauptwache odbočuje Kateřinská brána, začíná koňský trh, na východě je náměstí \"Konstablerwache\" stále součástí pěší zóny. Východní část Zeilu je součástí městského okruhu mezi \"Konstablerwache\" a \"Friedberger Anlage\".\n"}
{"id": "1325615", "url": "https://cs.wikipedia.org/wiki?curid=1325615", "title": "Národní divadlo Londýn", "text": "Národní divadlo Londýn\n\nKrálovské národní divadlo Londýn (anglicky: Royal National Theatre London) se nachází v obvodu Lambeth hlavního města Spojeného království a řadí se s Royal Opera House a Royal Shakespeare Company mezi tři hlavní veřejně financované umělecká místa v zemi. Je nazýváno také jako \"Národní divadlo Velké Británie\".\n\nMezi roky 1963 až 1976 se divadlo nacházelo v budově Old Vic, od té doby sídlí v nové brutalistické budově. Ta se nachází na jižní straně řeky Temže u stanice Waterloo a stejnojmenného mostu. Byla navržena anglickým architektem Denysem Lasdunem. Byla postupně otevírána mezi roky 1976 až 1977. Uvnitř se nachází celkem tři divadla (sály) – největší Olivier Theatre pro 1160 lidí, Lyttelton Theatre pro 890 lidí a Dorfman Theatre pro 400 lidí. Nachází se zde také kavárny a další veřejné prostory.\n\n"}
{"id": "1325619", "url": "https://cs.wikipedia.org/wiki?curid=1325619", "title": "Ahead-of-time kompilace", "text": "Ahead-of-time kompilace\n\nV počítačové vědě je ahead-of-time (AOT) kompilace označena jako kompilační úkon, ve kterém je kód ve vyšších programovacích jazycích jako C nebo C++, či mezijazyk jako Java bytecode nebo .NET Framework (CIL), převeden do nativního strojového kódu, aby výsledný binární soubor mohl být spuštěn nativně.\n\nAOT vytváří strojově optimalizovaný kód, stejně jako standardní nativní kompilátor. Rozdíl spočívá v tom, že AOT transformuje byte kód existujícího virtuálního stroje (VM) do strojového kódu.\n\nNěkteré programovací jazyky s tzv. managed code běhu, který může být kompilován do mezijazyku, používají just-in-time kompilaci (JIT). Stručně řečeno, kompiluje mezikód do strojového kódu pro nativní běh, zatímco je mezikód spuštěn, což může snížit výkon aplikace. Ahead-of-time kompilace eliminuje nutnost tohoto kroku tím, že nastává před spuštěním, nežli při spuštění. \n\nAhead-of-time kompilování pro psaní v dynamických jazycích do nativního strojového kódu nebo statického VM byte kódu je možné jen v omezeném počtu případů. Například, High Performance Erlang Project (HiPE) AOT kompilátor pro jazyk Erlang to umožňuje, jelikož má pokročilé statické zapisovací rekonstrukční techniky.\n\nVe většině případech je s plně AOT kompilovanými programy a knihovnami možné ušetřit použitelný zlomek běhového prostředí, jako úspora místa na disku, paměti, životnosti baterie, a počtu spuštění. Na základě toho, může být AOT vhodná pro vložená nebo mobilní zařízení.\n\nAOT kompilátory jsou schopny vykonávat komplexní a pokročilé optimalizace kódů, které by v případě JIT kompilace byly příliš nákladné. Oproti tomu, AOT není schopná provést některé optimalizace v JIT, jako např. tzv. profilově řízené optimalizace (PGO), pseudo-konstantní propagace nebo nepřímo-virtuální řádkování funkcí.\n\nMimo jiné, JIT kompilátory mohou spekulativně optimalizovat tzv. hot code, na kterém vytváří předpoklady. Generovaný kód může být deoptimalizován, pokud předpoklady vyvrátí. Takové operace zpomalují výkon běžícího softwaru, dokud není kód znovu optimalizován adaptivní optimalizací. AOT kompilátor takové předpoklady vytvářet neumí a musí tak vyvozovat tolik informací, jak je to jen možné, během procesu kompilace. Musí se uchýlit k méně specializovanému kódu, protože nemůže vědět, které typy projdou přes metodu. Takové problémy mohou být zmírněny pomocí PGO. Ale i v tomto případě vygenerovaný kód nemůže být adaptován dynamicky do měnícího se běhového profilu, jak to umí JIT kompilátor. \n\n"}
{"id": "1325621", "url": "https://cs.wikipedia.org/wiki?curid=1325621", "title": "Augustin Ságner", "text": "Augustin Ságner\n\nAugustin Ságner (13. prosinec 1891 Kostelec nad Orlicí – 26. května 1946 Praha) byl český akademický malíř a pedagog.\n\nNarodil se v Kostelci nad Orlicí v rodině koželuha Augustina Ságnera. V letech 1913-1922 studoval na Akademii výtvarných umění v Praze. Zprvu se školil v letech 1913-1915 u prof. J.Preislera. V roce 1915 studium přerušil, jelikož byl povolán do 1. světové války. Ke studiu se vrátil až v roce 1918, pokračoval na pražské Malířské akademii u prof. M. Pirnera, V.Nechleby a studium ukončil v roce 1922 u prof. F. Thieleho. Podnikl studijní cesty po Francii, Itálii, Německu a Balkáně. Po absolvování studia na pražské Malířské akademii ještě absolvoval pedagogické studium, aby mohl působit jako profesor kreslení. Následně vyučoval kreslení na středních školách v Praze, Mladé Boleslavy a Duchcově. Z pedagogickou činností ukončil v roce 1943. Během svého učitelování vždy rád zajížděl do rodného města, kde čerpal řadu námětů pro svou tvorbu. Augustin Ságner byl členem Skupiny Kvart s níž v roce 1935 v Praze vystavoval. Během svého života měl dvě autorské výstavy a několikrát se zúčastnil spolkových výstav jako host.\n\n\n"}
{"id": "1325635", "url": "https://cs.wikipedia.org/wiki?curid=1325635", "title": "Toray Pan Pacific Open 2017", "text": "Toray Pan Pacific Open 2017\n\nToray Pan Pacific Open 2017 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem s centrkurtem v aréně Ariake Coliseum. Probíhal mezi 18. až 24. zářím 2017 v japonské metropoli Tokiu jako třicátý čtvrtý ročník turnaje. Navazoval tak na turnaj nižší kategorie Japan Women's Open, hraný ve stejném dějišti o týden dříve.\n\nTurnaj s rozpočtem 1 000 000 dolarů se v rámci okruhu řadil do kategorie WTA Premier. Nejvýše nasazenou hráčkou ve dvouhře se stala světová jednička Garbiñe Muguruzaová ze Španělska, kterou v semifinále porazila hladce pozdější vítězka Caroline Wozniacká. Jako poslední přímá účastnice do dvouhry nastoupila 69. hráčka žebříčku Mónica Puigová z Portorika, která prohrála ve druhém kole právě s Muguruzaovou.\n\nTřetí trofej si z tokijského turnaje odvezla obhájkyně titulu Dánka Caroline Wozniacká, která prolomila smůlu šesti prohraných finále v sezóně. Deblovou polovinu soutěže ovládl slovinsko-španělský pár Andreja Klepačová a María José Martínezová Sánchezová.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčky postoupily do hlavní soutěže jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n"}
{"id": "1325639", "url": "https://cs.wikipedia.org/wiki?curid=1325639", "title": "Pavel Sehnal", "text": "Pavel Sehnal\n\nPavel Sehnal (* 1. července 1964) je český miliardář, politik a od roku 2016 předseda znovuobnovené Občanské demokratické aliance (ODA). Od roku 2018 zastupitel městské části Praha 18.\n\nVystudoval střední průmyslovou školu strojnickou a poté České vysoké učení technické (ČVUT) v Praze. Po studiích působil v Tesle Praha jako konstruktér. Po roce 1989 se začal věnovat finančnictví, byl několik let předsedou představenstva Podnikatelské banky. Podílel se na vzniku zakladatelských listin Pražské burzy cenných papírů. V roce 1995 založil Českou podnikatelskou pojišťovnu, kterou později prodal Kooperativě. \n\nK roku 2017 jeho skupina SPGroup vlastnila 56 firem (mj. Aquapalace Resort Praha a výstaviště v Letňanech). \n\nV roce 2016 vstoupil do domácí politiky. Znovuobnovil stranu ODA a ke konci listopadu 2016 se stal jejím předsedou. Je zastáncem prosazení eura a evropské integrace. Ve volbách do Poslanecké sněmovny PČR v roce 2017 kandidoval jako lídr ODA v Praze, ale neuspěl.\n\nV komunálních volbách v roce 2018 do Zastupitelstva hlavního města Prahy byl lídrem kandidátky subjektu s názvem \"\"OBČANSKÁ DEMOKRATICKÁ ALIANCE - KRÁSNÁ PRAHA\"\" (tj. ODA a nezávislí kandidáti) a tudíž byl i kandidátem tohoto uskupení na post primátora Prahy. Uskupení se však do zastupitelstva vůbec nedostalo. Byl však zvolen zastupitelem městské části Praha 18, když vedl z pozice člena ODA kandidátku subjektu s názvem \"\"KRÁSNÉ LETŇANY\"\" (tj. ODA, nezávislí kandidáti a HPP).\n\n"}
{"id": "1325649", "url": "https://cs.wikipedia.org/wiki?curid=1325649", "title": "Prillwitzské idoly", "text": "Prillwitzské idoly\n\nPrillwitzské či retranské idoly jsou sbírka sošek, údajně pocházejících z kultovního střediska polabského kmene Ratarů Retry, ve skutečnosti však falsa z 18. století. Kromě neforemných kovových sošek bohů s runovými nápisy obsahuje také kameny s runovými nápisy, nože a další předměty.\n\nVznik těchto fals souvisel s obnoveným zájmem o předkřesťanské Polabské Slovany v Německu 17. a 18. století. Významný byl především vliv díla \"Genealochronicon Megapolitanum\" Bernharda Latoma sepsaného již v roce 1610, ale vydaného tiskem až v roce 1745. V této knize se objevuje myšlenka že Retra stávala na hradním návrší v meklenburské vesnici Prillwitz. Právě toto dílo pravděpodobně vedlo myšlence na vytvoření falešných idolů.\n\nInformace o idolech se na veřejnosti objevily kolem roku 1760, kdy byly majetkem neubrandenburgského zlatníka Gideona Sponholze. Podle něj byly sošky, původně uložené ve dvou schránkách, vykopány na farní zahradě již v roce 1687 pastorem Friedrichem Sponholzem z vesnice Prillwitz. Po uveřejnění existence sbírky z ní lékař Joachim Hempel zakoupil od Sponholze čtyřicet šest kusů a poté je prodal superintendentovi Andreasovi Gottliebovi Maschovi, který zároveň získal dalších dvacet kusů od Sponholze. Masch poté nechal vyhotovit kresby sošek a knižně je vydat roku 1771 v Berlíně.\n\nJiž v té době se ozvaly hlasy vyjadřující pochybnosti o pravosti idolů i takové, které je obhajovaly. Jejich popularita vzrostla především s nastupujícím romantismem, skepticky se k nim stavěl například Josef Dobrovský a Wilhelm Grimm, zatímco Jan Potocki jimi byl nadšen. Maschovu sbírku a také další předměty od Sponholze zakoupil na počátku 19. století meklenbursko-střelický vévoda Karel II. Ten v obavách, že byl podveden, nařídil vyšetřování, které došlo k závěru, že sošky zakoupené vévodou od Sponholze jsou podvrh. Přestože přímé důkazy o podvrženosti Maschovy části sbírky chyběly, celý soubor začal být podezřelý a prillwitzské idoly byly obecně považovány za falsa.\n\nPřestože se stále objevovali obhájci pravosti idolů jako Ján Kollár nebo Jan Erazim Sojka, v akademické sféře ukončil debatu o této sbírce roku 1881 článkem \"K otázce slovanských run\" chorvatský slavista Vatroslav Jagić. I poté však byly chápány jako pravé v pracích amatérských badatelů jako Josef Růžička nebo Martin Žunkovič.\n\nPrillwitzské idoly během období romantismu silně ovlivnily umělecké ztvárnění slovanských božstev, například v díle Mikoláše Alše nebo Věnceslava Černého. Socha Radegasta na vrcholu Radhošť Albína Poláška také vychází z podoby tohoto boha kterou mu přisoudily prillwitzské idoly.\n\n"}
{"id": "1325651", "url": "https://cs.wikipedia.org/wiki?curid=1325651", "title": "Minskaja (stanice metra v Moskvě)", "text": "Minskaja (stanice metra v Moskvě)\n\nMinskaja () je stanice moskevského metra.\n\nStanice Minskaja se nachází na společné hranici čtvrtí Dorogomilovo a Fili-Davidkovo pod stejnojmennou ulicí mezi jejím křížením s kyjevskou železniční tratí a křížením se \"Starovolynskou ulicí\" () a mezi Parkem Pobědy a Matvejevským lesem. Jedná se o stanici mělce založenou s jedním podzemním vestibulem. Ten ústí přímo u Minské ulice směrem do centra. Do budoucna je naplánováno vybudování přestupního uzlu mezi tratí a stanicí metra. \n\n"}
{"id": "1325661", "url": "https://cs.wikipedia.org/wiki?curid=1325661", "title": "486 (číslo)", "text": "486 (číslo)\n\nČtyři sta osmdesát šest je přirozené číslo. Římskými číslicemi se zapisuje CDLXXXVI a řeckými číslicemi υπς. Následuje po čísle čtyři sta osmdesát pět a předchází číslu čtyři sta osmdesát sedm.\n\n486 je:\n\n"}
{"id": "1325662", "url": "https://cs.wikipedia.org/wiki?curid=1325662", "title": "487 (číslo)", "text": "487 (číslo)\n\nČtyři sta osmdesát sedm je přirozené číslo. Římskými číslicemi se zapisuje CDLXXXVII a řeckými číslicemi υπζ. Následuje po čísle čtyři sta osmdesát šest a předchází číslu čtyři sta osmdesát osm.\n\n487 je:\n\n"}
{"id": "1325663", "url": "https://cs.wikipedia.org/wiki?curid=1325663", "title": "488 (číslo)", "text": "488 (číslo)\n\nČtyři sta osmdesát osm je přirozené číslo. Římskými číslicemi se zapisuje CDLXXXVIII a řeckými číslicemi υπη. Následuje po čísle čtyři sta osmdesát sedm a předchází číslu čtyři sta osmdesát devět.\n\n488 je:\n\n"}
{"id": "1325665", "url": "https://cs.wikipedia.org/wiki?curid=1325665", "title": "Izotopy nobelia", "text": "Izotopy nobelia\n\nNobelium (No) je umělý prvek, v přírodě se nevyskytuje. Prvním objeveným izotopem (v jaderném spadu při testu jaderné bomby) byl v roce 1966 No.\n\nJe známo 17 izotopů nobelia, s nukleonovými čísly 248 až 264, nejstabilnější jsou No (poločas přeměny 58 minut), No (3,52 min) a No (1,62 min). Všechny ostatní mají poločasy pod 1 minutu. Byly také popsány 4 jaderné izomery tohoto prvku.\n"}
{"id": "1325667", "url": "https://cs.wikipedia.org/wiki?curid=1325667", "title": "Toray Pan Pacific Open 2017 – ženská dvouhra", "text": "Toray Pan Pacific Open 2017 – ženská dvouhra\n\nŽenská dvouhra Toray Pan Pacific Open 2017 probíhala ve druhé polovině září 2017. Do singlové soutěže tenisového turnaje nastoupilo dvacet osm hráček. Obhájkyní titulu byla dánská světová šestka a dvojnásobná vítězka turnaje z let 2010 a 2016 Caroline Wozniacká, která titul obhájila a prolomila tak smůlu šesti prohraných finále v sezóně.\n\nWozniacká ve finále zdolala nenasazenou Rusku Anastasija Pavljučenkovovou po dvousetovém průběhu 6–0 a 7–5. V probíhající sezóně si připsala premiérové turnajové vítězství, když v předchozích šesti finále neuhrála ani set. Vítězství představovalo dvacátý šestý singlový titul na okruhu WTA Tour. \n\nPo utkání Wozniacká uvedla: \"Jsem šťastná, protože tohle vítězství pro mě moc znamená. Ve finále se mi nedařilo a jsem ráda, že se mi to povedlo zlomit právě tady. Do Tokia se vždy vracím moc ráda a za rok to nebude jiné.\"\n\nČtyři nejvýše nasazené hráčky obdržely volný los do druhého kola.\n"}
{"id": "1325668", "url": "https://cs.wikipedia.org/wiki?curid=1325668", "title": "Seznam kulturních památek v Blížkovicích", "text": "Seznam kulturních památek v Blížkovicích\n\n"}
{"id": "1325669", "url": "https://cs.wikipedia.org/wiki?curid=1325669", "title": "Efrajim", "text": "Efrajim\n\nEfrajim ( ), do češtiny přepisováno též jako Efraim, je jméno druhorozeného Josefova syna, kterého mu porodila jeho manželka Asenat, dcera Potífery, kněze z egyptského Ónu. Jméno se vykládá jako \"„Prašné území“\" či \"„Úrodná země“\". Jménem tohoto syna byl též nazýván jeden z izraelských kmenů. Příslušníci tohoto kmene jsou označováni jako Efrajimovci. Později bylo jménem Efrajim označováno i Severní izraelské království, jehož hlavním městem bylo Samaří. Tímtéž názvem bylo označováno i jedno starověké město, které ještě existovalo i v Ježíšově době.\n\nPodle židovské tradice byl Josefův syn Efrajim, na rozdíl od svého bratra Manasese, který svůj profesní život zasvětil diplomacii na faraónově dvoře, hlavním pečovatelem o rodovou identitu a \"„poctivým studentem Tóry“\". Proto nakonec patriarcha Jákob, když udílel požehnání Josefovým synům a povýšil jejich status na status vlastních synů, upřednostnil oproti zvyklostem druhorozeného Efrajima před prvorozeným Manasesem.\n"}
{"id": "1325670", "url": "https://cs.wikipedia.org/wiki?curid=1325670", "title": "Księży Las (gmina Zbrosławice)", "text": "Księży Las (gmina Zbrosławice)\n\nKsięży Las (slezsky: \"Ksiondslas\", něm. \"Xiondslas\", \"Herzogshain\", český \"Kněžský Las\") je starostenská vesnice v gmině Zbrosławice v okrese Tarnówskie Góry ve Slezském vojvodství.\nV letech 1975–1998 patřila pod administrativu Katovického vojvodství.\nV letech 1936–1945 byla vesnice v rámci germanizace přejmenována na \"Herzogshain.\"\n\nPočátky vzniku vesnice se datují do roku 1302. V 14 století papež Bonifác VIII dal vesnici pod správu cisterciáků z Jelemnice. V roce 1447 existoval farní kostel. V roce 1499 byl postaven dřevěný kostel svatého Michaela archanděla.\n\nV roce 2011 v Księży Lasu žilo 447 obyvatel (222 mužů a 225 žen). Rozloha 906 ha\n\nVesnicí vede silnice Wiejska\n\nVesnicí prochází\n\n"}
{"id": "1325671", "url": "https://cs.wikipedia.org/wiki?curid=1325671", "title": "Seznam kulturních památek v Božicích", "text": "Seznam kulturních památek v Božicích\n\nČeské Křídlovice jsou vymezeny pouze jako katastrální území, spadají pod evidenční část Božice. \n"}
{"id": "1325673", "url": "https://cs.wikipedia.org/wiki?curid=1325673", "title": "Seznam kulturních památek v Dobřínsku", "text": "Seznam kulturních památek v Dobřínsku\n\n"}
{"id": "1325675", "url": "https://cs.wikipedia.org/wiki?curid=1325675", "title": "Seznam kulturních památek v Hodonicích (okres Znojmo)", "text": "Seznam kulturních památek v Hodonicích (okres Znojmo)\n\n"}
{"id": "1325676", "url": "https://cs.wikipedia.org/wiki?curid=1325676", "title": "Seznam kulturních památek v Lančově", "text": "Seznam kulturních památek v Lančově\n\n"}
{"id": "1325677", "url": "https://cs.wikipedia.org/wiki?curid=1325677", "title": "Seznam kulturních památek v Olbramkostele", "text": "Seznam kulturních památek v Olbramkostele\n\n"}
{"id": "1325678", "url": "https://cs.wikipedia.org/wiki?curid=1325678", "title": "Seznam kulturních památek v Rybníkách (okres Znojmo)", "text": "Seznam kulturních památek v Rybníkách (okres Znojmo)\n\n"}
{"id": "1325679", "url": "https://cs.wikipedia.org/wiki?curid=1325679", "title": "Seznam kulturních památek ve Skalici (okres Znojmo)", "text": "Seznam kulturních památek ve Skalici (okres Znojmo)\n\n"}
{"id": "1325680", "url": "https://cs.wikipedia.org/wiki?curid=1325680", "title": "Seznam kulturních památek ve Starém Petříně", "text": "Seznam kulturních památek ve Starém Petříně\n\n"}
{"id": "1325682", "url": "https://cs.wikipedia.org/wiki?curid=1325682", "title": "Seznam kulturních památek v Šafově", "text": "Seznam kulturních památek v Šafově\n\n"}
{"id": "1325683", "url": "https://cs.wikipedia.org/wiki?curid=1325683", "title": "Seznam kulturních památek v Tavíkovicích", "text": "Seznam kulturních památek v Tavíkovicích\n\n"}
{"id": "1325684", "url": "https://cs.wikipedia.org/wiki?curid=1325684", "title": "Seznam kulturních památek v Tulešicích", "text": "Seznam kulturních památek v Tulešicích\n\n"}
{"id": "1325685", "url": "https://cs.wikipedia.org/wiki?curid=1325685", "title": "Seznam kulturních památek v Újezdu (okres Znojmo)", "text": "Seznam kulturních památek v Újezdu (okres Znojmo)\n\n"}
{"id": "1325686", "url": "https://cs.wikipedia.org/wiki?curid=1325686", "title": "Seznam kulturních památek ve Vracovicích (okres Znojmo)", "text": "Seznam kulturních památek ve Vracovicích (okres Znojmo)\n\n"}
{"id": "1325687", "url": "https://cs.wikipedia.org/wiki?curid=1325687", "title": "Seznam kulturních památek ve Vranovské Vsi", "text": "Seznam kulturních památek ve Vranovské Vsi\n\n"}
{"id": "1325688", "url": "https://cs.wikipedia.org/wiki?curid=1325688", "title": "Seznam kulturních památek ve Vrbovci (okres Znojmo)", "text": "Seznam kulturních památek ve Vrbovci (okres Znojmo)\n\n"}
{"id": "1325689", "url": "https://cs.wikipedia.org/wiki?curid=1325689", "title": "Seznam kulturních památek v Želeticích (okres Znojmo)", "text": "Seznam kulturních památek v Želeticích (okres Znojmo)\n\n"}
{"id": "1325690", "url": "https://cs.wikipedia.org/wiki?curid=1325690", "title": "Seznam kulturních památek v Žeroticích", "text": "Seznam kulturních památek v Žeroticích\n\n"}
{"id": "1325696", "url": "https://cs.wikipedia.org/wiki?curid=1325696", "title": "Bugatti Chiron", "text": "Bugatti Chiron\n\nBugatti Chiron je dvoudveřové sportovní auto vyvíjené a vyráběné v Molsheimu ve Francii firmou Bugatti Automobiles. Je nástupcem sportovního automobilu stejné značky Bugatti Veyron. Chiron byl představen dne 1. března 2016 na Ženevské motorové show. Byl založen na koncepčním automobilu Bugatti Vision Gran Turismo.\n\nAutomobil je pojmenovaný po monackém závodníku Louisi Chironovi.\n\nStejně jako ve Veyronu je v Chironu 8-litrový W16 motor s čtyřmi turbodmychadly. Ten je však více vylepšen. Výkon dosahuje 1 103 kW a točivý moment 1 600 N·m. Má konstrukci z karbonu, nezávislé odpružení a pohon všech kol firmy Haldex.\n\nDle výrobce dokáže zrychlit z 0 na 100 km/h za 2,4 sekundy, z 0 na 200 km/h za 6,5 sekundy a z 0 na 300 km/h za 13,6 sekund. V testu světových rekordů dosáhl Chiron rychlosti 400 km za 32,6 sekund. Po něm bylo zapotřebí 9,4 sekundy na brzdění. Spotřeba je 22,5 l/100 km.\n\nMaximální rychlost Chironu je z bezpečnostních důvodů elektronicky omezena na 420 km/h. Předpokládaná maximální rychlost je přes 465 km/h.\n\nPrvních 200 kusů Bugatti Chiron bylo prodáno už před jejich dodáním. Pořizovací cena začínala na 2,4 milionech eur (62 milionech Kč) a kupující byli nuceni složit před nákupem zálohu v hodnotě 200 000 eur.\n\nLego postavilo funkční model sportovního vozu Bugatti Chiron v životní velikosti, v měřítku 1 : 1 ze stejnojmenné stavebnice. Použilo se přes milion dílků stavebnice Lego Technic, 339 různých typů.\n\nModel váží 1,5 tuny a je funkční. Uvnitř je 2 304 motorů Lego Power Functions, 4 032 ozubených kol a 2 016 klikových hřídelí. Model má teoretický výkon 5,3 koně a točivý moment by měl být 92 Nm. Bugatti jede rychlostí až 20 km/h, má mimo jiné i pohyblivý zadní spoiler a jeho rychlost ukazuje funkční tachometr. I ten je složený z dílků Lego Technic.\n\nPráce na tomto projektu, která propaguje skutečnou stavebnici modelu v měřítku 1 : 8, trvala 13 438 hodin.\n\nTestovací řidič byl Andy Wallace, oficiální testovací jezdec firmy Bugatti, na testovací trati Volkswagen Ehra Lessien.\n\n"}
{"id": "1325697", "url": "https://cs.wikipedia.org/wiki?curid=1325697", "title": "Submission", "text": "Submission\n\nSubmission je americký erotický thrillerový televizní seriál v hlavních rolích s Ashlynn Yennie, Justin Berti, Victoria Levine a Skin Diamond. Úvodní díl měl premiéru dne 12. května 2016 na stanici Showtime.\n\nSeriál sleduje příběh Ashley, která po nešťastném vztahu narazí na erotický román SLAVE od Nolana Keatse a začne zkoumat BDSM.\n\n\n"}
{"id": "1325703", "url": "https://cs.wikipedia.org/wiki?curid=1325703", "title": "Branko Petričić", "text": "Branko Petričić\n\nBranko Petričić (v srbské cyrilici Бранко Петричић; 1911, Lika, Rakousko-Uhersko – 1984, Bělehrad, SFRJ) byl srbský architekt.\n\nVystudoval Fakultu architektury Bělehradské univerzity; studia zakončil v roce 1935. Učil se v ateriéru u Le Corbusiera a podílel se na návrhu Plan de Paris 37. Poté se vrátil zpět do Jugoslávie, nicméně nedlouho před vypuknutím druhé světové války. Stihl ještě připravit projekt budovy jugoslávského velvyslanectví v Sofii. \n\nPetričić se podílel na tvorbě urbanistického plánu pro Nový Bělehrad v 50. letech 20. století. Připravil jeho část od železniční tratě až k Dunaji. Podrobně se zabýval architektonickým řešením bloků 1 a 2. Dále navrhl také budovu Domu odborů, která se nachází na náměstí Nikoly Pašiće v centru města. Později byl také ředitelem urbanistického institutu jugoslávské metropole. Mezi další jeho díla patří např. budova lesnické fakulty Bělehradské univerzity.\n"}
{"id": "1325719", "url": "https://cs.wikipedia.org/wiki?curid=1325719", "title": "Rudolf Kaiser", "text": "Rudolf Kaiser\n\nRudolf Kaiser (14. května 1881, Horoměřice – 20. května 1936, Praha) byl český profesionální lidový loutkář , člen Loutkářského soustředění Masarykova lidovýchovného ústavu.\n\nRudolf Kaiser se narodil v rodině Františka a Antonie Kaiserových z Oulovic. Otec František byl dle matričních záznamů „tělocvičným hercem“.\nPocházel ze starého kočovného uměleckého rodu Kaiserů, který předváděl hry ze života, pantomimu, loutkové hry a akrobatické výkony. Již praděd Villhelm Kaiser, narozen 7. 8. 1765 v Dobřanech , toto povolání vykonával. Jeho ženou byla dcera panského dittrichsteinského soudního sluhy, Terezie Stauberová, která následovala svého muže v jeho povolání. \n\nRovněž v záznamu o narození Františka Kaisera, je děd Matyáš Kaiser zapsán jako Mechanischer Künstler . Druhý děd Rudolfa Kaisera, Josef Němec, byl také loutkohercem. \nRudolf Kaiser navazoval na rodinou tradici. Vynikal jako manažer, loutkoherec, dabér, muzikant, autor, scénograf, režisér, návrhář a tvůrce kostýmů. O loutky i divadlo se musel se svou rodinou dobře starat. Scény i kostýmy byly promyšlené do nejmenších detailů. Pro své loutky měl převlékací kostýmy a dokonce i boty. \n\nVše si tehdy museli umělci obstarávat sami. Každý úspěch bylo třeba si zasloužit a to byla hodně velká motivace předvádět precizní výkony. Své schopnosti a zkušenosti předával nejen členům své rodiny, ale i přátelům, kolegům a lidem nadšeným pro loutkové divadlo. I z těchto důvodů opakovaně Prof. Dr. Jindřich Veselý doporučoval divadlo Rudolfa Kaisera k výchovným a pedagogickým účelům. (V časopise \"Loutkář\" (červen 1926) též zveřejnil článek \"Loutkář Rudolf Kaiser, jeho rod, knihovna i plakáty\".)\n\nV repertoáru divadla Rudolfa Kaisera bylo více než 60 divadelních her upravených pro loutkové divadlo. Podrobněji se o této skutečnosti zmiňuje časopis Loutkář. Uváděl na svém divadle klasické hry Josefa Kajetána Tyla , Václava Klimenta Klicpery, Aloise Jiráska, Jana Nepomuka Štěpánka a dalších. V knihovně Rudolfa Kaisera se nacházelo více než 300 her. \n\nSpolečně s Josefem Skupou, Václavem Barthou z Říše loutek a Václavem Sojkou z Umělecké výchovy sehrál v roce 1924 na celostátním soustředění loutkářů scénku \"Sbratření Kašpárků\".\n\nJako první loutková společnost přednesl v českém rozhlase se členy své rodiny, tradičního loutkářského Fausta (26. listopadu 1927). Úvodní slovo měl Prof. Dr. Jindřich Veselý. Přednes hry do rozhlasu doprovázel na citeru syn Josef Kaiser. \n\nBěhem mezinárodní loutkářské výstavy v Praze (1929) hrál na výstavišti a pořádal speciální představení pro zahraniční členy právě ustavené mezinárodní organizace loutkářů UNIMA. Na této výstavě získal velký obdiv diváků z Čech i ciziny. Delegáti se s Rudolfem Kaiserem, členy jeho rodinného divadla a loutkami fotografovali. Fotografovali si výjevy z her a filmovali si jeho představení. Za velké úsilí a vysokou kvalitu, jakou reprezentoval české loutkáře na tomto historickém loutkářském sjezdu , získal Rudolf Kaiser poděkování od Masarykova lidovýchovného ústavu, který v tu dobu poskytoval mezinárodní loutkářské organizaci UNIMA existenční zázemí. Rudolf Kaiser byl ochoten hrát se svým divadlem na výstavě narychlo, po tom co svůj písemný příslib zrušil K. Kopecký.\n\nOdkaz Rudolfa Kaisera převzal syn Josef Kaiser. Divadlo bylo i nadále velmi oblíbené. Za obnovení povolení intervenoval i prof. Josef Skupa, ač člen KSČ, ale uznalý profesionální loutkář, který neměl potřebu násilně likvidovat konkurenční divadla. Po smrti prof.Josefa Skupy se československé loutkářství dostalo pevněji do rukou politicky angažovaných lidí.\n\nV roce 1960 byla ukončena činnost celé řady profesionálních kočujících loutkových divadel. Jak je správně popsáno v článku paní Niny Malíkové, Rudolf Kaiser byl ochotný ke všem lidem a vrátilo se to jeho nástupcům ve zlém.\n\nKaiserovo loutkové divadlo bavilo diváky více než 190 let. Šířilo kulturní tradice v Čechách, nepobíralo žádné dotace, mělo vysokou návštěvnost, živilo početnou rodinu. Konkurence byla v Československu ohromná, protože do této doby bylo téměř v každé vsi loutkové divadlo. Pro pobavení hrála spousta amatérských souborů. Pomalu se dalo říkat, co Čech, to loutkář. Škoda, že toto nadšení téměř vymizelo. Založilo se státní divadlo, státní škola. Vše z prostředků státu. Nelze říci, že bylo vše špatné. Totalita, která tomu všemu vládla však zcela jistě ano. Taková práce se dá jen s těží srovnávat se základy, které položili lidoví loutkáři, ať profesionální či amatérští.\n\nV roce 1928 ocenění \"Věnec za loutkové hry\" od Českého svazu přátel loutkového divadla v Praze \n\nV roce 1947 byl za zásluhy o československé loutkářství posmrtně vyznamenám diplomem uděleným Loutkářským soustředěním při Masarykově lidovýchovném ústavu. \n\nOd roku 2016 je české a slovenské loutkářství zapsáno na seznamu nehmotného dědictví UNESCO. Rudolf Kaiser a jeho divadlo tvořili jeden ze základů této tradice.\n\n\n\n\n"}
{"id": "1325721", "url": "https://cs.wikipedia.org/wiki?curid=1325721", "title": "Veľopolie", "text": "Veľopolie\n\nVeľopolie je obec na Slovensku v okrese Humenné v Prešovském kraji ležící v údolí řeky Laborec na jižním okraji Nízkých Beskyd.\nPrvní písemná zmínka pochází z roku 1430. Nachází se zde římskokatolický kostel Navštívení Panny Marie.\n\n"}
{"id": "1325724", "url": "https://cs.wikipedia.org/wiki?curid=1325724", "title": "Radnice (rozcestník)", "text": "Radnice (rozcestník)\n\nSlovo Radnice má více významů:\n\n\n"}
{"id": "1325725", "url": "https://cs.wikipedia.org/wiki?curid=1325725", "title": "Qoornoq", "text": "Qoornoq\n\nQoornoq (zastarale \"Qôrnoq\") je zaniklá osada v kraji Sermersooq v Grónsku. Nachází se na ostrově Qoornuup Qeqertarsua u fjordu Nuup Kangerlua, asi 41 km severozápadně od Kapisillitu, 47 km severovýchodně od Nuuku a 59 km jihovýchodně od Atammiku.\n\nOsada byla obydlena již v pravěku. Nejprve byla obydlená v 22. století př. n. l., kdy tu přišli lidé Saqqacké kultury. Po příjezdu Norů, kteří oblast osidlovali, žili původní obyvatelé společně s nimi. V 13. století však do oblasti dorazili Thulští lidé, kteří přišli z Aljašky, a vyhnali všechny Nory i původní Saqqackou kulturu. V roce 1952 bylo nalezeno několik pravěkých nástrojů a bylo zjištěno, že se tu nacházela farma patřící Norům.\n\nPoslední obyvatel se odstěhoval v roce 1972. Dodnes jsou domy v osadě velice dobře zachovalé a bývají navštěvovány v létě lodí především potomky původních obyvatel osady.\n"}
{"id": "1325726", "url": "https://cs.wikipedia.org/wiki?curid=1325726", "title": "489 (číslo)", "text": "489 (číslo)\n\nČtyři sta osmdesát devět je přirozené číslo. Římskými číslicemi se zapisuje CDLXXXIX a řeckými číslicemi υπθ. Následuje po čísle čtyři sta osmdesát osm a předchází číslu čtyři sta devadesát.\n\n489 je:\n\n"}
{"id": "1325728", "url": "https://cs.wikipedia.org/wiki?curid=1325728", "title": "Hradečná", "text": "Hradečná\n\nHradečná může být:\n\n\n"}
{"id": "1325735", "url": "https://cs.wikipedia.org/wiki?curid=1325735", "title": "490 (číslo)", "text": "490 (číslo)\n\nČtyři sta devadesát je přirozené číslo. Římskými číslicemi se zapisuje CDXC a řeckými číslicemi υϟ. Následuje po čísle čtyři sta osmdesát devět a předchází číslu čtyři sta devadesát jedna.\n\n490 je:\n\n"}
{"id": "1325741", "url": "https://cs.wikipedia.org/wiki?curid=1325741", "title": "491 (číslo)", "text": "491 (číslo)\n\nČtyři sta devadesát jedna je přirozené číslo. Římskými číslicemi se zapisuje CDXCI a řeckými číslicemi υϟα. Následuje po čísle čtyři sta devadesát a předchází číslu čtyři sta devadesát dva.\n\n491 je:\n\n"}
{"id": "1325743", "url": "https://cs.wikipedia.org/wiki?curid=1325743", "title": "C. k. sklad školních knih a knihtiskárna", "text": "C. k. sklad školních knih a knihtiskárna\n\nC. k. sklad školních knih a knihtiskárna je zrušená státní tiskárna v Praze, která se nacházela v místech mezi ulicemi Ostrovní a Opatovická.\n\nPůvodní státní sklad učebnic s tiskárnou byl založen 10. června 1775 na základě patentu císařovny Marie Terezie jako nakladatelství školních knih pro českou zemi, později nazývaný \"„Knihosklad“\". Novou budovu v Ostrovní ulici s novorokokovou fasádou postavil roku 1900 architekt Viktor Beneš.\n\nV letech 1932-1939 vznikla nová tiskárenská budova, která provozně navázala na pravé dvorní křídlo na druhém nádvoří. Tuto funkcionalistickou stavbu navrhl architekt Alois Dryák.\n\nV areálu sídlilo od roku 1947 Státní pedagogické nakladatelství. V letech 2002-2003 přestavěl atelier Olgoj Chorchoj přístavbu v Opatovické pro studio zvukové postprodukce.\n\n"}
{"id": "1325756", "url": "https://cs.wikipedia.org/wiki?curid=1325756", "title": "Historie svatomartinských tradic", "text": "Historie svatomartinských tradic\n\nHistorie svatomartinských tradic započala již během raného středověku, kdy uctívání svatého Martina získalo postupem doby evropský rozměr. Kostely zasvěcené sv. Martinovi se záhy nalézaly od Korutan až po hanzovní města, obzvláště pak na franském a bavorském území. Martin z Tour byl prvním světcem, který byl svatořečeným za svůj příkladný život a ne jako mučedník. Zároveň ztělesňoval přechod od pohanství a antického dědictví ke křesťanství. Den sv. Martina byl (tak jako den sv. Mikuláše / Nikolotag či Hasenbartl a sv. Tomáše / Thomastag či Schweinethomas) dnem veselic, lovů a zabijaček. Tradice martinské husy (či martinského vepře), která byla na mnoha místech konzumována v den světcova svátku, souvisela s ukončením zemědělského roku, s odvodem úroků vrchnosti, s adventním šestitýdenním půstem (začínajícím 12. listopadu) a ve vinařských oblastech s ochutnávkou prvního vína. V některých oblastech se zapalovaly martinské ohně, které nahradily lampiony, světil se chléb a peklo obřadní pečivo. Den 11. listopadu se vyznačoval lidovým veselením, začínaly fungovat tribunály, parlamenty, školy, slavily se volby do místních zastupitelstev, platívaly se daně a obnovovaly se kontrakty. Mnohé z těchto obyčejů přežily i světcův kult.\n\nMartinský kult je v Galii doložen již v 5. století. Životopis Martina z Tours sepsal už ve 4. století Sulpicius Severus a Perpetuus, biskup z Tours, stanovil 11. listopad (den pohřbu Martina z Tours) za začátek předvánočního čtyřicetidenního postního období (Martinsquadragese). Z jakého důvodu byl v Galii tak oslavován, se můžeme jen domnívat: na masy jistě působila jeho posmrtná zázračná síla, na vedoucí intelektuální a duchovní vrstvy jeho boj proti arianismu.\n\nFranský král Chlodvík I. se po svém vítězství nad Vizigóty (Bitva u Vouillé) vrátil do říše, v Remeši přijal křest a v roce 508 se v Tours odehrál slavnostní státní akt, který sestával z bohoslužby, investitury a pompézní královské holdující jízdy na koni. Místem celé slávy zvolil Chlodvík baziliku sv. Martina (Basilique Saint-Martin de Tours), kterému zde složil hold. Tímto aktem učinil ze sv. Martina nejen svého, ale také říšského patrona. Sv. Martin, „průkopník pravé víry”, se tak stal pojítkem mezi Romány a Franskou říší. Pro Franky, ne zcela ještě odtržené od pohanství, nepředstavoval jen trpícího mučedníka-biskupa. Byl pro ně tím, čím byli oni sami: válečníkem, bojovníkem. Sv. Martin se podobal jejich bohovi Wodanovi, jezdec na koni a ve slavném plášti (cappa s. Martini), který byl uschován v Paříži v oratoriu hradního paláce, od 8. století podle pláště nazývané „capella” a jeho strážci „capellani”.\n\nPozdněgotická martinská patrocinia se z galsko-římského území (Francké říše) šířila do celé raně středověké Evropy. Würzburgská diecéze (Východní Franky) spravovala v roce 740 na 20 kostelů, z toho 12 jich bylo zasvěcených sv. Martinu. I když byl uctíván hlavně ve Franské říši, kostely mu zasvěcovali také saští panovníci na kolonizovaném slovanském území, např. v Míšni (Martinskapelle). Na německém území najdeme svatomartinská patrocinia z dob vlády Dagoberta I. nebo Karla Martela, v biskupstvích Jindřicha I. Ptáčníka a Oty I., dále v alpských zemích diecéze pasovské a salcburské, z dob Franské říše v Bretani, z karolinského období v Itálii a u jižních Slovanů (Kraňsko, Istrie, Dalmácie). Svatomartinské kostely v severských zemích jsou spíše výsledkem franského obchodování a křesťanských misí.\nKolonizace za vlády Oty I. zanechala znatelné stopy v zasvěcování sv. Martinu také na území západních Slovanů. Patrocinia sv. Jiří a sv. Martinovi, která byla na rakouském území výsledkem franské kolonizace, se šířila směrem z dolnorakouského území na jižní Moravu (Podyjí), což badatelsky prokázal rakouský historik Max Vancsa (1866–1947), ředitel Dolnorakouského zemského archivu a zakladatel Dolnorakouského zemského muzea. Gratiánův dekret (kolem r. 1140) obsahoval mimo oslavy sv. Martina z Tours dalších 40 církevních slavností. K ústupu velké svatomartinské tradice došlo až po investituře, zejména na území středního Německa (Sasko, Sasko-Anhaltsko a Durynsko), kde sv. Martin upadl v době reformace téměř v zapomnění, u římskokatolické církve pak v potridentské době. Svatomartinská patrocinia oživila teprve až katolická zbožnost 19. století. Martinský kult přežíval především ve venkovském prostředí, například u bavorských kmenů (Altbayern), kde při konkurenci asi 60 svatých bylo sv. Martinovi zasvěceno 245 kostelů, tedy asi jedna dvanáctina.\n\nKořeny tradice martinské husy lze dohledat v Německu, kde již za vlády císaře Karla Velikého byl den sv. Martina (Martinstag) podzimním termínem k odvádění úroků (též „\"bílé vykrmené husy\"”) a robotních dávek vrchnosti (Martinsschoß). Na Moravě je doložena v roce 1552 koupě dvora Radotice, který byl na sv. Martina telčské vrchnosti povinován odvodem kopy grošů a „\"bílou husou s červenýma očima\"“ (tzn. dobře vykrmenou). Odvádění hus se někdy odehrávalo za mimořádných ceremonií, např. jihomoravská obec Dyjákovice odevzdávala každoročně husu na zámek do Moravského Krumlova na vyzdobeném voze, taženém čtyřmi bělouši. Sedláci z obce Poličná dávali o sv. Martině „\"po půl huse\"” odúmrti. Na (uherčické panství (r. 1628) odváděl „Rappensteiner Hof” u vsi Mešovice na sv. Martina namísto roboty seno a „\"jednu bílou vykrmenou husu s červenýma očima\"”. Zrovna tak poddaní ze „Zimní ulice” (Winterzeile) ve vsi Rancířově, kteří odevzdávali ve svatomartinský den „\"jednu bílou husu s červenýma očima\"” do kláštera v Gerasu.\n\nK pojídání husy se tradují dvě apokryfální legendy ze života sv. Martina. Jedna praví, že svatý Martin, který měl být jmenován biskupem, se z vrozené skromnosti před takovou poctou ukryl do husince. Husy svým kejháním Martinovu skrýš prozradily, což byl pádný důvod, aby skončily na pekáči. Druhá pro změnu uvádí, že husy svým hlučným kejháním rušily Martinovo kázání a tak si svůj trest odpykávají na svatomartinské tabuli. Zvyk konzumovat husí pečeně na sv. Martina lze vysledovat u starých kalendářů (např. „Alte Tiroler Bauernkalender”, norské runové kalendáře), kde u 11. listopadu byla vyobrazena husa. Nejstarší zmínka o martinské huse pochází od Antona von Snakenburg (zemřel r. 480), mnicha z kláštera Corvey, který uvádí, že v roce 1171 Othelricus von Svalenberg daroval tamním mnichům stříbrnou husu („silberne Gans zum Geschenk gemacht habe”). V Čechách se zachovaly martinské husy v koledách z 15. století a v řádech řeznických cechů, např. z roku 1535 cechu řeznického z Kroměříže, který upravoval prodej hus od sv. Václava až po týden po sv. Martinu, z roku 1610 ze Znojma či Napajedel.\n\nV 16. a 17. století zachytila martinskou husu mnohá literární díla: v roce 1595 sepsal Melchior de Fabris, německý katolický farář, kázání „Von der Martins Gans” (O martinské huse), který vyzdvihoval mytologický význam martinské husy pro její bdělost a ostražitost, roku 1607 Wolfahrt Spangenberg („Ganskönig“), roku 1609 Johannes Olorinus Variscus (Die „Martinsgans”) a básníci z družiny kolem Jana Hodějovského z Hodějova, atd. Proti martinskému hodování a nestřídmému pojídání martinské husy brojili reformační faráři, například Jiří Tesák Mošovský, evangelický děkan v Kouřimi, vydal v roce 1612 pojednání „Martinianus anser, Svatomartinská hus” a v roce 1646 Johann Junghans, německý protestanský kněz z Gery, křesťanské kázání „Anser Martinianus, oder Martins-Ganß”. O martinské huse podává zprávu ve své korespondenci též paní Zuzana Černínová, která si stýská svému synu Humprechtovi, že sama a sama jedla husičku svatomartinskou. Heřman že odjel do Pacova na kvas martinský, na svatomartinskou hus.\n\nV 19. století stoupl s obnovenými svatomartinskými tradicemi samozřejmě také zájem o jejich historický výzkum. V německém prostředí dominovaly nejprve germánsko-mytologické aspekty výzkumu (např. Heino Pfannenschmid, Karl Joseph Simrock, Carl Clemens, Herbert Freudenthal), na přelomu let 1960/70 kulturně-prostorové přístupy (např. Ernst Burgstaller, Elfriede Grabner, Dietmar Sauermann) a od let 1980/90 transformační aspekty (např. Werner Mezger, Herbert Schwedt). Gottfried Wilhelm Leibniz spatřoval spojení jejího pojídání jednoduše v tom, že podzimní roční období se vyznačovalo „tlustými vykrmenými husami”, s čímž souhlasil i Karl Simrock. Ten doplnil, že proto bývala husa oblíbenou germánskou pohanskou obětí, jež se přinášela Wodanovi právě na podzim. Čeští badatelé a etnografové spojovali sv. Martina (coby vojáka) s římským bohem války Martem, „milovníkem hus”, známých to zachranitelek Kapitolu (podle Jana Šentygara z Chotěřiny. Český kulturní historik, folklorista a etnograf Čeněk Zíbrt vydal v roce 1889 příspěvek ke kulturním českým dějinám „Staročeské výroční obyčeje, pověry, slavnosti a zábavy prostonárodní”, kde uvádí pověst Josefa Svátka „o knížeti Oldřichovi, zakladateli „českého martinského posvícení”.\n\nObdobné dohady jako o vzniku martinské husy se vedly u martinských rohlíků (z žitné mouky vejražky nebo pšeničné), nazývané také martiny, martinské podkovy, roháče, rohy, zahýbáky, vandrovnice (ale také „Rohlík Svato-Martinský, Arculaturn Martinale, Martinshorn”), které se vázaly ve tvaru zahnutého válečku; plnily mákem, hruškovými či švestkovými povidly, ořechy, perníkem i mrkví. Čeští obrozenečtí historici a národopisci tvrdili, že svátek sv. Martina položila církev právě do doby slavností Baccha, boha vína a opilství, zobrazovaného s dvěma růžky na hlavě, proto začali pekaři péci pečivo podobné těmto růžkům; němečtí národopisci udávali, že už papežský legát Bonifatius v Germánii zaznamenal pohanské obřadní zvyklosti, při kterých se obětovalo bohům pečivo ve tvaru božstva nebo jejich atributů či přímo ve tvaru obětí a které pak přešly na křesťanské slavnosti. Z těsta upečený býk byl později obětován taktéž sv. Martinu, křesťanskému patronu pastýřů a stád. Martinské rohlíky / Martinshörner (Hannover, Sasko, Švábsko, Slezsko, Čechy, Rakousko) tak mají připomínat starověký roh k pití (Trinkhorn) či rohy obětovaného býka. Recept na martinské rohlíky zachytila ve své kuchařce také Magdalena Dobromila Rettigová.\n\nV Holandsku, Flandrech, Porýní, Vestfálsku, v okolí Hannoveru, Staré marky, v Braniborském markrabství, v okolí Ansbachu a ve Švábsku chodili děti a chudí v předvečer svatého Martina, tedy 10. listopadu, po martinské koledě (Martinssingen), za kterou dostávali šunku, špek, párky, jablka, hrušky, ořechy, sušené ovoce, ale také peníze, za což dárcům vyřizovali poděkování od sv. Martina („Märten is en gaut Mann, dei et wol vergellen kann”). Pokud nic neobdrželi, odtáhli koledníci s nadávkami o dům dál. Ve Švábsku obcházel po domech „Pelzmärten” a v Holandsku za biskupa převlečený muž s berlou.\n\nPodle profesora Čeňka Zíbrta si v Čechách ve 14. století martinskou koledou přilepšovali nejen chudí žáci a kanovníci, ale také katové (r. 1390 účast zakázána). Koledovali po domech zámožnějších měšťanů a ve svých koledách, z nichž se některé z 15. století zachovaly, se dovolávali štědrosti svých spoluobčanů podle sv. biskupa Martina, který se s prosícím žebrákem rozdělil o svůj vlastní plášť. Postupem doby martinská koleda v Čechách a na Moravě vymizela.\n\nTradice martinských ohňů / Martinsfeuer, které se zapalovaly po celém Německu, Holandsku a v Belgii, byla udržována v 19. století jen v určitých oblastech. Spisovatelka Ida von Reinsberg-Düringsfeld (1815–1876, Dolní Slezsko) na konci 19. století napsala: „\"Jakmile se v předvečer svátku svatého Martina setmí, rozzáří se na kopcích a podél břehů Rýna mezi Kolínem a Koblencem tisíce ohňů, obzvláště v oblasti Sedmihradského pohoří.\"” Martinské ohně symbolizovaly také vyřezávané svítilny z krmné řepy (Futterrübe) a tykví, nošené na holi s uvnitř zapálenou svící (Stocklämpchen). Na začátku 20. století se ulice měst v Dolním Porýní plnily po několik večerů zpěvem a halasnou mládeží, oslavující svátek sv. Martina zapalováním martinských ohňů a průvody s hořícími pochodněmi a lampiony z barevného papíru nebo vydlabané řepy. V Düsseldorfu se martinský večer / Martinsabend stal vyloženě národní oslavou. V některých oblastech obcházely děti s lampiony a svítilnami dům od domu s martinskou koledou / Martinssingen. Zejména na severu Německa se mládež maskovala a ve Slezsku nechyběl martinský rohlíček (Martinshörnl). Ve 30. letech 20. století planuly v oblasti Sedmihradského pohoří (Siebengebirge) na březích Rýna v předvečer sv. Martina nejen na tisíce ohňů, ale pasáci v těchto krajích předstupovali před své сhlebodárce převlečeni za sv. Martina a předávali mu zázračný \"svatomartinský prut\". Ve Švábsku, Braniborsku a Vestfálsku byly děti obdarovávány ořechy a jablky.\n\nPůvod nevázaného veselí a hodování má snad kořeny ve Francii, kde již 150 let po smrti sv. Martina v Toursu ukazovali zázračnou vinnou révu, „jež prý Martin zasadil”. Tak se stal sv. Martin v této své vlasti patronem vína, vinařů (Burgundsko) a pařížských hostinských, kteří pojmenovávali hostince jeho jménem „\"Au grand St. Martin\"”. „Bakchický kult” se brzy rozšířil do Německa a ostatních zemí (Portugalsko, Španělsko). Od 6. do 7. století začínala v křesťanské víře třetí velká postní doba, trvající od sv. Martina do vánoc (něm. Martinsfasten), před kterou se pojídalo maso a jiné v půstu zapovězené pokrmy. Postupem času byl tento 40 denní předvánoční půst zmírněn a zůstal jen půst adventní. I přes zrušení postní doby po sv. Martinu se martinské hodování udrželo.\nStaří křesťané si na tento svátek dopřávali větší hojnost masa, zejména pečenou husu. Den svátého Martina byl důležitým hospodářským mezníkem, končila pastva, chystaly se zásoby na zimu, konzervovaly se pokrmy a dokvašovalo se víno. Oslavy spojené s hody a pitím se pak později připojily ke svátku sv. Martina, v jehož den čeládka ukončovala služební rok a slavila několik dní svobody, a to někdy tak hlučně a nevázaně (zejména v 15. a 16. století), že vzniklo pořekadlo, že účastníci „\"světí Martínka\"” a nevázaným rozmařilcům se přezdívalo „\"Martínkové\"“.\n\nOd 16. století je v německých literárních pramenech možné pozorovat spojení „martinské husy” s oslavováním svatého Martina. Tak například německý kronikář Sebastian Frank (kolem 1596–1676) napsal: „\"Především holdují svátému Martinu dobrým vínem a husami, až jsou přecpáni; nešťastný dům, kde by neměli na tu noc husu na stole; tu načínají nové víno, tu ve Würzburgu i jinde dávají dobrou pomoc chudým.\"” K tomu se v Německu konaly o nedělích po Martinu všeliké průvody / Martinsumzug, jejichž účastníci zpívali martinské písně, na kopcích pálili martinské ohně / Martinsfeuer - Märtesfeuer a kluci šlehali děvčata martinskými metlami / Martinigerte. Martinské metly byly známé v Dolním Bavorsku, Horní Falci, na Šumavě, na jihu Německa a Rakousku, kde byl tento zvyk praktikován různými způsoby.\n\nV době kolem svátku sv. Martina ukončili svůj úkol i pastýři, kteří dostávali odměnou obilí, jehož bylo u sedláků po vymlácení dostatek a jež sedláci odměřovali v určitý den, obyčejně v den svatomartinský, všem obecním služebníkům (ponocnému, hajnému, učiteli). Obyčejně se tak dělo za účasti obecní hromady, kdy obec skládala účty a kdy sedláci oslavovali konec sklizně, zůčtování i nové volby. Za obilí, které po výplatě služebníkům zbylo, sedláci hodovali a pili a v některých oblastech přispívali k hodům i pastýř a ostatní služebníci a někdy i chalupníci s domkáři. V Čechách (zejména v jižních Čechách) nazývali tuto slavnost „\"býkova svatba\"“, na Moravě „\"sépka\"“ a v německém pohraničí západních Čech „\"Hirtenschüttung\"\" (pastýřská sýpka).\n\nV druhé polovině 19. století sestávalo martinské posvícení (hody), které se po redukci státních církevních svátků odehrávalo většinou o první neděli po sv. Martinovi (zákon č. 21/1895 ř. z, upravoval nedělní a sváteční klid), hlavně z domácího hodování a spolkových „martinských tancovaček”. Pořadatelé tanečních zábav (někdy i kostýmovaných) často do programu zahrnovaly „licitace martinského rohlíku”.\n\nV zemích s vinařskými oblastmi bylo na sv. Martina zvykem ochutnávat nové víno (\"„Heb an Martini, trink Wein per cirkulum anni.”\"). Středověké úrokové knihy z německých a švýcarských vinařských oblastí uvádí, že vinaři odváděli vrchnosti, klášterům, kostelům a kněžím úroky z vína (Weingesälle). Sebastian Frank ve svém díle „Weltbuch” (r. 1542) uvádí, že Frankové: „\"Především holdují svátému Martinu dobrým vínem, chlastají do plna; nešťastný dům, kde by neměli na tu noc husu na stole; tu načínají nové víno, které dosud uchovávali.”\" („\"Erstlich loben sy St. Martine mit guotem Wein, saufen bis sy voll werden. Unselig ist das Hauß, das nicht auf diese Nacht eine Gans zu essen hat; da zapfen sy ihren neuwen Wein an, die sy bisher beholten haben.\"”)\n\nVe württemberských klášterech preláti podělovali martinským vínem / Martinswein (tzv. „Martinstrank”) veškeré obyvatelstvo: například v proboštství Nellingen obdržel každý leník jeden žejdlík (německy Maß, Seidel), každý stařec a každá žena půl žejdlíku a každý pacholek, děvečka a dítě (dokonce i novorozeně v kolébce) čtvrt žejdlíku. Obdobně se tak dělo v 18. století ve městě Hanau, kde měšťané Starého města každoročně obdrželi (na památku vyhnaných mohučských úředníků a žoldáků o martinské noci v roce 1419) žejdlík martinského vína ze zámeckých sklepů nebo ve městě Šmalkaldy (Schmalkalden), kde se rozděloval vinný mošt všem úředníkům, pastevcům, omývačce mrtvol (Totenfrau, Leichenfrau) a na obou chlapeckých školách. Jinde zase věřili, že sv. Martin proměňuje mošt na víno (německy \"„Marteine, Marteine, mach das Wasser zu Weine!”\"). V Halle an der Saale stavěly děti o martinské noci džbán s vodou do saliny, který pak rodiče tajně naplnili moštem a k němu přikládali martinský rohlík.\n\nV německém pohraničí Šumavy zase obyvatelstvo věřilo, že kdo se svatomartinského vína napije, bude silný a krásný, proto se také chlapci a děvčata o sv. Martinu scházeli v hostincích ke společnému pití vína. V Čechách se tradovalo: \"„Radosti Martina jsou hus a džbán vína.”\" či \"„Post Martinum, bonum vinum.”\" (Po Martině víno dobré.) Ve starobylých kalendářích byl u jména sv. Martina vyobrazován »roh« (k pití). Na den sv. Martina se v 19. století zpívávalo:\n\nOd počátku nové Československé republiky se v náboženské oblasti, stejně jako v ostatních oblastech života společnosti, projevoval vliv sekularizace. Takzvaný „kazatelnicový zákon\" (zákon č. 111/1919) kněžím zakazoval pod trestem vězení během kázáních vznášet kritiku k platným či navrženým československým zákonům, doporučovat či kritizovat určité politické strany nebo organizace, volební kandidáty a politický tisk. V březnu roku 1925 (zákon č. 65/1925) vyhlásilo Československo namísto zrušených svátků nové památné dny: 1. máj, 5. červenec (svatí Cyril a Metoděj), 6. červenec (výročí upálení Jana Husa), 28. září (svatý Václav se svatováclavským posvícením) a 28. říjen (vznik ČSR), na které se vztahoval zákon o nedělním a svátečním klidu. U zavedení svátku Cyrila a Metoděje i svatého Václava se jednalo spíše o vstřícné gesto vůči katolíkům.\n\nVe 30. letech 20. století tak začalo ubývat označení „svatomartinské” či „martinské” a listopadové plakáty lákaly jednoduše na „\"posvícenskou zábavu\"” i před dnem svatého Martina (např. „Nejlepší posvícenská zábava, s husou v tombole, bude v neděli 3. 11. u Křížů. Pořádá AFK Slivenec”). Děti se radovaly z pouťových cukrovinek, střelnic a kolotočů a ve venkovských statcích a chalupách se plnily spíže lahůdkami nejen z husy a vepřů, ale také různorodým pečivem. U posvícenského oběda se scházela nejen celá rodina, ale i chasa a často i přespolní příbuzní a známí. Podzimní lampionové průvody na způsob německých pořádala zejména Československá obec sokolská. Konaly se však k oslavám narození Miroslava Tyrše či ke vzniku republiky 28. října.\n\nVe 30. a 40. letech 20. století bylo v Československu známo na padesát druhů hus (divoké a domácí, bílé a šedé, pomořanské, emdenské, toulouské, labutí neboli čínské, kadeřavé, kanadské a také české). České hospodyně a kuchařky nakupovaly hlavně husy libušské a sadské. Husy libušské byly vykrmovány ovsem na maso, sadské šiškami na sádlo. Česká husa, i když poněkud menší než některé druhy ze západní Evropy, byla známkou prvořadé jakosti a co do jakosti masa a sádla, velikosti a chuti jater i jakosti peří nedostižná. Libušská výkrmna (založena Františkem Šťastným), nakupovala domácí husy z různých koutů jižních Čech a Pošumaví, které následně po dobu tří až čtyř neděl vykrmovala, škubala (též třídila peří na prachové, drobné a brky) a rozvážela na trhy do Prahy a celé řady dalších měst.\n\nMartinská husa neunikla ani reklamě. Československo navázalo na zavedenou praxi z monarchie a využívalo oblíbený reklamní plakát, plechové či smaltové cedule, reklamní sdělení s tradiční kombinací obrazu a nápaditou veršovanou pobídkou. Pokrok a modernizace s sebou od poloviny 30. let přinesl reklamní filmy, reklamu v rozhlase, na gramofonových deskách či diapozitivech. Získat své pravidelné čtenáře se pokoušely také časopisy a noviny.\n\nPolitické náboženství, vytvořené nacisty za Třetí říše, mělo proniknout do všech oblastí života. Zavedený národně-socialistický sváteční rok sice vycházel z kalendáře křesťanských svátků, ale v budoucnu je měl zatlačit do pozadí a nakonec zcela nahradit. V NS- ideologii („krev a půda”) představovalo rolnictvo jeden z hlavních pilířů německého národa. Vzhledem k tomu, že se venkovské obyvatelstvo mělo s novým režimem identifikovat, byl den 29. září (první neděle po sv. Michaelovi) vyhlášen za „čestný den rolnictva”. V letech 1933–1937 se na počátku října na „Bückebergu” (poblíž města Hameln, Dolní Sasko) odehrávaly megalomanské celonárodní dožínky („Díkuvzdání za žně”, Reichserntedankfest), jehož pompézní průvody ve stylu germánského novopohanství připomínaly církevní procesí.\n\nDne 9. listopadu nacisté vzpomínali „na padlé za hnutí” (Gedenktag für die Bewegung) a na ten navazoval zimní slunovrat (21. prosinec) s germánským „svátkem Jul” a „nacionálně-socialistické Vánoce.” Od roku 1933 byly martinské průvody využívány k propagandě organizací Hitlerjugend (HJ) a Nationalsozialistische Volkswohlfahrt (NSV), výtěžek z losů za martinskou husu pro Winterhilfswerk (WHW) a od roku 1938 byly průvody a procesí zakázány. Vídeňské noviny, orgán české menšiny ve Vídni, připomínaly svým (i protektorátním) čtenářům „martinské posvícení” naposledy před zrušením v roce 1941, kdy se u tradice martinské husy odvolávaly na J. Svátkovu pověst o knížeti Oldřichovi a uhlíři. Svátkový zákon byl během protektorátního období mnohokrát měněn a upravován. Protektorátní tisk si mohl „kulantně sepsané” posvícenské články dovolit až do posledního podzimu v roce 1944.\n\nKrátké poválečné intermezzo přineslo opět prvorepublikové „posvícenské zábavy”. Martinské oslavy a hodování stěžovalo (tak jako za 2. světové války) vázané hospodářství s příděly potravin, které trvalo až do roku 1953. Domácí porážka vepřů se ještě roku 1946 povolovala sedlákům (samozásobitelům) jen tehdy, pokud splnil předepsané dodávky a dílčí kontingent. Na podzim roku 1946 povolilo ministerstvo výživy prodej „vánoční” husy. Cena za vykrmenou husu se pohybovala u polotučné kolem 72 Kčs za 1 kg (1 kg sádla z 1 kg s červeným razítkem), u plnotučné kolem 80 Kčs za 1 kg (3 kg sádla z 1 kg s černým razítkem). Po komunistickém puči v roce 1948 zůstal začátek listopadu vyhrazen Ústředním výborem KSČ oslavám Velké říjnové socialistické revoluce, kdy rok co rok 7. listopadu vyrážely do ulic měst a obcí lampionové průvody za povinné účasti celých škol. V roce 1951 komunisté zrušily všechny církevní svátky (zákon č. 93/1951).\n\nSvatý Martin plnil ještě jednu důležitou misi. V lidových pranostikách mu připadla úloha proroka počasí. Všeobecně se věřilo, že přináší chlad a sníh. V celém Německu a na česko-moravsko-slezském území se proto tradovalo „Na svatého Martina, kouřívá se z komína.” („St. Martin — Feuer im Kamin”), v Porýní věřili, že pokud jsou silné mrazy před Martinem, bude zima na blátě („Gibt es vor St. Martin starken Frost, dann wird der Winter gelind.”), v Polsku obdobně jako v české pranostice „Martinův led, bude vodou hned.” („Wenn die Gans vor Martini auf dem Eise ausgelitscht, kann sie nachher in das Wasser tauchen.\") Němečtí sedláci prorokovali krutou zimu v případě, že na sv. Martina neopadalo listí ze stromů a vinné révy („daß ein strenger Winter in Sicht sei, wenn zu Martini das Laub noch nicht von den Bäumen und Reben gefallen ist.\")\n\nVe Francii nastává na sv. Martina babí léto a pavučiny v přírodě, kterým se toto období vyznačuje, nazývali „les filets de St. Martin“ (sítě sv. Martina). V Miláně se tradovalo, že babí léto („Estate di San Martino”) „trvá jen tři dny a kousek”, což odpovídá českému, „když na Dušičky jasné počasí panuje, příchod zimy to oznamuje” (německy „Am Tage Allerheiligen kleiden sich die Großen warm; an St. Martin thut es Groß und Klein.”, „An den Todten hüllen sich die Frostigen ein. An Martini thut er Groß und Klein.”) Na vrchovině Eifel (Eifelgebirge) se tradovalo, že pokud přijede Martin na šedém koni (na mlhách), bude zima mírná („Wenn aus Martini Nebel sind, Wird der Winter gelind.”) a Němci v Čechách byli názoru, že mraky na sv. Martina věští zimu nestálou („Wolken am Martimtag — Der Winter unbeständig werden mag.”)\n\nObyvatelé severní Itálie dokonce radili, že „pokud na sv. Martina zachází sluníčko za mraky, měl by sedlák prodat chleba a ponechat si krávu, pokud ale zachází za jasného počasí, měl by prodat krávu a ponechat si seno”. Od počasí na sv. Martina závisela také úroda, takže sedláci na severu Německa věřili, že sníh na sv. Martina poškodí osivo („Martinsschnee Thut dem Getreide weh.”) a sedláci v Porýní, že jej poškodí mrazy hned po deštivém Martinovi („Wenn's um Martini regnet und bald darauf Frost eintritt, so bringt der Saat Schaden.”) Z husí kobylky se věštilo jak po celém Německu a Rakousku tak i na území Čech, Moravy a Slezska.\n\n"}
{"id": "1325766", "url": "https://cs.wikipedia.org/wiki?curid=1325766", "title": "Izotopy lawrencia", "text": "Izotopy lawrencia\n\nLawrencium (Lr) je umělý prvek, v přírodě se nevyskytuje. Prvním objeveným izotopem bylo v roce 1961 Lr.\n\nJe známo 16 izotopů lawrencia, s nukleonovými čísly 251 až 266, nejstabilnější (z těch, jejichž poločas přeměny je znám) jsou Lr (poločas přeměny 11 hodin), Lr (4 hodiny) a Lr (39 minut). Všechny ostatní mají poločas 3 minuty nebo kratší. Byly také popsány 2 jaderné izomery tohoto prvku, Lr a Lr.\n"}
{"id": "1325769", "url": "https://cs.wikipedia.org/wiki?curid=1325769", "title": "Mistrovství světa v silniční cyklistice – silniční závod mužů do 23 let", "text": "Mistrovství světa v silniční cyklistice – silniční závod mužů do 23 let\n\nSilniční závod mužů do 23 let se na mistrovství světa v silniční cyklistice jel poprvé v roce 1996.\n"}
{"id": "1325775", "url": "https://cs.wikipedia.org/wiki?curid=1325775", "title": "Miroslav Pech", "text": "Miroslav Pech\n\nMiroslav Pech (* 22. září 1986 Nová Bystřice) je český spisovatel.\n\nDětství a dospívání prožil v Nové Bystřici. Prošel mnoha zaměstnáními (tiskař, prodavač, pomocný dělník, skladník, redaktor, řidič VZV atd.). Je autorem povídkových sbírek Napíšu Pavle, Ohromně vtipná videa a románu Cobainovi žáci. Povídky publikoval v literárních časopisech časopisech Semtam, H_aluze, Psí víno, Protimluv, Host, Salon, Weles, Pandora, Tvar či na internetové Dobré adrese. Žije v Českých Budějovicích.\n\n"}
{"id": "1325785", "url": "https://cs.wikipedia.org/wiki?curid=1325785", "title": "Víťazovce", "text": "Víťazovce\n\nVíťazovce jsou obec na Slovensku v okrese Humenné v Prešovském kraji ležící na úpatí Ondavské vrchoviny.\nPrvní písemná zmínka pochází z roku 1545. Nachází se zde římskokatolický kostel svatého Cyrila a Metoděje.\n\n"}
{"id": "1325787", "url": "https://cs.wikipedia.org/wiki?curid=1325787", "title": "Manases", "text": "Manases\n\nManases ( ), do češtiny přepisováno též jako Manase či Manasses, je jméno prvorozeného Josefova syna, kterého mu porodila jeho manželka Asenat, dcera Potífery, kněze z egyptského Ónu. Jméno se vykládá jako \"„Působící zapomenutí“\". Jménem tohoto syna byl též nazýván jeden z izraelských kmenů. Příslušníci tohoto kmene jsou označováni jako Manasesovci. \n\nPodle některých židovských vykladačů Bible Josefův syn Manases, na rozdíl od svého bratra Efrajima, který věnoval podstatnou část života studiu Tóry, reprezentoval \"„asimilovaný židovský úspěch v galutu“\", neboť se angažoval v diplomacii na faraónově dvoře. Podle midraše působil Manases na počátku své profesní kariéry u svého otce jako tlumočník a správce domu. Patriarcha Jákob však v této kariéře svého vnuka neviděl až takovou přednost. Když udílel požehnání Josefovým synům a povýšil jejich status na status vlastních synů, upřednostnil oproti zvyklostem druhorozeného Efrajima před prvorozeným Manasesem.\n\n\n"}
{"id": "1325789", "url": "https://cs.wikipedia.org/wiki?curid=1325789", "title": "Christian Lindner", "text": "Christian Lindner\n\nChristian Lindner (* 7. leden 1979, Wuppertal) je německý politik a od roku 2013 také předseda německé Svobodné demokratické strany (FDP).\n\nNarodil se v roce 1979 jako syn učitele ve Wuppertalu, po rozchodu svých rodičů vyrůstal u matky. Na Univerzitě v Bonnu (\"Rheinische Friedrich-Wilhelms-Universität Bonn\") vystudoval v letech 1999–2006 v hlavním studijním oboru politologii s vedlejšími doprovodnými obory veřejné právo a filozofie. \n\nV roce 2011 se oženil s o pět let starší novinářkou Dagmar Rosenfeldovou. Manželé se rozešli v dubnu 2018. Následně potvrdil Lindner v červenci 2018, že navázal vztah s jinou ženou. Jeho novou partnerkou je 28letá Franca Lehfeldt, která pracuje jako reportérka televizní stanice RTL.\n\nSvůj první automobil značky Porsche, na který si sám vydělal, si Lindner koupil již ve svých 19 letech. Jeho zálibu v rychlé jízdě podtrhuje skutečnost, že vlastní německou licenci automobilového závodníka. Kromě toho má povolení řídit sportovní čluny a je také aktivním myslivcem.\n\nČlenem Svobodné demokratické strany (FDP) je již od roku 1995. Již v mladých letech se uplatnil v zemské organizaci FDP v Severním Porýní-Vestfálsku a posléze se stal jejím předsedou. Při svojí první úspěšné kandidatuře na předsedu celoněmecké Svobodné demokratické strany na jejím sjezdu v prosinci roku 2013 získal 79,0 % odevzdaných hlasů. Svůj předsednický mandát avšak následně v roce 2015 nejenom obhájil, nýbrž i se ziskem 92,4 % hlasů výrazně posílil. V dubnu roku 2017 byl v Berlíně se ziskem 91 % odevzdaných hlasů opětovně stvrzen v úřadu stranického předsedy FDP.\n\nVolby do Spolkového sněmu dne 24. září 2017 přinesly velký úspěch FDP, když získala 10,4 % tzv. druhých hlasů (\"Zweitstimme\") a po čtyřech letech se opět vrátila do celoněmeckého parlamentu. Velká zásluha na tomto úspěchu se přisuzuje právě předsedovi strany Christianu Lindnerovi.\n\nObě doposud opoziční resp. v Německém spolkovém sněmu (\"Bundestag\") nezastoupené strany, Zelení (získali 8,9 % druhých hlasů ve volbách) a FDP, ihned po volbách v zásadě vyhlásily svou ochotu vyjednávat o vzniku vlády tzv. Jamajské koalice (\"Jamaika-Koalition\") pod vedením dosavadní kancléřky Angely Merkelové (vládnoucí za spojenectví CDU/CSU). Bylo však zjevné, že pro svou účast na vládě tyto dvě „malé“ strany zamýšlely klást dalekosáhlé požadavky. Podle zprávy listu \"Rheinische Post\", převzaté také deníkem \"Frankfurter Allgemeine Zeitung\", se již během prvního týdne po volbách dne 24. září 2017 setkali vedoucí představitelé těchto dvou stran, aby projednali možnosti společného odsouhlaseného postupu. Za FDP se setkání měli zúčastnit předseda strany Christian Lindner, místopředseda Wolfgang Kubicki a generální sekretářka Nicola Beerová. Za Zelené to měli být tehdejší spolupředseda strany Cem Özdemir, spolupředsedkyně poslaneckého klubu Katrin Göring-Eckardt a ministr životního prostředí ve spolkové zemi Šlesvicko-Holštýnsko Robert Habeck. FDP chtěla podle těchto zpráv požadovat pro sebe velmi vlivné ministerstvo financí, jehož dosavadní šéf Wolfgang Schäuble na tuto funkci brzy po volbách rezignoval a stal se předsedou Bundestagu. Kromě toho měla FDP v úmyslu požadovat ministerstvo spravedlnosti a jedno další ministerstvo. Zelení chtěli podle zpráv pro sebe získat ministerstvo zahraničí, ministerstvo životního prostředí a rovněž jeden další post v kabinetu.\n\nPo pět týdnů trvajícím tzv. sondování (rozhovory nebyly označeny jako „vyjednávání“) ohledně vzniku nové vlády, těsně před půlnocí v neděli 19. listopadu 2017, opustil předseda FDP Lindner spolu se svými stranickými kolegy zasedání v Berlíně a oznámil, že jeho strana FDP toto neúspěšné sondování ukončila. Tím byl původně nastíněný vznik tzv. Jamajské koalice vyloučen. Důvodem pro postup FDP byly nepřekonatelné rozpory se Zelenými, zvláště kvůli jejich téměř neomezené podpoře imigrace rodinných příslušníků již v Německu bydlících uprchlíků, kteří sice nemají nárok na azyl nebo jinou formu trvalého pobytu, jsou však v zemi dočasně tolerováni nebo trpěni. O dalším postupu se tehdy jen úřadující spolková kancléřka Angela Merkelová radila 20. listopadu 2017 se spolkovým prezidentem Frankem-Walterem Steinmeierem. Ačkoliv Sociálnědemokratická strana Německa (SPD) po volbách vyloučila pokračování tzv. velké koalice s CDU/CSU v tomto legislativním období, nakonec k takovému uspořádání německé vlády došlo. FDP pod Lindnerovým vedením je ve Spolkovém sněmu v současnosti opoziční stranou.\n\n"}
{"id": "1325798", "url": "https://cs.wikipedia.org/wiki?curid=1325798", "title": "Izotopy rutherfordia", "text": "Izotopy rutherfordia\n\nRutherfordium (Rf) je umělý prvek, v přírodě se nevyskytuje. První objevené izotopy byly Rf v roce 1966 a Rf roku 1969.\n\nJe známo 17 izotopů rutherfordia, s nukleonovými čísly 253 až 268 a 270; nejstabilnější (z těch, jejichž poločas přeměny je znám) jsou Rf (poločas přeměny 10 minut), Rf (68 sekund) a Rf (1 minuta). Všechny ostatní mají poločas kratší než 4,5 sekundy. Byly také popsány 4 jaderné izomery tohoto prvku.\n"}
{"id": "1325814", "url": "https://cs.wikipedia.org/wiki?curid=1325814", "title": "Izotopy dubnia", "text": "Izotopy dubnia\n\nDubnium (Db) je umělý prvek, v přírodě se nevyskytuje. Prvním objeveným izotopem bylo v roce 1968 Db.\n\nJe známo 16 izotopů dubnia, s nukleonovými čísly 255 až 270; nejstabilnější (z těch, jejichž poločas přeměny je znám) jsou Db (poločas přeměny 32 hodin), Db (73 minut) a Db (1 hodina). Všechny ostatní mají poločas kratší než 36 sekund. Byly také popsány 4 jaderné izomery tohoto prvku.\n"}
{"id": "1325817", "url": "https://cs.wikipedia.org/wiki?curid=1325817", "title": "Isidor Hirsch", "text": "Isidor Hirsch\n\nDr. Isidor Hirsch, (hebrejským jménem יצחק בן מרדכי \"Jicchak ben Mordechaj\", nebo יצחק איזידור הירש \"Jicchak Izidor Hirš\", 21. února 1864, Budapešť – 12. června 1940, Praha) byl pražský a karlínský rabín, profesor Univerzity Karlovy a překladatel Tóry a židovské liturgie do českého jazyka. \n\nNarodil se pravděpodobně v Budapešti, na univerzitách v Praze a Berlíně studoval filozofii a semitské jazyky, dosáhl titulu PhDr. Působil jako rabín v karlínské synagoze, což byla ve své době, tj. na přelomu 19. a 20. století, jedna z nejvetších židovských obcí v Čechách. Jako rabín zde působil až do roku 1939, kdy byl v důsledku okupace nuceně penzionován. Zemřel o rok později a pochován je na Novém židovském hřbitově v Praze na Olšanech. \n\nV roce 2014 mu byla na východní fasádě synagogy, směřující do Vítkovy ulice, odhalena pamětní deska.\n\n\n"}
{"id": "1325824", "url": "https://cs.wikipedia.org/wiki?curid=1325824", "title": "Lindner", "text": "Lindner\n\nPříjmení Lindner (ženský tvar s přechýlením Lindnerová) nosí více různých osobností:\n\nPodobná příjmení\n"}
{"id": "1325825", "url": "https://cs.wikipedia.org/wiki?curid=1325825", "title": "Kostel Nanebevzetí Panny Marie (Milíčovice)", "text": "Kostel Nanebevzetí Panny Marie (Milíčovice)\n\nKostel Nanebevzetí Panny Marie je filiální kostel v římskokatolické farnosti Lukov u Znojma, nachází se v centru obce Milíčovice. Je původně pozdně barokní stavbou později klasicistně přestavěnou. Kostel je chráněn jako kulturní památka České republiky. \n\nKostel byl postaven vedle místního hřbitova mezi lety 1760 a 1762 jako barokní hřbitovní kaple, byla spolu se hřbitovem v roce 1762 vysvěcena. Kaple pak v roce 1860 byla zvětšena, vyvýšena, zaklenuta a vydlážena, také byla vybavena nábytkem a získala tak současnou podobu.\n\n\n"}
{"id": "1325836", "url": "https://cs.wikipedia.org/wiki?curid=1325836", "title": "Josef Vašíček (fotbalista)", "text": "Josef Vašíček (fotbalista)\n\nJosef Vašíček (4. ledna 1912 – ) byl český fotbalový brankář.\n\nV československé lize chytal za Moravskou Slaviu Brno.\n\n"}
{"id": "1325837", "url": "https://cs.wikipedia.org/wiki?curid=1325837", "title": "Jaroslav Lédl (fotbalista)", "text": "Jaroslav Lédl (fotbalista)\n\nJaroslav Lédl (18. května 1907 – ) byl český fotbalový obránce a lékař.\n\nProfesně působil jako primář na tuberkulózním oddělení v Kyjově.\n\nV československé lize hrál za Moravskou Slaviu Brno, aniž by skóroval.\n\n"}
{"id": "1325847", "url": "https://cs.wikipedia.org/wiki?curid=1325847", "title": "Anto Babić", "text": "Anto Babić\n\nAnto Babić (3. ledna 1899 Grahovik, okres Travnik, Bosna a Hercegovina – 12. ledna 1974 Sarajevo, Federativní lidová republika Jugoslávie) byl bosenskohercegovský historik a pedagog chorvatského původu.\n\nZákladní školu navštěvoval v obci Dolac u Travniku, gymnázium pak v Travniku a Sarajevu (zde roku 1919 odmaturoval). Na Filozofické fakultě Univerzity v Záhřebu absolvoval historii a geografii (1923), poté se zaměstnal jako profesor v gymnáziu v Sušaku v nynějším Chorvatsku. Mezi lety 1925 a 1943 působil jako profesor na gymnáziu v Sarajevu.\n\nZa druhé světové války se připojil ke komunistickým partyzánům. Na prvním zasedání Zemského antifašistického výboru národního osvobození Bosny a Hercegoviny byl jmenován jako zástupce Chorvatů do Předsednictva tohoto orgánu. Působil též jako delegát na druhém zasedání Antifašistické rady národního osvobození Jugoslávie. V letech 1945–1946 vykonával úřad tajemníka (ministra) školství Bosny a Hercegoviny, místopředseda Prezídia Lidového shromáždění Lidové republiky Bosny a Hercegoviny (1946) a poslanec Rady národů Prozatímní sněmovny a posléze Ústavodárného shromáždění Demokratické federativní Jugoslávie.\n\nPo válce získal místo profesora ve Vyšší pedagogické škole v Sarajevu (1946–1948), poté zastával funkci předsedy výboru pro vysoké školy a věděcké instituce. Roku 1950 byl zvolen za řádného profesora a prvního děkana právě zřízené Filozofické fakulty Univerzity v Sarajevu. Byl zakladatelem Katedry historie, na níž do roku 1970 přednášel o dějinách středověku.\n\nBabić byl prvním předsedou Historické společnosti Bosny a Hercegoviny (1947–1954). Od roku 1952 byl členem právě zřízené Učené společnosti, která roku 1966 přerostla v Akademii věd a umění Bosny a Hercegoviny. Od roku 1965 byl dopisujícím členem Srbské akademie věd a umění a od roku 1972 dopisujícím členem Makedonské akademie věd a umění. Byl také členem redakční rady a spolupracovníkem monumentálního díla \"Enciklopedija Jugoslavije\".\n\nOdborně se zbýval převážně studiem středověkých dějin Bosny a Hercegoviny. Vedle toho založil a vedl Ročenku Historické společnosti Bosny a Hercegoviny (1949–1957, \"Godišnjak Društva istoričara Bosne i Hercegovine\"), kde hojně publikoval odborné stati.\n\n"}
{"id": "1325849", "url": "https://cs.wikipedia.org/wiki?curid=1325849", "title": "Redwoods", "text": "Redwoods\n\nRedwoods (tj. \"Sekvoje\") je americký hraný film z roku 2009, který režíroval David Lewis podle vlastního scénáře. Film zachycuje krátkodobý vztah dvou mužů. \n\nEverett žije se svým malým synem Billym a přítelem Milesem v malém městečku uprostřed lesů. Jejich vztah už není příliš idylický. Miles s Billym se chystají na týdenní výlet do Seattlu a Everett se má postarat o dům. Do města přijíždí začínající spisovatel Chase, aby zde načerpal inspiraci pro svůj nový román. Náhodné setkání Everetta a Chase vyvolá mezi muži krátký, ale intenzivní milostný vztah. Před Milesovým příjezdem Chase odjíždí a slibuje, že se přesně za pět let vrátí. Po pěti letech žije Everett se svým synem sám. Namísto Chase přijíždí jeho sestra, aby mu sdělila, proč bratr přijet nemohl.\n"}
{"id": "1325861", "url": "https://cs.wikipedia.org/wiki?curid=1325861", "title": "Řeckokatolická farnost u Nejsvětější Trojice v Praze", "text": "Řeckokatolická farnost u Nejsvětější Trojice v Praze\n\nŘeckokatolická farnost u Nejsvětější Trojice v Praze je územní společenství řeckokatolíků (katolíků byzantského ritu, sjednocených s římskokatolickou církví) na území pražského děkanátu Apoštolského exarchátu řeckokatolické církve v České republice. Při chrámu zároveň funguje personální farnost pro slovenské katolíky byzantského ritu.\n\nFarnost vznikla vydělením z dosavadní farnosti při řeckokatolické katedrále sv. Klimenta na Starém Městě v roce 2009. Farním chrámem se stal kostel Nejsvětější Trojice ve Spálené ulici, který kdysi byl součástí kláštera trinitářů. Kostel Nejsvětější Trojice byl dříve farním pro jednu z pražských novoměstských římskokatolických farností, zrušených v rámci procesu slučování farností v pražské arcidiecézi. Ona farnost byla zrušena k 1. lednu 2006, kostel byl následně přenechán řeckokatolíkům a citlivě upraven pro potřeby bohoslužeb v byzantském ritu (byl instalován ikonostas v barokizujících formách a provedeny další úpravy). Filiálním chrámem farnosti se stal kostel svatých Kosmy a Damiána v areálu benediktinského opatství v Emauzích, který slouží řeckokatolickým bohoslužbám již od roku 2000.\n\n\n"}
{"id": "1325864", "url": "https://cs.wikipedia.org/wiki?curid=1325864", "title": "Seznam kulturních památek v Dolní Cerekvi", "text": "Seznam kulturních památek v Dolní Cerekvi\n\n"}
{"id": "1325865", "url": "https://cs.wikipedia.org/wiki?curid=1325865", "title": "Seznam kulturních památek v Církvici (okres Kutná Hora)", "text": "Seznam kulturních památek v Církvici (okres Kutná Hora)\n\n"}
{"id": "1325866", "url": "https://cs.wikipedia.org/wiki?curid=1325866", "title": "Seznam kulturních památek v Čížové", "text": "Seznam kulturních památek v Čížové\n\n"}
{"id": "1325867", "url": "https://cs.wikipedia.org/wiki?curid=1325867", "title": "Seznam kulturních památek v Borkovicích", "text": "Seznam kulturních památek v Borkovicích\n\n"}
{"id": "1325868", "url": "https://cs.wikipedia.org/wiki?curid=1325868", "title": "Seznam kulturních památek v Borotíně (okres Tábor)", "text": "Seznam kulturních památek v Borotíně (okres Tábor)\n\n"}
{"id": "1325869", "url": "https://cs.wikipedia.org/wiki?curid=1325869", "title": "Seznam kulturních památek v Dírné", "text": "Seznam kulturních památek v Dírné\n\n"}
{"id": "1325871", "url": "https://cs.wikipedia.org/wiki?curid=1325871", "title": "Lesní sklo", "text": "Lesní sklo\n\nLesní sklo je označení pro potašové sklo obvykle zbarvené do odstínu zelené oxidem železnatým, které bylo vyráběno od středověku do raného novověku v lesních sklárnách v Evropě především na území Svaté říše římské severně od Alp.\n\nVelký rozvoj sklářství do střední Evropy přinesl císař Karel IV., který povolal odborníky především z Itálie a Francie. Na rozdíl od benátských sklářů, kteří měli lepší zdroje uhličitanu sodného, si ale skláři ve střední Evropě museli vystačit s potaší, kterou si sami získávali z místního dřeva. Kromě toho nemívali v horách k dispozici tak čistý písek, ale používali písek z blízkých malých vodních toků. V důsledku těchto vlivů zůstával ve skle významný podíl především oxidu železnatého, ale i a dalších nečistot. Výsledné sklo proto bylo zabarvené, nejčastěji do zelena, a také často obsahovalo bublinky.\n\nCelkový provoz lesních skláren, které používaly dřevo pro výrobu potaše i jako zdroj tepla pro samotnou výrobu skla, měl velmi vysokou spotřebu dřeva. Zatímco ve středověku se jednalo o v zásadě panovníky vítané odlesňování a skláři se postupně přirozeně posouvali s hranicí zemědělského osídlení dál a dál do hor, v 19. století bylo jedním z důvodů konce provozu lesních skláren zvyšování cen dřeva z důvodu jeho nedostatku.\n"}
{"id": "1325873", "url": "https://cs.wikipedia.org/wiki?curid=1325873", "title": "Izotopy seaborgia", "text": "Izotopy seaborgia\n\nSeaborgium (Sg) je umělý prvek, v přírodě se nevyskytuje. Prvním objeveným izotopem (přesněji jaderným izomerem) bylo v roce 1974 Sg.\n\nJe známo 16 izotopů seaborgia, s nukleonovými čísly 258 až 273; nejstabilnější (z těch, jejichž poločas přeměny je znám) jsou Sg (poločas přeměny 3,1 minuty) a Sg (2,4 min). Všechny ostatní mají poločas kratší než 22 sekund. Byly také popsány 3 jaderné izomery tohoto prvku.\n"}
{"id": "1325878", "url": "https://cs.wikipedia.org/wiki?curid=1325878", "title": "Chobotnice sydneyská", "text": "Chobotnice sydneyská\n\nChobotnice sydneyská (\"Octopus tetricus\") je hlavonožec z čeledi chobotnicovití (Octopodidae).\n\nDospělci chobotnice sydneyské mají ramena dlouhá až 2 metry.\n\nV roce 2009 bylo u východního pobřeží Austrálie objeveno místo, kde žije po hromadě 16 jedinců chobotnice sydneyské. Skládá se z několika doupat, které se nacházejí okolo člověkem vyrobeného předmětu. V roce 2017 bylo objeveno druhé podobné místo tvořené 13 obydlenými a několika prázdnými doupaty. Chobotnice zde projevují společenské chování jinak běžné u obratlovců.\n\n"}
{"id": "1325881", "url": "https://cs.wikipedia.org/wiki?curid=1325881", "title": "492 (číslo)", "text": "492 (číslo)\n\nČtyři sta devadesát dva je přirozené číslo. Římskými číslicemi se zapisuje CDXCII a řeckými číslicemi υϟβ. Následuje po čísle čtyři sta devadesát jedna a předchází číslu čtyři sta devadesát tři.\n\n492 je:\n\n"}
{"id": "1325882", "url": "https://cs.wikipedia.org/wiki?curid=1325882", "title": "493 (číslo)", "text": "493 (číslo)\n\nČtyři sta devadesát tři je přirozené číslo. Římskými číslicemi se zapisuje CDXCIII a řeckými číslicemi υϟγ. Následuje po čísle čtyři sta devadesát dva a předchází číslu čtyři sta devadesát čtyři.\n\n493 je:\n\n"}
{"id": "1325888", "url": "https://cs.wikipedia.org/wiki?curid=1325888", "title": "Státní znak Uruguaye", "text": "Státní znak Uruguaye\n\nStátní znak Uruguaye je tvořen oválným štítem postaveným na výšku, z jehož horní části vychází \"květnové slunce\", připomínající vyhlášení nezávislosti Sjednocených provincií La Platy 25. května 1810. Štít je lemován olivovou a vavřínovou ratolestí, které jsou dole svázány modrou stuhou.\n\nŠtít je rozdělen na čtyři pole. První nese zlaté váhy (symbol spravedlnosti) na modrém pozadí. Druhé je bílé s vyobrazením montevidejské pevnosti Fortaleza del Cerro na kopci nad mořem. Třetí pole zobrazuje černého kráčejícího koně na bílém pozadí jako ztělesnění svobody a čtvrté pole je modré se zlatým volem symbolizujícím hojnost.\n\nZnak byl přijat uruguayským parlamentem 19. března 1829 a jeho užívání upravil prezidentský dekret vydaný 26. října 1908.\n\n\n"}
{"id": "1325893", "url": "https://cs.wikipedia.org/wiki?curid=1325893", "title": "Lanivci", "text": "Lanivci\n\nLanivci (, – \"Lanovcy\", ) jsou město v Ternopilské oblasti na Ukrajině. K roku 2011 měly přes osm tisíc obyvatel.\n\nMěsto leží na řece Žyraku, pravém přítoku Horyně.\n\nPrvní zmínka o obci je z roku 1444. Později patřily Lanivci do Volyňského vojvodství Republiky obou národů. Po třetím dělení Polska v roce 1795 připadla obec Ruskému impérium. V meziválečném období v letech 1919 až 1939 byla součástí druhé Polské republiky a po druhé světové válce připadla Ukrajinské sovětské socialistické republice.\n\nV roce 1956 se Lanivci staly sídlem městského typu a v roce 2001 je ukrajinský parlament povýšil na město.\n"}
{"id": "1325894", "url": "https://cs.wikipedia.org/wiki?curid=1325894", "title": "Strakonice nejen sobě", "text": "Strakonice nejen sobě\n\nStrakonice nejen sobě (\"SNS\") jsou multižánrovým festivalem, který se koná jednou za dva roky v polovině září v jihočeských Strakonicích. Snaží se o to, aby lidem přiblížil rozmanitou strakonickou kulturu, oživil veřejná místa, propojil kulturní scénu s místními a vzájemně lidi různého věku, náboženského vyznání, národnostního či etnického původu spojil k sobě. Celý festival funguje na principu dobrovolnosti. Jednotliví účinkující vystupují bez nároku na honorář. Zároveň je také neziskovou událostí, do které se může zapojit naprosto každý. \n\nNultý ročník proběhl od 9. do 13. září 2015, kdy podle organizátorů z řad nadšenců, ze skupiny Sunshine cabaret z. s. a volného sdružení Strakonice v Republice na 22 scénách vystoupilo 600 účinkujících (včetně 76 souborů) a navštívilo jej více jak 4 000 návštěvníků. Festival získal také cenu za 1. místo v kategorii „Akce roku“ v anketě Strakonická Grammy 2015 a obdržel titul „Významný počin roku“ od oblastní poroty Jihočeské hospodářské komory.\n\nDalší ročník proběhl od 14. do 17. září 2017, kdy podle organizátorů na 23 scénách vystoupilo 450 účinkujících a navštívilo jej více jak 5 500 návštěvníků.\n\nIII. multižánrový festival Strakonice nejen sobě, který pořádají místní nadšenci, proběhl od 13. do 15. září 2019. Tentokrát hlavním dějištěm bylo OC MAXIM, Stonehenge, Palackého náměstí a další stage. Nechyběli ani strakonické kavárny, čajovny a hospůdky.\n\n"}
{"id": "1325898", "url": "https://cs.wikipedia.org/wiki?curid=1325898", "title": "Nijel Amos", "text": "Nijel Amos\n\nNijel Carlos Amilfitano Amos (* 15. března 1994 Marobela) je botswanský atlet, specialista na běh na 800 metrů. \n\nNa mistrovství světa v atletice do 17 let 2011 skončil pátý, vyhrál mistrovství světa juniorů v atletice 2012. Na olympiádě 2012 skončil druhý za Davidem Rudishou a získal tak první olympijskou medaili v historii Botswany. Jeho finálový čas 1:41,73 je platným juniorským světovým rekordem a devátým nejlepším výkonem všech dob. V roce 2013 vyhrál Univerziádu, v roce 2014 zaběhl v Monaku nejlepší čas sezóny 1:42,45. Vyhrál Hry Commonwealthu 2014, Kontinentální pohár v atletice 2014, Diamantovou ligu 2014 a 2015, Mistrovství Afriky v atletice 2014 (kde byl také členem vítězné štafety 4×400 m) a 2016 a Africké hry 2015. Na mistrovství světa v atletice 2015 vypadl v semifinále. Na olympijských hrách 2016 byl vlajkonošem botswanské výpravy, na 800 m vypadl již v rozběhu, se čtvrtkařskou štafetou skončil na pátém místě. Na mistrovství světa v atletice 2017 obsadil ve finále osmistovky páté místo.\n\nMistrem Afriky v běhu na 800 metrů se stal také v letech 2016 a 2018.\n \n"}
{"id": "1325901", "url": "https://cs.wikipedia.org/wiki?curid=1325901", "title": "Adolf Gärtner", "text": "Adolf Gärtner\n\nAdolf Gärtner (7. října 1889 Praha – 8. listopadu 1937 Praha) byl český akademický malíř.\n\nNarodil se na Malé Straně v Praze do rodiny obchodníka Ferdinanda Gärtnera. V letech 1905-1909 studoval na pražské Malířské akademii u prof. M. Pirnera. Následně byl mobilizován a bojoval v 1. světové válce na Italské frontě. Po návratu z války se v roce 1919 oženil s Růženou Kadlecovou. V důsledku válečných útrap jej zachvátila nervová choroba, kvůli níž zničil několik svých obrazů. Zemřel 8. listopadu 1937 v Praze. Krátce byl členem sdružení Sursum a za svého života nevystavoval.\n\nV roce 1938 mu uspořádal Jan Zrzavý posmrtně soubornou výstavu.\n\n\n"}
{"id": "1325903", "url": "https://cs.wikipedia.org/wiki?curid=1325903", "title": "Chlebovník různolistý", "text": "Chlebovník různolistý\n\nChlebovník různolistý (\"Artocarpus heterophyllus\") je stálezelený, tropický strom pocházející z indického subkontinentu, pravděpodobně z oblasti Západního Ghátu, kde se pěstoval již před nejméně 3000 léty. Postupně se rozšířil do dalších zemí v jihovýchodní Asii a jako nová, užitková dřevina byl zaveden do tropických oblastí Afriky, Střední i Jižní Ameriky a také do severní Austrálie. Nejvíce jich roste v Indii, odhaduje se více než 100  000 jedinců, kde se tradičně využívá jeho chutné ovoce, kvalitní dřevo i lepivý latex.\n\nRoste na místech s vlhkým tropickým klimatem, obvykle v rozmezí od hladiny moře do nadmořské výšky 1600 m, kde bývají rovnoměrně rozložené roční srážky ve výši 1 000 až 2 400 mm a průměrná teplota 16 až 20 °C. Při pěstování na výše položených a chladnějších místech již obvykle plody nedozrávají a nehodí se k přímé konzumaci bez vaření, při omezené vláze bývá ovoce špatně vyvinuté. Hlavně v mladém věku je chlebovník různolistý velmi citlivý na pokles teploty k bodu mrazu a na sucho, starší stromy přežijí i krátkodobých -3 °C. Ve srovnání s ostatním chlebovníky je však odolnější. Vyžaduje slunné stanoviště a hlubokou hlinitou, písčitou nebo i částečně štěrkovitou půdu, která může být na živina chudá, je dobře odvodněná a má hodnou pH 5 až 7,5.\n\nJsou pěstovány mnohé kultivary, z nichž některé začínají plodit již ve věku tří let, jiné ale až v osmi. Do plné zralosti se plody po odkvětu vyvíjejí šest až osm měsíců, jako zelenina na vaření se mohou trhat již za tři až čtyři. Mladé stromy produkují asi čtyřikrát více samčích květů než samičích, tento poměr se s věkem snižuje na dvojnásobek. U mladších jedinců se plody většinou vyvíjejí na větvích, u starších na kmenech a někdy i na povrchových kořenech. V dobrých klimatických podmínkách plodí po celý rok, v místech s deštivou a suchou sezónou kvetou na závěr vlhkého období.\n\nKvěty jsou opylovány hmyzem a větrem. Hmyz létá hlavně na vonící samčí květy v nichž z prašníků uvolňuje pyl a ten je přenášen větrem i hmyzem na blizny samičích květů. Při ručním opylování se vyvine více plodů.\n\nStálezelený, jednodomý strom vysoký 10 až 25 m s korunou širokou 4 až 7 m a s dlouhými, hluboko sahajícími kořeny. Kmen mívá výčetní tloušťkou až 1,3 m a tlustou, hrubou, tmavě červeně hnědou kůru. Všechny části stromu vylučují při poranění bílý lepkavý latex. Listy vyrůstající ve spirále jsou kožovité, mají řapíky i opadavé palisty, jejich čepele jsou dlouhé 5 až 25 a široké 3 až 12 cm, bývají eliptické až obvejčité, na bázi klínovité a na vrcholu tupé i zašpičatělé. Lícní strana listů je tmavě zelená a lesklá, rubová bledě zelená s nápadnou střední žilkou a šesti až osmi páry žilek postranních. U mladších stromů bývají listy někdy třílaločně hluboce vykrajované a teprve u starších celokrajné, tzv. heterofylie, odtud jeho druhové jméno \"různolistý\".\n\nJednopohlavné květy jsou sestavené do mnohokvětých jednopohlavných květenství strboulů. Samčí květenství na stopkách jsou terminální nebo úžlabní, válcovitá či kyjovitá, až 8 cm dlouhá a 2,5 cm široká. Samičí květenství jsou eliptická a delší a tlustší než samčí a rostou na krátkých, tlustých brachyblastech vyrůstajících z kmene nebo hlavních větví, u starých stromů někdy rostou i z kořenů u báze kmene. Drobné květy mají trubkovitý kalich s nahoře laločnatě dělenými lístky dlouhými nejvýše 1,5 mm. V samčím květu je tyčinka s krátkou nitkou nesoucí eliptický prašník, samičí květ má jednodílný semeník zakončený bliznou.\n\nTo co bývá považováno za plod je ve skutečnosti plodenství (nepravý plod) vytvořeno 100 až 500 srostlými zdužnatělými okvětími. Plodenství je vejcovitého, řídce kulovitého nebo nepravidelného tvaru a má drsný povrch tvořený hrotitými výrůstky ze šestihranných políček, jeho slupka je v mládi žlutá a ve zralosti má zeleně žlutou až žlutavě hnědou barvu a páchne. Bývá 20 až 90 cm dlouhé, 15 až 50 cm tlusté a váží 5 až 20 kg, extrémně i 50 kg. Každé zdužnatělé okvětí ve zralosti obsahuje hnědé, úzce eliptické semeno o délce asi 3 cm ve žluté, šťavnaté dužině, vše je obaleno bílým, blanitým exokarpem.\n\nObvykle bývá chlebovník různolistý množen semeny, kterým se po vyschnutí rychle zkracuje doba použití. Po předběžné namočení ve vodě klíčí za tří až osm týdnů. Na stanoviště se semenáče vysazují dřív než jim vyrostou čtyři lístky, později se špatně ujímají. Semenáče jsou někdy očkovány nebo roubovány. Mladý jedinec roste velmi rychle, později růst značně zpomaluje.\n\nZa účelem lepší ekonomie bývají pěstovány na plantážích, kde se v mládí chrání před plným sluncem a býložravými zvířaty. Za dobrý výnos se považuje průměrně 150 plodenství na jeden strom, některé nesou až 250. Plně vyspělý strom může dát až 500 plodenství, ovšem střední nebo malé velikosti. Mívá životnost asi 100 let, s věkem však výtěžnost klesá.\n\nHlavní význam spočívá v produkci plodenství, která se konzumují jako plně zralá syrová, nebo nezralá uvařená. Zralé plodenství se rozdělí na dílky, ze kterých se po odstranění blanitého obalu vyjídá dužina s chutí a vůni po ananasu a banánu. Je to sezónní druh ovoce, jehož kvalita po dozrání rychle klesá, ze zralého se též vyrábějí džemy, želé nebo se používá do zmrzliny a různých nápojů, nakrájené na plátky se suší nebo se nechává zkvasit na silný alkohol. Poněkud nepříjemný je bílý, lepkavý latex, kterým je prosyceno i plodenství a prýští při jeho dělení na jednotlivé dílky, doporučuje se předem si postřít ruce kokosovým olejem. Oloupané nezralé ovoce rozkrájené na kousky se vaří v kokosovém mléce nebo ve slaných či jinak ochucených nálevech a konzumuje se jako zelenina nebo se suší pro další období. Latex se při vaření usazuje na hrnci. Syrová semena jsou nestravitelná, teprve po upražení nebo uvaření se stávají oblíbenou pochoutkou, jsou také považována za afrodisiakum. Dužina obsahují draslík, hořčík, mangan a železo, vitamín C, vitamín A a komplex vitamínů B. Semena jsou bohatá na škrob,bílkoviny a minerály.\n\nDřevo stromů mívá barvu od oranžové nebo žluté po hnědou až tmavě červenou. Je odolné proti termitům i houbovitým parazitům. Používá se jako stavební dřevo, k výrobě nábytku, lodních stožárů, různého nářadí i hudebních nástrojů, lze jej vyleštit do vysokého lesku.V minulosti se z něho v Indočíně stavěly chrámy. Krásně vybarvené kořeny starých stromů jsou velmi ceněné pro řezbářství a rámování obrazů. Z pilin a třísek z jádrového dřeva se získává sytě žluté barvivo pro barvení hedvábí a bavlněných látek na šaty buddhistických mnichů.\n\nLatex sloužívá jako lep na ptáky nebo po zahřátí pro opravy porcelánového a hrnčířského zboží, utěsňují se jim vědra i díry v lodích. Používá se též k léčení kožních vředů a po pokousání hmyzem.\n\nStromy se využívají také jako stínící pro mladé rostliny areky, kávovníky, kardamovníky, pepřovníky a jiné. Také se sází okolo silnic a vodních toků, používají se i pro zalesnění vykácených ploch. Jako solitéry rostou i na pastvinách, kde poskytují stín a nízko visící větve a spadané plody žere pasoucí se dobytek. V lesním národním parku Tijuca v Brazílii je chlebovník různolistý dokonce považován za invazní druh.\n\n"}
{"id": "1325907", "url": "https://cs.wikipedia.org/wiki?curid=1325907", "title": "Kostel svatého Michaela archanděla (Księży Las)", "text": "Kostel svatého Michaela archanděla (Księży Las)\n\nKostel svatého Michaela archanděla (polsky: \"Kościół św. Michała Archanioła\") je historický katolický kostel ve fojtské vesnici Księży Las, okres Tarnowskie Góry, Slezské vojvodství a náleží do děkanátu Pyskowice, diecéze gliwické. Je filiáním kostelem farnosti Narození sv. Jana Křtitele v Kamieńci. Dřevěný kostel je v seznamu kulturních památek Polska pod číslem A/483/56 z 2. 11. 1956 a je součástí Stezky dřevěné architektury v Slezském vojvodství.\n\nPrvní zmínka o vesnici Księży Las pochází z roku 1302, kdy papež Bonifác VIII dal vesnici pod správu cisterciáků z Jelemnice. Podle písemných zpráv byl ve vsi Księży Las v roce 1447 farní kostel. Výstavba nového kostela v letech 1497–1498 byla pod patronací Jana Sławeckého. V letech 1570–1629 byl kostel protestantský. V 18. století byla přistavěna boční kaple a v roce 1905 byla postavena na západní straně patrová přístavba. Kostel byl značně poničen v roce 1945, rekonstruován byl v roce 1955. V roce 1960 byla na sanktusníku jehlová střecha nahrazena bání.\nVe vizitačním protokolu z roku 1720 byla uváděna volně stojící zvonice, která se nedochovala. Zvony ze zvonice se nacházejí v horní části cihlové přístavby.\n\nJednolodní orientovaná stavba dřevěná roubené konstrukce na kamenno-cihelné podezdívce. Dřevěná loď má obdélníkový půdorys, zděná přístavba se přimyká k lodi ze západní strany s hudební kruchtou v patře. Z jižní strany byla v 18. století přistavěna dřevěná kaple. K užšímu kněžišti ze severní strany byla přistavěna sakristie obdélníkového půdorysu. Střecha je sedlová krytá šindelem. Sanktusník čtvercového půdorysu je zakončen šindelovou cibulovitou střechou. Šindelová střecha nad boční kaplí je zakončena malou kopulí. Venkovní stěny kostela lodi jsou kryty šindelem. Podle vizitačního protokolu z roku 1678 se kolem kostela přimykaly soboty. Ty se nacházejí pouze na severní straně a část jich byla přestavěna na kostelní sklad.\n\nKněžiště je užší a nižší než loď a je odděleno vítězným obloukem, který je protnut sponovým trámem, na kterém je nápis \"Consummatum est\" a umístěno Ukřižování. Stropy jsou ploché druhotně pobité sádrokartonovými deskami s jednoduchou polychromií. Hudební kůr se nachází pod třemi arkádami. Vnitřeku kostela chybí původní vybavení. Hlavní oltář je novobarokní z první poloviny 19. století s obrazem svatého Michaela apoštola. Po stranách se nacházejí sochy Srdce Panny Marie a Ježíšovo Srdce. Boční oltáře jsou pozdně barokní. Na evangelijní straně v boční oltáři je obraz Ukřižování s matkou Ježíšovou a svatou Marií Magdalénou a svatým Janem Evangelistou. Na epištolní straně v bočním oltáři se nachází obraz Kateřiny Aleksandrijské. V kostele se nachází také obraz svatého Michaela apoštola z 18. století, který pochází z kostela Narození svatého Jana v Kamieńci.\n"}
{"id": "1325912", "url": "https://cs.wikipedia.org/wiki?curid=1325912", "title": "Adolf Šlár", "text": "Adolf Šlár\n\nAdolf Šlár (14. února 1919 Praha – 7. dubna 1987 Praha) byl československý stolní tenista a mistr světa z roku 1947.\n\nDo reprezentace se dostal v šestnácti letech. Mezi lety 1936 a 1955 se osmkrát zúčastnil mistrovství světa. Nejúspěšnější byl na mistrovství světa v Paříži, kde získal zlatou medaili ve čtyřhře mužů (s Bohumilem Váňou) a druhou zlatou s týmem ČSR. V utkání smíšených dvojic zde získal stříbro (s Vlastou Depetrisovou).\n"}
{"id": "1325914", "url": "https://cs.wikipedia.org/wiki?curid=1325914", "title": "86. pěší divize (Wehrmacht)", "text": "86. pěší divize (Wehrmacht)\n\n86. pěší divize (německy: \"86. Infanterie-Division\") byla divize německé armády (Wehrmacht) za druhé světové války.\n\n86. pěší divize byla založena 26. srpna 1939 v rámci druhé sestavovací vlny německé armády. Divize byla nasazena v pohoří Eifel v západním Německu, od června 1940 sloužila rok ve Francii a poté byla přeložena k 9. armádě na východní frontu. \n\nKvůli těžkým ztrátám na východní frontě byla divize 3. listopadu 1943 zrušena. Divizní štáb, zásobovací vojska a další jednotky byly následně použity pro sestavení 361. pěší divize. Zbylé části 86. pěší divize vytvořily divizní skupinu 86, která byla podřízena Korpsabteilung E.\n"}
{"id": "1325915", "url": "https://cs.wikipedia.org/wiki?curid=1325915", "title": "Kostel svatého Klimenta (Horní Břečkov)", "text": "Kostel svatého Klimenta (Horní Břečkov)\n\nKostel svatého Klimenta (případně také kostel svatého Klementa) je farní kostel v římskokatolické farnosti Horní Břečkov, nachází se v centru obce Horní Břečkov. Je původně pozdně románskou jednolodní stavbou později barokně přestavěnou. Kostel má trojbokou hlavní loď, na bocích sakristii a čtyřbokou kapli. Součástí kostela je věž s lizénovými rámy, s oválnými a podélnými okny. Kostel je spolu s křížem chráněn jako kulturní památka České republiky. \n\nDle některých zdrojů kostel či kaple stál již v devátém století. Dle jiných zdrojů existují první písemné zmínky o kostele z roku 1323, v roce 1499 měla zaniknout farnost Horní Břečkov a později byla obnovena jako lokálie, dle Červinky obec Horní Břečkov neexistovala v 9. století a tak kostel musí být novější. Kostel přesto patří k nejstarším kostelům na jižní Moravě, dříve na místě kostela snad stála kaple pojmenována \"Zwölferin\", ta měla být snad přestavěna v roce 1748 na kostel za přispění hraběnky Althanové. V rámci přestavby byl v základech kostelní zdi nalezen kámen s ročníkem 1198. Kostel byl pak přestavěn ještě v roce 1831. V roce 2013 byl kostel restaurován, byl rekonstruován hlavní oltář s obrazem svatého Klimenta od Josefa Winterhaldera, byla také upravena střecha kostela, kostel byl znovu omítnut, opravena okna a dveře.\n\nU kostela do roku 1824 stával hřbitov, později byl přeložen mimo obec.\n\n"}
{"id": "1325918", "url": "https://cs.wikipedia.org/wiki?curid=1325918", "title": "Martina Kisková", "text": "Martina Kisková\n\nMartina Kisková (* 27. června 1975 Banská Bystrica), rozená Živorová, je manželka bývalého slovenského prezidenta Andreje Kisky. V letech 2014–2019 byla první dámou Slovenska.\n\nNarodila se v Banské Bystrici. Po maturitě na gymnáziu vystudovala ekonomickou fakultu zdejší Univerzity Mateja Bela. Za Andreje Kisku se provdala v roce 2001.\n\nPo jeho zvolení prezidentem Slovenské republiky v roce 2014 avizovala, že chce zůstat v pozadí a věnovat se rodině. S manželem má tři děti: Veroniku (* 2005), Viktora (* 2009) a Martina (* 2017). Na veřejnosti se neukazuje a manžela nedoprovází na služební cesty, někdy ji nahrazuje manželka ministra zahraničních věcí Miroslava Lajčáka.\n"}
{"id": "1325920", "url": "https://cs.wikipedia.org/wiki?curid=1325920", "title": "Izotopy bohria", "text": "Izotopy bohria\n\nBohrium (Bh) je umělý prvek, v přírodě se nevyskytuje. Prvním objeveným izotopem bylo v roce 1981 Bh.\n\nJe známo 17 izotopů bohria, s nukleonovými čísly 260 až 275 a 278; nejstabilnější (z těch, jejichž poločas přeměny je znám) jsou Bh (poločas přeměny 60 sekund) a Bh (2,4 min), Bh, jehož existence není potvrzena, by ovšem mohlo mít poločas kolem 690 sekund. Všechny ostatní mají poločas kratší než 22 sekund. Byl také popsán 1 jaderný izomer tohoto prvku, Bh.\n"}
{"id": "1325926", "url": "https://cs.wikipedia.org/wiki?curid=1325926", "title": "Věra Kramářová", "text": "Věra Kramářová\n\nVěra Kramářová, rozená Omelková (14. června 1934, Hluk – 14. května 2017, Otrokovice) byla gymnazijní profesorka a kronikářka Otrokovic. Jako dcera spisovatele Františka Omelky (1904-1960) pečovala o jeho dílo a jeho šíření.\n\nMagistra Věra Kramářová studovala na filozofické fakultě v Olomouci, obor čeština, ruština, angličtina. Svůj profesní život věnovala otrokovickému gymnáziu a po odchodu do důchodu se stala kronikářkou města. Na gymnáziu založila i \"Poetické divadlo Variace\". Za své pedagogické a kronikářské zásluhy získala titul Osobnost města Otrokovic (2001) a Čestné občanství města Otrokovice (2014).\n\nVe spolupráci s esperantisty zdigitalizovala dílo svého otce a dostala některá díla do projektu Gutenberg.\n\n\n\n\n\n"}
{"id": "1325931", "url": "https://cs.wikipedia.org/wiki?curid=1325931", "title": "Grafia, dělnická knihtiskárna a nakladatelství", "text": "Grafia, dělnická knihtiskárna a nakladatelství\n\nGrafia, dělnická tiskárna a nakladatelství, je zrušená tiskárna a nakladatelství v Praze v Myslíkově ulici. Dům je památkově chráněn.\n\nDo novorenesančního čtyřpatrového nájemního dvojdomu (stavitel František Buldra, 1879) se roku 1901 nastěhoval sekretariát Sociálně demokratické strany spolu s redakcí Práva lidu, která pro své potřeby zřídila ve dvorním traktu tiskárnu.\n\nPrávo lidu přestalo roku 1911 vycházet a tiskárna zvolila obchodní název \"Grafia\". Přímým předchůdcem \"Grafie\" byla \"Dělnická tiskárna\", založená roku 1896 Josefem Hippmannem. (Vnučka Josefa Hippmanna uvedla v roce 1932, že tiskárna byla založeno roku 1895 a že její název byl \"První dělnická tiskárna\".) V letech 1921-1922 provozní budovy přestavěl architekt Solař a následně Čeněk Nečásek. Po první světové válce tiskla Grafia kvalitní publikace nakladatelství Družstevní práce. Po roce 1945 byla začleněna do Středočeských tiskáren a tiskla až do roku 1994.\n\nRoku 1994 tiskárna ukončila provoz a většinu svého zařízení vystěhovala. Při přestavbě uliční budovy na hotel byly všechny dvorní objekty (severní třípodlažní, tiskárenské křídlo, střední dvorní křídlo) demolovány a nahrazeny novostavbami.\n\n"}
{"id": "1325933", "url": "https://cs.wikipedia.org/wiki?curid=1325933", "title": "Moselle Open 2017", "text": "Moselle Open 2017\n\nMoselle Open 2017 byl tenisový turnaj pořádaný jako součást mužského okruhu ATP World Tour, který se hrál na krytých dvorcích s tvrdým povrchem komplexu Parc des Expositions de Metz Métropole. Probíhal mezi 18. až 24. zářím 2017 v francouzských Metách jako dvacátý ročník turnaje.\n\nTurnaj s rozpočtem 540 310 eur patřil do kategorie ATP World Tour 250. Nejvýše nasazeným hráčem ve dvouhře se stal desátý tenista světa Pablo Carreño Busta ze Španělska, který se ještě před zahájením z turnaje odhlásil. Jako poslední přímý účastník do hlavní singlové soutěže nastoupil 99. španělský hráč žebříčku Marcel Granollers.\n\nVítězem dvouhry se stal německý kvalifikant Peter Gojowczyk. Deblovou část turnaje ovládl třetí nasazený francouzský pár Julien Benneteau a Édouard Roger-Vasselin.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1325940", "url": "https://cs.wikipedia.org/wiki?curid=1325940", "title": "Qallimiut", "text": "Qallimiut\n\nQallimiut nebo Qallumiut (v tunumiitu Qallimiit, zastarale \"Kagdlimiut\", \"Kagdlumiut\" nebo \"Kagdlimît\") je farma v kraji Kujalleq v Grónsku. Nachází se asi 30 km severovýchodně od Eqalugaarsuitu, stejnou vzdálenost jižně a severovýchodně od Igaliku a Alluitsupu Paa a asi 35 km východně od Qaqortoqu. Asi 10 km od Qallimiutu se nachází opuštěná farma Eqaluit. V roce 2017 tu pracovalo 8 farmářů, ale dříve tu žilo mnohem více farmářů. Nejvíce tu v roce 1977 žilo 28 farmářů, později se ale začali farmáři stěhovat.\n"}
{"id": "1325941", "url": "https://cs.wikipedia.org/wiki?curid=1325941", "title": "Moselle Open 2017 – mužská dvouhra", "text": "Moselle Open 2017 – mužská dvouhra\n\nMužská dvouhra Moselle Open 2017 probíhá ve druhé polovině září 2017. Do singlové soutěže metského tenisového turnaje nastoupilo dvacet osm hráčů. Obhájcem titulu je francouzský tenista Lucas Pouille, kterého ve druhém kole vyřadil nenasazený rumunský tenista Marius Copil.\n\nVítězem se stal německý kvalifikant Peter Gojowczyk, jenž ve finále zdolal francouzskou turnajovou sedmičku Benoîta Paira po dvousetovém průběhu 7–5 a 6–2. Na okruhu ATP si tak připsal premiérové turnajové vítězství.\n\nČtyři nejvýše nasazení hráči obdrželi volný los do druhého kola.\n"}
{"id": "1325942", "url": "https://cs.wikipedia.org/wiki?curid=1325942", "title": "Mistrovství světa v silniční cyklistice – silniční závod juniorů", "text": "Mistrovství světa v silniční cyklistice – silniční závod juniorů\n\nSilniční závod juniorů se na mistrovství světa v silniční cyklistice jel poprvé v roce 1975.\nVítěz soutěže je oprávněn nosit doutníkový dres v soutěžích Junior po dobu jednoho roku.\n"}
{"id": "1325943", "url": "https://cs.wikipedia.org/wiki?curid=1325943", "title": "Zákon a pořádek: Útvar pro zvláštní oběti", "text": "Zákon a pořádek: Útvar pro zvláštní oběti\n\nZákon a pořádek: Útvar pro zvláštní oběti (v anglickém originále Law & Order: Special Victims Unit nebo Law & Order: SVU) je americký právnický a kriminální televizní seriál. Jeho tvůrcem je Dick Wolf. Je součástí stejnojmenné série seriálů a dalších multimédií. Premiéru měl na americké stanici NBC dne 20. září 1999. Seriál získal a byl nominován na několik cen, včetně ceny Emmy, kterou v roce 2006 získala herečka Mariska Hargitay v kategorii nejlepší herečka v dramatickém seriálu. Aktuálně je nejdelším ne-animovaným seriálem vysílaným na amerických stanicích.\n\nSeriál se zaměřuje detektivy útvaru pro zvláštní oběti v 16. okrsku newyorského policejního sboru. V průběhu vývoje seriálu se seriál také zaměřil na některé prokurátory a mediky. Od první do dvanácté řady hlavní role hráli Christopher Meloni a Mariska Hargitay.\n\nV březnu roku 2019 stanice objednala jednadvacátou řadu seriálu, která měla premiéru dne 26. září 2019.\n\nDo seriálu se konaly konkurzy na jaře roku 1999. Odehrávaly se v Rockefeller Center v New Yorku. Pro hlavní ženskou se ve finálovém kole zvažovaly Samantha Mathis, Reiko Aylesworth a Mariska Hargitay a pro hlavní mužskou roli se zvažovali Tim Matheson, John Slattery, Nick Chinlund a Christopher Meloni.\n\nV devatenácti řadách se několikrát vystřídalo hlavní obsazení a v jednotlivých dílech si zahrálo hostující roli několik herců.\nDick Wolf se inspiroval k napsání pilotního dílu vraždou Jennifer Levin, kterou zabil Robert Chambers v Central Parku v New Yorku. Původní název seriálu byl \"Sex Crimes\". Producentům se však název vůbec nelíbil a navrhovali, aby v názvu zůstalo \"Zákon a pořádek\". První díl s názvem „Payback“ měl premiéru 20. září 1999.\n\nV průběhu seriálu se vyměnilo několik výkonných producentů. Jeden z tvůrců seriálu a výkonných producentů Neal Bear seriál opustil seriál po jedenácti letech a rozhodl se podepsat tříletou smlouvu se stanicí CBS. Nahradil ho Warren Leight. V březnu 2015 bylo oznámeno, že Leight podepsal tříletou smlouvu se Sony Pictures Television, ale bude pracovat na ještě jedné řadě. Dne 10. března 2016 bylo oznámeno, že původní producent seriálu \"Právo a pořádek\" Rick Eid se připojí k seriálu jako tvůrce a výkonný producent. Seriál opustil v devatenácté řadě, aby se mohl věnovat jinému seriálu, a to \"Chicago P.D.\".\n\nDne 25. března 2017 bylo oznámeno, že Michael S. Chernuchin si zopakuje svojí roli tvůrce/výkonného producenta v devatenácté řadě. Chernuchin byl spolu-tvůrce a výkonný producent seriálu \"Chicago Justice\", ten byl však zrušen po první odvysílané řadě.\n\nVětšina scén se natáčí v různých lokalitách New Yorku. Když se hledali interiéry vhodné pro seriál, producenti nemohli najít žádné dostupné studio v New Yorku a tak byl vybraná nevyužívaná budova centrálního archívu stanice NBC poblíž North Bergen v New Jersey. Budova byla použitá jako policejní stanice a pro scény v soudní síni. Produkce opustila New Jersey a přesunula se do New Yorku v roce 2010. Přesunuli se do studií v Chelsea Piers, ve kterých se natáčel původní seriál Zákon \"a pořádek\".\n\nSeriál získal několik ocenění a nominací. Mariska Hargitay byla dvakrát nominovaná na cenu Zlatý glóbus a vyhrála jednou v roce 2005. Hargitay byla také nominovaná na cenu Emmy v kategorii nejlepší herečka v hlavní roli v dramatickém seriálu a to osmkrát za sebou. Cenu vyhrála v roce 2006. Christopher Meloni byl na cenu Emmy nominován v roce 2006. Robin Williams byl nominován v kategorii nejlepší výkon - hostující role (herec) v roce 2008. V kategorii nejlepší výkon - hostující role (herečka) byly nominované Jane Alexander (2000), Tracy Pollan (2000), Martha Plimpton (2002), Barbara Barrie (2003), Mare Winningham (2004), Marlee Matlin (2004), Amanda Plummer (2005), Angela Lansbury (2005), Marcia Gay Harden (2007), Leslie Caron (2007), Cynthia Nixon (2008), Ellen Burstyn (2009), Brenda Blethyn (2009), Carol Burnett (2009) a Ann-Margret (2010). Cenu získala Plummer v roce 2005, Caron v roce 2007, Nixon v roce 2008, Burstyn v roce 2009 a Margret v roce 2010.\n\n"}
{"id": "1325945", "url": "https://cs.wikipedia.org/wiki?curid=1325945", "title": "Letiště Innsbruck", "text": "Letiště Innsbruck\n\nLetiště Innsbruck (IATA: INN, ICAO: LOWI, německy: \"Flughafen Innsbruck\") je největší mezinárodní letiště v Tyrolsku a západním Rakousku. Nachází se přibližně 2,5 kilometru od centra Innsbrucku. Bylo otevřeno v roce 1925, směřují sem regionální lety z okolí Alp i lety z celé Evropy. Provoz se díky lyžařské sezóně v zimě zvyšuje. Nachází se v nadmořské výšce 581 metrů a má jedinou asfaltovou ranvej s rozměry 2000×45 m. Může pojmout maximálně letoun velikosti Boeing 767. V roce 2015 letiště poprvé přepravilo milion cestujících, v roce 2016 to bylo lidí.\n\n"}
{"id": "1325946", "url": "https://cs.wikipedia.org/wiki?curid=1325946", "title": "Vyšné Ladičkovce", "text": "Vyšné Ladičkovce\n\nVyšné Ladičkovce jsou obec na Slovensku v okrese Humenné v Prešovském kraji ležící v Ondavské vrchovině.\nPrvní písemná zmínka pochází z roku 1427.\n\n"}
{"id": "1325951", "url": "https://cs.wikipedia.org/wiki?curid=1325951", "title": "Moselle Open 2017 – mužská čtyřhra", "text": "Moselle Open 2017 – mužská čtyřhra\n\nMužská čtyřhra Moselle Open 2017 probíhala ve druhé polovině září 2017. Do deblové soutěže metského tenisového turnaje nastoupilo šestnáct dvojic. Obhájcem titulu byl chilsko-argentinský pár Julio Peralta a Horacio Zeballos, jehož členové se rozhodli startovat na souběžně hraném turnaji St. Petersburg Open.\n\nVítězem se stal třetí nasazený francouzský pár Julien Benneteau a Édouard Roger-Vasselin, který ve finále zdolal nenasazenou nizozemsko-novozélandskou dvojici Wesley Koolhof a Artem Sitak po dvousetovém průběhu 7–5 a 6–3. Oba šampioni si do žebříčku ATP připsali 250 bodů a získali třetí společnou trofej. Benneteau vybojoval dvanáctý deblový titul na okruhu ATP Tour a pro Vasellina to bylo čtrnácté takové turnajové vítězství.\n\n"}
{"id": "1325952", "url": "https://cs.wikipedia.org/wiki?curid=1325952", "title": "Speleobiologie", "text": "Speleobiologie\n\nSpeleobiologie je vědní obor, který se zabývá studiem života v jeskyních. Jedná se tak o podobor kombinující speleologii s biologií. Předmětem jeho zkoumání jsou organismy přímo adaptované na dlouhodobý život v podzemí, ne jen tam dočasně pobývající.\n\nV roce 1831 došlo ve slovinských Postojnských jeskyních k nálezu prvního jeskynního brouka s názvem \"Leptodirus hochenwartii\" a následné objevy řady dalších druhů přírodovědcem Ferdinandem Schmidtem položily základy pro tento nový obor.\n"}
{"id": "1325954", "url": "https://cs.wikipedia.org/wiki?curid=1325954", "title": "Noční směna (seriál)", "text": "Noční směna (seriál)\n\nNoční směna (v anglickém originále The Night Shift) je americký lékařský dramatický televizní seriál, který byl poprvé vysílán na stanici NBC dne 27. března 2014. Jeho tvůrci jsou Gabe Sachs a Jeff Judah. Seriál sleduje zaměstnance noční směny na pohotovosti v nemocnici v San Antoniu. Dne 17. listopadu 2016 stanice objednala čtvrtou řadu, která měla premiéru 22. června 2017.\n\n\n\nPoprvé se o seriálu začalo mluvit v říjnu roku 2011, stanice se však rozhodla pilotní díl neobjednat. Dne 8. října 2012 se stanice rozhodla pilotní díl objednat s novým názvem seriálu \"After Hours\". Díl režíroval Pierre Morel a scénář k němu napsali Gabe Sachs a Jeff Judah.\n\nDne 10. května 2013 stanice NBC objednala první řadu seriálu pod poslední názvem \"The Night Shift\".\n\nPrvní řada se začala natáčet v srpnu roku 2013 v Albuquerque v Novém Mexiku a skončila v půlce listopadu. Třetí řada se natáčela od února roku 2016 do června roku 2016. Čtvrtá řada se začala natáčet v dubnu roku 2017.\n\n"}
{"id": "1325955", "url": "https://cs.wikipedia.org/wiki?curid=1325955", "title": "Working test retrieverů finále", "text": "Working test retrieverů finále\n\nWorking test retrieverů finále (stručně WT finále) je každoročně konaná soutěž určená pro všechny plemena retrieverů pořádaná Retriever Sportem CZ.\nTradičně se koná na konci sezóny jako poslední akce v rámci WT tour. První ročník WT finále se konalo v roce 2005. Vítězi nejvyšší třídy WT finále je propůjčen putovní pohár, na jehož podstavci jsou umístěny štítky se jmény vítězů jednotlivých ročníků. V prvních ročnících byl tento pohár udělován pouze soutěžícím z ČR.\n\nSoutěž je rozdělena do čtyř vykonnostních tříd: E (puppy), L (novice), M (intermediate) a S (open). V roce 2014 byla zařazena prvně i třída V (veteran), která startuje soubežně s třídou M.\n\n \n\n‡ vítěz WT Tour ve stejném roce.\n† vítěz je vůdce psa a zároveň jeho chovatelem. \n\nPoznámky\n\n\n"}
{"id": "1325958", "url": "https://cs.wikipedia.org/wiki?curid=1325958", "title": "Jörg Meuthen", "text": "Jörg Meuthen\n\nJörg Hubert Meuthen (* 29. června 1961, Essen) je německý vysokoškolský učitel, ekonom a politik. Je jedním ze dvou mluvčích (tj. spolupředsedů) Alternativy pro Německo (AfD), společně se saským politikem Tinem Chrupallou. \n\nOd konce roku 2017 je poslancem Evropského parlamentu, kde je místopředsedou klubu Identita a demokracie.\nMeuthen je římskokatolického vyznání. Vyrostl v Essenu, kde jeho otec působil jako zprostředkovatel pro podnikové starobní pojištění. Do kostela chodil zprvu jen do svého prvního přijímání. Ke katolické církvi se podle vlastní výpovědi vrátil pod vlivem teologických spisů pozdějšího papeže Benedikta XVI., tehdy kardinála Josepha Ratzingera. \n\nPo maturitě na Goethově gymnáziu v lázeňském městě Bad Ems absolvoval v letech 1981-1982 tzv. civilní službu náhradou za tehdy ještě formálně platnou vojenskou službu v Bundeswehru.\n\nPoté studoval v letech 1984–1989 národohospodářství na univerzitě Johannese Gutenberga v Mohuči. \n\nV letech 1989–1993 působil jako vědecký spolupracovník na semináři pro finanční vědy na Kolínské univerzitě, kde v roce 1993 promoval s disertací o církevních daních v Německu a získal titul Dr. rer. pol. Mezi roky 1993-1997 pracoval jako referent na ministerstvu financí spolkové země Hesensko. V roce 1997 se stal profesorem národohospodářství na Vysoké škole veřejné správy v Kehlu. Tam také v minulosti zastával úřad děkana. Od své volby zemským poslancem v Bádensku-Württembersku dostal na této vysoké škole neplacenou dovolenou.\n\nMeuthen má tři děti ze svého prvního a dvě děti z druhého manželství. V lednu 2017 oznámil, že se se svou druhou manželkou rozvádí. V červnu 2018 následoval jeho třetí sňatek s Natalií Zvekicovou (* 1982), která je ruskoněmeckého původu a je členkou AfD. Prvním manželem Zvekicové byl Srb žijící v Německu, z tohoto manželství má Meuthenova třetí žena rovněž pět dětí.\n\nV době, kdy Meuthenovi ještě nebylo 30 let, se zajímal o Svobodnou demokratickou stranu (FDP). Její postoj k otázkám tzv. pečovatelského pojištění mu však připadal příliš etatistický. \n\n"}
{"id": "1325961", "url": "https://cs.wikipedia.org/wiki?curid=1325961", "title": "Izotopy hassia", "text": "Izotopy hassia\n\nHassium (Hs) je umělý prvek, v přírodě se nevyskytuje. Prvním objeveným izotopem bylo v roce 1984 Hs.\n\nJe známo 15 izotopů hassia, s nukleonovými čísly 263 až 277; nejstabilnější (z těch, jejichž poločas přeměny je znám) jsou Hs (poločas přeměny 22 sekund) a Hs (přibližně 9,7 s), všechny ostatní mají poločas kratší než 0,8 sekundy. Bylo také popsáno 5 jaderných izomerů tohoto prvku.\n"}
{"id": "1325963", "url": "https://cs.wikipedia.org/wiki?curid=1325963", "title": "Závada (okres Humenné)", "text": "Závada (okres Humenné)\n\nZávada je obec na Slovensku v okrese Humenné v Prešovském kraji ležící v Ondavské vrchovině.\nPrvní písemná zmínka pochází z roku 1378. Nachází se zde řeckokatolický chrám svatého Michaela archanděla.\n\n"}
{"id": "1325964", "url": "https://cs.wikipedia.org/wiki?curid=1325964", "title": "Mistrovství světa v silniční cyklistice mužů – časovka juniorů", "text": "Mistrovství světa v silniční cyklistice mužů – časovka juniorů\n"}
{"id": "1325966", "url": "https://cs.wikipedia.org/wiki?curid=1325966", "title": "Špinaví poldové", "text": "Špinaví poldové\n\nŠpinaví poldové (v anglickém originále Shades of Blue) je americký dramatický kriminální televizní seriál, jehož tvůrcem je Adi Hasak. Poprvé byl vysílán na stanici NBC dne 7. ledna 2016. Seriál se odehrává v New Yorku a hlavní roli Harlee Santos hraje Jennifer Lopez. Santos pracuje jako detektiv pro newyorskou policii a je nucena stát se informátorkou FBI, zatímco se musí vypořádávat s vlastními finančními a rodinnými problémy.\n\nDne 5. února 2016 stanice objednala třináctidílnou druhou řadu, která měla premiéru 5. března 2017. Dne 17. března 2017 pak stanice objednala i třetí řadu. Dne 4. dubna 2018 bylo oznámeno, že třetí řada bude řadou poslední a bude se skládat z deseti dílů. Premiéra třetí řady byla stanovená na 17. června 2018, poslední díl se vysílal dne 19. srpna 2018.\n\n\n\nV únoru 2014 stanice objednala třináctidílný seriál. Trailer byl dostupný dne 3. června 2015.\n\nJennifer Lopez získala hlavní roli v roce 2014. Dne 26. února 2015 byli obsazeni Liotta, de Matteo, Laresca a Kole. Dayo Okeniyi získal roli detektiva Michaela Lomana. Dne 30. března 2015 získal vedlejší roli Hampton Fluker. Dne 8. dubna 2015 získala roli Christiny herečka Sarah Jeffery. Dne 13. dubna 2015 získal roli Jamese Navyho Gino Anthony Pesi. Dne 15. června 2016 se Anna Gunn připojila k obsazení druhé řady ve vedlejší roli Julie Ayer.\n\nNatáčení první řady bylo zahájeno 5. června 2015 v New Yorku. Natáčení druhé řady bylo zahájeno v červenci roku 2016 a natáčení třetí řady v dubnu roku 2017.\n\nSeriál získal nominaci na cenu Teen Choice Awards v roce 2016 v kategorii nejlepší televizní drama a Jennifer Lopez získala nominaci v kategorii nejlepší televizní herečka (drama). V roce 2016 seriál také získal nominaci na cenu Imagen Foundation Award a Jennifer Lopez získala nominaci v kategorii nejlepší televizní herečka.\n\nV roce 2017 Jennifer Lopez získala cenu People's Choice Awards v kategorii nejlepší herečka v krimi-dramatickém seriálu.\n\n"}
{"id": "1325971", "url": "https://cs.wikipedia.org/wiki?curid=1325971", "title": "Atikamekská Wikipedie", "text": "Atikamekská Wikipedie\n\nAtikamekská Wikipedie (atikameksky Atikamekw Wikipetcia) je jazyková verze Wikipedie v atikamekštině. V lednu 2020 obsahovala přes 1 000 článků a pracovalo pro ni 6 správců. Registrováno bylo přes 2 000 uživatelů, z nichž bylo 18 aktivních. V počtu článků byla 260. největší Wikipedie.\n\n"}
{"id": "1325972", "url": "https://cs.wikipedia.org/wiki?curid=1325972", "title": "Posedlý pomstou", "text": "Posedlý pomstou\n\nPosedlý pomstou (v anglickém originále Taken) je francouzsko-americký dramatický televizní seriál inspirovaný filmovou trilogií \"96 hodin\". Clive Standen v seriálu hraje mladší verzi Bryana Millse, postavy, kterou v trilogii hrál Liam Neeson. Stanice seriál objednala v září roku 2015. První díl měl premiéru dne 27. února 2017 na stanici NBC. Dne 9. května 2017 stanice objednala druhou řadu, která by měla mít šestnáct hodin trvajících dílů.\n\nStanice seriál zrušila dne 11. května 2018.\n\n\n\nNa konci první řady se rozhodl tvůrce Alex Cary seriál opustit a byl nahrazen Gregem Plagemanem. Skoro celé hlavní obsazení se rozhodlo seriál opustit, kromě Cliva Standena a Jennifer Beals. Dne 9. května 2017 stanice objednala druhou řadu, která by měla mít šestnáct hodinu trvajících dílů. Stanice seriál zrušila dne 11. května 2018.\n\n"}
{"id": "1325976", "url": "https://cs.wikipedia.org/wiki?curid=1325976", "title": "Izotopy meitneria", "text": "Izotopy meitneria\n\nMeitnerium (Mt) je umělý prvek, v přírodě se nevyskytuje. Prvním objeveným izotopem bylo v roce 1982 Mt, které je také jediným přímo připraveným izotopem meitneria; ostatní byly připraveny pouze jako produkty přeměny těžších prvků.\n\nJe známo 16 izotopů meitneria, s nukleonovými čísly 265 až 279 a 282; nejstabilnější (z těch, jejichž poločas přeměny je znám) je Mt s poločasem přeměny přibližně 8 sekund (u Mt se předpokládá poločas 67 s), všechny ostatní mají poločas kratší než 6 sekund. Byly také popsány 3 jaderné izomery tohoto prvku.\n"}
{"id": "1325980", "url": "https://cs.wikipedia.org/wiki?curid=1325980", "title": "Cloris Leachman", "text": "Cloris Leachman\n\nCloris Leachman (* 30. dubna 1926 Des Moines, Iowa) je americká filmová a televizní herečka. Za svoji dlouhou hereckou kariéru, kterou započala již roku 1942, získala osm cen Primetime Emmy Award, cenu Daytime Emmy, Oscara a Zlatý glób.\n\nJako Miss za stát Illinois se roku 1946 zúčastnila 20. ročníku Miss America a dostala se mezi 16 nejlepších dívek. Jako herečka se objevila ve filmu Mela Brookse \"Mladý Frankenstein\" (1974), v \"Butch Cassidy a Sundance Kid\" (1969) jako Agnes nebo v roli Evelyn Wrightové ve filmu \"Španglicky snadno a rychle\" (2004). Účinkovala ale i v řadě dalších snímků, například \"Hudba mého srdce\" (1999) s Meryl Streep v hlavní roli, \"Trestná lavice\" s Adamem Sandlerem, \"New Yorku, miluji tě!\" (2008), \"Zase ona!\" (2010) a mnoho dalších.\n\nHrála v několika sitcomech, nejdelší z jejích rolí byla postava Phyllis Lindstromové v \"The Mary Tyler Moore Show\". Pro tuto show byl následně vytvořen i spin-off \"Phyllis\", za který získala svůj jediný Zlatý glóbus (ačkoliv nominována byla později ještě několikrát). Od roku 2010 do roku 2014 ztvárnila babičku June v seriálu \"Vychovávat Hope\" a následně jako devadesátiletá získala roli Zorjyi v americkém seriálu podle knihy Neila Gaimana \"Američtí bohové\".\n\nJako nejstarší soutěžící se ve věku 82 let zúčastnila taneční soutěže \"Dancing with the Stars\".\n\nCloris Leachman se narodila 30. dubna 1926 v Des Moines v americkém státu Iowa jako nejstarší ze tří dcer Berkeleye Claiborna Leachmana (1903–1956) a jeho manželky Cloris, rozené Wallaceové (1901–1967). Prostřední dcera tohoto páru, Claiborne Caryová (1932–2010), se též stala herečkou, avšak nikdy se nestala tak známou, jako starší Cloris. Jejich babička z matčiny strany byla Češka. Jako náctiletá hrála o víkendech ve školních hrách na Drake University. V rodném městě Des Moines navštěvovala střední školu Theodore Roosevelt High School a po absolvování pokračovala na Illinois State University, kde se zaměřila na herectví. Později studovala i na Severozápadní univerzitě v Illinois. První herecké nabídky začala dostávat krátce po svém účinkování v Miss America v roce 1946. Krom toho se ale věnovala i hře na klavír a zpěvu.\n\nRoku 1953 se vdala za filmového střihače a režiséra George Englunda (1926–2017). Pár má pět dětí: syny Bryana, Morgana, Adama, George a dceru Dinah. Syn Morgan měl v 80. a raných 90. letech roli Dylana v seriálu \"U nás ve Springfieldu\", mimo to se ale v šoubyznysu neobjevil on ani ostatní Clorisiny děti. Na začátku 60. let žili George a Cloris v losangeleské části Bel Air hned vedle rodiny herečky a jazzové zpěvačky Judy Garlandové a jejího manžela Sidneyho „Sida“ Lufta. Dcera Judy a Sidneyho Lorna roku 1998 vydala monografii věnovanou své matce Judy Garlandové, kde, mimo jiné, zmiňuje i Cloris Leachmanovou jakožto „typ matky, který vídala jen v televizi.“\n\nLeachmanová byla dobrou přítelkyní oscarového herce Marlona Branda, se kterým se seznámila roku 1950 díky filmovému režisérovi Eliovi Kazanovi. Cloris Branda představila i svému manželovi a oba se stali přáteli, George Englund pro něj později dokonce napsal memoár \"Marlon Brando: The Naked Actor\".\n\nJe vegetariánka. V roce 2009 nafotila reklamu pro organizaci za práva zvířat PETA, kde je vyfocená oblečená v šatech ze salátu. Za PETu také namluvila reklamu proti účinkování slonů v cirkusech a ve jménu této společnosti propagovala kastraci psů a koček. PETA jí v červnu 2017 udělila ocenění Lifetime Achievement Award za propagaci ochrany zvířat a vegetariánského způsobu života.\n\n20. června 2014 jí Severozápadní univerzita udělila čestný titul.\n\nPoté, co díky účasti v soutěži Miss America získala stipendium, začala studovat na prestižní divadelní škole Actors' Studio v New Yorku. Začínala jako náhrada v muzikálu Oscara Hammersteina a Richarda Rodgerse \"South Pacific\" za jinou herečku. Později měla získal i roli ve hře na Broadwayi jménem \"Come Back, Little Sheba\", místo toho se ale rozhodla pro účinkování v Shakespearově hře \"Jak se vám líbí\", kam ji přizvala Katharine Hepburnová. Leachmanová získala svoji první velkou filmovou roli v roce 1955, kdy ji režisér Robert Aldrich obsadil do filmu \"Líbej mne až k smrti\". Již o rok později se po boku Paula Newmana a Lee Marvina objevila ve snímku \"The Rack\". S Newmanem si znovu zahrála ještě v roce 1969, kdy byla obsazena do Oscarového filmu \"Butch Cassidy a Sundance Kid\" jako Agnes.\n\nKariéra Cloris Leachmanové pokračovala především menšími televizními rolemi, jednou z významnějších ale byla postava Ruth Martinové v seriálu \"Lassie\". Tuto roli ztvárnila pouze jeden rok, pak byla, na základě vlastního rozhodnutí, nahrazena June Lockhartovou. Jon Provost, který hrál postavu Jimmyho, řekl, že Leachmanová se v roli Ruth necítila dobře a nedokázala se s ní ztotožnit.\n\nRoku 1971 byla režisérem Peterem Bogdanovichem obsazena ve filmu \"Poslední představení\" (někdy též \"Poslední filmové představení\") jako Ruth Popperová, manželka školního trenéra, která má poměr s hlavním aktérem filmu Sonnym (ztvární Timothy Bottoms). Za tuto roli později získala Oscara pro nejlepší herečku ve vedlejší roli (krom ní byly nominovány i herečky Margaret Leightonová, Ann-Margret, Ellen Burstynová a Barbara Harrisová).\n\nOd roku 1970 až do roku 1975 hrála v televizním sitcomu \"The Mary Tyler Moore Show\" jako Phyllis Lindstromová, za což byla více než dvacetkrát nominována na Primetime a Daytime Emmy. Nakonec získala osm ocenění Primetime Emmy a jednu Daytime Emmy. Postava Phyllis nakonec získala vlastní spin-off pokračování s názvem \"Phyllis\". To se natáčelo od roku 1975 do roku 1977 a Leachmanová za svoji roli získala jeden Zlatý glób. Sitcom se i přes velký úspěch natáčel pouze dva roky, důvodem mohlo být i náhlé úmrtí tří hlavních herců: Barbary Colbyové, která byla za podivných okolností zavražděna v parku, Judith Lowryové a Burta Mustina.\n\nV roce 1974 hrála postavu Frau Blücherové ve filmu Mela Brookse \"Mladý Frankenstein\". S Brooksem navázala spolupráci ještě několikrát, a to v jeho dalších filmech \"Závrať naruby\" (1977) a \"\" (1981). Hrála i v jím vytvořeném televizním sitcomu \"The Nutt House\" (1989), ten ale běžel pouze krátce.\n\nV roce 1986 byla obsazena do role Beverly Ann Stickleové, sestry Edny Garrettové, v komediálním seriálu \"The Facts of Life\". Natáčení bylo ale ukončeno již o dva roky později. Ještě roku 1986 se prosadila i jako dabérka ve filmu \"\", kde namluvila postavu zlé čarodějnice. Dále dabovala i postavu staré paní ve filmu \"Beavis a Butt-head dobývají Ameriku\" nebo paní Tensedgeové \"Železném obrovi\" (1999).\n\nByla obsazena do role babičky Idy v seriálu \"Malcolm v nesnázích\", kde si zahrála v 11 epizodách. V letech 2002 a 2006 byla za tuto roli nominována na ceny Emmy v kategorii nejlepší herečka ve vedlejší roli v komediálním seriálu – obě nominace proměnila.\n\nRoku 2004 dostala roli Evelyn Wrightové, věčně opilé babičky a bývalé jazzové hvězdy, ve filmu \"Španglicky snadno a rychle\", kde si zahrála po boku Adama Sandlera a Paz Vega.\n\nV roce 2005 hrála postavu Pearl Schwartzové ve filmu \"Paní Harrisová\", v hlavní roli s Annette Beningovou a Benem Kingsleyem. Za roli Pearl byla nominována na Primetime Emmy Award, avšak cenu nakonec nevyhrála. V roce 2007 se konal konkurz na broadwayové zpracování \"Mladého Frankensteina\", kterého se Leachmanová zúčastnila, nicméně Mel Brooks ji odmítl, protože podle něj již byla na roli příliš stará. Místo ní tak postavu Frau Blücherové získala Andrea Martinová.\n\nV roce 2008 se jako dvaaosmdesátiletá zúčastnila soutěže \"Dancing with the Stars\". Stala se tak vůbec nejstarší účastnicí v historii soutěže. Jejím tanečním partnerem byl Corky Ballas, v té době sedmačtyřicetiletý. Pár vypadl až jako šestý a vítězem celé řady se stala beachvolejbalistka Misty May-Treanorová s partnerem Maksimem Chmerkovskiym.\n\nOd roku 2010 do roku 2014 hrála v sitcomu \"Vychovávat Hope\" babičku June. Celkem se objevila v 83 epizodách. Za tuto roli byla nominována na Primetime Emmy Award, avšak nominaci neproměnila.\n\nJednou z posledních rolí Cloris Leachmanové je postava Zorjy Vechernyayi, nejstarší ze tří sester, v seriálu \"Američtí bohové\" (2017). Objevila se ve druhé a třetí epizodě.\n\n"}
{"id": "1325982", "url": "https://cs.wikipedia.org/wiki?curid=1325982", "title": "Grónská Wikipedie", "text": "Grónská Wikipedie\n\nGrónská Wikipedie () je jazyková verze Wikipedie v grónštině. V lednu 2020 obsahovala přes 1 600 článků a pracovali pro ni 3 správci. Registrováno bylo přes 10 000 uživatelů, z nichž bylo asi 15 aktivních. V počtu článků byla 236. největší Wikipedie.\n\nJedná se o největší Wikipedii v inuitském jazyce.\n\n"}
{"id": "1325985", "url": "https://cs.wikipedia.org/wiki?curid=1325985", "title": "Ehrenfried Walther von Tschirnhaus", "text": "Ehrenfried Walther von Tschirnhaus\n\nEhrenfried Walther von Tschirnhaus (také Tschirnhauß, chybně Tschirnhausen; 10. dubna 1651, Kieslingswalde, Görlitz – 11. října 1708, Drážďany) byl německý přírodovědec, matematik a filosof z období raného osvícenství. Ve své době se proslavil konstrukcí zápalných zrcadel a přístrojů se zápalnými čočkami, populární byly také jeho knihy o životosprávě. V matematice zavedl tzv. Tschirnhausovu transformaci a je považován za vynálezce evropského porcelánu.\nEhrenfried Walther von Tschirnhaus se narodil 10. dubna 1651 v malé saské vesnici Kieslingswalde (dnes Sławnikowice, Polsko) jako sedmé dítě statkářské rodiny. Otcem byl Christoph von Tschirnhaus, který studoval v Itálii a působil ve správě markrabství Horní Lužice. Rodina von Tschirnhaus patřila ke staré německé šlechtě, její jméno (původně Tschernous) je odvozeno z názvu severočeské obce Tschernhausen (Černousy), odkud se v 15. století dávný předek přiženil na usedlost Kieslingswalde, tj. cca. 12 km východně od Zhořelce. Matkou byla Elisabeth Eleonore, rozená baronesa Achill von Sterling, po otci ze starého skotského rodu. Chlapec byl vychováván domácím učitelem, od roku 1666 pak navštěvoval gymnázium ve Zhořelci. Po ukončení gymnázia bylo rodičům doporučeno poslat ho na univerzitu v Leidenu.\nPo delší nemoci se v Leidenu zapsal na právnickou fakultu až 8. června 1669, navštěvoval zde však spíše přednášky z medicíny, filosofie a přírodních věd. Rozhodujícím momentem jeho vzdělávání přitom bylo především setkání s kartezianismem. Po vypuknutí Francouzsko-nizozemské války se Tschirnhaus přihlásil jako dobrovolník do služeb Republiky spojených nizozemských provincií. Po mnohých bojích se francouzskou hrozbu podařilo odvrátit, a třebaže válka pokračovala až do roku 1678, mohl Tschirnhaus po osmnácti měsících z vojska vystoupit, aby znovu pokračoval ve svém studiu. Během pobytu v Amsterodamu v roce 1673 se seznámil se spinozismem a poté i osobně se Spinozou. Na jaře roku 1674, tedy ve 23 letech, Tschirnhaus studium ukončil a vrátil se do Horní Lužice.\n\nDíky svolení a velkorysé podpoře rodičů stejně jako jeho bratra se mohl mladý muž koncem roku 1674 vypravit na velkou cestu, tehdy označovanou „Kavalierstour“. Nejprve se vydal opět do Nizozemska, kde se stal součástí kruhu Spinozových přátel. V květnu 1675 odcestoval dále do Anglie, aby se tu setkal s Henry Oldenbourgem, sekretářem \"Royal Society of London\", s Denisem Papinem, Isaakem Newtonem, Robertem Boylem, Johnem Wallisem a dalšími vědci. Po asi třech měsících v srpnu 1675 Tschirnhaus Londýn opustil a vydal se do Paříže. Zde se spřátelil s Christianem Huygensem a Leibnizem, v rodině Colberta pak působil jako domácí učitel matematiky. Leibnize obeznámil se Spinozovou filosofií, načež sjednal jeho osobní setkání se Spinozou v Haagu v listopadu 1676, při němž měl Leibniz možnost nahlédnout do rukopisu \"Etiky\". V září 1675 se s členy \"Académie\" poprvé aktivně účastnil tavících pokusů s jílem, prováděných zápalným zrcadlem z leštěného železa. Když 21. listopadu 1676 vyrazil na cestu do Itálie, vedla proto jeho cesta nejprve do Lyonu k Villetemu, konstruktérovi těchto zrcadel. V Itálii navštívil Turín, Milán, Benátky, Bolognu a Řím a setkal se s dalšími vědci mj. s Manfredem Septalou, Michelangelem Riccim, Giovannim Alfonsem Borellim a Athanasiem Kircherem. Zájem o vulkanologii ho dovedl do Palerma na Sicílii, dále pokračoval na Liparské ostrovy, konkrétně na Stromboli, a poté k Etně. Po návštěvě Malty odcestoval do Paříže, kde poznal Malebrancheho, a potom se vydal opět do Leidenu, aby se jako vykonavatel Spinozovy závěti podílel na souborném vydání \"Opera posthuma\". Z Leidenu po téměř pětileté nepřítomnosti dorazil v říjnu 1679 opět na usedlost v Kieslingswalde.\nPo svém návratu z kavalírské cesty se Tschirnhaus rozhodl pro další výzkum se zápalnými zrcadly, o kterých byl přesvědčen, že je dokáže vyrábět optimálně a levněji. Pro jejich stavbu využil dřevěnou kostru a lehké plechy z měděných hamrů, které se spolupracovníky tvaroval a leštil stroji vlastní konstrukce poháněnými vodním mlýnem. V prosinci 1681 odcestoval opět do Leidenu, aby zde pracoval na svém hlavním filosoficko-logickém díle \"Medicina mentis\". Po té odjel do Paříže, kde byl na základě doporučení a vědeckých výsledků přijat do \"Académie Royale des Sciences\". Tím se stal prvním v Paříži nežijícím Němcem, kterému se dostalo tohoto ocenění. 12. listopadu 1682 vstoupil do manželství se svou snoubenkou Elisabeth Eleonore von Lest s níž měl později šest dětí, z nichž se dospělého věku dožili jen dva synové a jedna dcera. V této době se intenzivně zabýval matematikou, v roce 1683 publikoval svou matematickou metodu, která je dnes známa jako Tschirnhausova transformace.\nOd ledna roku 1687 se Tschirnhaus koncentroval na vývoj větších skleněných zápalných čoček. Předpokladem pro to byla výroba velkých bloků, které by splňovaly parametry technického, resp. optického skla. Po několika letech pokusů dospěl v roce 1693 Tschirnhaus k závěru, že požadované velké bloky skla nemůže v Kieslingswalde vyrobit. Začal se tedy angažovat v zakládání speciálních sklářských hutí na území Saska, které měly zároveň v merkantilistickém duchu pozvednout zdejší průmysl. Již na konci roku 1693 byl Tschirnhaus doporučen ke správě hutě v Pretzsch v okresu Wittenberg, později založil huť v Glückburgu a v bývalém železném hamru na drážďanské lučině Ostra: huť Neuostra. Pokusy s vyrobenými zápalnými čočkami, při nichž roztavil porcelán, mastek a azbest, jej poprvé přivedly k myšlence na výrobu porcelánu. Optimalizací svého velkého přístroje se zápalnými čočkami dociloval stále většího výkonu. Přístroj, který je součástí expozice v Matematicko-fyzikálním salónu v Drážďanech, je vysoký 2,5 m, v něm umístěné čočky mají v průměru 50 a 26 cm. Při pokusech s ním musel Tschirnhaus dosahovat teplot od 1600 do 2000 stupňů celsia. V roce 1700 potom vydal filosoficko-pedagogický spis pro vyučování na vyšších školách: \"Gründliche Anleitung zu nützlichen Wissenschaften absonderlich zu der Mathesi und Physica\".\nProtože jeho první pokusy o odkrytí tajemství výroby porcelánu nebyly úspěšné, přesvědčil Tschirnhaus místodržícího, aby ho v státním pověření vyslal na cestu do Nizozemska a Francie. Zde měl nalézt odbyt pro saské produkty a zvláště provádět průmyslovou špionáž. Manufaktury, které navštívil, ovšem vyráběly pouze fajáns a tzv. fritový porcelán, tedy porcelánové náhražky. V průběhu podzimu 1702 se pak v Drážďanech seznámil s alchymistou a lékárenským učněm Johannem Friedrichem Böttgerem drženým v zajetí a v přísném utajení. Jeho úkolem totiž nebylo nic menšího než vyrobit zlato pro Augusta II. Tschirnhaus sice považoval transmutaci kovů za nemožnou, ale protože sám působil v králových službách, chtěl Böttgera získat pro svůj projekt na výrobu porcelánu. Teprve když bylo zřejmé, že Böttger zlato vyrobit nedokáže, souhlasil August II. s finanční podporou Tschirnhausova projektu. Tschirnhaus, Böttger a metalurg Pabst von Ohain potom společně experimentovali ve speciální porcelánové laboratoři. Při tavení léčivé arménské hlíny (tzv. \"Bolus armenicus\") se nejprve podařilo vyrobit houževnatý materiál podobný čínské červenohnědé yixingové keramice. Jakmile byl 25. června 1708 získán kaolín, vytvořil Tschirnhaus pokusnou směs a vypálil první pohárek. Výsledkem byl perlově bílý, průsvitný tvrdý porcelán, který dosud nevyrobil nikdo mimo Čínu a Japonsko. Teprve po Tschirnhausově smrti pak Böttger se spolupracovníky vyrobil pravý kaolínový porcelán. Suroviny pro výrobu míšeňského porcelánu nakonec tvořilo 43% kaolínu, 43% koldické hlíny a 14% kalcinovaného a jemně plaveného alabastru.\n\nV noci z 27. na 28. září 1708 se Tschirnhausovi náhle velmi přitížilo. Přivolaní lékaři diagnostikovali konkrementy, příčina jeho onemocnění je však sporná, vedle úplavice a snad paralelních konkrementů, mohlo jít také o otravu arzénem, který se tehdy v laboratořích běžně užíval. Ehrenfried Walther von Tschirnhaus zemřel 11. října 1708. Pohřben byl v Kieslingswalde. Učencův bratr mu nechal vystavět v tamním kostele epitaf, který byl v roce 1976 zničen polskou církevní obcí při přestavbách interiéru kostela. Latinský nápis na tomto náhrobku v překladu zněl: \"„Vznešenému a ušlechtilému muži panu EHRENFRIEDOVI WALTHERU VON TSCHIRNHAUSOVI, dědičnému pánu na Kieslingswalde a Stolzenbergu, královskému polskému a kurfiřtskému saskému radovi, členu Královské akademie v Paříži, knížeti filosofů, přírodovědců a matematiků své doby, který kvůli vysokým studiím na dvanáctiletých cestách vědychtivě šestkrát procestoval Belgii, čtyřikrát Francii, jednou Anglii, Itálii, Sicílii a Maltu, odkryl umění nalézat pravdu a pečovat o zdraví, k podpoře optiky jako první vynalezl nadmíru velké skleněné čočky, Jaspamethyst a Jasponyx právě tak s vlastními stroji řezal a čemu se podivuje přítomnost a budoucnost se bude obdivovat, který jako první Evropan vynalezl metodu výroby průsvitného porcelánu každé barvy, takže leskem a tvrdostí předčil nádobí Indů, rytíři, který skrze své služby u dvora dosáhl nesmrtelného jména pro obecně prospěšné vědy a vlast, narozenému 10. dubna roku 1651, zemřelému 11. října 1708, kterému bolestně ho postrádající bratr postavil v pietě tento pomník, hluboce zarmoucený bratr GEORG ALBRECHT VON TSCHIRNHAUS, dědičný pán na Oberschönfeldu a Hartliebu.“\"\n\nTschirnhausova smrt musela být pro Johanna Friedricha Böttgera značným šokem, neboť si byl dobře vědom toho, že mu jako neúspěšnému alchymistovi, který slíbil vyrobit zlato, hrozí vážné nebezpečí. Proto 28. března 1709 – pět a půl měsíce po Tschirnhausově smrti – převzal iniciativu a sepsal pro krále memorandum, v němž mu oznámil úspěšný výsledek pokusů a zároveň se deklaroval a zapřísahal jako jediný vynálezce porcelánu. Tschirnhaus jako vlastní iniciátor a vedoucí výzkumů ke znovuvynalezení porcelánu zde není vůbec zmíněn.\nPři svých studijních cestách v letech 1674-1679 Tschirnhaus dobře rozpoznal, jaký význam mají pro vědecký pokrok akademie existující v Londýně a v Paříži. 8. března 1698 v dopise Leibnizovi poprvé vyjádřil svou myšlenku na založení akademie věd v Sasku. Předobrazem saské akademie věd měla být pro Tschirnhause spíše anglická akademie, která se financovala sama, a jejíž cíle byly více praktické povahy. Po nástupu Augusta II. však vzhledem k válce a finanční tísni sasko-polského dvora okolnosti vzniku akademie nepřály. Teprve v roce 1700 vzniklo z Leibnizovy iniciativy první zařízení tohoto druhu v Německu: \"Akademie der Wissenschaften\" v Berlíně. Rozdíl mezi\nTschirnhausovými a Leibnizovými plány na založení akademie přitom spočíval v tom, že Tschirnhaus chtěl toto zařízení omezit na matematicko-přírodovědné disciplíny. Do detailů naplánovaný projekt se podařilo uskutečnit až v roce v roce 1846, založením \"Königlichen Sächsischen Gesellschaft der Wissenschaften\" v Lipsku.\nJako žák karteziánského racionalismu spatřoval Tschirnhaus v matematice a zvláště v algebře prostředek a metodu k umění objevovat (\"ars inveniendi\"). Věřil, že v tomto umění poznal pravou filosofii a že s jeho pomocí získá univerzální nástroj použitelný ve všech oblastech přírodních věd. V tomto ohledu je blízký filosofii Francise Bacona, třebaže usiloval o zdokonalení a završení racionalismu založeného Descartem. Slabost jeho pojetí spočívala v nadhodnocení matematické metody poznávání bez dostatečné empirické znalosti kauzality, což byl důvod, proč Tschirnhaus opakovaně dospíval k závěru, že nalezl univerzální řešení. Filosofii podřizoval praxi, její úlohou je podle jeho názoru sloužit jako aplikovaná věda. Tschirnhaus nebyl dlouho započítáván mezi významné filosofy pozdního baroka. Výměna mezi Spinozou, Leibnizem, Johannem Christianem Sturmem a Christianem Wolffem však byla ovlivněna jeho myšlenkami. Teprve od počátku 20. století se jeho filosofické a metodologické spisy staly znovu předmětem výzkumu. Tschirnhausovou teorií poznání se zabýval Ernst Cassirer, jeho logikou pak Wilhelm Risse.\nV Paříži Tschirnahus spolupracoval s Leibnizem, který krátce předtím vyvinul infinitezimální počet, na problémech geometrie a teorie čísel. Krátce na to objevil cestu, která sloužila k řešení kubických rovnic, a proto věřil, že nalezl univerzální možnost k řešení rovnic n-tého stupně. Přitom je rovnice n-tého stupně\n\nformula_1\n\nprostřednictvím transformace (\"Tschirnhausovy transformace\") převedena na novou proměnnou y všeobecné formy\n\nformula_2\n\ns koeficienty\n\nformula_3\n\nna rovnici n-tého stupně na y, ve kterém můžou být eliminovány skrze volbu formula_4 až tři další vyšší potenciální členy. Například všeobecná rovnice pátého stupně může být vždy převedena na rovnici formy\n\nformula_5\n\nTschirnhaus se původně domníval, že každou rovnici n-tého stupně lze transformovat na takovouto formu\n\nformula_6\n\n(což také funguje u kubické rovnice), a přes Leibnizovo varování toto publikoval v roce 1683 v \"Acta eruditorum\". Přesto je tento Tschirnhausův příspěvek jedním z nejdůležitějších pokroků v algebře od doby renesance.\n\nTschirnhausova krychle byla podle něho pojmenována v roce 1900. Tschirnhaus byl také jedním z těch, kteří v roce 1697 vyřešili zadání Johanna Bernoulliho na řešení problému brachystochrony (křivky nejkratšího spádu). Tschirnhausova kvadratrix může sloužit ke kvadratuře kruhu.\n\n"}
{"id": "1325986", "url": "https://cs.wikipedia.org/wiki?curid=1325986", "title": "Armén Antonian", "text": "Armén Antonian\n\nArmén Antonian je arménský violoncellista.\n\nAbsolvoval Jerevanskou hudební školu a konzervatoř \"Romanos Melikiana\". Získal vysokoškolský titul v Konzervatoři \"Komitasa\", a to s proslulým violoncellistou a profesorem Geronti Talalyanem, nejprestižnějším učitele hry na violoncello v tehdejším Sovětském svazu a také spolužákem Mstislava Rostropoviče. Má tituly violoncellový sólista, profesor violoncellové hry, klavírní sólista, profesor klavírní hry, orchestrální umělec a profesor orchestrální hry.\n\nV roce 1982 nastoupil do Symfonického orchestru Radiotelevision v Arménii, později jako sólista do arménského filharmonického orchestru, se kterým vystupoval v Evropě i USA. V roli hostujícího sólisty hrál s různými orchestry Baltských států. V letech 1987 až 1992 pracoval na konzervatoři v Jerevanu, a současně vystupoval v nejvýznamnějších městech bývalého Sovětského svazu jako sólista a také s Ensemble de virtuosos violonchelistas.\n\nV roce 1998 působil v Evropském parlamentu na setkání Arménského fóra, jehož cílem bylo propagovat historii a kulturu Arménie v Evropě.\n\nOd svého příjezdu do Španělska v roce 1993 (od roku 1994 žije v Madridu) se zúčastnil mnoha festivalů, jako je Clásicos de Verano v Madridu nebo Caprichos Musicales de Comillas v Kantábrii, kde si zahrál s houslistou Arou Malikianem a violoncellistou Sergueiem Mesropianem. Jako sólista vystupoval po celém Španělsku. V poslední době hraje hlavně dueta pro violoncello a klavír, konkrétněji např. na benefičním koncertu Voces para la Paz nebo na festivalu Festival de Música de Titulcia (obojí v Madridu). Mimo jiné se snaží propagovat arménskou hudbu, některou nahrál s Radio Nacional de España.\n\nSvé violoncello mu věnoval ruský violoncellista Alexandr Vajnrot v roce 1987. Poslal mu ho poštou do Jerevanu, kde Antonian aktuálně pobýval.\n\n\nMezi jeho známější nahrávky patří Requiem od Davida Poppera, Adagio od Antonia Vivaldiho, Labuť od Camille Saint-Saënse nebo Šavlový tanec od Arama Chačaturjana.\n\n"}
{"id": "1325991", "url": "https://cs.wikipedia.org/wiki?curid=1325991", "title": "Katovické vojvodství", "text": "Katovické vojvodství\n\nKatovické vojvodství bylo vojvodství v Polsku, jedno ze 49 vojvodství existujících v letech 1975-1998. Jeho velikost činila 6650 km (20 místo v Polsku), počet obyvatel v roce 1998 3 894 900 obyvatel. V roce 1998 se dělilo na 43 města a 46 obcí. Sousedilo s 5 vojvodstvími: na západě s Opolským vojvodstvím, na severu s Čenstochovským vojvodstvím, na východě Kieleckým a Krakovským vojvodstvím a na jihu s Bílským vojvodstvím. Jihozápadní hranicí tvořila  státní hranice Čеskoslovenskem, od 1. ledna 1993 s Českou republikou.\n\nV roce 1975, v důsledku správní reformy v zemi, v severní části katovického vojvodství bylo vytvořeno  čenstochovské vojvodství, v jižní – bílské, dále k vojvodství byly připojeny z opolského vojvodství území okresu Ratiboř, a z krakovského vojvodství – pás území okresů od Brzeszcz po Pilicy (včetně s Jaworznem, Olkuszem a Chrzanowem). Katovické vojvodství mělo rozlohu 6650 km. Na státních poznávacích značkách vojvodství byly registrační značky KA, KT (od roku 1976), KB, KC, KD (od roku 1980) a KX (od 1993).\n\nV roce 1999 bylo opět změněno administrativní dělení Polska. Téměř celé katovické vojvodství (87,65% – 5828,15 km) se stalo součástí Slezského vojvodství, s výjimkou území současných okresů Olkusk a Chаnów a gminy Brzeszcze v okrese Osvětim (12,35% – 821,85 km), které se staly součástí Malopolského vojvodství.\n\n\n\nVojvodové:\n"}
{"id": "1325992", "url": "https://cs.wikipedia.org/wiki?curid=1325992", "title": "Mezinárodní letiště Fu-čou Čchang-le", "text": "Mezinárodní letiště Fu-čou Čchang-le\n\nMezinárodní letiště Fu-čou Čchang-le (, IATA: FOC, ICAO: ZSFZ) je mezinárodní letiště u Fu-čou, hlavního města provincie Fu-ťien v Čínské lidové republice. Leží u břehu Tchajwanského průlivu ve vzdálenosti přibližně padesáti kilometrů východně od centra Fu-čou na území obvodu Čchang-le, podle kterého se jmenuje.\n\nV rámci pořadí nejrušnějších čínských letišt podle počtu cestujících se dlouhodobě pohybuje v třetí desítce.\n"}
{"id": "1325996", "url": "https://cs.wikipedia.org/wiki?curid=1325996", "title": "Bororové", "text": "Bororové\n\nBororové (také \"Boe\", \"Otuques\", \"Coroados\" nebo \"Orarimogodo\") je jihoamerické domorodé etnikum. Počet jeho příslušníků se odhaduje mezi jedním a dvěma tisíci, obývají brazilské státy Mato Grosso a Goiás, jejich osídlení částečně zasahuje rovněž na území Bolívie. Hovoří bororštinou, která patří do jazykové rodiny Makro-Žé a zapisuje se latinkou. Všichni Bororové mají krevní skupinu 0.\n\nBororové obývali zalesněnou plošinu okolo horního toku řeky Paraguay již před sedmi tisíci lety. K prvnímu kontaktu s evropskou civilizací došlo v 17. století, boje s vetřelci a zavlečené choroby vedly k výraznému snížení populace a jejímu rozdělení na západní a východní část. Zbytky kmene žijí v osmi vesnicích s domy uspořádanými do kruhu kolem centrálního prostranství, které dalo národu jméno (\"bororo\" znamená v jejich řeči „náves“). Původní lovecký a sběračský způsob života doplnili Bororové o žďárové zemědělství, pěstují kukuřici, rýži a maniok jedlý.\n\nSpolečnost Bororů je organizována na principu matrilineárních moiet zvaných \"ecause\" a \"tugarége\". Ačkoli formálně většina příslušníků přijala křesťanství, udržují se prvky původního totemistického náboženství a s ním spojené tajné rituály iniciace, pohřbů nebo oslavy sklizně. Při slavnostních příležitostech se Bororové zdobí barevným malováním těla, propichováním rtů, proutěnými návleky na penis i rozměrnými čelenkami z peří papoušků ara. Jako zruční řemeslníci vyrábějí kamenné sekyry i hudební nástroj \"poari\", vyvinuli také deskovou hru adugo.\n\nZpůsob života Bororů studovali Alberto Vojtěch Frič, Claude Lévi-Strauss, Aloha Wanderwellová nebo Vladimír Kozák. Z tohoto etnika pocházel Cândido Rondon, přední bojovník za práva původních obyvatel Brazílie.\n\n"}
{"id": "1325997", "url": "https://cs.wikipedia.org/wiki?curid=1325997", "title": "Laver Cup 2017", "text": "Laver Cup 2017\n\nLaver Cup 2017 byl premiérový ročník exhibiční tenisové soutěže dvou šestičlenných mužských týmů, který se odehrál v pražské O areně mezi 22. až 24. zářím 2017 na dvorci s tvrdým povrchem. V zápase se střetli hráči Evropy s tenisty výběru světa. Základem Federerova projektu se stala myšlenka týmového utkání nejlepších aktivních hráčů na jediném místě.\n\nDo Prahy přicestoval také bývalý australský tenista a dvojnásobný vítěz kalendářního grandslamu Rod Laver, na jehož počest byla soutěž pojmenována.\nRoli kapitánů družstev plnily tenisové legendy a bývalí rivalové, Švéd Björn Borg na straně Evropy a Američan John McEnroe ve výberu světa.\n\nPoprvé ve svých kariérách odehráli čtyřhru jako spoluhráči světová jednička Rafael Nadal a dvojka Roger Federer. Španělsko-švýcarská dvojice v sobotním deblu porazila za 81 minut Američany v týmu světa Sama Querreyho s Jackem Sockem po zisku rozhodujícího supertiebreaku.\n\nPrvní ročník Laver Cupu vyhrál tým Evropy po vítězství 15:9 nad výběrem světa. V závěrečné dvouhře zdolal Federer Australana Kyrgiose, když v supertiebreaku odvrátil mečbol. Získal tak rozhodující tři body. Celkově se evropské družstvo ujalo vedení 1:0.\n\nČtyři tenisté týmu se kvalifikovali na základě nejvyššího postavení na singlovém žebříčku ATP. Zbylá dvě místa určili kapitáni podle vlastního výběru do pondělí po skončení US Open. Každé družstvo bylo doplněno jedním náhradníkem a nehrajícím zástupcem kapitána.\n\nKaždý ze tří hracích dnů zahrnoval tři dvouhry a jednu čtyřhru. Celkově se tak na jediném dvorci mohlo uskutečnit 12 zápasů a případně rozhodující debl. V první, páteční den, se každý vítězný duel hodnotil jedním bodem, ve druhém z nich – sobotě, měla výhra hodnotu dvou bodů, a ve třetí, nedělní den, pak tří bodů. Výsledný poměr celkového součtu všech bodů určil vítěze daného ročníku. Při nerozhodném poměru se vítězem stalo družstvo, jehož deblový pár vyhrál zápas v podobě standardního setu zakončeného 7bodovou zkrácenou hrou.\n\nJeden zápas byl hrán na dva vítězné sety. Za vyrovnaného stavu sad 1–1 o vítězi rozhodoval supertiebreak do 10 bodů, s potřebným rozdílem dvou míčů.\n\nKaždý hráč odehrál minimálně jednu a maximálně dvě dvouhry. Nejméně čtyři z šesti hráčů družstva museli nastoupit do čtyřher, v nichž byla povolena jedna výměna složení, s výjimkou případného rozhodujícího utkání, kde byl povolen volný výběr.\n\nKapitání určovali nasazení hráčů pro jednotlivé zápasy, a to vždy před úvodním deulem každého hracího dne.\n\nKapitánem evropského týmu se stal vítěz jedenácti grandslamů Björn Borg ze Švédska a zástupcem kapitána byl 14. září 2017 jmenován jeho krajan Thomas Enqvist.\n\nSezónu 2017 předčasně ukončili grandslamoví šampioni, světová trojka Andy Murray pro zranění kyčle, pátý hráč žebříčku Novak Djoković pro poraněný loket a světová osmička Stan Wawrinka v důsledku kolenního zranění.\n\nRoli náhradníka plnil Španěl Fernando Verdasco.\n\nKapitánem světového týmu se stal vítěz sedmi singlových a desíti deblových grandslamů John McEnroe ze Spojených států. Zástupcem kapitána byl 14. září 2017 jmenován jeho mladší bratr Patrick McEnroe.\n\nV polovině května 2017 se stal prvním původně potvrzeným členem jedenáctý hráč žebříčku Milos Raonic, jenž se 26. srpna odhlásil po operaci zápěstí. Se zapojením nejvýše postaveného Asiata Keie Nišikoriho z Japonska organizátoři nepočítali. Japonec figurující na čtrnácté příčce mimoto v srpnu předčasně ukončil sezónu pro zraněné zápěstí. Argentinský semifinalista US Open 2017 Juan Martín del Potro, figurující na dvacáté čtvrté pozici klasifikace, se odhlásil 19. září pro nedoléčené zdravotní problémy. Patnáctý muž světové klasifikace a finalista skončeného US Open Kevin Anderson z Jihoafrické republiky nebyl původně nominován. Po uvolnění míst krátce před zahájením a možnosti donominování kapitánem, již však nebyl dosažitelný.\n\nRoli náhradníka plnil Australan Thanasi Kokkinakis.\n"}
{"id": "1325998", "url": "https://cs.wikipedia.org/wiki?curid=1325998", "title": "Nová radnice (Náchod)", "text": "Nová radnice (Náchod)\n\nNová radnice je památkově chráněný objekt na Masarykově náměstí v Náchodě. Byla postavena počátkem 20. století a patří k významným památkám v novorenesančním slohu, fasáda je zdobena malbami podle návrhů M. Alše, částečně zůstaly dochovány i bohatě zdobené interiéry (obřadní síň). Mezi kulturní památky byla radnice zapsána v roce 1964, dnes je sídlem Městského úřadu v Náchodě.\n\nV polovině 19. století muselo město vyklidit prostory staré radnice (Masarykovo náměstí č.p. 1) pro potřeby nově vzniklého okresního soudu. Městské zastupitelstvo pak zasedalo na náměstí v domě č.p. 67, který byl součástí bývalého pivovaru, později se rada scházela v přízemí hotelu Beránek. Vzhledem k rozvoji Náchoda jako centra celého česko-kladského pomezí to ale bylo vnímáno jako provizorium.\n\nPočátkem 20. století vykoupilo město dva barokní měšťanské domy v jihovýchodní části náměstí a na jejich místě měla vzniknout nová radniční budova. Ze třinácti návrhů vybralo zastupitelstvo projekt pražského architekta Františka Podhájského, stavební práce provedl místní stavitel Josef Martínek. Dvoukřídlá budova se severním průčelím na Masarykově náměstí a západním průčelím obráceným do Poštovní ulice byla v nároží obohacena o věž vysokou 46 metrů, která patří k dominantám panoramatu města. \n\nVýstavba radnice včetně vnější i vnitřní výzdoby proběhla poměrně rychle od léta 1902 do zimy 1903. Pro malířskou výzdobu fasády byl osloven Mikoláš Aleš, který musel po připomínkách náchodských radních své návrhy upravit do honosnější podoby. Vlastní realizaci podle jeho návrhů provedl malíř Láďa Novák. Mikoláš Aleš se kvůli neshodám s městským zastupitelstvem nakonec ani nezúčastnil slavnostního otevření radnice. Radnice byla slavnostně otevřena 21. ledna 1904 za účasti řady hostů, které přivítal tehdejší starosta, významný textilní továrník Josef Bartoň z Dobenína. Později mezi významné návštěvníky radnice patřil například prezident T. G. Masaryk (1926) nebo sovětský generálmajor V. K. Zajončkovskij (1945), který se podílel na osvobození této části Československa.\n\nNová radnice je honosná budova vystavěná v novorenesančním slohu počátkem 20. století. Jako nárožní objekt s vysokou věží je dominantním prvkem jihovýchodní části Masarykova náměstí. Kratšímu průčelí směřujícímu do náměstí vévodí architektonické prvky, delší fronta v Poštovní ulici je bohatá především na figurální a ornamentální výzdobu. Průčelní křídlo na náměstí kromě věže zdobí vysoký volutový štít s malbou krále Jiřího z Poděbrad, do náměstí směřuje i nárožní věž s třímetrovou sochou rytíře Hrona, zakladatele Náchoda. Delší fronta v Poštovní ulici má bohaté sgrafitové zdobení a čtyři renesanční štíty, v největším z nich je vymalován svatý Václav. \n\nZ interiérů je nejvýznamnější obřadní síň ve druhém patře, dříve jednací sál městského zastupitelstva. Tento prostor o rozloze 120 metrů čtverečních jako jediný z celé radnice zůstal zcela dochován v původní podobě a dokládá zručnost místních řemeslníků z počátku 20. století. Dřevem obložený sál s kazetovým stropem má bohatou ornamentální a heraldickou výzdobu připomínající místní řemesla, sousední spřátelená města a významné osobnosti spjaté s dějinami Náchoda. Původní koberec se znakem města o rozměrech 5x5 metrů vyrobený v roce 1926 při příležitosti návštěvy T. G. Masaryka se nedochoval, nyní je v obřadní síni položen nový koberec vyhotovený v roce 2009 nákladem 560 000 Kč. \nDalším dochovaným interiérem je salónek za obřadní síní, taktéž obložený dřevem a obohacený o mosazný lustr. Ostatní prostory radnice byly v průběhu let upravovány a modernizovány, kanceláře byly později vybudovány i na půdě v traktu v Poštovní ulici. Půdní prostor v průčelí do náměstí ale zůstal volný, aby nedošlo k porušení statiky kazetového stropu obřadní síně. Kromě obřadní síně je hodnotný i vstupní vestibul s mohutným schodištěm do prvního a druhého patra se zdobeným kováním (místní firma Otto Müller).\n\nObnovu sgrafit na fasádách provedl v letech 1971–1972 místní rodák, akademický malíř Bohumír Španiel, k úpravě interiérů došlo v letech 1979–1980, stavební opravy se snahou o zachování původních architektonických prvků probíhaly v letech 2006–2012, v roce 2017 byla opravena střecha. Ve druhém patře radnice dříve sídlilo Městské muzeum, nyní celou budovu využívá Městský úřad Náchod.\n\n"}
{"id": "1325999", "url": "https://cs.wikipedia.org/wiki?curid=1325999", "title": "Bátka", "text": "Bátka\n\nBátka je obec na Slovensku v okrese Rimavská Sobota. V roce 2017 zde žilo 904 obyvatel. V obci se nachází kostel z roku 1808, který byl přestavěn v roce 1908.\n\nPrvní písemná zmínka o obci pochází z roku 1294.\n\n"}
{"id": "1326003", "url": "https://cs.wikipedia.org/wiki?curid=1326003", "title": "Le Sambuc", "text": "Le Sambuc\n\nLe Sambuc je vesnice v Provence, v jihovýchodní Francii. V současné době zde žije přes 530 obyvatel.\n\nVesnička Le Sambuc se nachází na jihovýchodě města Arles, mezi řekou Rhôna a rybníkem Vaccarès, v říční deltě Camargue. Hlavním přístupem z Arles je silnice číslo 362.\nLe Sambuc je na východě napojen na Grand Rhône. Vesnici obklopuje mnoho močálů a rybníků.\nVe vesnici se nachází mateřská a základní škola. Ve svém studiu mohou žáci pokračovat na škole v Arles.\n\nLe Sambuc je spojen s centrem Arles linkou \"Agglo 10\", vedoucí z Lamartine do Salin-de-Giraud.\nHlavní ekonomická aktivita vesnice je spojena se zemědělstvím – pěstuje se zde převážně ovoce (jablka, broskve), ale také rýže.\nHlavními turistickými lákadly je dodržování místních tradic (pořádání různých průvodů), ale také konání různých festivalů a oslav svátků.\n"}
{"id": "1326004", "url": "https://cs.wikipedia.org/wiki?curid=1326004", "title": "Midnight, Texas", "text": "Midnight, Texas\n\nMidnight, Texas je americký dramatický fantastický televizní seriál, který měl premiéru 24. července 2017 na stanici NBC. Seriál je založený na stejnojmenné knižní trilogii od Charlaine Harris, autorky jiné knižní série, která se stala inspirací televizního seriálu \"Pravá krev\". Dne 14. února byla stanicí objednána druhá řada, jejíž premiéra se uskutečnila dne 26. října 2018.\n\nDne 21. prosince 2018 byl seriál po dvou řadách stanicí NBC zrušen. Produkční společnost Universal Television hledala jinou stanici, která by seriál převzala. \n\n\n\n"}
{"id": "1326008", "url": "https://cs.wikipedia.org/wiki?curid=1326008", "title": "Vladimír Skovajsa", "text": "Vladimír Skovajsa\n\nVladimír Skovajsa (4. května 1929 Nové Mesto nad Váhom, Československo - 24. května 2002 Bratislava, Slovensko) byl československý plavec, několikanásobný mistr Československa a olympionik. Byl také zakladatelem dálkového a zimního plavání otužilců na Slovensku. .\n\nV roce 1952 se účastnil letních olympijských her v Helsinkách, kde reprezentoval Československo v závodě 200 metru prsa. Skončil v rozplavbě a se svým časem 2:53,3 obsadil 35. místo.\n"}
{"id": "1326012", "url": "https://cs.wikipedia.org/wiki?curid=1326012", "title": "Ľudovít Komadel", "text": "Ľudovít Komadel\n\nĽudovít Komadel (1. listopad 1927 Piešťany, Československo) je bývalý československý plavec a olympionik.\n\nZačínal v klubu Kúpele Pieštany. V roce 1945 vyrovnal světový rekord v plávání na 400 metrů prsa.\n\nV roce 1952 se zúčastnil letních olympijských her v Helsinkách, kde se v závodě 200 metru prsa probojoval až do finále a umístil se na 8. místě. Na olympijských hrách v Ciudad de Mexico působil jako lékař československé výpravy.\n\nPo ukončení kariéry byl členem exekutivy Mezinárodní federace sportovní medicíny (FIMS), členem exekutivy a předsedou lékařské komise Mezinárodní federace univerzitního sportu (FISU) a předsedou lékařské komise Slovenského olympijského výboru (SOV). Napsal také řadu publikací zabývající se tělovýchovou a zdravovědou.\n\nV roce 1992 získal od mezinárodního olympijského výboru Olympijský řád ve stříbře.\n"}
{"id": "1326013", "url": "https://cs.wikipedia.org/wiki?curid=1326013", "title": "Toray Pan Pacific Open 2017 – ženská čtyřhra", "text": "Toray Pan Pacific Open 2017 – ženská čtyřhra\n\nŽenská čtyřhra Toray Pan Pacific Open 2017 probíhala ve druhé polovině září 2017. Do deblové soutěže tokijského tenisového turnaje nastoupilo šestnáct dvojic. Obhájcem titulu byl indicko-český pár Sania Mirzaová a Barbora Strýcová, jehož členky do soutěže nezasáhly.\n\nVítězem čtyřhry se stal čtvrtý nasazený slovinsko-španělský pár Andreja Klepačová a María José Martínezová Sánchezová, který ve finále zdolal australsko-ruskou dvojici Darja Gavrilovová a Darja Kasatkinová po dvousetovém průběhu 6–3 a 6–2. Klepačová vybojovala pátý deblový titul na okruhu WTA Tour a pro Martínezovou Sánchezovou to bylo osmnácté takové turnajové vítězství.\n\n"}
{"id": "1326015", "url": "https://cs.wikipedia.org/wiki?curid=1326015", "title": "Referendum o nezávislosti Katalánska 2017", "text": "Referendum o nezávislosti Katalánska 2017\n\nReferendum o nezávislosti Katalánska na Španělském království vypsal katalánský ministerský předseda Carles Puigdemont i Casamajó na 1. říjen 2017. K úmyslu odtrhnout se od Španělska a vytvořit tak samostatný nezávislý stát vyzval Katalánce již při svém zvolení do úřadu na počátku ledna roku 2016. Referendum a následující události vyvolaly tzv. katalánskou krizi.\n\nPrvní jednání o referendu v katalánském parlamentu probělho v červnu 2017. Tajné hlasování o referendu na základě předvolebního slibu separatistických stran před komunálními volbami v roce 2015 (v návaznosti na předběžné referendum z 9. listopadu 2014), bylo původně plánováno nejpozději na 17. září 2017. Schváleno bylo na jednání 6. září 2017 současně se zákonem, že nezávislost bude závazná již za pouhého dosažení většinového souhlasu, aniž by byla vyžadována minimální výše účasti. Předvolební kampaň před referendem probíhala od 15. do 29. září. Voličům byla položena otázka \"Chcete, aby se Katalánsko stalo nezávislým státem s republikánským uspořádáním?\" (katalánsky \"Voleu que Catalunya sigui un estat independent en forma de República?\"). V září přijal katalánský parlament zákon o referendu o nezávislosti, a to i přesto, že podle katalánského zákona o autonomii, který vyžaduje dvoutřetinovou většinu v katalánském parlamentu pro jakoukoli vnitřní změnu katalánského statusu, je přijatý zákon protiprávní. Samotné referendum je protiprávní také z pohledu španělské ústavy.\n7. září 2017 referendum zamítl rovněž španělský ústavní soud, načež katalánská vláda svévolně prohlásila rozhodnutí ústavního soudu za neplatné a získala podporu 750 z 948 obcí Katalánska, včetně částečné podpory města Barcelony. Toto rozhodutí vyústilo ve španělskou ústavní krizi a bylo podnětem pro zásah policie k zastavení referenda.\n\nV referendu má hlasovat 5,3 milionů lidí ve 2 315 volebních místností. Katalánské úřady přislíbily, že vyjádří-li se občané země pro nezávislost, bude vyhlášena do 48 hodin od spočítání výsledků hlasování.\n\nPřibližně polovina škol byla obsazena policií. Zasahuje nedobrovolně i katalánská policie. Španělská policie se dobývala do škol a do jiných volebních míst. V ulicích Barcelony policie podle svědků použila i gumové projektily, od roku 2014 v Katalánsku zákonem zakázané, zraněno bylo během konání referenda přes 840 lidí. Španělská vláda se posléze prostřednictvím Enrica Milleho za svoje neadekvátní jednání, jež vyústilo v Katalánsku k násilí, omluvila.\n\nOrganizace Euskadi Ta Askatasuna (ETA) ve svém prohlášení uvedla, že Španělsko je žalářem národů, pokud svým občanům nedovolí hlasovat o nezávislosti. Některé politické strany v Baskicku podporují otevřeně myšlenku nezávislosti Katalánska; na demonstracích na podporu referenda vystoupilo několik desítek tisíc lidí v Bilbau a dalších městech. Na podporu referenda vystoupila i nacionalistická Platforma pro Katalánsko z Galicie. V předvolebních průzkumech má nezávislost regionu vytrvalou podporu voličů Katalánska. Po celém regionu probíhají neustálé demonstrace na podporu referenda. Na 400 tisíc lidí demonstruje v katalánských ulicích.\n\nReferenda o nezávislosti Katalánska z roku 2014 a 2017 jsou v příkrém rozporu s představami centrální španělské vlády v Madridu, vedené Lidovou stranou (PP), v jejímž čele stojí premiér země Mariano Rajoy. Španělský ústavní soud následně na základě žádosti španělské vlády označil katalánský zákon o uspořádání referenda za protiústavní. Do Katalánska bylo následně vysláno na deset tisíc příslušníků španělské policie s cílem překazit konání referenda.\n\nV Katalánsku proběhlo několik policejních zátahů s cílem překazit konání referenda. Zabavena byla řada uren a hlasovacích lístků; katalánští představitelé se pokusili některé z nich schovat, aby se k nim španělská policie při domovních prohlídkách nedostala. Balíky s hlasovacími lístky byly před volbami rozdávány přímo katalánským občanům. Centrální vláda v Madridu převzala kontrolu nad katalánskou regionální správou i policií. Vydala rovněž zatykač na řadu poslanců, kteří referendum odsouhlasili. Webové stránky podporující referendum a katalánskou nezávislost nechala centrální vláda rovněž zablokovat, což vyvolalo protesty katalánských představitelů, které zaslali vládě do Madridu a Evropské komisi do Bruselu.\n\nNěkteří představitelé EU (např. předseda Evropského parlamentu Antonio Tajani) zastávají postoj, že referendum je vnitřní záležitostí Španělska, do které se nehodlají vměšovat. Předseda Evropské komise Jean-Claude Juncker prohlásil, že EU respektuje rozhodnutí španělského parlamentu i španělského ústavního soudu, který Kataláncům referendum zakázal. Uvedl však také, že Evropská komise by samostatnost Katalánska zřejmě uznala, pokud by tak učinily i španělské centrální orgány. Místopředseda Evropské komise Frans Timmermans kritizoval katalánskou vládu, která se „rozhodla ignorovat zákon i nařízení soudu“, a prohlásil, že „Někdy si situace přiměřené použití síly vyžaduje.“ Mluvčí německé kancléřky Angely Merkelové uvedl, že musí být respektovány španělské zákony a španělská ústava. Prezident USA Donald Trump uvedl, že podporuje myšlenku jednotného Španělska.\n\nV Madridu se dne 30. září uskutečnila demonstrace na podporu jednoty země, které se účastnilo okolo deseti tisíc lidí.\n\nPostup Katalánské samosprávy kritizují i někteří čeští odborníci.\n\nDen před vyhlášením referenda se začali voliči shromažďovat v budovách katalánských škol, aby je nemohla obsadit policie a zabránit tak konání referenda. Z 2315 volebních místností bylo obsazeno na několik desítek z nich. Ještě den před referendem bylo obsazeno 163 škol. Katalánská policie, nad níž převzala vedení španělská policie několik dní/týdnů před referendem, dostala za úkol vyklidit hlasovací místnosti, odstranit hlasovací urny a následně místnosti uzavřít. Dne 30. září následně policie uzavřela většinu z hlasovacích místností a provedla razii v Centru pro telekomunikace a informační technologie katalánské vlády, čímž znemožnila elektronické hlasování a následně i elektronické sčítání výsledků referenda.\n\nPodle informace od katalánských úřadů z platných hlasů hlasovalo pro samostatnost 2 044 038 (90,18 %) voličů, proti hlasovalo 177 547 (7,83 %) voličů. Účast v referendu byla srovnatelná s předchozím nezávazným referendem v roce 2014, kterého se zúčastnilo 2,3 milionu lidí, což činilo přibližně 40 % oprávněných voličů (počet oprávněných voličů je pouze odhadován a pohybuje se mezi 5,4 a 6,2 miliony).\n\nUdálosti následující po referendu vyústily v politickou krizi. Katalánská politická reprezentace vyhlásila nezávislost a Španělsko na to odpovědělo omezením katalánské autonomie.\n\n Belgie – Belgický premiér Charles Michel znovu vyzval vládu k politickému dialogu ve Španělsku a oficiálně reagoval na násilnosti, které bránily referendu. Na Twitteru 1. října napsal: „\"Násilí nikdy nemůže být odpověď! Odsuzujeme všechny formy násilí a znovu potvrzuji naší výzvu k politickému dialogu\".“\n\n\n"}
{"id": "1326018", "url": "https://cs.wikipedia.org/wiki?curid=1326018", "title": "Alexandr Tichonov", "text": "Alexandr Tichonov\n\nAlexandr Ivanovič Tichonov (\"Алекса́ндр Ива́нович Ти́хонов\", 2. ledna 1947 Ujskoje, Čeljabinská oblast) je bývalý sovětský biatlonista, člen klubu Dynamo Novosibirsk a čtyřnásobný olympijský vítěz.\n\nV roce 1968 vyhrál se sovětskou štafetou mistrovství světa juniorů v biatlonu. Jako člen štafety na 4×7,5 km získal v letech 1968 až 1980 čtyři zlaté olympijské medaile v řadě, nejlepším individuálním výsledkem bylo druhé místo v roce 1968. Z mistrovství světa v biatlonu má sedmnáct medailí, z toho jedenáct zlatých: v letech 1969, 1970, 1971, 1973, 1974 a 1977 vyhrál štafetu, v letech 1969, 1970 a 1973 závod jednotlivců na 20 km a v letech 1976 a 1977 sprint jednotlivců. Vyhrál dva závody Světového poháru a v sezóně 1978/79 skončil na čtvrtém místě celkové klasifikace. Také byl čtrnáctkrát mistrem SSSR v biatlonu a jednou v běhu na lyžích.\n\nZa své výkony obdržel Leninův řád, Řád rudé hvězdy a medaili Za vynikající práci, byl jmenován zasloužilým mistrem sportu. Ve městě Uvat bylo v roce 2008 otevřeno muzeum věnované jeho sportovní kariéře. Po ukončení závodní kariéry se stal trenérem, později podnikal v cestovním ruchu, prodeji automobilů a potravinářském průmyslu. Byl předsedou Ruského biatlonového svazu a místopředsedou Mezinárodní biatlonové unie, v roce 1999 neúspěšně kandidoval na gubernátora Moskevské oblasti. Na počátku tisíciletí pobýval v Praze. V roce 2000 byl spolu s bratrem Viktorem a dalšími osobami obviněn, že plánovali vraždu Amana Tulejeva, gubernátora Kemerovské oblasti. V roce 2007 byl odsouzen k odnětí svobody na tři roky, trest mu byl odpuštěn kvůli amnestii.\n\n\n\n"}
{"id": "1326022", "url": "https://cs.wikipedia.org/wiki?curid=1326022", "title": "Nadační fond Avast", "text": "Nadační fond Avast\n\nNadační fond Avast (anglicky \"Avast Foundation\") patří k největším nadacím v České republice, které se zabývají charitativní činností a filantropií. Zřizovatelem nadačního fondu byla dne 13. prosince 2010 společnost Avast Software z iniciativy jejích zakladatelů Pavla Baudiše a Eduarda Kučery, kteří správu fondu svěřili svým manželkám Jarmile a Miladě. Firma Avast Software se zavázala každoročně přispívat do rozpočtu svého nadačního fondu procentuální část ze zisku a rozhodla se dlouhodobě podporovat obecně prospěšné organizace, projekty a nápady.\n\nNadační fond Avast se věnuje především charitativní filantropii a za ústřední téma si zvolil paliativní péči. Od roku 2013 začíná nadační fond podporovat systémové změny. Ve svých strategických programech se zaměřuje na rozvoj péče v období na konci života a podporu rodin s dítětem s postižením. Fond podporuje také kulturní projekty, např. výstavní činnost galerie Rudolfinum. Nadační fond je nedílnou součástí společenské odpovědnosti společnosti Avast Software a systematicky zapojuje do své práce a aktivit její zaměstnance, kterých je více než 1600.\nProstředky fondu rostou úměrně k úspěšnosti mateřské firmy Avast Software, která na činnost fondu vyčleňuje procentuální podíl ze svého zisku. V roce 2016 podpořil nadační fond celkově 180 projektů v České republice. Rozdělil 83 milionů korun a stal se tak druhým největší firemním nadačním fondem v zemi. Prostřednictvím globální komunity zaměstnanců se Fond od roku 2016 angažuje i mimo hranice České republiky, v zemích, kde se nachází její pobočky.\n\n\nHlavním posláním Nadačního fondu Avast je všestranně přispívat k zlepšování a rozvoji kvality života a působit k rozvoji duchovních a materiálních hodnot, rozvoji a uplatňování základních lidských práv a humanitárních zásad a přispívat k lepšímu životu jednotlivce i společnosti jako takové.\n\nV této souvislosti Nadační fond uskutečňuje zejména činnost směřující k podpoře lidí, kteří jsou ve společnosti znevýhodněni pro svůj zdravotní a/nebo sociální stav a/nebo etnický původ, rozvoji vzdělanosti a podpoře talentovaných mladých lidí, podpoře tělesného rozvoje a sportovního vyžití, podpoře rozvoje zdravotnických zařízení, zejména jejich materiální vybavenosti, podpoře umění, zlepšování kvality životního prostředí a podpoře ekologických projektů, podpoře aktivit v oblasti péče o zvířata a podpoře obecně prospěšných a potřebných aktivit.\n\nNadační fond je podporovatelem, který se zaměřuje na témata spíše opomíjená, nacházející se na okraji zájmu společnosti, a na hledání inovativních řešení. Společným motivem nadačních programů je soběstačnost a možnost důstojně se rozhodovat o vlastním životě. Jedním z témat je rozvoj paliativní péče nebo soběstačný život lidí s postižením. \n\nZákladní vizí programu Spolu až do konce je, aby co nejvíce lidí v České republice mělo v důležité fázi života, v jeho závěru, k dispozici kvalitní informace a mohlo se svobodně rozhodnout, kde a jak chtějí zemřít, jaký způsob péče zvolí a koho chtějí mít nablízku. Program se každým rokem věnuje novému tématu podpory. Snahou je, aby reagoval na reálné potřeby a dodržoval kontinuitu s předchozími ročníky a vývojem a zráním paliativní péče v České republice.\n\nNa začátku se program věnoval podpoře hospicové péče. Došlo k dlouhodobému rozvoji fundraisingu ve třetině hospiců v ČR, rozšíření jejich kapacity a podpoře vzdělávání pracovníků v hospicové péči. Stále se však většina úmrtí odehrává v nemocnicích. V České republice jde o 70 % všech úmrtí. V nemocnicích často nemají lidé na konci života možnost komplexní paliativní, sociální a duchovní péče a často jsou zde bez přítomnosti svých blízkých. Tento fakt se snažil program Spolu až do konce změnit ve svém třetím ročníku v roce 2016. Jednalo se o 18 projektů v nemocnicích po celé České republice. V těchto nemocničních zařízeních vznikly multidisciplinární paliativní týmy, které se plně zaměřují na problematiku paliativní péče a zpřístupňují ji pro stále více pacientů. Cílem je podpořit vznik center excelence na půdě nemocnic i hospiců a šíření dobré praxe v tomto v České republice donedávna opomíjeném odvětví.\n\nDo roku 2019 poskytl Nadační fond Avast více než 100 milionů korun na podporu paliativní péče ve 46 nemocnicích, hospicích a dalších zdravotních a sociálních zařízeních a udělil 21 stipendií v programu Avast Foundation Palliative Care Scholarship.\n\nNa podporu studentů, doktorandů a mladých lékařů a vědců, zabývajících se problematikou Alzheimerovy choroby a příbuzných onemocnění, vypsal fond tzv. AVASTstipendium pro lidský mozek, které umožnilo 32 mladým lékařům a vědcům absolvovat stáže v zahraničí.\n\nProgram je zaměřený na podporu rodin, do kterých se narodí dítě se zdravotním znevýhodněním. Cílem programu je podpořit aktivity nejrůznějších organizací, které rodinám pomáhají žít běžný rodinný život a svobodně o něm rozhodovat. Prvním vstupem nadačního fondu do této oblasti byla zpracování Analýzy rané péče v ČR. V prvním roce byl z programu podpořen rozvoj kapacit 23 poskytovatelů rané péče v ČR. Ve druhém ročníku byla vyhlášena dvě témata: Leadership akademie pro ranou péči a Podpora svépomocných rodičovských skupin. Do roku 2019 fond vynaložil více než 50 milionů korun na podporu dětí se zdravotním znevýhodněním.\n\nDlouhodobá podpora provozních nákladů několika neziskových organizací, jejichž činnosti dala správní rada plnou důvěru a je v úzkém kontaktu s výsledky jejich práce. Příklady těchto organizací jsou Centrum Paraple, Člověk v tísni, Cesta domů, Domov Sue Ryder, Nadace Forum 2000 a další.\n\nDále je součástí tohoto programu i otevřené výzva, kde je dána možnost jakýmkoli obecně prospěšným projektům. Tento program je velmi flexibilní a může tak rychle pomoci i například lidem postiženým náhlou katastrofou.\n\nTento program je zaměřený na rozvoj společenské odpovědnosti firmy Avast. Finančně podporuje obecně prospěšné organizace, o které se zajímají zaměstnanci firmy Avast Software. Do roku 2019 takto podpořil 364 projektů navržených zaměstnanci firmy AVAST z celého světa celkovou částkou téměř 17 milionů korun. Z tohoto programu byla podpořena mj. Wikimedia Česká republika. \n\nNadační fond AVAST od roku 2017 uděluje ocenění pro odborníky z různých oblastí, které jsou spojeny se zájmy Nadačního fondu Avast, za jejich odvahu i jasný, otevřený a udržitelný přístup k rozvoji jejich oboru.\nNejvětším dárcem nadačního fondu je společnost Avast Software. Dále však také Nadačnímu fondu přispívá Bank Gutmann Aktiengesellschaft, pobočka Česká republika, která se zaměřuje na podporu soběstačnosti lidí na vozíku. Nadační fond dále spolupracuje s odbornými partnery, kteří mu pomáhají s nastavováním a vyhodnocováním jednotlivých programů. Odborným garantem programu Spolu až do konce je Centrum paliativní péče, v průběhu realizace 2. ročníku (2016) se angažovalo také České centrum fundraisingu. Program Spolu do života odborně garantuje Terezie Hradilková, česká tyflopedka, která v oboru rané péče působí již od začátku 90. let a významně se zasadila o rozšíření a zvýšení kvality této služby v České republice. \n\nNadační fond taktéž dlouhodobě spolupracuje s poradenskou a auditorskou společností Ernst & Young.\n\n"}
{"id": "1326024", "url": "https://cs.wikipedia.org/wiki?curid=1326024", "title": "Zubné", "text": "Zubné\n\nZubné je obec na Slovensku v okrese Humenné v Prešovském kraji ležící na úpatí Bukovských vrchů.\nPrvní písemná zmínka pochází z roku 1557. Nachází se zde řeckokatolický chrám Seslání Ducha svatého.\n\n"}
{"id": "1326026", "url": "https://cs.wikipedia.org/wiki?curid=1326026", "title": "The Time Has Come", "text": "The Time Has Come\n\nThe Time Has Come může být:\n"}
{"id": "1326032", "url": "https://cs.wikipedia.org/wiki?curid=1326032", "title": "Innocent", "text": "Innocent\n\nInnocent může být:\n"}
{"id": "1326034", "url": "https://cs.wikipedia.org/wiki?curid=1326034", "title": "Holy", "text": "Holy\n\nHoly může být:\n\n"}
{"id": "1326035", "url": "https://cs.wikipedia.org/wiki?curid=1326035", "title": "MPEG-H", "text": "MPEG-H\n\nMPEG-H (Vysoce efektivní kódování a doručování médií v heterogenních prostředích - ISO/IEC 23008) je sada standardů pro kompresi videa, zvuku a streamování médií, vyvinutá skupinou MPEG. Jedná se o následovníka sady MPEG-4.\nObsahuje mimo jiné následující části:\n\n\n"}
{"id": "1326037", "url": "https://cs.wikipedia.org/wiki?curid=1326037", "title": "Knihtiskárna Karpner a syn", "text": "Knihtiskárna Karpner a syn\n\nKnihtiskárna Karpner a syn je bývalá tiskárna v Praze-Holešovicích, která se nacházela na rohu ulic Za Viaduktem a U Topíren. Její budovy jsou v majetku Státní tiskárny cenin.\n\nKnihtiskárna Julius Karpner existovala v Jungmannově ulici v Praze již před výstavbou závodu v Holešovicích. V Holešovicích byla postavena podle návrhu Antonína Žižky roku 1912. Zřízení tiskárny a provozovny k výrobě účetních knih bylo povoleno 8. srpna téhož roku. Budova postavená na půdorysu písmene „V“ měla dvě postranní křídla, které spojovala zaoblená nárožní část. Postranní křídla tvořily provozní haly kryté železobetonovými stropy, které byly neseny sloupy. V nárožní zaoblené části se nacházely kanceláře a byt. Stavbu provedla firma B. Hollmann, železobetonové stavby. Do roku 1915 byla firmou Václava Nekvasila přistavěna nástavba patra do dvora.\n\nV části areálu sídlila od roku 1939 dílna firmy V. Horčík, továrna neonových reklam (roku 1941 zanikla). Během 2. světové války budovy sloužily firmě Deutsche Druckerei in Prag \"(Německé tiskárny v Praze)\". Po znárodnění přešla firma pod n.p. Knihtisk.\n\n"}
{"id": "1326042", "url": "https://cs.wikipedia.org/wiki?curid=1326042", "title": "Izotopy darmstadtia", "text": "Izotopy darmstadtia\n\nDarmstadtium (Ds) je umělý prvek, v přírodě se nevyskytuje. Prvním objeveným izotopem bylo v roce 1994 Ds.\n\nJe známo 15 izotopů darmstadtia, s nukleonovými čísly 267 až 281; nejstabilnější (z těch, jejichž poločas přeměny je znám) je Ds s poločasem přeměny přibližně 13 sekund, všechny ostatní mají poločas kratší než 0,2 sekundy. Bylo také popsáno 5 jaderných izomerů tohoto prvku.\n"}
{"id": "1326045", "url": "https://cs.wikipedia.org/wiki?curid=1326045", "title": "Rousek", "text": "Rousek\n\nPříjmení Rousek nosí více významných osobností:\n\n"}
{"id": "1326047", "url": "https://cs.wikipedia.org/wiki?curid=1326047", "title": "Neužil", "text": "Neužil\n\nPříjmení Neužil nosí více významných osobností:\n\n"}
{"id": "1326048", "url": "https://cs.wikipedia.org/wiki?curid=1326048", "title": "Kareš", "text": "Kareš\n\nPříjmení Kareš nosí více významných osobností:\n\n"}
{"id": "1326050", "url": "https://cs.wikipedia.org/wiki?curid=1326050", "title": "Věrchnjaja Balkarija", "text": "Věrchnjaja Balkarija\n\nVěrchnjaja Balkarija (rusky \"Верхняя Балкария\", karačaevo-balkarsky \"Огъары́ Малкъа́р\" nebo \"Уллу́ Малкъа́р\"), v českém překladu \"Horní Balkarie\", je obec v Čerekském okrese v Kabardino-Balkarské republice Ruské federace. Obec je zároveň správním střediskem území, které k ní administrativně přináleží (\"Сельское поселение Верхняя Балкария\").\n\nObec se rozkládá po obou březích řeky Čerek Balkarský, která vzniká o zhruba 17 km dále na jihojihozápadě soutokem horských řek Dychsu a Karasu.\n\nZástavba na jižním okraji vesnice je ohraničena tokem Čereku Balkarského a jeho pravostranného přítoku Rcyvaški, severním okrajem obce protéká od západu řeka Chajnaški, která zde ústí do Čereku Balkarského z levé strany. Střední nadmořská výška centra obce je 1120 metrů, výška celého území Horní Balkarie o rozloze 92,21 km se pohybuje v rozpětí od 1000 až do 3500 metrů.\nObec se nachází 26 km jižně od městečka Kašchatau, správního střediska Čerekského okresu, a 65 km jihovýchodně od kabardino-balkarské metropole Nalčiku.\nVěrchnjaja Balkarija na severu sousedí s katastry obcí Babugent a Věrchnjaja Žemtala, na severovýchodě s obcí Tašly-Tala a na západě ji odděluje horský hřeben od Bezengi. Na jihu se rozkládá chráněné území Kabardino-Balkarské vysokohorské přírodní rezervace (\"Кабардино-Балкарский высокогорный заповедник\") a pohraniční pásmo. Státní hranice mezi Ruskou federací a Gruzií, která na jih od Horní Balkarie vede po hlavním hřebenu Velkého Kavkazu v oblasti vrcholů Pasismta (3805 m n. m.), Geze (4009 m n. m.) a Laboda (4313 m n. m.), je vzdušnou čarou od vesnice vzdálena přibližně 24 km.\n\nPodnebí odpovídá poloze obce mezi horami Severního Kavkazu v depresi Skalistého hřbetu - je mírné a vlhké, vyznačující teplým létem a chladnými zimami. Roční teplotní průměr je +6,5°С. Průměrná teplota v červenci je +17,0°С, nejchladnějším měsícem v roce je leden s průměrnou teplotou -4,5°С. První mrazíky se objevují už v září, mrazy se mohou vyskytovat až do poloviny května. Průměrný roční úhrn srážek, které připadají převážně na období od května do července, činí v horách 900 mm a kolem 600 mm na území vesnice.\n\nDo první poloviny 20. století se na území střediskové obce nacházelo 16 vesnic a dva rodové auly. Jednalo se o vesnice Věrchnij Škanty (\"Верхний Шканты\"), Nižnij Škanty (\"Нижний Шканты\"), Tura (\"Тура\"), Věrchnij Kjunljum (\"Верхний Кюнлюм\"), Nižnij Kjunljum (\"Нижний Кюнлюм\"), Čeget-El (\"Чегет-Эль\"), Fardyk (\"Фардык\"), Sautu (\"Сауту\"), Šaurdat (\"Шаурдат\"), Kurnajat (\"Курнаят\"), Muchol (\"Мухол\"), Tjeben-El (\"Тёбен-Эль\"), Mukuš (\"Мукуш\"), Kosparty (\"Коспарты\"), Zaraški (\"Зарашки\"), Zylgi (\"Зылги\") a auly rodin Temukujevých a Glaševých.\n\nPo Říjnové revoluci byla všechna jmenovaná sídla administrativně začleněna do dvou vesnických sovětů - Nižnjaja a Věrchnjaja Balkarija (Dolní a Horní Balkarie). V roce 1926 byl ještě vytvořen třetí vesnický sovět Srednjaja Balkarija (Prostřední Balkarie).\n\nBěhem druhé světové války, více než rok před vysídlením Balkarců, došlo v oblasti Horní Balkarie k událostem, které vstoupily do historie jako tzv. Čerekská tragedie. Poté, kdy v listopadu roku1942 německá vojska obsadila Nalčik, dostaly se sovětské jednotky na Kavkaze pod tlak a snažily se uniknout přes hory do Gruzie. Přitom je napadly ozbrojené bojůvky, paradoxně vedené někdejšími místními představiteli sovětské moci - například bývalým předsedou vesnického sovětu v obci Věrchnjaja Balkarija nebo někdejším propagandistou z čerekského okresního výboru Komunistické strany Sovětského svazu. Odpovědí na tyto akce byl rozkaz NKVD o trestné výpravě proti místnímu obyvatelstvu. Příslušníci 11. střelecké divize NKVD pod velením kapitána N. F. Nakina ve dnech 27. až 30. listopadu 1942 povraždili ve vesnicích Sautu, Glaševo, Kjunljum a Věrchnij Čeget více než 1500 starců, žen a dětí (prakticky všichni muži v produktivním věku byli na frontě).\n\nNa základě rozhodnutí nejvyšších stranických představitelů Sovětského svazu byly na začátku roku 1944 všichni Balkarci spolu s příslušníky některých dalších národů (např. Čečenci, Karačaevci, krymští Tataři) nařčení ze spolupráce s německými fašisty a hromadně vysídleni do Kazachstánu a Kyrgyzstánu. Vysídlení Balkarců proběhlo 8. března 1944, návrat so vlasti těm, kdož přežili deportaci, byl povolen až po 13 letech v roce 1957. Po návratu vysídlenců byla vytvořena jediná velká obec Věrchnjaja Balkarija, z ostatních horských vesnic a menších sídel zůstaly jen ruiny.\n\nV obci Věrchnjaja Balkarija jsou dvě mateřské školy, dvě základní a dvě střední školy, zdravotní středisko s menší spádovou nemocnicí, kulturní dům a dvě mešity (druhá, starší mešita, zrušená v době sovětské vlády, byla obnovena v roce 2016). Těžiště ekonomiky spočívá v zemědělství - ať už je to sadařství, pěstování zeleniny nebo chov skotu a ovcí. Z řemesel se stále udržuje tradiční zaměstnání balkarských žen - pletení různých vlněných výrobků. Věrchnjaja Balkarija má co do bohatství horské přírody i kulturních památek předpoklady pro rozvoj turismu, avšak podmínky pro něj ještě v druhé dekádě 21. století nebylo možno označit za dostatečné.\n\nBěhem 15 let, od roku 2002 do roku 2017, vzrostl počet obyvatel Horní Balkarie z 3957 na 4291. Podle výsledků všeruského sčítání obyvatelstva z roku 2010 bylo 99,6 % obyvatel obce balkarské národnosti. Tito Balkaři náležejí k turkickým národům a vyznávají sunnitský islám. Věkový průměr obyvatel obce Věrchnjaja Balkarija byl v době uvedeného sčítání 33,6 let, 52,4 % z celkového počtu obyvatel tvořily ženy.\n\n"}
{"id": "1326051", "url": "https://cs.wikipedia.org/wiki?curid=1326051", "title": "Izotopy roentgenia", "text": "Izotopy roentgenia\n\nRoentgenium (Rg) je umělý prvek, v přírodě se nevyskytuje. Prvním objeveným izotopem bylo v roce 1994 Rg, které je také jediným přímo připraveným izotopem roentgenia, ostatní byly získány pouze jako produkty přeměny těžších prvků.\n\nJe známo 13 izotopů roentgenia, s nukleonovými čísly 272 až 283 a 286; nejstabilnější (z těch, jejichž poločas přeměny je znám) je Rg s poločasem přeměny přibližně 17 sekund (Rg by mělo mít poločas asi 11 minut), všechny ostatní mají poločas kratší než 4 sekundy.\n"}
{"id": "1326053", "url": "https://cs.wikipedia.org/wiki?curid=1326053", "title": "Mezinárodní letiště Nan-ning Wu-sü", "text": "Mezinárodní letiště Nan-ning Wu-sü\n\nMezinárodní letiště Nan-ning Wu-sü (, IATA: NNG, ICAO: ZGNN) je mezinárodní letiště u Nan-ningu, hlavního města autonomní oblasti Kuang-si v Čínské lidové republice. Leží přibližně dvaatřicet kilometrů jihozápadně od centra Nan-ningu u města Wu-sü, podle kterého se jmenuje. Založeno bylo roku 1962.\n\nV rámci celé republiky dlouhodobě drží v třetí desítce nejrušnějších letišt podle počtu cestujících.\n"}
{"id": "1326058", "url": "https://cs.wikipedia.org/wiki?curid=1326058", "title": "Netolický", "text": "Netolický\n\nPříjmení Netolický nosí více významných osobností:\n\n"}
{"id": "1326060", "url": "https://cs.wikipedia.org/wiki?curid=1326060", "title": "Asenat", "text": "Asenat\n\nAsenat ( ) je jméno dcery Potífery, kněze z egyptského Ónu, která se stala manželkou Josefa. Její jméno se vykládá jako \"„Patřící (bohyni) Neit“\". O osobnosti a povaze této biblické postavy se téměř nic nedozvídáme. Odhaleno je nám pouze to, že se stala matkou Efrajima a Manasese, jejichž jmény byly nazývány dva izraelské kmeny.\n\nO něco sdílnější ohledně Asenatiny osoby je apokryfní spis, jenž je známý pod označením Josef a Asenat. Tento spis, jenž zřejmě vznikl v Alexandrii, starověkém centru helénistického diasporního židovství, popisuje Asenatu jako mladou ženu, která \"„byla vysoká jako Sára a ztepilá jako Rebeka a krásná jako Ráchel“\". Kromě toho, že byla velmi sličná a všichni urození muži široko daleko usilovali o její ruku, podobala se \"„dcerám hebrejským“\" v tom, že úzkostlivě střežila své panenství. Nicméně až do svých 18 let byla ctitelkou egyptských božstev. Když se Josef stal místokrálem a projížděl se svou družinou egyptskou zemí, chtěl přenocovat v paláci Asenatina otce. Ten byl záměrem Josefa nadšen a oznámil Asenatě, že by si přál, kdyby se za Josefa provdala. Ta však, aniž by Josefa viděla, odmítla s tím, že si nevezme jakéhosi syna obyčejného pastevce z cizí země, který navíc spal s ženou svého pána. Utekla do své komnaty, ale z okna zahlédla Josefův příjezd. Když ho spatřila, poznala, jak mylné mínění o něm měla. Nakonec byla ráda, když byla Josefovi představena, ale zároveň byla zaskočena, když Josef odmítl její polibek na přivítanou s tím, že pro bohabojného muže se nesluší, aby přijal polibek od ženy, která svými rty ctí cizí bohy. Místo polibku Josef vložil nad Asenatinu hlavu svou pravici a pronesl požehnání. To Asenatu tak zasáhlo, že ihned odešla do svého pokoje a prosila Nejvyššího o odpuštění. Odvrátila se od svých bohů, odložila své honosné šaty a po sedm dní se postila. Osmého dne ji navštívil anděl, který ji oznámil, že Hospodin přijal její kajícné prosby a že si má umýt svou tvář, obléci se do nádherných šatů a ozdobit se jako nevěsta, protože se setká s Josefem, svým budoucím manželem. Tentýž anděl navštívil i Josefa a oznámil mu Asenatino znovuzrození a její připravenost stát se jeho manželkou. Spis „Josef a Asenat“ popisuje ještě další události včetně nevydařeného spiknutí faraónova prvorozeného syna a dvou Josefových bratří Dana a Gáda proti Josefovi, kdy Asenat sehrála roli přímluvce a smírce.\n\nV rámci judaismu se ohledně Asenaty traduje, že byla ve skutečnosti dcerou Díny a Šekema, který Dínu znásilnil a jehož zabili Dínini bratři Šimeón a Lévi. Poté, co se znásilněné Díně narodila dcerka, chtěli Dínini bratři zabít i toto dítě. Aby Jákob, otec Díny a jejich bratří, zabránil usmrcení své vnučky, vyryl na kovovou destičku Boží jméno a zhotovil z ní medailónek. Ten připevnil své vnučce na krk a odeslal ji z domu. Archanděl Gabriel přenesl dítě do Egypta, kde se jí ujal bezdětný pár, totiž Potifar a jeho žena. Ti Asenatu vychovávali jako vlastní dceru. Ta se později stala svědkem toho, jak její domnělá matka sváděla Josefa. Když byl Josef obviněn z pokusu o znásilnění, malá Asenat se Josefa zastala a Potifarovi řekla pravdu. Na základě toho Potifar nechal Josefa pouze uvěznit. Když se pak Josef dostal z vězení a stal se místokrálem, začala se Asenat zajímat o nápis na medailónku, který nosila. Žádný z egyptských mudrců ten nápis nedokázal vyluštit, až na Josefa. Tak Josef zjistil, že Asenat pochází z téhož rodu jako on. Bylo to právě v době, kdy chtěl faraón Josefa oženit, a tak Josef požádal o svolení požádat o ruku právě Asenatu, která se sňatkem souhlasila. \n"}
{"id": "1326062", "url": "https://cs.wikipedia.org/wiki?curid=1326062", "title": "Vach (rozcestník)", "text": "Vach (rozcestník)\n\nVach může být:\n\n\n"}
{"id": "1326063", "url": "https://cs.wikipedia.org/wiki?curid=1326063", "title": "Disney Channel (Evropa)", "text": "Disney Channel (Evropa)\n\nDisney Channel je dětská televizní stanice vlastněná Disney-ABC Television Group vysílající v Česku, Maďarsku, Rumusku, Bulharsku a dalších zemích. Původně stanice nesla název Fox Kids, poté Jetix.\n\nDisney Channel Centrální Evropa je vysílání v České republice, Maďarsku a Slovensku.\n\nDisney Channel Východ je vysílání v Rumusku, Bulharsku, Slovinsku, Ukrajině, Rusku, Srbsku a Moldávii.\n\n\n"}
{"id": "1326065", "url": "https://cs.wikipedia.org/wiki?curid=1326065", "title": "Bartošík", "text": "Bartošík\n\nPříjmení Bartošík nosí více významných osobností:\n\n"}
{"id": "1326067", "url": "https://cs.wikipedia.org/wiki?curid=1326067", "title": "Podkostelní rybník", "text": "Podkostelní rybník\n\nNázev Podkostelní rybník má více vodních ploch:\n\n"}
{"id": "1326068", "url": "https://cs.wikipedia.org/wiki?curid=1326068", "title": "Lucernafilm Video", "text": "Lucernafilm Video\n\nLucernafilm Video byla distribuční filmová společnost, která vznikla po privatizaci Ústřední půjčovny filmů v roce 1990 (nebo 1991).\n\nLucernafilm Video byla první společnost v České republice, která začala vydávat filmy na VHS po tzv. sametové revoluci. Společnost po bývalé Ústřední půjčovně filmů většinu dabingů předabovala svými dabingy. Lucernafilm Video nadabovala ovšem také filmy, které zde před sametovou revolucí uvedeny nebyly. Tato společnost nevydávala jen filmy ze zahraničí, ale i z tuzemska. Vydala a zároveň také nadabovala film s Louis de Funesem jménem \"Karamboly\", kde Funese daboval Vladimír Brabec. V tomto případě se ale jednalo o překrývací dabing, tzv. překrývačku, kde je slyšet kromě českého zvuku i originální zvuk.\n\nV roce 1994 do společnosti vstoupila majetkově firma Bonton. Rok poté v ní získala 100 % vlastnických práv a po jejím ovládnutí ji přejmenovala na Bontonfilm.\n"}
{"id": "1326069", "url": "https://cs.wikipedia.org/wiki?curid=1326069", "title": "Cerman", "text": "Cerman\n\nPříjmení Cerman nosí více významných osobností:\n\n"}
{"id": "1326071", "url": "https://cs.wikipedia.org/wiki?curid=1326071", "title": "Šťovíček", "text": "Šťovíček\n\nŠťovíček může být:\n\nPříjmení Šťovíček nosí více významných osobností:\n\n"}
{"id": "1326072", "url": "https://cs.wikipedia.org/wiki?curid=1326072", "title": "Vališ", "text": "Vališ\n\nPříjmení Vališ nosí více významných osobností:\n\n"}
{"id": "1326074", "url": "https://cs.wikipedia.org/wiki?curid=1326074", "title": "Sodomka (rozcestník)", "text": "Sodomka (rozcestník)\n\nSodomka může být:\n\n\n"}
{"id": "1326075", "url": "https://cs.wikipedia.org/wiki?curid=1326075", "title": "Donát", "text": "Donát\n\nPříjmení Donát nosí více významných osobností:\n\n"}
{"id": "1326077", "url": "https://cs.wikipedia.org/wiki?curid=1326077", "title": "Volák", "text": "Volák\n\nPříjmení Volák nosí více významných osobností:\n\n"}
{"id": "1326078", "url": "https://cs.wikipedia.org/wiki?curid=1326078", "title": "Smetánka (seriál)", "text": "Smetánka (seriál)\n\nSmetánka (v anglickém originále Privileged) je americký komediálně-dramatický televizní seriál, jehož autorkou je Rina Mimoun. Vznikl na motivy románu \"How to Teach Filthy Rich Girls\" od Zoey Dean. Premiérově byl vysílán v letech 2008–2009 na stanici The CW. Celkově bylo natočeno 18 dílů, po první řadě byl kvůli nízké sledovanosti zrušen.\n\n23letá Megan Smithová sice vystudovala Yale a chce se dostat na vrchol žurnalistického světa, nyní ale pracuje v bulvárním plátku, odkud navíc dostane padáka. Zároveň se ale seznámí s bohatou podnikatelkou Laurel Limogesovou, která ji najme, aby byla na floridském Palm Beach soukromou učitelkou jejích dvou dospívajících vnuček, Rose a Sage. Megan si tak začne užívat své nové práce, neboť začne bydlet s rodinou, zároveň však musí zvládat rebelské dívky.\n\n\n"}
{"id": "1326080", "url": "https://cs.wikipedia.org/wiki?curid=1326080", "title": "Bártek", "text": "Bártek\n\nPříjmení Bártek nosí více významných osobností:\n\n"}
{"id": "1326088", "url": "https://cs.wikipedia.org/wiki?curid=1326088", "title": "My One and Only Love", "text": "My One and Only Love\n\n\"My One and Only Love\" je populární píseň z roku 1952, jejíž hudbu složil Guy Wood a text napsal Robert Mellin. Je uznávána jako jazzový standard. Jazzový kritik Benny Green soudí, že se jedná o jednu z nejskvěleji vyvedených balad, které byly po druhé světové válce napsány. \nVzešla z písně “Music from Beyond the Moon”, kterou v roce 1947 napsali Guy Wood a Jack Lawrence. Ve čtyřicátých letech neuspěla ani její verze od Vice Damona, ani od Tonyho Martina. Zásluhou saxofonisty Charlieho Ventury se až v padesátých letech 20. století z písně stala opravdová jazzová balada. Velmi známá je také pozdější interpretace Johna Coltrana se zpěvem Johnnyho Hartmana. Podle jazzového kritika a hudebního historika Teda Gioiy se jedná o klasickou nahrávku, která mezi fanoušky jazzu nikdy nepřestane být populární. Poměrně dobře se v hitparádě umístilo i podání Franka Sinatry, který píseň nahrál jako B stranu svého singlu \"I've Got the World on a String\".\n\n"}
{"id": "1326091", "url": "https://cs.wikipedia.org/wiki?curid=1326091", "title": "Sergej Bydtajev", "text": "Sergej Bydtajev\n\nSergej Bydtajev (: Сергей Быдтаев; v anglickém přepisu Sergei Bydtaev; * 7. června 1997, Kaliningrad) je ruský reprezentant ve sportovním lezení, juniorský mistr Evropy v lezení na obtížnost.\n\nstyle=\"background-color:#cc9966;\"|3\n\n"}
{"id": "1326092", "url": "https://cs.wikipedia.org/wiki?curid=1326092", "title": "Václav Vojtěch Novák", "text": "Václav Vojtěch Novák\n\nVáclav Vojtěch Novák (19. října 1901 Semily – 12. září 1969 Jindřichův Hradec) byl český akademický malíř, ilustrátor a typograf.\n\nNarodil se v Semilech do rodiny berního inspektora Karla Nováka. V letech 1919-1926 studoval na pražské Malířské akademii u profesorů M. Pirnera, V. Bukovace a V. Nechleby. Poté studoval v Paříži, kde poznal práce moderních francouzských malířů např. Deraina, Matisse a Dufyho. Ve svém díle čerpal V. V. Novák mimo jiné ze svých cest po Anglii, Belgii a Itálii. Rád maloval v okolí pražských Hlubočep a v Šárce. Řada motivů též vzniklo v Krkonoších a Orlických horách. Od konce 30. let 20. stol. maloval zejména jihočeskou krajinu v povodí Nežárky. Maloval většinou krajiny, zátiší, ale také podobizny. Od roku 1927 byl členem Umělecké besedy a členem Skupiny 58.\n\n"}
{"id": "1326094", "url": "https://cs.wikipedia.org/wiki?curid=1326094", "title": "494 (číslo)", "text": "494 (číslo)\n\nČtyři sta devadesát čtyři je přirozené číslo. Římskými číslicemi se zapisuje CDXCIV a řeckými číslicemi υϟδ. Následuje po čísle čtyři sta devadesát tři a předchází číslu čtyři sta devadesát pět.\n\n494 je:\n\n"}
{"id": "1326095", "url": "https://cs.wikipedia.org/wiki?curid=1326095", "title": "495 (číslo)", "text": "495 (číslo)\n\nČtyři sta devadesát pět je přirozené číslo. Římskými číslicemi se zapisuje CDXCV a řeckými číslicemi υϟε. Následuje po čísle čtyři sta devadesát čtyři a předchází číslu čtyři sta devadesát šest.\n\n495 je:\n\n"}
{"id": "1326096", "url": "https://cs.wikipedia.org/wiki?curid=1326096", "title": "497 (číslo)", "text": "497 (číslo)\n\nČtyři sta devadesát sedm je přirozené číslo. Římskými číslicemi se zapisuje CDXCVII a řeckými číslicemi υϟζ. Následuje po čísle čtyři sta devadesát šest a předchází číslu čtyři sta devadesát osm.\n\n497 je:\n\n"}
{"id": "1326097", "url": "https://cs.wikipedia.org/wiki?curid=1326097", "title": "498 (číslo)", "text": "498 (číslo)\n\nČtyři sta devadesát osm je přirozené číslo. Římskými číslicemi se zapisuje CDXCVIII a řeckými číslicemi υϟη. Následuje po čísle čtyři sta devadesát sedm a předchází číslu čtyři sta devadesát devět.\n\n498 je:\n\n"}
{"id": "1326098", "url": "https://cs.wikipedia.org/wiki?curid=1326098", "title": "499 (číslo)", "text": "499 (číslo)\n\nČtyři sta devadesát devět je přirozené číslo. Římskými číslicemi se zapisuje CDXCIX nebo ID a řeckými číslicemi υϟθ. Následuje po čísle čtyři sta devadesát osm a předchází číslu pět set.\n\n499 je:\n\n"}
{"id": "1326099", "url": "https://cs.wikipedia.org/wiki?curid=1326099", "title": "500 (číslo)", "text": "500 (číslo)\n\nPět set je přirozené číslo. Římskými číslicemi se zapisuje D a řeckými číslicemi φ. Následuje po čísle čtyři sta devadesát devět a předchází číslu pět set jedna.\n\n500 je:\n\n"}
{"id": "1326100", "url": "https://cs.wikipedia.org/wiki?curid=1326100", "title": "501 (číslo)", "text": "501 (číslo)\n\nPět set jedna je přirozené číslo. Římskými číslicemi se zapisuje DI a řeckými číslicemi φα. Následuje po čísle pět set a předchází číslu pět set dva.\n\n501 je:\n\n"}
{"id": "1326101", "url": "https://cs.wikipedia.org/wiki?curid=1326101", "title": "502 (číslo)", "text": "502 (číslo)\n\nPět set dva je přirozené číslo. Římskými číslicemi se zapisuje DII a řeckými číslicemi φβ. Následuje po čísle pět set jedna a předchází číslu pět set tři.\n\n502 je:\n\n"}
{"id": "1326102", "url": "https://cs.wikipedia.org/wiki?curid=1326102", "title": "503 (číslo)", "text": "503 (číslo)\n\nPět set tři je přirozené číslo. Římskými číslicemi se zapisuje DIII a řeckými číslicemi φγ. Následuje po čísle pět set dva a předchází číslu pět set čtyři.\n\n503 je:\n\n"}
{"id": "1326104", "url": "https://cs.wikipedia.org/wiki?curid=1326104", "title": "Umivik", "text": "Umivik\n\nUmivik (západogrónsky Umiivik nebo Umiviik, zastarale \"Umîvik\" nebo \"Umivîk\") je zaniklá osada v kraji Sermersooq v Grónsku. Bylo zjištěno, že tu v zimě roku 1884 žilo v jednom domu 19 inuitů. Nachází se na ostrově Apusiaajik, asi 10 km severně od Kulusuku. Mezi lety 1990-1992 byl proveden pokus o obnovení, ten byl ale neúspěšný.\n"}
{"id": "1326106", "url": "https://cs.wikipedia.org/wiki?curid=1326106", "title": "S̈", "text": "S̈\n\nS̈ (minuskule s̈) je speciální znak latinky. Nazývá se S s přehláskou. Používá se v současnosti pouze v čečenštině, kde se jedná o znak cyrilice Ш a reprezentuje neznělou postalveolární frikativu (ʃ). Čte se přibližně jako české Š. Dříve se také používalo v češtině, později bylo ale nahrazeno za Š.\n"}
{"id": "1326108", "url": "https://cs.wikipedia.org/wiki?curid=1326108", "title": "505 (číslo)", "text": "505 (číslo)\n\nPět set pět je přirozené číslo. Římskými číslicemi se zapisuje DV a řeckými číslicemi φε. Následuje po číslu pět set čtyři a předchází číslu pět set šest.\n\n505 je:\n\n"}
{"id": "1326109", "url": "https://cs.wikipedia.org/wiki?curid=1326109", "title": "Ruský lunární program", "text": "Ruský lunární program\n\nRuský lunární program je ruský program na průzkum Měsíce. Roskosmos plánuje provést nové nepilotované mise Luna. Jedná se o několik průzkumných robotických misí k Měsíci, začínající přistáním sondy Luna 25 roku 2021. Cena tohoto programu bude asi 39 miliard rublů. Tato částka zahrnuje finanční prostředky na vytvoření systému, dodávky kosmických lodí a nosičů a provedení startů.\n\nObnovení průzkumu Měsíce, přerušeného v roce 1976 po skončení původního programu Luna, je plánováno v průběhu let 2019–2024. Poté bude program pokračovat v pilotovaných lunárních misích, počínaje pilotovanou kosmickou lodí Orjol. Podle plánu budou všechny starty probíhat z nového kosmodromu Vostočnyj. \n\nOd roku 2008 se plánuje po skončení prvotní série sond Luna vybudování robotické základny na Měsíci, známé jako Lunnyj poligon (Лунный полигон). Základna by měla být dokončena během třicátých let 21. století. Zpočátku bude obydlena nejvýše čtyřmi osobami, jejich počet později stoupne až na 12 osob.\n\n"}
{"id": "1326110", "url": "https://cs.wikipedia.org/wiki?curid=1326110", "title": "506 (číslo)", "text": "506 (číslo)\n\nPět set šest je přirozené číslo. Římskými číslicemi se zapisuje DVI a řeckými číslicemi φς. Následuje po číslu pět set pět a předchází číslu pět set sedm.\n\n506 je:\n\n"}
{"id": "1326118", "url": "https://cs.wikipedia.org/wiki?curid=1326118", "title": "Izotopy kopernicia", "text": "Izotopy kopernicia\n\nKopernicium (Cn) je umělý prvek, v přírodě se nevyskytuje. Prvním objeveným izotopem bylo v roce 1996 Cn.\n\nJe známo 11 izotopů kopernicia, s nukleonovými čísly 276 až 286; nejstabilnější (z těch, jejichž poločas přeměny je znám) je Cn s poločasem přeměny přibližně 30 sekund, všechny ostatní mají poločas kratší než 9 sekund. Kopernicium má také jeden až dva jaderné izomery, Cn a nepotvrzený Cn.\n"}
{"id": "1326120", "url": "https://cs.wikipedia.org/wiki?curid=1326120", "title": "Izotopy nihonia", "text": "Izotopy nihonia\n\nNihonium (Nh) je umělý prvek, v přírodě se nevyskytuje. Prvním objeveným izotopem bylo v roce 2003 Nh získané jako produkt přeměny Mc. Prvním přímo vyrobeným izotopem bylo roku 2004 Nh.\n\nJe známo 12 izotopů nihonia, s nukleonovými čísly 276, 278 až 287 a 290; nejstabilnější (z těch, jejichž poločas přeměny je znám) je Nh s předpokládaným poločasem přeměny 20 minut, všechny ostatní mají poločas kratší než 21 sekund.\n"}
{"id": "1326125", "url": "https://cs.wikipedia.org/wiki?curid=1326125", "title": "Kostel Nanebevzetí Panny Marie (Benátky nad Jizerou)", "text": "Kostel Nanebevzetí Panny Marie (Benátky nad Jizerou)\n\nKostel Nanebevzetí Panny Marie ve Starých Benátkách je římskokatolický kostel v Benátkách nad Jizerou. Nachází se na hřbitově ve Starých Benátkách. Kostel je filiální a je spravován z farnosti Benátky nad Jizerou při kostele sv. Máří Magdaleny.\n\nKostel se nachází na starobenáteckém hřbitově, na křižovatce ulic Bratří Bendů a U kostela.\nSoučasný jednolodní kostel Nanebevzetí Panny Marie byl vystavěn v místě staršího, dřevěného kostela s šindelovou střechou a na zděných základech, existujícího pravděpodobně již ve 13. století, ačkoli první písemná zmínka o něm je z roku 1354. Tehdejší farní kostel Nanebevzetí Panny Marie tak byl první sakrální stavbu dnešních Benátek nad Jizerou. Husitské nepokoje i dobu třicetileté války kostel přečkal relativně bez úhony, avšak zdejší fara zanikla v souvislosti s husitskými válkami a farnost s kostelem připadly pod správu novobenátecké fary. Poté byl kostel dlouhodobě zanedbáván a chátral, až do roku 1761, kdy se zřítil.\n\nV letech 1761–1764 byl postaven nový zděný kostel v jednoduchém rokokovém slohu s klasicistní kazatelnou. Ze stejného období pochází také rokoková hřbitovní kaple, někdejší márnice. Spolu s márnicí, ohradní zdí a křížem je chráněn jako kulturní památka.\n\n"}
{"id": "1326127", "url": "https://cs.wikipedia.org/wiki?curid=1326127", "title": "Arvalští bratří", "text": "Arvalští bratří\n\nArvalští bratři (lat. \"Fratres arvales\") byli starověcí římští kněží, kteří přinášeli každoroční oběti Lárům a božstvům, aby zajistili dobrou sklizeň. Nalezené nápisy dokládají jejich sliby, oběti a rituály.\n\nPodle římské pověsti byl tento kněžský sbor založen Romulem, který nahradil zemřelého syna své kojné Accy Laurentie a s ostatními jedenácti syny vytvořil dvanáctičlenný sbor kněží (ačkoli archeologové našli nejvýše devět jmen pohromadě). Bratrstvo patrně existovalo již před založením Říma a přetrvávalo až do císařské doby. Členové byli ustanoveni doživotně z nejvyšších římských vrstev, včetně císařské rodiny. Jejich úkolem bylo uctívat bohyni plodnosti Deu Diu či Ceres po tři dny květnové slavnosti \"Ambarvalia\" tancem, zpěvem a obětmi. Před obětováním se oběti nosily kolem obilného pole, kde sedláci a podruzi tančili a zpívali chvály na Ceres a obětovali jí nejčastěji med, mléko a víno. Podle Plinia staršího byla znamením arvalů bílá stuha a věnec ze snopků obilí.\n\nArchaickou povahu bratrstva i obřadu dokládá zákaz používat železné předměty a nádoby z nepálené hlíny. Koncem republiky bratrstvo patrně ztrácelo na významu, až je císař Augustus opět obnovil, aby posílil vztah Římanů k městu. Nejméně dva další císařové, totiž Marcus Aurelius a Heliogabalus byli členy bratrstva. Arvalští bratři definitivně zanikli do poloviny 4. století.\n\n"}
{"id": "1326128", "url": "https://cs.wikipedia.org/wiki?curid=1326128", "title": "507 (číslo)", "text": "507 (číslo)\n\nPět set sedm je přirozené číslo. Římskými číslicemi se zapisuje DVII a řeckými číslicemi φζ. Následuje po číslu pět set šest a předchází číslu pět set osm.\n\n507 je:\n\n"}
{"id": "1326135", "url": "https://cs.wikipedia.org/wiki?curid=1326135", "title": "Metro 2035", "text": "Metro 2035\n\nMetro 2035 (v ruském originále Метро 2035) postapokalyptický román spisovatele Dmitrije Gluchovského. Vypráví o přeživších v moskevském metru po skončení jaderné války na Zemi. Jedná se o třetí díl trilogie Metro. Kniha byla vydána 12. června 2015.\n\nDesítky přeživších se uchýlily do moskevského metra, aby se ochránila před jadernou zkázou. V tomto chaosu se příběh zaměřil na hlavního hrdinu Arťoma, který je silně přesvědčen, že nejsou sami. Ten se vydává na poslední pouť moskevským metrem, aby všem dokázal, že měl pravdu.\n\n"}
{"id": "1326136", "url": "https://cs.wikipedia.org/wiki?curid=1326136", "title": "Sadovo", "text": "Sadovo\n\nSadovo ( \"Садово\") je město ve středním Bulharsku v Hornothrácké nížině. Žije tu přes 2 tisíce obyvatel.\nJedná se o správní středisko stejnojmenné obštiny v Plovdivské oblasti.\n\nV roce 1916 zde byla naměřena nejvyšší teplota v Bulharsku (42,5 °C).\n\nSadovo bylo založeno v letech 1365 – 1390 jako sídlo pro turecké osadníky přesídlené do Thrákie, a to za panování sultánů Murada (porobitele Bulharů) a Bajezída. Zpočátku byla obec osídlena výhradně tureckými muslimy. Podle ústního podání byl její nejstarší název Küçuk Stambol. Nejstarší písemný záznam pochází z osmanského daňového rejstříku z roku 1472, kde je uvedena jako Çeşnegir a všichni její obyvatelé jako muslimové.\n\nSídlo ztratilo jednotný muslimský charakter v 16. století přistěhováním Romů, mezi nimiž byli zastoupeni i křesťané s vlastními knězi. V roce 1572 zde bylo zaznamenáno 120 muslimských rodin (75 tureckých, 30 romských a 15 bulharských) a 12 romských křesťanských rodin. V roce 1596 zde bylo napočítáno 96 muslimů a 48 křesťanů, z nichž 37 bylo Romů včetně 2 popů; ostatní křesťané byli Bulhaři bez vlastního kněze. Podle berního soupisu z roku 1622 zde žilo 9 bulharských křesťanských rodin. Převážně muslimské osídlení trvalo po celé 17. století a poté se podíl křesťanů začal zvyšovat.\n\nV každoročním berním soupisu je sídlo v roce 1848 zaneseno pod názvem Çeşnegir s přívlastkem Tongurcak. Před rusko-tureckou válkou k obci patřilo 30 ha orné půdy, na níž se pěstovala zejména rýže, a pastviny, kde se chovaly ovce, krávy, buvoli, prasata a koně. Po oné válce se obec stala součástí Východní Rumélie. Současný název nese od roku 1881, údajně podle básníka Ivana Vazova, který při svém průjezdu obcí, zvolal: „Jaký krásný sad!“\n\nVe městě žije 2 590 obyvatel a je zde trvale hlášeno 2 394 obyvatel. Podle sčítáni 1. února 2011 bylo národnostní složení následující:\n\n"}
{"id": "1326138", "url": "https://cs.wikipedia.org/wiki?curid=1326138", "title": "San Rafael", "text": "San Rafael\n\nSan Rafael může znamenat:\n\n"}
{"id": "1326139", "url": "https://cs.wikipedia.org/wiki?curid=1326139", "title": "Sbor Dr. Karla Farského", "text": "Sbor Dr. Karla Farského\n\nSbor Dr. Karla Farského může být:\n\n"}
{"id": "1326140", "url": "https://cs.wikipedia.org/wiki?curid=1326140", "title": "Sedm zastavení bolesti Panny Marie", "text": "Sedm zastavení bolesti Panny Marie\n\nSedm zastavení bolesti Panny Marie může být:\n\n"}
{"id": "1326142", "url": "https://cs.wikipedia.org/wiki?curid=1326142", "title": "Seznam her pro Xbox 360 kompatibilních s Xbox One", "text": "Seznam her pro Xbox 360 kompatibilních s Xbox One\n\nToto je seznam her pro Xbox 360 kompatibilních s Xbox One.\n\n"}
{"id": "1326145", "url": "https://cs.wikipedia.org/wiki?curid=1326145", "title": "Dolné Zahorany", "text": "Dolné Zahorany\n\nDolné Zahorany jsou obec na Slovensku v okrese Rimavská Sobota. V roce 2017 zde žilo 180 obyvatel.\n\nPrvní písemná zmínka o obci pochází z roku 1341. Původní název obce byl Heďmeg, později Maďarský Heďmeg a od roku 1927 Uhorské Zahorany. Dnešní název se používá od roku 1948.\n"}
{"id": "1326146", "url": "https://cs.wikipedia.org/wiki?curid=1326146", "title": "Obština Strumjani", "text": "Obština Strumjani\n\nObština Strumjani ( \"Община Струмяни\") je bulharská jednotka územní samosprávy v Blagoevgradské oblasti. Leží v jihozápadním Bulharsku u hranic se Severní Makedonií, na svazích pohoří Ogražden, Malševska planina a severního Pirinu a v mezilehlých údolích. Správním střediskem je ves Strumjani, kromě ní obština zahrnuje 20 vesnic. Žije zde necelých 5 tisíc stálých obyvatel.\n\nV obštině žije 4 916 stálých obyvatel a včetně přechodně hlášených obyvatel 5 577. Podle sčítání 1. února 2011 bylo národnostní složení následující:\n\n"}
{"id": "1326147", "url": "https://cs.wikipedia.org/wiki?curid=1326147", "title": "Izotopy flerovia", "text": "Izotopy flerovia\n\nFlerovium (Fl) je umělý prvek, v přírodě se nevyskytuje. Prvním objeveným izotopem bylo v roce 1999 (možná už 1998) Fl.\n\nJe známo 7 izotopů flerovia, s nukleonovými čísly 284 až 290; nejstabilnější je pravděpodobně Fl s předpokládaným poločasem přeměny 19 sekund (jeho existence nebyla potvrzena), všechny ostatní mají poločas kratší než 11 sekund.\n"}
{"id": "1326151", "url": "https://cs.wikipedia.org/wiki?curid=1326151", "title": "Soubey", "text": "Soubey\n\nSoubey je obec ležící v okrese Franches-montagnes v kantonu Jura ve Švýcarsku.\n\nSoubey je poprvé zmíněno roku 1340 pod názvem \"Subeis\". V roce 1369 byla obec zmíněna jako \"Subiez\". Vzhledem k tomu, že Soubey patří k několika málo lokalitám ve Švýcarsku bez mobilního signálu a jiného elektromagnetického záření, je vyhledáváno turisty z celého světa.\n\nRozloha Soubey je 13,67 km². 38,5% z celkové rozlohy je využíváno pro zemědělské účely, 56,8% rozlohy pokrývají lesy. Pouze 2,2% celkové rozlohy je zastavěno a 0,3% rozlohy zaujímá vodní plocha. Obec se nachází v okrese Franches-Montagnes a leží na řece Doubs. Celá obec je tvořena vesnicí Soubey a osadami Clairbief, Chercenay, Froidevaux a Le Chaufour na levé straně řeky Doubs a osadami Lobschez a Les Moulins na pravé straně řeky.\n\nV roce 2014 zde žilo 134 obyvatel. Z celkového počtu obyvatel je více než 4,4% cizí národnosti. Od roku 2000 do roku 2010 se počet obyvatel změnil o 5,5%. Většina obyvatel mluví francouzsky (84%), ostatní německy. V roce 2008 bylo z celkového počtu obyvatel 54,2% mužů, a 45,2% žen.\n\nHistorický vývoj počtu obyvatel ukazuje následující graf:\nPodle sčítání lidu z roku 2000 se 69,9% obyvatelstva hlásilo k římskokatolické církvi. 20,6% populace se hlásilo ke švýcarské reformované církvi. Zhruba 8% lidí se označilo za nevěřící.\n"}
{"id": "1326152", "url": "https://cs.wikipedia.org/wiki?curid=1326152", "title": "Izotopy moscovia", "text": "Izotopy moscovia\n\nMoscovium (Mc) je umělý prvek, v přírodě se nevyskytuje. Prvním objeveným izotopem bylo v roce 1999 (možná už 1998) Mc.\n\nJe známo 5 izotopů moscovia, s nukleonovými čísly 287 až 291; nejstabilnější (z izotopů, jejichž poločas přeměny je znám) je Mc s poločasem přeměny přibližně 220 milisekund (u Mc se předpokládá poločas kolem 1 minuty), všechny ostatní mají poločas kratší než 200 milisekund.\n"}
{"id": "1326154", "url": "https://cs.wikipedia.org/wiki?curid=1326154", "title": "Kostel svatého Jakuba Staršího (Bukov)", "text": "Kostel svatého Jakuba Staršího (Bukov)\n\nKostel svatého Jakuba Staršího (případně také kostel svatého Jakuba Většího) je filiální kostel v římskokatolické farnosti Rožná nad Pernštejnem, nachází se v centru obce Bukov. Je gotickou jednolodní stavbou stojící uprostřed hřbitova, v 19. století byl přestavěn. Kostel má pravoúhlé kněžiště a hranolovou věž na západní straně budovy. Kostel je chráněn jako kulturní památka České republiky. V kostele jsou umístěny dva oltáře. \n\nKostel tvořený pravoúhlým kněžištěm a lodí byl postaven na přelomu 13. a 14. století. Pravděpodobně během 2. poloviny 17. století byla přistavěna sakristie. V roce 1530 byl do kostela pořízen zvon s reliéfem Golgothy, znakem zubří hlavy a s nápisem, zvon byl v roce 1729 opraven, získal nové srdce zvonu. Druhý zvon byl pořízen počátkem 16. století, ten pukl během první světové války a byl opraven, třetí zvon byl pořízen také na počátku 16. století a byl během druhé světové války rekvírován a po válce se vrátil poškozený.\n\nV roce 1603 byl do kostela umístěn náhrobní kámen Jana Radešínského z Radešína a na Radešině a Mitrově, v kostele je také umístěn náhrobní kámen Petra Čížovského z Čížova, který byl zavražděn v roce 1608, do kostela byl umístěn až v 70. let 20. století. V roce 1715 byl do kostela umístěn i náhrobek Mariany, manželky Pavla Berana.\n\nV roce 1857 byl kostel rekonstruován a rozšířen, byla přistavěna zděná novogotická zvonice, která tak nahradila strženou dřevěnou zvonici, která stála na hřbitově za branou.\n\nKostel svatého Jakuba Staršího je orientovaná jednolodní stavba, s protáhlou lodí zakončenou na východě obdélným kněžištěm, se sakristií při jeho severní straně. K západní straně lodi přiléhá hranolová věž. Vstup do kostela je v severní stěně lodi. Loď a kněžiště odděluje zděný vítězný oblouk. Kněžiště a sakristie jsou završeny valenou klenbou, loď má plochý trámový strop. Hlavní oltář je gotický, se sochami svaté Barbory a svaté Kateřiny.\n\n\n"}
{"id": "1326159", "url": "https://cs.wikipedia.org/wiki?curid=1326159", "title": "Ondřej Malý (novinář)", "text": "Ondřej Malý (novinář)\n\nOndřej Malý (* 13. července 1979 Praha) je český novinář a státní úředník, od února do října 2018 náměstek ministra průmyslu a obchodu ČR, v letech 2017 až 2018 koordinátor digitální agendy ČR a v letech 2012 až 2017 člen Rady Českého telekomunikačního úřadu.\n\nV letech 1993 až 1997 vystudoval 1. Soukromou obchodní akademii, následně pak Fakultu sociálních věd Univerzity Karlovy v Praze – bakalářský obor žurnalistika / rozhlasová žurnalistika (získal titul Bc., promoval v roce 2003) a magisterský obor americká studia (získal titul Mgr., promoval v roce 2008).\n\nPracovní kariéru začínal mezi lety 1999 a 2006 jako nezávislý profesionál (freelancer)v oboru recenze počítačových her a média. Potom se stal redaktorem se specializací na IT a telekomunikace, v letech 2007 až 2010 působil v Lidových novinách a později v letech 2010 až 2012 v Hospodářských novinách.\n\nV polovině března 2012 jej Vláda Petra Nečase jmenovala členem Rady Českého telekomunikačního úřadu. Mandát vykonával pět let a skončil tak až v polovině března 2017.\n\nPo rezignaci Tomáše Prouzy na post koordinátora digitální agendy ČR jmenovala na tuto pozici Vláda Bohuslava Sobotky na začátku dubna 2017 právě Ondřeje Malého. Od února 2018 se stal náměstkem ministra průmyslu a obchodu ČR pro internetizaci. Na konci října 2018 jej však nová ministryně průmyslu a obchodu ČR Marta Nováková z funkce odvolala.\n\nOndřej Malý mluví anglicky, francouzsky a španělsky.\n"}
{"id": "1326167", "url": "https://cs.wikipedia.org/wiki?curid=1326167", "title": "Ondřej Malý", "text": "Ondřej Malý\n\nJméno a příjmení Ondřej Malý má více nositelů:\n\n"}
{"id": "1326168", "url": "https://cs.wikipedia.org/wiki?curid=1326168", "title": "Izotopy livermoria", "text": "Izotopy livermoria\n\nLivermorium (Lv) je umělý prvek, v přírodě se nevyskytuje. Prvním objeveným izotopem bylo v roce 2000 Lv.\n\nJe známo 5 izotopů livermoria, s nukleonovými čísly 289 až 293, a také izotop Lv, jehož existence nebyla potvrzena; nejstabilnější (z izotopů, jejichž poločas přeměny je znám) je Lv s poločasem přeměny přibližně 53 milisekund (u Lv se předpokládá poločas kolem 54 ms), všechny ostatní mají poločas kratší než 40 milisekund.\n"}
{"id": "1326171", "url": "https://cs.wikipedia.org/wiki?curid=1326171", "title": "Lidový loutkář", "text": "Lidový loutkář\n\nZa lidové loutkáře v českých zemích byli označováni loutkáři, kteří se svými divadelními skupinami předváděli celé loutkoherecké produkce. Obvykle lidový loutkáři museli ovládat jak pohyb marionet, tak hlasový projev, zpěv, hru na hudební nástroje i ostatní činnosti nutné pro provoz divadla. Tito loutkáři předváděli divadelní hry přepsané pro loutkové divadlo široké veřejnosti. (kočující umělci). Šířili tak od 18.století českou divadelní tradici. Mnohdy se jednalo o jedinou kulturou, která české vesnice navštívila. Většinou se jednalo o celé rody, které se tomuto umění věnovaly i několik generací. Mezi známé lidové loutkáře patřil například rod Kopeckých, Kaiserů, Nováků, Dubských, Kludských, Tylů, Alešů, Vocásků a dalších. \n"}
{"id": "1326174", "url": "https://cs.wikipedia.org/wiki?curid=1326174", "title": "Izotopy tennessinu", "text": "Izotopy tennessinu\n\nTennessin (Ts) je umělý prvek, v přírodě se nevyskytuje. První objevené izotopy byly v roce 2009 Ts a Ts. Tento prvek je vůbec nejnověji objevený.\n\nJsou známy 4 izotopy tennessinu, s nukleonovými čísly 291 až 294.\n"}
{"id": "1326180", "url": "https://cs.wikipedia.org/wiki?curid=1326180", "title": "Rimavské Brezovo", "text": "Rimavské Brezovo\n\nRimavské Brezovo je obec na Slovensku v okrese Rimavská Sobota, v tradičním regionu Malohont. V roce 2017 zde žilo 528 lidí. V obci se nachází evangelický kostel s gotickými freskami.\n\nPrvní písemná zmínka o obci pochází z roku 1334.\n"}
{"id": "1326182", "url": "https://cs.wikipedia.org/wiki?curid=1326182", "title": "Risan", "text": "Risan\n\nRisan (v srbské cyrilici Рисан, italsky Risano) je město u zálivu Boka Kotorska, u tzv. Risanského zálivu. Administrativně spadá pod opštinu Kotor. V roce 2011 zde žilo 2048 obyvatel. Známý je jako nejdeštivější místo v Evropě.\n\nMěsto vzniklo na místě antické osady \"Rhizon\", která byla poprvé připomínána ve 4. století před naším letopočtem. Osada byla součástí řeckého osídlení Středozemního moře. Během existence Římské říše bylo známé jako Romanorum, která během 1. a 2. století značně bohatla díky obchodu po moři. Počet obyvatel se přiblížil k deseti tisícům a stály zde vily bohatých obchodníků. Z této doby se dochovala řada římských mozaik. Na počátku 6. století zde bylo ustanoveno sídlo diecéze. Úpadek města nastal po nájezdech Avarů a Slovanů. V roce 1482 obsadili po Benátčanech Turci spolu s Herceg Novim. Následně odsud pořádali pirátské výpravy po jaderském pobřeží. V roce 1688 získali Risan zpět Benátčané. Tehdy měl okolo 800 obyvatel, z nichž většina byla muslimského vyznání. Během Hercegovského povstání se zde skrývali povstalci proti Turkům. Poté byl součástí (od roku 1797) Rakousko-Uherska a od roku 1918 Království SHS a poté Jugoslávie. V roce 1900 měl Risan 5441 obyvatel. Během druhé světové války město okupovala fašistická Itálie. Od roku 2006 je součástí nezávislé Černé Hory.\n"}
{"id": "1326183", "url": "https://cs.wikipedia.org/wiki?curid=1326183", "title": "Slíďák ostnonohý", "text": "Slíďák ostnonohý\n\nSlíďák ostnonohý (\"Acantholycosa norvegica\") je druh pavouka z čeledi slíďákovití. Má strakatou barvu, hlavohruď je černá s bílými skvrnami na okrajích, zadeček kombinuje černou, šedou a bílou barvu. Nohy dosahují značné délky a jsou porostlé řídkými dlouhými chloupky připomínajícími ostny, především pak tibie předního páru. Dorůstá velikosti 6 až 9 milimetrů (pouze tělo), přičemž samice (7,5 až 9 mm) jsou obvykle poněkud větší než samci. Tento druh nepřede pavučiny, ale loví na zemi různý drobný hmyz a členovce. Žije v palearktické oblasti. V České republice je relativně vzácný. Obývá především horské oblasti, ale dá se nalézt i v nižších nadmořských výškách. Jako biotop preferuje suťová pole. Při vyrušení zalézá pod kameny. Kokon má namodralou barvu. Dá se velmi snadno zaměnit za slíďáka dřevomilného (\"Acantholycosa lignaria\"), který nicméně preferuje jiná stanoviště.\n"}
{"id": "1326184", "url": "https://cs.wikipedia.org/wiki?curid=1326184", "title": "Řeckokatolická farnost v Ústí nad Labem", "text": "Řeckokatolická farnost v Ústí nad Labem\n\nŘeckokatolická farnost v Ústí nad Labem je územní společenství řeckokatolíků (katolíků byzantského ritu, sjednocených s římskokatolickou církví) na území liberecko-chomutovského děkanátu Apoštolského exarchátu řeckokatolické církve v České republice. Farnost zahrnuje území okresů Děčín, Litoměřice, Teplice a Ústí nad Labem.\n\nPrvní řeckokatoličtí věřící na ústecko přišli v 50. letech 20. století poté, co byla řeckokatolická církev násilně zrušena následkem prešovského lžisoboru. Tehdy do severních Čech přišla řada řeckokatolických duchovních, kteří neměli státní souhlas a ve zdejším průmyslovém kraji pracovali vesměs jako dělníci. Tento stav se poněkud změnil po roce 1968, kdy byla řeckokatolická církev opětovně státně povolena. Od roku 1990 se začalo řeckokatolické společenství scházet v zapůjčeném římskokatolickém kostele sv. Josefa v ústeckých Předlicích a zpočátku využívalo i místní faru. Nějaký čas bývaly rovněž řeckokatolické liturgie v Teplicích.\n\nV roce 2013 byly řeckokatolické bohoslužby přeloženy do ústeckého arciděkanského kostela Nanebevzetí Panny Marie, v roce 2015 pak do kostela sv. Šimona a Judy v ústecké čtvrti Mojžíř. Od září 2017 pak začali řeckokatolíci sloužit v kostele sv. Vojtěcha při někdejším dominikánském klášteře v centru Ústí nad Labem na Hradišti. Řeckokatolické bohoslužby jsou také slouženy v Roudnici nad Labem.Kuratoriem farnosti byl od založení farnosti Dr Alexander Fitz, kterého jmenoval Mons .Ivan ljavinec vladyka exarchátu.\n\n\n"}
{"id": "1326187", "url": "https://cs.wikipedia.org/wiki?curid=1326187", "title": "Srpen 2017", "text": "Srpen 2017\n\n\n\n\n\n\n\n\n\n\n"}
{"id": "1326188", "url": "https://cs.wikipedia.org/wiki?curid=1326188", "title": "508 (číslo)", "text": "508 (číslo)\n\nPět set osm je přirozené číslo. Římskými číslicemi se zapisuje DVIII a řeckými číslicemi φη. Následuje po číslu pět set sedm a předchází číslu pět set devět.\n\n508 je:\n\n"}
{"id": "1326189", "url": "https://cs.wikipedia.org/wiki?curid=1326189", "title": "Husník a Häusler, fotochemigrafický umělecký ústav", "text": "Husník a Häusler, fotochemigrafický umělecký ústav\n\nHusník a Häusler, fotochemigrafický umělecký ústav je zrušená polygrafická firma v Praze, která se nacházela v ulici Husinecká. Spolu s firmami J. Štenc nebo M. Schulz patřila k nejvýznamnějším pražským reprodukčním závodům. Její budova je v majetku České republiky.\n\nOd roku 1879 měl český malíř, grafik, fotograf a vynálezce světlotisku Jakub Husník v Praze na Vinohradech na Sadové silnici (Wilsonova) čp. 95 zinkografickou dílnu a fotografický ateliér, kde vyráběl fotolitografický přetiskový papír. Roku 1888 do firmy vstoupil jako nový partner jeho zeť Artur Häusler, se kterým mimo jiné tiskli vodoznaky (další Husníkův vynález). Pro firmu pracoval i syn Jaroslav, který se zasloužil při výrobě a dodávání trojbarvotiskových štočků. Roku 1900 přesídlila firma do novostavby na Žižkov v Husinecké ulici, postavené podle návrhu architekta a stavitele Eduarda Sochora.\n\nZděná trojkřídlá stavba ve vnitrobloku mezi činžovními domy spočívala na mohutném kamenném soklu. Sokl byl odlehčen klenutým podloubím, které prosvětlovalo suterenní místnosti. V postranních křídlech krytých mansardovou střechou se nalézaly fotoateliéry s vysokými okny. Cihelná fasáda byla zdobena štukem a železnými prvky.\n\nČinnost ve firmě postupně ustala po po smrti Artura Häuslera roku 1936. Objekt získala chemicko-farmaceutická firma Remed, a.s., která jej roku 1940 přestavěla podle plánů architekta Vincence Dvořáka - k budově byla přistavěna další poschodí a zahradní objekt pro laboratoře. Pro Spojené závody farmaceutické - závod Remed postavil v ohybu ulice Husinecké architekt Bohumír Kozák čtyřpatrovou správní budovu.\n\nAreál je v majetku státu a využívá jej Pozemkový fond ČR.\n\n\n"}
{"id": "1326190", "url": "https://cs.wikipedia.org/wiki?curid=1326190", "title": "Peter Donnhäuser", "text": "Peter Donnhäuser\n\nPeter Donnhäuser (27. června 1900 Dolní Dvůr – 23. dubna 1933 Karlovy Vary) byl nacistický zemský vůdce mládeže (\"Nationalsozialistischer Jugendverband\"; NSJ) v Sudetech, povoláním učitel.\n\nNarodil se 27. června 1900 v obci Dolní Dvůr (Niederhof) u Vrchlabí. Roku 1919 absolvoval učitelský ústav v Trutnově, poté pracoval jako učitel v jihozápadních Čechách.\n\nZapojil se do německého nacionalistického hnutí. Roku 1927 se stal skupinovým vedoucím (Gruppenführer), později župním vedoucím (Gauführer) v Karlových Varech a krajským spolkovým vedoucím (Kreisverbandführer) oblasti Teplice – Cheb. Od roku 1931 zastával funkci zemského vůdce mládeže pro Čechy (Landesführer des Jugendverbandes für Böhmen).\n\nKvůli svým národně-sociálním aktivitám jako vůdce mládeže byl československými úřady roku 1932 propuštěn ze státní služby a 24. září téhož roku odsouzen brněnským krajským trestním soudem ke dvěma letům odnětí svobody a pokutě 2000 Kč. Jednalo se o velký proces se šesti vedoucími představiteli německých organizací Volkssport, Jugendverband a Sudetenbund. Soud došel k závěru, že tyto spolky tvořily součást strany německých národních socialistů v ČSR, jejímž konečným a tajným cílem bylo odtržení části Československé republiky a její připojení k Německé říši. Koordinovali svou činnost s říšskoněmeckými národními socialisty a uznávali vůdcovství Adolfa Hitlera. Cílem Volkssportu bylo vycvičit ilegální armádu po vzoru německého SA a Jugendverband (vedeného Donnhäuserem) měl pro tuto organizaci vychovávat dorost. Tím porušili Zákon na ochranu republiky, čehož si byli vědomi, protože je na to už v prosinci 1930 upozornil poslanec Hans Krebs.\n\nZ vězení byl podmínečně propuštěn 15. března 1933. Protože s učitelským místem už nemohl počítat, začal již dříve studovat práva a živil se jednak soukromými hodinami, jednak prací v advokátní kanceláři dr. Starka. Bydlel v Praze XII (na Vinohradech). \n\n22. dubna 1933 byl během cesty do Aše zatčen ve vlaku a umístěn do policejní cely v Karlových Varech na základě udání, že vedl řeči nepřátelské vůči státu. Podle některých zdrojů měl jet na stranickou schůzi, ačkoliv věděl, že tím porušuje podmínku a hrozí mu zatčení; z výsledků vyšetřování ovšem spíše vyplývalo, že mířil přes Hranice v Čechách (Rossbach) do do emigrace v Německu, protože měl u sebe cestovní pas a byly u něj také nalezeny tajné úřední dokumenty. \n\nPo výslechu byl odveden do policejní věznice. Během noci na něj několikrát dohlédli. 23. dubna o půl páté ještě ležel na pohovce, ale ráno byl nalezen oběšený. Některé (říšsko)německé listy tvrdily, že zemřel v důsledku týrání, ale úřední ohledání za přítomnosti zástupců německých národních socialistů i následná soudní pitva žádné násilí neprokázaly a jako příčina smrti byla jednoznačně konstatována sebevražda. Motivem bylo pravděpodobně zklamání z nevydařeného útěku, s jehož úspěchem již od brněnského procesu počítal, a strach z hrozícího trestu.\n\nBylo po něm pojmenováno několik ulic: v Liberci, Bayreuthu, Berlíně (dnes Terrassenstraße) a v Brně (dnešní Lesnická ulice) či v Hradci Králové (dnešní U Soudu). V Liberci po něm byla během druhé světové války pojmenována i knihovna. Ve Vrchlabí, během okupace, bylo po něm pojmenováno náměstí, nyní Náměstí TGM. \n"}
{"id": "1326192", "url": "https://cs.wikipedia.org/wiki?curid=1326192", "title": "509 (číslo)", "text": "509 (číslo)\n\nPět set devět je přirozené číslo. Římskými číslicemi se zapisuje DIX a řeckými číslicemi φθ. Následuje po číslu pět set osm a předchází číslu pět set deset.\n\n509 je:\n\n"}
{"id": "1326194", "url": "https://cs.wikipedia.org/wiki?curid=1326194", "title": "Heinrich Hönich", "text": "Heinrich Hönich\n\nNarodil se v Dolním Hanychově do rodiny soukeníka Wilhelma Hönicha. Původně se vyučil litografem. V letech 1893-1896 studoval na pražské Akademii výtvarných umění u prof. Maxmiliána Pirnera. V dalším studiu pokračoval na Akademii výtvarných umění v Drážďanech. V letech 1906-1928 žil v Mnichově, kde se účastnil mnoha výstav. Z Mnichova zamířil do Prahy, kde v letech 1928-1939 převzal grafickou speciálku na Malířské akademii za zemřelého prof. Augusta Brömseho. K jeho studentům patřili například Max Geyer, Josef Vietze, Max Zeschitz, František Matoušek, Oskar Kreibich a další. Byl členem Metznerova svazu a v Praze se pravidelně zúčastňoval výstav pořádaných spolkem Deutsch-böhmischer Künstlerbund. V roce 1945 byl internován a dožil v západoněmeckém městě Gstadt am Chiemsee.\n\nJindřich Hönich se věnoval především krajinomalbě a grafice. Vytvářel ex-libris, plakáty, pracoval technikou leptu a litografie, byl zručný kreslíř a grafik.\n\n\n"}
{"id": "1326196", "url": "https://cs.wikipedia.org/wiki?curid=1326196", "title": "Law &amp; Order True Crime", "text": "Law &amp; Order True Crime\n\nLaw & Order True Crime je americký kriminální antologický televizní seriál, který měl premiéru 26. září 2017 na stanici NBC. Stanice seriál objednala dne 15. července 2016. Jeho tvůrcem je Dick Wolf. Osm dílů první řady je nazváno na \"Law & Order True Crime: The Menendez Murders\", které sledují soudní proces bratrů Lyla a Erika Menendezových, kteří byli odsouzeni za vraždu svých rodičů Joseho a Kitty.\n\n\n\nNatáčení seriálu začalo 26. června 2017.\n\n"}
{"id": "1326206", "url": "https://cs.wikipedia.org/wiki?curid=1326206", "title": "M. Schulz, grafický umělecký ústav", "text": "M. Schulz, grafický umělecký ústav\n\nM. Schulz, grafický umělecký ústav je zaniklá polygrafická firma v Praze, která se nacházela v Holešovicích na rohu ulic Kostelní a Františka Křížka.\n\nFirma M. Schulze byla založena roku 1862. Spolu s firmami J. Štenc nebo Husník a Häusler patřila k nejvýznamnějším pražským reprodukčním závodům. Z její dílny vycházely například kalendáře nebo pohlednice.\n\nRoku 1896 pro ni stavitel Josef Blecha vybudoval přízemní tiskárnu, k té později dostavěl Matěj Blecha patro. V letech 1906-1908 došlo k radikální přestavbě objektu, kterou opět provedla firma Blecha. Velkorysé fasády vyprojektoval atelier architekta Antonína Hrubého. Západní budova v Kostelní ulici měla dvě patra nájemních bytů, východní nárožní budova byla určená pro tiskařskou výrobu a sklady.\n\nBěhem druhé světové války byla firma panu Schulzovi pro jeho židovský původ odebrána a stala se majetkem protektorátu pod názvem „Tiskárna Protektorátu Čechy a Morava“. Po skončení války připadla Československému státu a Ústřední správa geodézie a kartografie ji přidělila Státnímu zeměměřickému a katastrálnímu ústavu. Od 50. let 20. století v budovách sídlil Kartografický a reprodukční ústav, následně n.p. Kartografie.\n\nObjekt je složený ze dvou budov, které jsou v jednotlivých patrech propojeny a do obou je společný vstup z ulice Františka Křížka. Čtyřpodlažní nárožní budova má nosnou konstrukci tvořenou železobetonovým tyčovým monolitickým skeletem. Budova v Kostelní ulici, západně od nárožní, má šest nadzemních podlaží a je zděná (nástavba pátého a šestého podlaží je z roku 1993).\n\n"}
{"id": "1326209", "url": "https://cs.wikipedia.org/wiki?curid=1326209", "title": "Ugo", "text": "Ugo\n\nUgo má více významů:\n\n\n\n"}
{"id": "1326210", "url": "https://cs.wikipedia.org/wiki?curid=1326210", "title": "Petar Ivanov (sportovní lezec)", "text": "Petar Ivanov (sportovní lezec)\n\nPetăr Ivanov (: Петър Иванов; * 19. listopadu 2000, Sofie) je bulharský reprezentant ve sportovním lezení, juniorský mistr Evropy v boulderingu.\n\n\n"}
{"id": "1326212", "url": "https://cs.wikipedia.org/wiki?curid=1326212", "title": "Grońsko", "text": "Grońsko\n\nGrońsko je vesnice ve Velkopolském vojvodství na západě Polska. Nachází se 5 km od Lwóweku, 13 km od Nowy Tomyślu a 55 km od Poznaně. Podle sčítání z roku 1837 měla tato vesnice 317 obyvatel a 28 domů.\n"}
{"id": "1326215", "url": "https://cs.wikipedia.org/wiki?curid=1326215", "title": "Slíďák dřevomilný", "text": "Slíďák dřevomilný\n\nSlíďák dřevomilný (\"Acantholycosa lignaria\") je druh pavouka z čeledi slíďákovití. Má strakatou barvu, hlavohruď je černá s bílými skvrnami na okrajích, zadeček kombinuje černou, šedou a bílou barvu. Nohy dosahují značné délky a především tibie předního páru jsou porostlé 4 až 6 dlouhými chloupky připomínajícími ostny. Dorůstá velikosti 7 až 8 milimetrů (někdy se udává až 10 mm). Samice je poněkud větší než samec. Tento druh nepřede pavučiny, ale loví na zemi různý drobný hmyz a členovce. Žije v palearktické oblasti. V České republice je vzácný a řadí se mezi chráněné druhy. Obývá zde především horské oblasti v nadmořské výšce 600 až 1200 m. Jako biotop preferuje lesní světliny, mýtiny a paseky s padlými kmeny a pařezy, případně naskládané pořezané kmeny. Při vyrušení zalézá do štěrbin ve dřevě a pod kůru. Kokon má namodralou či modrošedou barvu. Dá se velmi snadno zaměnit za slíďáka ostnonohého (\"Acantholycosa norvegica\"), který nicméně preferuje jiná stanoviště.\n"}
{"id": "1326218", "url": "https://cs.wikipedia.org/wiki?curid=1326218", "title": "Izotopy oganessonu", "text": "Izotopy oganessonu\n\nOganesson (Og) je umělý prvek, v přírodě se nevyskytuje. Jediným jeho známým izotopem je Og (poločas přeměny 0,7 milisekund) objevený v roce 2002 a znovu vyrobený roku 2005.\n"}
{"id": "1326221", "url": "https://cs.wikipedia.org/wiki?curid=1326221", "title": "Petar Ivanov", "text": "Petar Ivanov\n\nJméno a příjmení Petar Ivanov se může vztahovat k následujícím osobnostem:\n\n"}
{"id": "1326222", "url": "https://cs.wikipedia.org/wiki?curid=1326222", "title": "Kostel svatého Michaela archanděla (Żernica)", "text": "Kostel svatého Michaela archanděla (Żernica)\n\nKostel svatého Michaela archanděla (polsky: \"Kościół św. Michała Archanioła\") je historický římskokatolický kostel v Żernici, okres Gliwice, Slezské vojvodství a náleží do děkanátu Gliwice-Ostropa, diecéze gliwické, je farním kostelem farnosti svatého Michaela archanděla v Żernici.\nDřevěný kostel je v seznamu kulturních památek Polska pod číslem A/299/56 z 2. 11. 1956 a 375/60 z 10. 3. 1960 a je součástí Stezky dřevěné architektury v Slezském vojvodství.\n\nPrvní zmínka o vesnici Żernici pochází z roku 1246 a od roku 1283 byla pod správou cisterciáků z Rud. Zmínky o farním kostele jsou z roku 1376 a 1447. Kostel byl zničen v době husitských válek v 15. století (1425–1430). Výstavba nového kostela v roce 1661 byla pod patronací cisterciáckého opata Andrease Emanuela Pospela. Na základě dendrochronologických výzkumů vyplývá, že nejstarší část kostela je věž z roku 1518, ke které postupně byly přistavena loď a kněžiště. Kostel byl mnohokrát opravován a rekonstruován. Doložená oprava kostela je z roku 1813 (oprava věže), 1836 (oprava kůru a sakristie), 1856 (zesílení stěn), 1858 (konstrukce sanktusníku). V roce 1864 proběhla generální oprava, další rekonstrukce a opravy byly v roce 1889, 1907, 1929, 1931–1932, 1943–1944 a 1967.\nPo postavení nového kostela v Żernici stará svatyně chátrala a teprve v letech 1998–2008 byla provedena celková rekonstrukce, která zahrnovala jak konzervaci konstrukce kostela tak i obnovení jeho interiéru. V době oprav byl proveden dendrochronologický výzkum.\nPo ukončení oprav 28. září 2008 biskup Gerard Kusz kostel znovu vysvětil. V kostele se konají pravidelné bohoslužby. Kostel je možné prohlédnout.\n\nJednolodní orientovaná dřevěná stavba roubené konstrukce (převážně jedlové dřevo) na cihelno-kamenné podezdívce. Věž čtvercového půdorysu má konstrukci štenýřovou pokrytou šindelem se zvonovým patrem bedněným deskami. Střecha věže je jehlanová krytá šindelem. Ve zvonovém patře se nachází jeden zvon, ostatní byly rekvírovány v době druhé světové války. Loď má půdorys čtvercový v západní části se nachází kruchta s malou předsíni. Východní část lodi je ukončena trojbokým závěrem. Ke kněžišti byla přistavěna na severní straně sakristie obdélníkového půdorysu. Střecha je sedlová krytá šindelem. Sanktusník má šestibokou lucernu zakončenou šindelovou jehlovou střechou. Kolem severozápadního rohu kostela jsou soboty.\n\nKněžiště je užší a nižší než loď s valenou klenbou, vítězný oblouk je oddělen profilovaným příčným trámem a přechází v snížený plochý strop lodi. Hudební kruchta (původně plnila roli babince) je podepřena dvěma ozdobnými dřevěnými sloupy. Kostel má dva vchody. První vede v západní části podvěžím a pod kruchtou. Druhý vchod vede z jižní strany, nad ním je empora napojená na kruchtu, podepřená dvěma šroubovými dřevěnými sloupy.\nInteriér kostela je barokní. Hlavní dvoustupňový zlacený oltář je barokní z roku 1648 s obrazem svatého Michaela archanděla bojujícího s ďáblem. Na evangelijní straně na bočním pozdně barokním oltáři z roku 1756 obraz Panny Marie s dítětem. Na epištolní straně na bočním klasicistním oltáři z poloviny 19. století se nachází obraz svatého Jozefa a svaté Barbory. V kostele na stěnách a plochém stropě je bohatá polychromie z roku 1661 a z druhé poloviny 19. století. Polychromie byly odkryty a restaurovány při rekonstrukci kostela v letech 2001–2008. Témata maleb vycházejí z evangelia, představují výjevy z Bible nebo sedmi svátostí (evangelijní strana kněžiště), tvoří tzv. \"Bibli pro chudé\". V kostele se nachází poprsí svaté Barbory a svaté Doroty z roku 1500, dřevěný kříž z roku 1700, skříně v sakristii z roku 1691, barokní ambona z roku 1671 a originální dveře pobité železnými hřeby druhé poloviny 17. století.\n\n"}
{"id": "1326231", "url": "https://cs.wikipedia.org/wiki?curid=1326231", "title": "Kuang-čou-wan", "text": "Kuang-čou-wan\n\nKuang-čou-wan ( \"Kouang-Tchéou-Wan\", ) bylo území pod francouzskou správou, nacházející se na jihu Číny. Mělo rozlohu 1300 km² a zahrnovalo oblast okolo ústí řeky Ma-sie do Jihočínského moře, severovýchodní pobřeží poloostrova Lej-čou a přilehlé ostrovy. Počet obyvatel se pohyboval okolo dvou set tisíc. Hlavním městem bylo Čan-ťiang (francouzsky \"Fort-Bayard\").\n\nOblast zabrala francouzská vojenská expedice, 10. dubna 1898 uzavřela Francie s císařskou Čínou smlouvu o pronájmu na 99 let a začlenila území pod správu Francouzské Indočíny. Plán na vytvoření protiváhy Hongkongu s nezdařil, Kuang-čou-wan nikdy nezískalo srovnatelný hospodářský ani strategický význam, pokusy Francouzů o expanzi do vnitrozemí ztroskotaly na odporu čínských vojsk. Hlavními ekonomickými aktivitami byl obchod, stavba lodí a těžba uhlí. V únoru 1943 území obsadili Japonci, v srpnu 1945 Francouzi obnovili svoji kontrolu, ale pak předali Kuang-čou-wan pod správu Kuomintangu. Francouzská vlajka zde naposledy zavlála 20. listopadu 1945.\n\nFrancouzi v této své državě vybudovali katolické kostely a školy s výukou ve francouzštině. Pozůstatky francouzského vlivu byly zlikvidovány za kulturní revoluce, ale ještě v devadesátých letech bylo napočítáno kolem tisícovky starších lidí ovládajících francouzštinu.\n"}
{"id": "1326237", "url": "https://cs.wikipedia.org/wiki?curid=1326237", "title": "Beetham Tower (Manchester)", "text": "Beetham Tower (Manchester)\n\nBeetham Tower (někdy též nazývaný Hilton Tower) je 47podlažní mrakodrap v Manchesteru v Anglii. Postaven byl v letech 2004 až 2006. Pojmenován byl podle developerské společnosti \"Beetham Organisation\", architektonický návrh vypracoval ateliér \"SimpsonHaugh and Partners\". S výškou téměř 169 m se jedná o desátou nejvyšší budovu ve Spojeném království a nejvyšší budovu v zemi mimo území Londýna. Podle deníku \"Financial Times\" jde dokonce „\"o jediný skutečný mrakodrap ve Spojeném království mimo Londýn\"“. \n\nV červenci 2016 byla ovšem zahájena stavba mrakodrapu Tower 1, který by měl s plánovanou výškou 201 metrů převzít pomyslnou štafetu nejvyšší budovy v Manchesteru. Jeho dokončení je plánováno na rok 2019.\n\nBeetham Tower patří s poměrem šířky ku výšce 1:10 v západovýchodní ose k nejštíhlejším mrakodrapům na světě. Ve směru severojižní osy je však znatelně širší. Tenká konstrukce na jižní fasádě o 9 metrů převyšuje střechu budovy, tvoří tak její nejvyšší bod a funguje jako hromosvod. Zajímavostí je, že toto stavební řešní způsobuje nezvykle silný zvuk, který budova vydává při větrném počasí. Tento jev byl poprvé zaznamenán v květnu 2006, tedy pouhý týden po otevření mrakodrapu.\n\nZa dobré viditelnosti je mrakodrap viditelný z deseti hrabství. Byty v nejvyšším podlaží nabízejí skvělý výhled na Manchester, rovinatou krajinu v hrabství Cheshire, Peniny s národním parkem Peak District a velšské pohoří Snowdonia.\n\nPro stavbu mrakodrapu byla vybrána parcela v blízkosti již nepoužívané části železničního viaduktu. Výstavba byla součástí plánované modernizace Manchesteru. Stavební povolení bylo vydáno v říjnu 2003, ještě před koncem roku (tedy před samotným zahájením stavby) bylo prodáno 206 z celkového počtu 219 bytů a 4 z 16 luxusních střešních apartmánů. Výstavba probíhala v době silného ekonomického růstu a stavby podobného druhu byly budovány v mnoha anglických městech.\n\nZemní práce a budování základů byly zahájeny na počátku roku 2004, stavba samotné konstrukce mrakodrapu pak započala v dubnu téhož roku. Od srpna 2004 byla zahájena betonáž dvou výztužných jader stavební konstrukce, jejich výška postupně rostla, až na konci července 2005 dosáhla hodnoty 120 metrů. Tímto okamžikem se zatím nedokončená konstrukce mrakodrapu stala nejvyšší budovou v zemi mimo Londýn.\n\nKvůli nepříznivým povětrnostním podmínkám byla plánovaná výška snížena z původních 171 na 169 metrů. Této mety bylo dosaženo 26. dubna 2006. Hotel byl otevřen 9. října 2006 a první obyvatelé bytových jednotek se nastěhovali během roku 2007. Celkové náklady stavby dosáhly 150 milionů liber. \n\nBudova je umístěna na úzkém pozemku poblíž křižovatky ulic \"Deansgate\", \"Great Bridgewater Street\" a \"Liverpool Road\". Díky své výšce a výrazně obdélníkovému půdorysu bylo dosaženo maximálního využití plochy pozemku. Konzolová konstrukce, umístěná ve 23. podlaží, umožnila zvětšení šířky budovy o 4 metry od tohoto podlaží výše a tím i navýšení podlahové plochy. Konstrukce jižní fasády o devět metrů převyšuje úroveň střechy a funguje též jako hromosvod.\n\nNosná konstrukce stavby je z předpjatého betonu, použito systémové samošplhací bednění DOKA SKE 100. Beetham Tower byl první konstrukcí ve Spojeném království, která byla zhotovena pomocí tohoto systému bednění. Vzhledem k málo únosné zemině bylo použito deskových základů namísto základů pilotových, které jsou obvykle u staveb podobného druhu používány. Tloušťka základové desky je 2,5 metru. Na obvodové stěny bylo použito tun betonu a skleněných výplňových tabulí.\n\n"}
{"id": "1326244", "url": "https://cs.wikipedia.org/wiki?curid=1326244", "title": "Vladimír Haering", "text": "Vladimír Haering\n\nVladimír Haering (24. června 1882 Benešov – 6. listopadu 1942 Hameln, Německá říše) byl český vojenský lékař, legionář a odbojář. V letech 1916 až 1920 sloužil v ruských legiích. V roce 1940 byl zatčen za své odbojové aktivity a později odsouzen k šesti letům vězení. Kruté podmínky během věznění v Německu jej připravily o život již v listopadu 1942 ve věku 60 let.\n\nNarodil se do rodiny lékaře a budoucího starosty Benešova, taktéž Vladimíra Haeringa (1850–1900, starostou Benešova od r. 1893). Po předčasné smrti otce v roce 1900 se s matkou a bratrem odstěhovali do Prahy a zahájil zde studium medicíny. Po absolutoriu pracoval jako sekundář na chirurgickém oddělení vinohradské nemocnice. \n\nV roce 1908 sloužil půl roku jako dobrovolník u tyrolského pluku císařských myslivců v Innsbrucku a půl roku jako podporučík zdravotnictva v Praze. \n\nZa první balkánské války v roce 1912 si jej Rudolf Jedlička vybral jako spolupracovníka do skupiny lékařů, se kterou vyrazil pomáhat zraněným do Srbska. Haering pracoval v bělehradské nemocnici od 1. listopadu 1912 do května 1913 a za svou činnost získal Řád svatého Sávy.\n\nPřed 1. světovou válkou byl jmenován primářem chirurgie ve Slezské Ostravě. V květnu 1914 absolvoval cvičení v Sarajevu. Na přelomu srpna a září 1914 se dostal do ruského zajetí (podle výkazu 29. srpna, podle své výpovědi 9. září). \n\nV květnu 1917 vstoupil do legií a byl zařazen jako lékař k 3. střeleckému pluku. Ošetřoval raněné z bitvy u Zborova. Ošetřovnu 3. pluku po všech stránkách vybavil a proměnil ji v dobře fungující lazaret, při kterém založil školu pro zdravotnické poddůstojníky. V lednu 1918 byl jmenován hlavním lazaretním lékařem. V únoru 1918 nechal přeložil lazaret do vojenského vlaku, který se pak v Čeljabinsku stal základem Československé nemocnice s 800 lůžky. Haering byl do srpna 1918 pověřen jejím vedením, pak byl povolán do hlavního štábu legií. Dne 18. ledna 1919 byl jmenován hlavním lékařem československého vojska na Rusi.\n\nV dubnu 1920 odjel do Japonska, v červnu téhož roku se vrátil do Čech. Podílel se mj. na organizaci Československého červeného kříže (ČSČK). Spolupracoval tak s jeho první předsedkyní, dcerou prezidenta Masaryka, Alicí Masarykovou.\n\nV roce 1921 se oženil s Helenou Kreisingerovou. Angažoval se v mnoha funkcích, za své působení obdržel řadu vyznamenání. Když v listopadu 1938 rezignovala na svou funkci v ČSČK Alice Masaryková, ujal se předsednictví právě Haering.\n\nSpolupracoval s odbojovou organizací Obrana národa a podporoval rodiny vězněných vlastenců. V únoru 1940 byl zatčen poté, co byla jeho činnost odhalena. Nejdříve byl vězněn na Pankráci, od ledna 1941 ve věznici Gollnov u Štětína a v závěru téhož roku byl převezen do Berlína. Dne 13. ledna 1942 byl německým lidovým soudem odsouzen k šesti letům vězení a ztrátě občanských i akademických práv. Poté byl vězněn ve městě Hameln, kde vinou těžké práce, hladovění a slabého oblečení v mrazech nepřežil ani rok. \n\nZemřel 6. listopadu 1942 ve věku 60 let. Jeho tělo bylo vydáno jeho manželce, která jej nechala pohřbít do rodinné hrobky v Benešově. \n\n"}
{"id": "1326246", "url": "https://cs.wikipedia.org/wiki?curid=1326246", "title": "Kuvajtské věže", "text": "Kuvajtské věže\n\nKuvajtské věže (arabsky: أبراج الكويت, anglicky: \"Kuwait Towers\") jsou skupina tří vodojemů (věží) ve městě Kuvajt na mysu u vstupu do Perského zálivu. Byly postaveny v roce 1979 a jsou symbolem moderního Kuvajtu. Mezi roky 2012 až 2016 byly uzavřeny pro rekonstrukci. Nejvyšší ze tří věží měří 187 metrů, uvnitř ní je také restaurace a vyhlídka.\n"}
{"id": "1326251", "url": "https://cs.wikipedia.org/wiki?curid=1326251", "title": "Easy Money (seriál)", "text": "Easy Money (seriál)\n\nEasy Money je americký komediálně-dramatický televizní seriál, jehož autory jsou Diane Frolov a Andrew Schneider. Premiérově byl vysílán v roce 2008 na stanici The CW. Natočeno bylo osm z třinácti objednaných dílů, z vysílání byl ovšem kvůli nízké sledovanosti stažen již po čtyřech epizodách. Zbývající díly byly odvysílány následující rok.\n\nBobette Buffkin vede malou rodinnou firmu poskytující krátkodobé půjčky. Jediným, kdo jí pomáhá, je její syn Morgan. Dysfunkční rodina zahrnuje ještě otce Roye, obvykle polehávajícího u televize, syna Coopera, obvykle sedícího za monitorem počítače, a dceru Brandy s pochybnými morálními zásadami.\n\n\n"}
{"id": "1326252", "url": "https://cs.wikipedia.org/wiki?curid=1326252", "title": "Tiskárna Václav Pešl", "text": "Tiskárna Václav Pešl\n\nTiskárna Václav Pešl je zaniklá polygrafická firma v Praze, která se nacházela v Košířích v ulici Lovčenská. Po roce 2003 byly její provozní budovy zbořeny a na místě se nachází nová zástavba.\n\nRoku 1931 dal majitel nakladatelství Václav Pešl postavit podle plánů architekta Jana Píseckého tiskárnu a přilehlý obytný dům. Na dům přímo navazovala budova administrativy se zasklenou střešní terasou. Ta umožňovala kontrolovat dodávky do dvora tiskárny.\n\nPo zrušení tiskárny sloužil areál jako sklad a po roce 2003 byl demolován.\n\n"}
{"id": "1326253", "url": "https://cs.wikipedia.org/wiki?curid=1326253", "title": "Pavel Vašíček (kurátor)", "text": "Pavel Vašíček (kurátor)\n\nPavel Vašíček (* 17. ledna 1944, Kyjov – 5. února 2015, Praha) byl stavební inženýr, kurátor výstav, filantrop a od roku 2008 vedoucí obnovené galerie Topičův salon.\n\nPavel Vašíček se narodil v dnes zaniklé židovské čtvrti Kyjova, kde měl jeho otec Květoslav Vašíček na náměstí železářský obchod. Po komunistickém převratu roku 1948 byl obchod rodině konfiskován. Jeho starší bratr Zdeněk Vašíček vystudoval Filozofickou fakultu Univerzity Karlovy, v 70. letech byl vězněn, poté pracoval jako dělník a po podpisu Charty 77 byl roku 1981 přinucen k emigraci. Oba bratři se dobře znali a přátelili s jiným kyjovským rodákem, malířem a fotografem Miroslavem Tichým.\n\nPavel Vašíček byl původní profesí stavební inženýr. V Praze se podílel na rekonstrukci Malostranské besedy, Studia Paměť nebo Chodovské tvrze. Za normalizace byl v kontaktu s nezávislými občanskými iniciativami, jako \"Otevřený dialog\" Jaroslava Kořána, nebo Aktiv mladých výtvarníků kolem Galerie mladých U Řečických. Během rekonstrukce Vinohradské tržnice zorganizoval v jejích podzemních prostorách v březnu 1989 rozsáhlou neoficiální třítýdenní výstavu \"Otevřený dialog - Minulost a budoucnost ve Vinohradské tržnici\", která patřila k nejvýraznějším nezávislým kulturním (a tedy i společenským) událostem své doby. Tato výstava, která naoko doprovázela výstavku k výročí Vašíčkova zaměstnavatele, Pražského stavebního podniku, a výstavu architektů v přízemí budovy, byla povolena těsně před plánovanou vernisáží. Vystavovaly zde desítky výtvarníků a poprvé se představili někteří do té doby zakázaní autoři, jako Pavel Brázda a Věra Nováková.\n\nOd počátku 90. let byl podnikatelem, spolupracovníkem Revolver Revue, pomáhal organizovat aukce uměleckých předmětů na Žofíně nebo působil jako porotce při volbách umělecké osobnosti roku. Pavel Vašíček byl inspirován Studiem Paměť v Truhlářské ulici, vedeném Sašou a Jiřím Vovsovými. Prostory Studia pomohl rekonstruovat a následně se podílel i na přípravě výstav, divadel, literárních čtení a dalších akcí. V květnu 1998 uspořádali ve Studiu Paměť bratři Pavel a Zdeněk Vašíčkovi výstavu objektů svého otce Květoše Vašíčka (1902–1995). Studio Paměť ukončilo svou činnost v roce 2008 po smrti Saši Vovsové a transformovalo se do dnešního Divadla na tahu, sídlícího v Soukenické ulici. Na pražské kulturní scéně ho do jisté míry nahradil obnovený Topičův salon.\n\nNa konci roku 2007 Pavel Vašíček prováděl rekonstrukci Topičova salonu a byl spoluzakladatelem neziskové \"Společnosti Topičova salonu\", která obnovila výstavní program v této slavné a nejdéle působící soukromé galerii v Praze. Až do své smrti roku 2015 byl jednatelem Společnosti a kurátorem některých výstav. Topičův salon byl znovuotevřen po 52 letech dne 18. února 2008 výstavou Jiřího Koláře a za dobu, kdy byl Pavel Vašíček jeho vedoucím, zde proběhlo 43 výstav a vyšly tři publikace mapující historii Topičova salonu. Roku 2012 byly adaptovány místnosti sousedící s Národní třídou a jako další výstavní prostor byl otevřen Topičův klub. V roce 2014 byl Pavel Vašíček spolu s Pavlem Štemberou kurátorem výstavy ke 120 letům existence Topičova salonu.\n\nPavel Vašíček žil sám a své vlastní pohodlí obětoval službě společnosti. Zemřel náhle, několik týdnů po svých 71. narozeninách.\n\n"}
{"id": "1326254", "url": "https://cs.wikipedia.org/wiki?curid=1326254", "title": "Easy Money", "text": "Easy Money\n\nEasy Money může být:\n"}
{"id": "1326256", "url": "https://cs.wikipedia.org/wiki?curid=1326256", "title": "Vaporwave", "text": "Vaporwave\n\nVaporwave (stylizováno jako ＶＡＰＯＲＷＡＶＥ) je hudební a umělecký styl, který vznikl okolo roku 2010. Šíří se především po internetu, hlavně na stránkách jako je 4chan, Reddit, YouTube nebo Last.fm. Řadí se mezi elektronickou hudbu. \n\nMá původ v mnoha stylech. První písní v tomto žánru zřejmě byla \"Eccojams Vol. 1\" od Chucka Persona. Album, které způsobilo převrat a pomohlo k dalšími rozšíření bylo \"Floral Shoppe\" od Macintoshe Plus, z něhož je nejznámější píseň リサフランク420 / 現代のコンピュー (přepis: \"Risafuranku 420/ gendai no konpyū\").\n\nNázev vaporwave pochází z angličtiny.\n\nS vaporwavem se pojí také grafika, nazývaná estetika (anglicky: \"aestethics\", stylizováno jako ＡＥＳＴＨＥＴＩＣＳ). Je inspirována 80.–90. lety 20. století, videohrami, technologiemi a reklamami této doby, využívá také mnoho prvků z operačního systému Windows 95. Dále se v grafice objevují sochy z antické doby, tropické scenérie a často se přidávají nápisy v japonských písmech (hiragana, katakana a kandži).\n\n\n"}
{"id": "1326258", "url": "https://cs.wikipedia.org/wiki?curid=1326258", "title": "Valentine (seriál)", "text": "Valentine (seriál)\n\nValentine je americký komediálně-dramatický televizní seriál, jehož autorem je Kevin Murphy. Premiérově byl vysílán v roce 2008 na stanici The CW. Natočeno bylo osm z třinácti objednaných dílů, z vysílání byl ovšem kvůli nízké sledovanosti stažen již po čtyřech epizodách. Zbývající díly byly odvysílány následující rok.\n\nRodina Valentineových žije v Hollywoodu, od ostatních se však liší tím, že všichni její členové jsou starověcí bohové, kteří se vydávají za smrtelníky. Jejich úkolem je pomáhat sbližovat spřízněné duše ostatních lidí. V moderní době však již jejich metody nejsou příliš efektivní, proto se matka rodiny Grace (Afrodita), rozhodne najmout autorku romantických románů Kate Providence, aby jim pomohla zlepšit jejich schopnosti.\n\n\n"}
{"id": "1326260", "url": "https://cs.wikipedia.org/wiki?curid=1326260", "title": "Valentine", "text": "Valentine\n\nValentine může být:\n"}
{"id": "1326262", "url": "https://cs.wikipedia.org/wiki?curid=1326262", "title": "Wynonna Earp", "text": "Wynonna Earp\n\nWynonna Earp je americko-kanadský fantastický hororový televizní seriál natočený na motivy stejnojmenné knižní série od spisovatele Beaua Smitha. Tvůrkyní seriálu je Emily Andrasová. V hlavní roli je obsazena Melanie Scrofanoová. V USA měl seriál premiéru 1. dubna 2016 na stanici Syfy a v Kanadě měl mít 28. března 2016 na CHCH-DT, avšak ta byl přesunuta na 4. duben téhož roku.\n\nDne 23. července 2016 bylo na San Diego Comic-Con oznámeno, že seriál získal druhou řadu. Původních deset dílů bylo v říjnu 2016 změněno dvanáct, tedy o dva více než bylo plánováno. 15. dubna 2017 se v Kanadě přesunul seriál ze stanice CHCH-DT na stanici Space. V očekávání premiéry druhé řady začala stanice Space vysílat první ve stejnou dobu se speciálním dvojdílem. Druhá řada měla premiéru na americké stanici Syfy a kanadské Space ve stejný den a čas, tj. dne 9. června 2017 v 20:00.\n\nDne 22. července 2017 oznámil David Ozer, prezident společnosti IDW Entertainment, na San Diego Comic-Con, že seriál získal třetí řadu s premiérou v roce 2018. Stejný den oznámila stanice Space, že spolu se Syfy objednaly dvanáct dílů pro třetí řadu. Andras přičetl obnovení seriálu \"vášnivým fanouškům Wynonny Earp\", jež se přezdívají \"Earperové\". První díl třetí řady byl speciálně zveřejněn už 16. července, přičemž řada měla oficiálně premiéru až 20. července 2018 na Syfy a Space.\n\n21. července 2018 bylo na conu SDCC oznámeno, že stanice Syfy a Space objednaly čtvrtou řadu. Řada bude čítat dvanáct dílů, které budou mít premiéru v roce 2019. Dne 22. února 2019 bylo médii ohlášeno, že se kvůli finančním problémům společnosti IDW Entertainment pozastavuje produkce čtvrté řady.\n\nWynonna Earp, jež je pra-pravnučkou známého šerifa Wyatta Earpa, bojuje s démony a dalšími nadpřirozenými bytostmi, kteří se znovuzrodili. Ty obývají prokleté území nedaleko Kanadských skalnatých hor Ghost River Triangle, které zahrnuje i její domovské město Purgatory. Na svých 27. narozeninách zdědila sílu k použití revolveru \"Peacemaker\", aby navrátila všechny bytosti zpátky do pekla. Ona, její revolver a blízký kruh přátel jsou jediní, kdo dokáží dostat zlo ke spravedlnosti. Je zrekrutována tajnou vládní organizací Black Badge, kterou vede zvláštní agent Xavier Dolls. Postupně se k ní připojí také Doc Holliday a její sestra, Waverly Earp. Od policie jim pomáhá Waverlyna přítelkyně a šerifka Nicole Haught.\n\n\n\nSeriál měl ve Spojeném království premiéru na televizní stanici Spike 29. července 2016 ve 21:00. V Austrálii měl premiéru na stejnojmenné australské verzi stanice Spike 5. února 2017.\n\nDruhá řada měla ve Spojeném království premiéru na stanici Spike 13. června 2017 ve 22:00 a třetí řada na 5Spike 27. července 2018 ve 22:00.\n\nSeriál je mezinárodně distribuován streamovací službou Netflix.\n\nV červenci 2015 získala televizní stanice Syfy americká práva na seriál \"Wynonna Earp\". Spolu s produkčními společnostmi SEVEN24 Films a IDW Entertainment objednala 13 dílů. Práva na mezinárodní distribuci získalo v září 2015 Dynamic Television. Dne 30. září 2015 bylo společností SEVEN24 Films oznámeno, že práva na vysílání seriálu v Kanadě získala nezávislá televizní stanice CHCH-DT.\n\nDo hlavních rolí byli spolu s Melanie Scrofanovou obsazeni Tim Rozon jako Doc Holliday a Shamier Anderson jako agent Dolls. Dominique Provost-Chalkleyová byla obsazena do role Waverly Earp. Do vedlejších rolí byli vybráni Michael Eklund jako padouch Bobo Del Rey a Katherine Barrellová jako strážník Nicole Haught.\n\nHudební znělkou seriálu se stala píseň \"Tell That Devil\" od Jilla Andrewse, přičemž názvy dílů jsou založeny na country písních.\n\nV červenci 2016 získala společnost Viacom International Media Networks vysílací práva seriálu \"Wynonna Earp\" na jejich nadnárodní televizních stanicích Spike. V březnu 2017 Bell Media oznámila, že koproducentem seriálu bude nově kanadská televizní stanice Space.\n\nNatáčení první řady začalo 14. září 2015 a skončilo 12. února 2016. Natáčelo se zejména ve městě Calgary a jeho okolí, v provincii Albertě, která se nachází v Kanadě. Mezi další lokace patří například města Bridgeland a Inglewood či historický park Heritage. Didsbury v Albertě bylo v seriálu použito jako malé město Purgatory.\n\nSyfy zveřejnilo první propagační obrázky a synopsi 6. listopadu 2015. Teaser byl vydán společností IGN v lednu 2016.\n\nSeriál měl na Syfy premiéru 1. dubna 2016 a na CHCH-DT 4. dubna 2016.\n\nPo prodloužení seriálu pro druhou řadu se zjistilo, že herečka Melanie Scrofanová je těhotná. Tvůrkyně seriálu Emily Andrasová se tedy rozhodla její těhotenství zahrnout do děje a informovala o tom IDW Entertainment. To se Syfy nakonec dohodlo a stanice zvýšila původních deset dílů na dvanáct.\n\nDruhá řada se natáčela ve městě Calgary a jeho okolí od 12. prosince 2016 do 13. dubna 2017. Mezi další natáčecí lokace patří také město Springbank v Albertě. Do vedlejších rolí se přidaly Varun Sarangaová jako Jeremy Chetri a Tamara Duarteová jako Rosita.\n\nUkázka z traileru byla zveřejněna už 1. dubna 2017, avšak sám trailer byl oficiálně vydán až 19. května 2017 společností IGN. Propagační plakáty k druhé řadě byly zveřejněny 24. května 2017 stanicí Syfy.\n\nŘada měla premiéru 9. června 2017 na Syfy a Space.\n\nTřetí řada se natáčela od 15. ledna 2018 do 7. května 2018. Dne 5. února 2018 bylo oznámeno, že herečka Megan Follows je v castingu na roli Michelle Earp, matky Wynonny Earp.\n\nV březnu 2018 bylo stanicemi Syfy a Space oznámeno, že se do seriálu připojí herečka Zoie Palmerová v hostující roli Jolene a Chantel Rileyová si zahraje ve vedlejší roli lovkyni odměn Kate. 24. dubna 2018 Bell Media oznámila, že hudebník Jann Arden byl obsazen jako Bunny Loblaw, člen městské rady města Purgatory. \n\nPrvotní plakáty řady byly spolu s fotkami hereckého obsazení vydány dne 5. června 2018. Syfy vydalo trailer 8. června 2018, přičemž stanice Space vydala trailer o 7 dní později a to 15. června. Názvy dílů byly zveřejněny 19. června 2018.\n\nTřetí řada měla premiéru 20. července 2018 na stanicích Syfy a Space. První díl třetí řady byl na Syfy odvysílán dříve, dne 16. července 2018 ve 23:00 EST.\n\nDne 22. února 2019 bylo médii ohlášeno, že se kvůli finančním problémům společnosti IDW Entertainment pozastavuje produkce čtvrté řady.\n\nSeriál \"Wynonna Earp\" začal být dostupný na Amazon Video 6. května 2016.\n\nV prosinci 2016 Jordy Randall, producent společnosti SEVEN24 Films, oznámil deníku \"Calgary Herald\", že první řada bude dostupná na streamovací službě Netflix. V USA byl seriál zveřejněn na Netflixu 1. dubna 2017 a v Kanadě 5. dubna 2017.\n\nPrvní řada byla vydána na DVD pro čtvrtý region a Blu-ray pro region B společností Roadshow Entertainment 3. května 2017. Druhá řada byla vydána na DVD pro čtvrtý region a Blu-ray pro region B společností Roadshow Entertainment 1. listopadu 2017.\n\nCrowdfundingová kampaň na Blu-ray pro region free byla založena 23. května 2017 společností IDW Entertainment na Indiegogo.\n\n"}
{"id": "1326264", "url": "https://cs.wikipedia.org/wiki?curid=1326264", "title": "Olszowiec", "text": "Olszowiec\n\nOlszowiec může být:\n\n"}
{"id": "1326274", "url": "https://cs.wikipedia.org/wiki?curid=1326274", "title": "Olszowiec (Podkarpatské vojvodství)", "text": "Olszowiec (Podkarpatské vojvodství)\n\nOlszowiec – část vesnice Pysznica v Polsku, která se nachází v Pоdkarpatském vojvodství, okres Stalowowolski, gmina Pysznica.\n\nV letech 1975–1998 část vesnice administrativně náležela k Tarnobrzeskému vojvodství.\n"}
{"id": "1326275", "url": "https://cs.wikipedia.org/wiki?curid=1326275", "title": "Georg Parma", "text": "Georg Parma\n\nGeorg Parma (* 15. dubna 1997, Purkersdorf, Okres Sankt Pölten-venkov) je rakouský reprezentant ve sportovním lezení, mistr Rakouska v lezení na obtížnost a vicemistr Rakouska v boulderingu. Juniorský mistr Evropy a vítěz Evropského poháru juniorů v lezení na obtížnost.\n\n"}
{"id": "1326276", "url": "https://cs.wikipedia.org/wiki?curid=1326276", "title": "Margaret Abbottová", "text": "Margaret Abbottová\n\nMargaret Ives Abbottová (15. června 1878 Kalkata – 10. června 1955 Greenwich) byla americká golfistka. Trénovala v Chicago Golf Clubu pod vedením Charlese Blaira Macdonalda, měla handicap 2. Od roku 1899 žila se svojí matkou, spisovatelkou a novinářkou Mary Abbottovou v Paříži a studovala malířství. Dne 3. října 1900 se obě zúčastnily golfového turnaje na devět jamek v Compiègne, který Margaret vyhrála a její matka skončila na sedmém místě. Jako trofej pro vítězku obdržela Margaret porcelánovou mísu. Teprve dodatečně byla soutěž uznána jako součást oficiálního programu II. olympijských her; Abbottová se nikdy nedozvěděla, že se jako první Američanka v historii stala olympijskou vítězkou.\n\nPo návratu do USA se roku 1902 provdala za humoristu Finleyho Petera Dunnea a stala se ženou v domácnosti. Měla čtyři děti, syn Philip Dunne byl úspěšným hollywoodským scenáristou.\n\n"}
{"id": "1326279", "url": "https://cs.wikipedia.org/wiki?curid=1326279", "title": "Tovární knihařství Z. a J. Nožička", "text": "Tovární knihařství Z. a J. Nožička\n\nTovární knihařství Z. a J. Nožička je bývalá knihařská firma v Praze, která se nacházela v Karlíně na rohu ulic Thámova a Pobřežní.\n\nNožičkovo tovární knihařství dodávalo nakladatelské vazby pro větší nakladatelství (například pro nakladatelství Vilímek). Roku 1924 byl pro firmu Emilem Konárovským radikálně přestavěn původní nárožní činžovní dům z roku 1909. Stavitel změnil konstrukční výšku podlaží se stropní konstrukcí ze železobetonu a objektu navrhl novou fasádu s prvky art deco. Stavbu zakryla valbová střecha.\n\nPo znárodnění přešla firma roku 1949 pod n.p. Polygrafie.\n\n"}
{"id": "1326281", "url": "https://cs.wikipedia.org/wiki?curid=1326281", "title": "P-15 (radar)", "text": "P-15 (radar)\n\nRadar P-15 „Stezka“ (; ), nebo také 1RL13 (podle označení ASCC „Flat Face A“) je 2D UHF radiolokátor vyvinutý a používaný v bývalém Sovětském svazu.\n\nV roce 1952 SRI-244 začalo s vývojem zařízení, jež se později stalo základem radaru včasného varování \"P-15\". Od roku 1955 radar prošel zkouškami a byl zařazen do služby protiletadlových jednotek Ozbrojených sil SSSR. Radar P-15 byl navržen k odhalování letadel letících v malých výškách a byl propojen s protiletadlovým systémem S-125 (označení v rámci NATO jako SA-3 \"Goa\"). Pozdějí byl nahrazen radarovým systémem P-15M2, který se vyznačoval jedinou radarovou anténou umístěnou na 20-30 metrovém stožáru zajišťujícím lepší pokrytí prostoru.\n\nOd roku 1959, kdy modernizovaný P-15M úspěšně prošel státním testovacím programem, byla nahrazena zastaralá elektronika. V roce 1962 prošel testy systém P-15 s další modernizací a byl označován jako P-15N. Radar byl vyvíjen a vyráběn v uljanovském závodě. P-15N byl vybaven citlivějším přijímačem, kterým se vylepšil dosah detekce cíle a také novým vysílačem. Další vylepšení byli uvedeny v praxi v roce 1970, kdy P-15MN prošel testy a zahrnoval koherentní pulsní dopplerův filtr pro potlačení pevných cílů. Byl to první radar svého druhu v Sovětském svazu. Nakonec, v roce 1974, modernizace P-15 byla tak rozsáhlá, že vyústila v celkovou změnu konstrukce, známou pod označením P-19 \"Dunaj\", neboli 1RL134. Pro Radar P-19 se v zemích NATO vžilo označení \"Flat Face B\".\n\nRadar P-15 je zařízení s vysokou mobilitou. Anténa, jež je přimontována přímo na jednom nákladním voze (ZIL-157) sloužícím k transportu, mohla být sestavena a rozebrána v méně jak 10 minutách. P-15 využíval dvě antény tvaru eliptické paraboly umožňující jak vysílání tak i příjem signálu, přičemž každá jednotlivá anténa je zásobována vlastním zdrojem signálu. Radiolokátor byl schopen v krátkém čase změnit svou frekvenci do jedné ze čtyř předvolených frekvencí k zamezení aktivní interference, pasívní interference je odstraňována koherentním dopplerovým filtrem. Azimut byl určován mechanickým prohledáváním, pomocí přidruženého PRV-11 se zajišťovalo určení elevace. Pro identifikaci vlastní-cizí je obecně používán ve spojení s radiolokátorem P-15 sekundární radar a to převážně typ 1L22, místo původního zařízení NRZ-15.\n\nRadiolokátor P-15 byl využíván Sovětským svazem od roku 1955 a v období studené války i v armádě ČSSR. Od té doby se postupně stal zastaralým, avšak byl předán následnickým státům SSSR po pádu Sovětského svazu. Radar ovšem byl ve velkém nahrazen následníkem P-19.\n"}
{"id": "1326285", "url": "https://cs.wikipedia.org/wiki?curid=1326285", "title": "Nářečí slovenštiny", "text": "Nářečí slovenštiny\n\nNářečí slovenštiny jsou formou slovenského národního jazyka, kterou používají obyvatelé menší zeměpisné oblasti (tzv. nářeční oblasti) v každodenním společenském a pracovním styku s nejbližším okolím. Slovenská nářečí spolu se spisovnou slovenštinou v nejširším smyslu tvoří dohromady slovenský národní jazyk.\n\nNářečí se dědí ústně z generace na generaci. Slovenská nářečí jsou značně diferencovaná (je jich na malém území relativně hodně), zejména v horských oblastech.\n\nSlovenská nářečí se dělí na:\nDalší skupinou jsou goralská nářečí, tvořící přechod mezi slovenštinou a polštinou, zahrnují i některá nářečí východoslovenská. Používají se na severu Slovenska.\n\nNěkdy se mezi slovenská nářečí řadí i varianty slovenštiny používané mezi Slováky v diasporách, například v Maďarsku, Rumunsku, Srbsku, Chorvatsku, Bulharsku nebo na Ukrajině.\n\nBěhem druhé světové války byla východomoravská nářečí zařazovány mezi nářečí slovenštiny (jindy běžně označovaná jako nářečí češtiny). Dnes tento názor zastává menšina českých lingvistů.\n"}
{"id": "1326291", "url": "https://cs.wikipedia.org/wiki?curid=1326291", "title": "510 (číslo)", "text": "510 (číslo)\n\nPět set deset je přirozené číslo. Římskými číslicemi se zapisuje DX a řeckými číslicemi φι. Následuje po čísle pět set devět a předchází číslu pět set jedenáct.\n\n510 je:\n\n"}
{"id": "1326292", "url": "https://cs.wikipedia.org/wiki?curid=1326292", "title": "511 (číslo)", "text": "511 (číslo)\n\nPět set jedenáct je přirozené číslo. Římskými číslicemi se zapisuje DXI a řeckými číslicemi φια. Následuje po čísle pět set deset a předchází číslu pět set dvanáct.\n\n511 je:\n\n"}
{"id": "1326293", "url": "https://cs.wikipedia.org/wiki?curid=1326293", "title": "Hauptwache", "text": "Hauptwache\n\nHauptwache je barokní budova ve Frankfurtu nad Mohanem.\nDala jméno náměstí An der Hauptwache a podzemnímu nádraží Hauptwache.\nBývalou strážní budovu postavil v letech 1729–1730 městský stavitel Johann Jakob Samhammer.\nPo zničení náletem během druhé světové války byla ve zjednodušené podobě obnovena a v roce 1954 opět otevřena.\nAž v roce 1968 byla nově postavena v původní podobě poté, co byla odstraněna kvůli stavbě podzemního nádraží.\nV současné době slouží budova jako kavárna.\n"}
{"id": "1326294", "url": "https://cs.wikipedia.org/wiki?curid=1326294", "title": "Systém stejných polí", "text": "Systém stejných polí\n\nSystém stejných polí () byl systém přídělů státní půdy rolníkům ve středověké Číně. Zaveden byl v polovině 80. let 5. století v severočínské říši Severní Wej, fungoval za jejích nástupců (Západní Wej a Severní Čou, Východní Wej a Severní Čchi), převzala ho i říše Suej, která dobyla jižní Čínu a sjednotila tak zemi, i po ní následující říše Tchang. Systém zanikl v polovině 8. století, když říše Tchang prošla katastrofální krizí a zásadní přestavbou ekonomiky a státu.\n\nV systému stejných polí byla státní půda dávána rolníkům do doživotního užívání, velikost přídělu závisela na počtu členů domácnosti. Nakládání s takto užívanými pozemky bylo striktně omezeno.\n\nCílem zavedení systému stejných polí bylo využití pusté půdy a zvýšení produkce, při omezení koncentrace půdy v rukou jednotlivců. Četné mezery v systému přesto umožnily hromadění půdy v rukách úředníků a aristokratů; není jasné v jakém rozsahu, a zda vůbec, byl zaveden v jižní Číně. Na severu zase s růstem počtu obyvatel mnohdy nebylo dost půdy k rozdělení.\nS rozdělováním půdy ve stejných přídělech mezi rolníky byl zaveden daňový systém založený na odvodech zrna (\"cu\"), roboty (\"jung\") a látek (\"tiao\") v pevně stanovené výši na hlavu, v tchangské říši proto nazvaný \"cu-jung-tiao\".\n\nV zájmu znovuosídlení opuštěné půdy se vláda říše Severní Wej roku 486 (nebo 485) inspirovala politikou říše Ťin (265–420) a rozhodla o přidělování půdy rolníkům, kteří pak státu odváděli daně a robotu. V principu každý manželský pár dostal k užívání půdu, s přídavky za další muže v domácnosti, nevolníky, na severozápadě někdy i další zemi pro dobytek. Také byl sestaven katastr a reformovány daně, které byly pak odváděny v zrnu, látkách a práci a jejich výše stanovena podle výměry pozemků domácnosti. Současně byla obecní samospráva začleněna do státní správy skrze systém „tří starších“ (\"san-čang\", ). Vesničtí starší v systému stejných polí seskupovali muže po patnácti, přičemž členové patnáctky se po řadě střídali v jednoroční službě v armádě. \n\nNebyla však rozdělována všechna volná půda, desetina rozlohy státu byla vyčleněna pro zemědělské kolonie \"tchun-tchien\" (). Domácnosti v těchto koloniích odváděly státu více obilí (určeného k výživě armády), ale byly osvobozeny od vojenské služby a roboty.\n\nSystém byl průběžně upravován a od roku 492 každá domácnost dostávala pole orné půdy pro obilí a pozemek pro pěstování moruší, případně konopí. Domácnost měla nárok na:\n\nV méně úrodných regionech, kde se používal dvojpolní nebo trojpolní systém, se rozloha polí zdvoj- resp. ztrojnásobovala. Po smrti hlavy domácnosti se obilná pole vracela státu. Pozemky s morušovníky, rostoucími desítky let, byly ve zvláštní kategorii „dědičné země“ (\"š’-jie-tchien\", ), která zůstávala v rodině. Tato výjimka platila i pro konopí (které je jednoleté), což umožnilo bohatým rodinám hromadit půdu pod hlavičkou „konopných polí“. Velikost přídělu byla každoročně revidována podle změn v domácnosti. Prodej pozemků byl zakázán.\nIdeologicky se systém odvolával na systém studničních polí ve starověku vyzdvihovaný Menciem. Praktickým cílem opatření bylo podpoření kolonizace pusté půdy a zajištění státních příjmů z ní. Zavedení systému nevedlo k pozemkové reformě, jelikož zřejmě byla přidělována jen půda dosud neobdělávaná, zatímco velké statky zůstaly nedotčené (kvůli započítání dodatečné půdy za otroky a tažný dobytek). Systém navíc tlačil velké pozemkové vlastníky k nahrazení osobně svobodných klientů-nájemců otroky. \n\nPo rozpadu Severní Wej v severovýchodních státech převážila pozemková aristokracie a udržovaly se velké rozdíly v pozemkovém vlastnictví, i když v Severním Čchi byl roku 564 počet otroků braných v úvahu pro příděly omezen na 60 až 300 v závislosti na hodnosti úředníka, a za otroka se platila polovina daně odváděné svobodným mužem.\n\nNa severozápadě byl systém stejných polí využit k organizaci odvodů – vždy ze šesti domácností jeden muž rok sloužil v armádě a ostatní domácnosti ho vybavily potravinami, výzbrojí a výstrojí. Vláda Severní Čou pak dobu rotace prodloužila ze šesti na dvanáct let, a v systému stejných polí zrušila příděly na voly a otroky, což bylo pro drobné rolníky příznivější než stav na východě.\n\nV říši Suej (581–618) císař roku 582 vydal zákony založené na nařízeních říše Severní Čchi. Podle nich byla orná půda (\"lu-tchien\") dávána k užívání rolníkům od 17 do 59 let, poté vrácena státu, v rodině zůstávala dědičná půda pro moruše nebo konopí (\"jung-jie tchien\") a dědičná půda pro dům a zahradu (\"jüan-čaj tchien\", ). Přidělováno bylo:\n\nAristokracie a úředníci navíc dostávali dědičnou půdu \"č’-fen tchien\" () v rozsahu od čtyřiceti do deseti tisíc \"mu\" podle hodnosti, úředníci disponovali také úředními poli (\"kung-tchien\", ) přiřazenými k určitým úřadům, z jejichž výnosu hradili část platů a provozních výdajů. \n\nZa Suejů systém fungoval dobře, dokud byla k dispozici půda konfiskovaná odpůrcům dynastie a stoupencům poražených režimů, ale v zalidněných regionech přerozdělování nejméně od roku 592 naráželo na problémy s nedostatkem půdy. Rolníci pak dostávali i jen 20 \"mu\" místo 80 a v přelidněných centrálních krajích se projevoval nedostatek potravin a látek. Systém se zřejmě rozšířil pouze na severu říše, na jihu nikoliv.\n\nI suejský daňový systém předpokládal u daňových poplatníků malé a rovné pozemkové vlastnictví. Daně byly placeny v zrnu (3 \"š’\" na rodinu, cca 178 litrů), v látkách (20 stop hedvábí nebo lněného plátna plus tři \"liangy\", tj. cca 120 g, hedvábné nebo konopné příze) a v dvacetidenní robotě dospělých mužů. Od roboty byli osvobozeni muži pod 17 a přes 59 let, ženy, úředníci, aristokraté a držitelé státních vyznamenání.\n\nPo prohlášení se císařem říše Tchang (roku 618) vydal v letech 619 a 624 císař Kao-cu dekrety obnovující systém stejných polí. Od roku 624 byl současně zaveden systém zdanění \"cu-jung-tiao\" daně v zrnu (\"cu\"), látkách (\"tiao\") a robotě (\"jung\") podle něhož dospělý muž (\"kche-kchou\", , nebo \"ting\", ), který teoreticky obdělával svůj rovný příděl, platil 2 \"š’\" (119 litrů) zrna + 2 \"čangy\" (6,22 metrů) hedvábné látky (o pětinu více když bylo hedvábí nahrazeno konopím nebo ramií) a sloužil 20 dnů roboty. Robota (a na jihu i daň v zrnu) byla často nahrazena platbou v látkách. Ženy daně neplatily (zatímco dříve byl daňovou jednotkou pár muže a ženy). Množství odváděného obilí odpovídalo zhruba 2 až 3 % úrody. \n\nV systému stejných polí byla státní půda rozdělena rolníkům, Dospělý muž mezi 17 a 59 lety dostával 80 \"mu\" orné půdy (\"kchou-fen-tchien\", , která se po jeho smrti vracela státu) a 10 (20 v řídce osídlených regionech) \"mu\" půdy k pěstování moruší anebo jiných textilních plodin. Každé tři roky proběhl soupis domácností a lidí v nich a přerozdělení půdy. Starým rolníkům o 60 a více letech zákon ponechával 40 % přídělu k jejich výživě. Podobně vdovy dostávaly 30 nebo 40 % manželova přídělu.\n\nBěhem let systém oslaboval, kvůli populačnímu růstu byl nedostatek půdy, zvláště v Severočínské nížině a Kuang-čungu (region kolem hlavního města Čchang-anu), kde proto rodiny dostávaly jen polovinu přídělů, ale daně \"cu-jung-tiao\" musely platit v původní výši, protože nezávisely na velikosti pozemků, což malé rolníky ožebračovalo a stávali se z nich tuláci (\"fu-tchao-chu\", ) a následně nájemci na pozemcích aristokratů, úředníků a buddhistických klášterů osvobozených od daně.\n\nPo povstání An Lu-šana (755–763) se zhroutil systém registrace domácností, na kterém záviselo přerozdělování půdy, systém stejných polí zanikl a nahradilo ho soukromé vlastnictví půdy, které přetrvalo více než tisíc let. Závažnější pokusy o státní přerozdělování a přidělování půdy pak už neproběhly, dokud nepřišla komunistická pozemková reforma v polovině 20. století.\n\nSe zánikem systému stejných polí byla zrušena i daň \"cu-jung-tiao\" a nahrazena progresivním zdaněním majetku domácností.\n"}
{"id": "1326299", "url": "https://cs.wikipedia.org/wiki?curid=1326299", "title": "Nové Zámky (zámek)", "text": "Nové Zámky (zámek)\n\nNové Zámky (původně Nový Zámek) je renesanční zámek, nacházející se na východním okraji obce Nesovice v okrese Vyškov. Dvoukřídlý jednopatrový zámek ve stylu italské renesance byl vystavěn v letech 1561–1571 a je nedokončeným torzem původně plánované trojkřídlé stavby. Zámek je chráněn jako kulturní památka.\n\nZámek nechal vybudovat rytíř Záviš z Víckovic, jako novostavbu na návrší nad řekou Litavou, východně od vsi Nesovice. Původně měla zřejmě vzniknout symetrická trojkřídlá stavba, s dvorem uzavřeným na jižní straně zdí. Výstavba dle projektu neznámého italského architekta začala dne 21. dubna 1561 (dle nápisu nad vstupní branou). Pravděpodobně do roku 1571 získal zámek zhruba současnou podobu, tedy polovinu hlavního, severního křídla a kolmo navazující východní křídlo. Záviš zemřel v roce 1569 a jeho nástupce Přemek zámek roku 1575 prodal Jindřichu a Zikmundu ze Zástřižl. Zámek tak zůstal nedokončeným torzem. Zřejmě koncem 16. století přibyl kamenný dvorní ochoz, který nahradil dosavadní provizorium. Údajně během 80. let 18. století zámek obklopila hradební zeď. Podle Wolného došlo v roce 1665 ke zřízení soukromé kaple. \n\nZámek často měnil majitele. Roku 1750 jej získal Josef Leopold Petrasch, olomoucký obrozenec, který na zámku pořádal antické hry. Roku 1798 koupil statek Alois Josef z Lichtenštenjna, který jej připojil k bučovickému panství. Zámek ztratil funkci panského sídla a začal postupně chátrat. Dle některých zdrojů byla po roce 1826 část zámku ubourána, pravděpodobně se však jednalo jen o novější přístavby, nikoliv původní jádro. \n\nPo válce zámek přešel do vlastnictví státu, následně sloužil jako drůbežárna a sýpka. V 70. letech přešel zdevastovaný zámek do správy Krajského památkového střediska v Brně. V tomto období byl kolem zámku založen přírodně krajinářský park. V 80. letech zámek prodělal částečné opravy fasád a interiérů. \n\nRoku 2002 získala v zámek v restituci rodina Floriánova. Ta zchátralý zámek prodala podnikateli Tomáši Novotnému z Brna, který začal s postupnou rekonstrukcí. Majitel zámek příležitostně zpřístupňuje veřejnosti.\n\nZámek Nové Zámky stojí na mírném ostrohu nad údolím řeky Litavy, východně od Nesovic. Je to dvojkřídlá jednopatrová jednotraktová budova ve stylu italského kastelu, završená vysokým půdním polopatrem. Západní část hlavního severního křídla zakončuje hranolová vstupní věž. Ta měla původně tvořit osu celého průčelí. Symetrická západní polovina severního křídla a celé západní křídlo nebyly vystavěny, současný stav je tedy pouze polovinou uvažované stavby. \nNároží věže a východního křídla lemují válcové arkýře. Vnitřní (dvorní) stranu lemuje patrový ochoz, v přízemí tvořený arkádami. Patro je zastřešeno pultovou střechou nesenou trámy. Zdi věže a křídel jsou završeny tzv. „vlaštovčími ocasy“. Okna jsou lemována kamenným ostěním. \nMístnosti v přízemí kryje valená klenba, stropy v patře jsou rovné, trámové. Oltářní prostor kaple v jihovýchodním arkýři je zaklenut plackou. \n"}
{"id": "1326310", "url": "https://cs.wikipedia.org/wiki?curid=1326310", "title": "Akia (rozcestník)", "text": "Akia (rozcestník)\n\nAkia nebo AKIA může znamenat:\n"}
{"id": "1326313", "url": "https://cs.wikipedia.org/wiki?curid=1326313", "title": "Jaroslav Zrůst", "text": "Jaroslav Zrůst\n\nJaroslav Zrůst (11. února 1911 Telecí – 28. listopadu 1972, Prackovice) byl český malíř, ilustrátor, dekoratér a učitel.\n\nUčitel, malíř a grafik Jaroslav Zrůst se narodil 11. února 1911 v Telecím u Poličky. Absolvoval pedagogickou fakultu University Karlovy v Praze (1934) a soukromě se v letech 1925 - 1931 vzdělával u malíře Jaroslava Heima v Poličce. Byl členem Jednoty učitelů-malířů v Praze. V roce 1939 vystavoval v Uměleckoprůmyslovém muzeu v Praze, 1940 v Poličce (práce z Českomoravské vysočiny ), 1942 v Litomyšli, 1946 v Litoměřicích a Ústí nad Labem.\n\nByl spoluzakladatelem severočeské pobočky Svazu výtvarníků. Několik jeho grafických listů (staré Lovosice, lovosický zámek aj.) bylo otištěno i v měsíčníku Lovosický dnešek.\n\nSe svojí budoucí manželkou, Annou Pavlíkovou (dcerou rescipienta finanční stráže), se poznal na Podkarpatské Rusi (Selo-Slatina č.1058, Slatinské Doly / ukrajinsky: Солотвино 1058, Закарпатська область, Україна), kde učil do roku 1939. Vzali se 11.února 1940 v evang.českobr. chrámu u Salvátora v Praze. Postupně se jim narodily 4 děti, nejstarší byla dcera a následovali tři synové. Několikrát se s rodinou stěhoval za zaměstnáním i změnou přírody pro motivy, které maloval nejraději. Postupně bydleli v Praze v rodině rodičů manželky, následně v Třebenicích, v Malých Žernosekách (1948, už jako ředitel školy), v Homoli (1952), v Žitenicích (1954) a jeho posledním profesním i soukromým působištěm byla obec Prackovice na Lovosicku, kde také zemřel na opakované srdeční selhání.\n\n\nJeho dílo je zastoupeno ve sbírkách Okresního vlastivědného muzea v Litoměřicích.\n\ntermín konání: 1998;\nmísto konání: Oblastní muzeum v Litoměřicích;\ntyp výstavy: společná\n\n\n"}
{"id": "1326315", "url": "https://cs.wikipedia.org/wiki?curid=1326315", "title": "Karel Brušák", "text": "Karel Brušák\n\nKarel Brušák (2. července 1913 Praha – 3. června 2004 Londýn) byl český spisovatel, novinář, překladatel a literární vědec. \n\nVystudoval Univerzitu Karlovu, v roce 1933 literárně debutoval knihou \"Opojná mlha\". Zúčastnil se španělské občanské války, působil v pařížském Musée de l'Homme, od roku 1940 žil v Anglii a pracoval jako redaktor a hlasatel pro české vysílání BBC. V letech 1962–1999 přednášel bohemistiku na Univerzitě v Cambridgi, mezi jeho žáky byl Richard Drury nebo Robert Pynsent. Pro české vysílání BBC pracoval jako hlasatel, komentátor a autor.\n\nBadatelsky se věnoval avantgardě i středověké literatuře, psal básně, povídky, rozhlasové a divadelní hry, libreto k opeře Karla Janovického \"Nejzazší plavba\", eseje i aktuální komentáře. V roce 2010 vydalo nakladatelství Cherm knihu \"Karel Brušák: Básnické a prozaické dílo\".\n\n"}
{"id": "1326319", "url": "https://cs.wikipedia.org/wiki?curid=1326319", "title": "Oszkár Vojnich", "text": "Oszkár Vojnich\n\nBaron Oszkár Vojnich (18. května 1864 Subotica – 18. května 1914 Port Said) byl chorvatský cestovatel a spisovatel, autor cestopisů. Na svých cestách se zabýval také lovem a fotografováním.\n\nPocházel z bohatého šlechtického rodu. Vystudoval práva v Budapešti. Aby získal peníze na cestování, prodal rodinné pozemky. Nejdříve cestoval po Evropě, severní Americe a Blízkém východě. V roce 1906 se rozhodl vydat do moderní civilizací nedotčených oblastí. Navštívil Afriku, Asii i Oceánii. Na Samojských ostrovech byl domorodci jmenován náčelníkem. Ze svých cest vozil různé předměty, jako např. šperky, zbraně a lovecké trofeje, jež jsou dnes součástí muzejních sbírek v Městském muzeu v Subotici a Maďarského národního muzea v Budapešti. O svých zážitcích napsal několik knih, které doplnil vlastními fotografiemi. Zemřel za nejasných okolností v egyptském Port Saidu.\n"}
{"id": "1326321", "url": "https://cs.wikipedia.org/wiki?curid=1326321", "title": "Uidžongbu", "text": "Uidžongbu\n\nMěsto Uidžongbu ( – \"Ŭidžŏngbu si\") je město v jihokorejské provincii Kjonggi. K roku 2016 mělo přes 430 tisíc obyvatel.\n\nUidžongbu hraničí na západě a na severu s Jangdžu, na severu s Pchočchonem, na východě s Namjangdžu a na jihu se Soulem, hlavním městem celé Jižní Korey.\n\nDo Uidžongbu vedou linka 1 a linka 2 soulského metra.\n\n"}
{"id": "1326336", "url": "https://cs.wikipedia.org/wiki?curid=1326336", "title": "Dragendorffovo činidlo", "text": "Dragendorffovo činidlo\n\nDragendorffovo činidlo je barevné činidlo používané k důkazu přítomnosti alkaloidů ve zkoumaném vzorku. Pokud jsou ve vzorku obsaženy alkaloidy, reagují s Dragendorffovým činidlem za vzniku oranžové až oranžovočervené sraženiny.\n\nToto činidlo objevil německý farmakolog Johann Georg Dragendorff (1836–1898) na Tartuské univerzitě.\n\nDragendorffovo činidlo je vodný roztok jodidu draselno-bismutitého, připravuje se z dusičnanu bismutitého (Bi(NO)), kyseliny vinné a jodidu draselného (KI).\n"}
{"id": "1326340", "url": "https://cs.wikipedia.org/wiki?curid=1326340", "title": "Bernard Guyot", "text": "Bernard Guyot\n\nBernard Guyot (* 19. listopadu 1945 Savigny-sur-Orge) je bývalý francouzský závodník v silniční cyklistice. \n\nJako amatér vyhrál Tour de la province de Namur 1964, Tour de l'Yonne 1965 a v roce 1966 jako první Francouz v historii Závod míru. Získal také tři etapová vítězství na Tour de l'Avenir, na mistrovství světa v silniční cyklistice v roce 1967 byl v časovce družstev čtvrtý. Startoval také olympiádě v Tokiu 1964, kde skončil v závodě jednotlivců na 94. místě. V roce 1966 získal cenu Palme d'or du cyclisme pro nejlepšího francouzského amatéra roku. \n\nOd roku 1967 závodil profesionálně. Vyhrál Tour du Morbihan 1967 a Boucles de la Seine 1969, byl druhý na Paříž-Nice 1967, kde vyhrál časovku, a Grand Prix des Nations 1967, třetí na Quatre Jours de Dunkerque 1967 a Tour de Picardie 1969. Na Tour de France startoval pětkrát: v roce 1968 obsadil 27. místo, v roce 1969 50. místo, v roce 1970 vzdal, v roce 1971 byl dvacátý osmý a v roce 1972 osmdesátý první. Na mistrovství Francie v silničním závodě jednotlivců byl třetí v roce 1969 a druhý v roce 1972.\n\nPocházel z cyklistické rodiny, jeho mladší bratr Claude Guyot se stal v roce 1967 vicemistrem světa v silničním závodě amatérů.\n\n"}
{"id": "1326348", "url": "https://cs.wikipedia.org/wiki?curid=1326348", "title": "(18F)-fludeoxyglukóza", "text": "(18F)-fludeoxyglukóza\n\n(F)-Fludeoxyglukóza (systematický název 2-deoxy-2-[F]fluorglukosa) je radiofarmakum používané v pozitronové emisní tomografii (PET). Je to látka podobná D-glukóze, která má na druhém uhlíku hydroxyl nahrazený atomem vodíku a původní vodík atomem fluoru-18.\n\nPříjem F-FDG tkáněmi je indikátorem tkáňového příjmu glukózy, což souvisí s některými typy tkáňového metabolismu. Poté, co je F-FDG vpravena do pacientova těla, lze PET scannerem vytvořit dvoj- nebo trojrozměrný obraz distribuce F-FDG uvnitř těla.\n\nOd objevu v roce 1976 má F-FDG velký vliv na výzkum v neurovědě. F-FDG je nyní nejběžněji používaná látka v PET.\n\nZískaný obraz může být zkoumán lékařem nukleární medicíny nebo radiologem za účelem diagnózy různých zdravotních stavů.\n\nRoku 1968 byla na Ústavu organické chemie Univerzita Karlovy poprvé popsána syntéza FDG (Josef Pacák a kol.). V 70. letech Tatsuo Ido a Al Wolf poprvé popsali syntézu FDG značkované fluorem-18. Látku poprvé podal pacientům, dvěma dobrovolníkům, Abass Alavi z Pensylvánské univerzity. Obrazy mozku získané pomocí jiných metod než PET zobrazovaly pouze koncentraci F-FDG v tomto orgánu.\n\nBěhem let 1990 a 1991 nedostatek O, původního značkovače pro FDG vyvolal nutnost hledat jiný. Dodávka O z Izraele skončila kvůli válce v Perském zálivu a vláda USA ukončila výrobu izotopů uhlíku, dusíku a kyslíku v Národní laboratoři Los Alamos, čímž se Isotec stal hlavním dodavatelem.\n\nF-FDG byla poprvé vyrobena elektrofilní fluorací glukózy pomocí F. Následně byla popsána „nukleofilní syntéza“ se stejným radionuklidem.\n\nF musí být nejprve vyroben v cyklotronu jako fluoridový aniont. Vlastní syntéza 2-deoxy-2-[F]fluoroglukózy začíná syntézou neznačkované 2-deoxyglukózy, jelikož cyklotronové bombardování ničí organické molekuly používané jako ligandy a tedy i glukózu.\n\nCyklotronová výroba F může být provedena bombardováním Ne deuterony, ovšem obvykle se používá protonové bombardování vody obohacené o O, přičemž dojde k (n-p) reakci atomu O a vznikají ionty F. Jelikož je poločas přeměny fluoru-18 krátký (asi 110 minut), je poté potřeba postupovat rychle.\n\nBezvodé fluoridy, se kterými se manipuluje snáze než s plynným fluorem, je možné vyrobit v cyklotronu. F je z vody odstraněn pomocí iontové výměny, roztoku (2.2.2)-kryptandu v acetonitrilu a uhličitanu draselného.\n\nFluoridový aniont je nukleofilní, ovšem v bezvodém stavu vyžaduje zabránění „soutěžících“ reakcí vyvolaných hydroxidem, což je také dobrý nukleofil. Použití kryptandu k sekvestraci draselných kationtů zabraňuje reakcím mezi volným draslíkem a fluoridovými ionty, což způsobuje, že je fluoridový aniont reaktivnější.\n\nTakto získaný produkt reaguje s triflátem manózy (1); fluoridový aniont vytlačí triflátovou skupinu v S2 reakci za vzniku chráněné fluorované deoxyglukózy (3). Acetylové chránící skupiny se odstraní zásaditou hydrolýzou a následně po odstranění kryptandu iontovou výměnou vznikne výsledný produkt(4)\n\nF-FDG, jako analog glukózy, přechází do buněk s vysokou spotřebou glukózy, jako jsou například buňky v mozku, hnědém tuku a ledvinách, kde fosforylace zabraňuje, aby byla glukóza uvolněna zpět mimo buňku, když už byla absorbována. 2-hydroxyskupina (-OH na druhém uhlíku) je potřebná ke glykolýze, ovšem F-FDG tento hydroxyl nemá, takže podobně jako „příbuzná“ molekula 2-deoxy-D-glukóza nemůže být dále metabolizována. F-FDG-6-fosfát, který se utvoří, když se F-FDG dostane do buňky, ji nemůže opustit, dokud nedojde k radioaktivní přeměně. Díky tomu je distribuce F-FDG dobrým obrazem vstřebávání glukózy a fosforylace v buňkách.\n\nPoté, co dojde k radioaktivní přeměně F-FDG, se fluor na druhém uhlíku přemění na O, který přijme proton z oxoniového kationtu a vznikne hydroxylová skupina, molekula se tak změní na glukóza-6-fosfát označkovaný neškodným, neradioaktivním „těžkým kyslíkem“ na druhém uhlíku. Přítomnost 2-hydroxylu tak umožní tuto molekulu metabolizovat jako obyčejnou glukózu za vzniku neradioaktivních konečných produktů.\n\nPřestože by teoreticky měla být F-FDG metabolizována v souladu s poločasem přeměny fluoru-18 (110 minut), klinické studie ukázaly, že kolem 75 % aktivity fluoru-18 zůstane ve tkáních a přeměňuje se s poločasem 110 minut, ovšem zbylých asi 20 % se odbourává v ledvinách, asi dvě hodiny po podání dávky F-FDG, s poločasem kolem 16 minut. Takto krátký biologický poločas ukazuje, že těchto 20 % aktivity F je odbouráváno farmakokineticky mnohem rychleji, než se radioizotop může přeměňovat, což také znamená, že část tohoto F již není připojena na glukózu, jelikož při nízké koncentraci v krvi zůstává glukóza v ledvinách a nepřechází do moči. Díky vylučování F se tak moč pacientů vyšetřovaných PET stává na několik hodin po příjmu izotopu radioaktivní.\n\nVeškerá radioaktivita F-FDG, z čehož je 20 % vyloučeno močí a 80 % zůstává v těle pacienta, mizí s poločasem 110 minut (tedy méně než 2 hodiny), takže po 24 hodinách (13 poločasů přeměny) bude mít 2 = 1/8192 původní hodnoty. V praxi se pacientům, kterým byla podána F-FDG, nedoporučuje se po nejméně 12 hodin (6,5 poločasů přeměny, tomu odpovídá 90násobný pokles radioaktivity) pohybovat v blízkosti osob se zvýšenou citlivostí na radioaktivitu, jako jsou děti a těhotné ženy.\n"}
{"id": "1326361", "url": "https://cs.wikipedia.org/wiki?curid=1326361", "title": "Marlon (seriál)", "text": "Marlon (seriál)\n\nMarlon je americký televizní sitcom, který měl premiéru na stanici NBC dne 16. srpna 2017. Jeho tvůrci jsou Christopher Moynihan a Marlon Wayans, který také v seriálu hraje jednu z hlavních rolí. První řada byla objednána 13. května 2016. Dne 28. září 2017 bylo oznámeno, že seriál získal druhou řadu, která měla premiéru 14. června 2018.\n\nDne 21. prosince 2018 byl seriál stanicí NBC po dvou řadách zrušen.\n\nRozvedený pár Marlon Wayne a Ashley Wayne se rozhodnout zůstat přáteli a to jen kvůli svým dětem Marley a Zackovi. Příběh se volně inspiruje životem Marlona Wayanse.\n\n\n"}
{"id": "1326365", "url": "https://cs.wikipedia.org/wiki?curid=1326365", "title": "Stephen Hopkins (režisér)", "text": "Stephen Hopkins (režisér)\n\nStephen Hopkins (* 1. října 1958, Jamajka) je americký režisér, producent a scenárista. Znám je hlavně akčními filmy (v současnosti se však od akčních filmů mírně odklonil). Jeho nejznámějšími filmy jsou (1989), Predátor 2 (1990), Rozsudek noci (1993), Lovci lvů (1996), Ztraceni ve vesmíru (1998), Život a smrt Petera Sellerse (2005) a Barva vítězství (2016). Hopkins točí též seriály, nejznámějším je 24 hodin.\nJeho prvním filmem byla Nebezpečná hra (1987), úspěchu dosáhl až pokračováním kultovního filmu Wese Cravena Noční můra z Elm Street 5: Dítě ze Snu (1989) o tom, jak se Freddy Krueger snaží dostat do snů ještě nenarozeného dítěte. Poté natočil epizodu seriálu Příběhy ze záhrobí a poté natočil do té doby svůj nejambicióznější projekt Predátor 2 (1990).\n\nNásledujícím filmem byl thriller Rozsudek noci (1993) s Jamesem Woodsem a podobný akční film Zděšení (1994) s Tommy Lee Jonesem a Jeffem Bridgesem. Téhož roku ještě natočil televizní Vault of Horror I.\n\nOvšem jméno si udělal až kvalitním dramatem Lovci lvů (1996) a Valem Kilmerem a Michaelem Douglasem. Následující film Ztraceni ve vesmíru (1998) s Garym Oldmanem a Williamem Hurtem byl téměř propadák a Hopkins si dal menší pauzu.\n\nPo jedné povídce v cyklu Historky z metra (1999) natočil nepříliš úspěšný film Podezření (2000) a poté natočil kvalitní, ale nevýrazný Život a smrt Petera Sellerse (2004) a velice úspěšné seriály 24 hodin a Californication.\n\nNásledoval televizní World of Trouble (2005), průměrný horor Krvavá sklizeň (2007), další televizní projekt Maggie Hill (2009) a poté dobrý sportovní film Barva vítězství (2016).\n\nV současnosti Hopkins točí seriál 24 hodin: Nezastavitelný.\n\n\n"}
{"id": "1326366", "url": "https://cs.wikipedia.org/wiki?curid=1326366", "title": "Seznam dílů seriálu Great News", "text": "Seznam dílů seriálu Great News\n\nToto je seznam dílů seriálu \"Great News\". Americký sitcom \"Great News\" měl premiéru na stanici NBC. První řada byla premiérově vysílána od 25. dubna 2017 do 23. května 2017 a druhá řada od 28. září 2017 do 25. ledna 2018. Dne 11. května 2018 byl seriál po dvou řadách zrušen.\n\n<onlyinclude></onlyinclude>\n"}
{"id": "1326367", "url": "https://cs.wikipedia.org/wiki?curid=1326367", "title": "Kostel svaté Barbory (Batelov)", "text": "Kostel svaté Barbory (Batelov)\n\nKostel svaté Barbory (případně také kaple svaté Barbory) je filiální hřbitovní kostel v římskokatolické farnosti Batelov, nachází se na hřbitově na Třešťské ulici v centru městyse Batelov. Je jednolodní stavbou přestavěnou do renesančního slohu v roce 1670 stojící uprostřed hřbitova. Dříve sloužil jako městský kostel. Kostel je chráněn jako kulturní památka České republiky. \n\nKostel byl jako kostelík osady Batelov postaven v 13. století, v současném kostele jsou dochovány zdi lodi a presbytáře. Kostel měl být dle jiných zdrojů postaven jako votivní kostel v roce 1648 a během švédských válek byl vypálen a opuštěn. V roce 1670 pak byl kostel přestavěn, získal tak svoji současnou renesanční podobu. K původnímu kostelu byla přistavěna sakristie, proražen vchod na západní straně kostela, zvětšena okna a zaklenut presbytář. V 19. století pak byl kostel opět rozšířen, byla postavena kruchta a plochý strop zaklenut dešťovou klenbou.\n\n\n"}
{"id": "1326370", "url": "https://cs.wikipedia.org/wiki?curid=1326370", "title": "Great News", "text": "Great News\n\nGreat News je americký televizní sitcom, jehož tvůrkyní je Tracey Wigfield. Seriál měl premiéru dne 25. dubna 2017 na stanici NBC. 11. května 2017 stanice objednala druhou řadu, která se skládá z 13 dílů a premiéru měla 28. září 2017.\n\nDne 11. května 2018 byl seriál po dvou řadách zrušen.\n\nSeriál se odehrává ve světe televizního zpravodajství. Sleduje producentku zpráv, která se musí vypořádat s novou stážistkou: svojí matkou.\n\n\n\n"}
{"id": "1326376", "url": "https://cs.wikipedia.org/wiki?curid=1326376", "title": "Jaroslav Rérych", "text": "Jaroslav Rérych\n\nJaroslav Rérych (11. července 1888 Kropáčova Vrutice – 13. října 1965 Havlíčkův Brod) byl český akademický malíř, grafik, sochař a pedagog.\n\nNarodil se v Kropáčově Vrutici v rodině účetního Bedřicha Rérycha. Mládí prožil v Mělníku. Po absolvování obecné školy pokračoval ve studiu na reálce v Mladé Boleslavi. Po absolvování reálky pokračoval ve studiu na Českém vysokém učení technickém v Praze, kde studoval u prof. J. Kouly architekturu. Následně složil zkoušku na pražské Malířské akademii, kde navštěvoval atelier prof. M.Pirnera. Po ukončení studia pobýval v letech 1912-1919 v zahraničí. Navštívil zejména Itálii, Švédsko a Rusko a tyto cesty využil zároveň ke studiu. V letech 1919-1920 navštívil Spojené státy a v roce 1921 pobýval ve Francii a Holandsku. Po návratu uspořádal několik výstav a rozhodl se pro dráhu středoškolského pedagoga. Vystudoval profesuru kreslení a deskriptivní geometrie a v roce 1923 nastoupil jako středoškolský profesor v Praze. V roce 1926 byl přeložen na gymnázium do České Třebové, kde setrval pouze do srpna 1927. Od roku 1928 působil na gymnáziu v Hradci Králové. Za okupace byl jako pokrokový učitel předčasně penzionován. V roce 1945 se ke své profesi vrátil a nastoupil do Německého (později) Havlíčkova Brodu na gymnázium. Později byl přeložen z gymnázia na průmyslovou školu stavební, kde setrval až do odchodu do důchodu (1957).\n\nJaroslav Rérych se zabýval krajinomalbou, portrétní tvorbou, grafikou a také plastikou. Namaloval krom mnoha obrazů krajin i portréty, např. J. S. Machara a A. Sovy. Vytvořil plastiku B. Němcové, K. H. Borovského a několik soch pro zámek v Polné. Vystavoval svá díla v Hořicích, Táboře, Brně, České Třebové a několikrát i v Praze. Jaroslav Rérych byl činný i literárně, napsal několik divadelních a rozhlasových her a v rukopise zanechal rozsáhlé Vzpomínky.\n\n"}
{"id": "1326383", "url": "https://cs.wikipedia.org/wiki?curid=1326383", "title": "Jan Frans van Bloemen", "text": "Jan Frans van Bloemen\n\nJan Frans van Bloemen (pokřtěn 12. května 1662 - pohřben 13. června 1749) byl vlámský malíř působící především v Římě. Stal se zde velmi úspěšným malířem. Jeho oblíbeným tématem byly obrazy římského venkova. Vykreslil jej v estetickém pojetí klasické krajinné tradice.\n\nJan Frans van Bloemen se narodil v Antverpách jako mladší bratr Pietera van Bloemen se kterým se velmi pravděpodobně učil malovat. Mezi lety 1681 a 1684 se v Antverpách stal žákem Antona Goubaua. Ten patřil mezi tzv. \"Bamboccianti\". Byli to umělci ukazující zejména každodenní život drobných rolníků, malovali obrázky trhů, zobrazovali náměty z římského a středomořského prostředí.\n\nKolem roku 1682 odcestoval Jan Frans van Bloemen do Paříže, kde zůstal několik let. Později se přestěhoval do Lyonu za svým bratrem Pieterem van Bloemen. Zde pravděpodobně potkal malíře Adriaena van der Kabela. Jan Frans van Bloemen a Pieter van Bloemen odcestovali společně do Říma. Zde byli v roce 1688 zapsáni ve farnosti Sant'Andrea delle Fratte. V roce 1690 se k nim přidal i třetí bratr, malíř Norbert van Bloemen (1670-1746). Zatímco Pieter van Bloemen se vrátil v roce 1694 do Antverp a Norbert van Bloemen odešel před rokem 1724 do Amsterdamu, Jan Frans van Bloemen zůstal v Římě po zbytek svého života, s výjimkou několika výletů do Neapole, na Sicílii a na Maltu, které podnikl se svým bratrem Pieterem. Holandský malíř Caspar van Wittel, který žil v Římě od roku 1675, se stal kmotrem jeho prvního dítěte.\n\nVan Bloemen se v Římě stal velmi úspěšným malířem. Dostával zakázky od významných osobností, například od španělské královny Elisabeth Farnese, od papeže i významné římské šlechty.\nV Římě se stal členem spolku Bentvueghels, což bylo sdružení holandských a vlámských umělců. Dostal přezdívku Orizzonte nebo Horizonti. Tato přezdívka poukazovala na jeho oblíbený způsob zobrazení horizontu. Přestože van Bloemen se v Římě stal významným malířem, přijetí do předního cechu římských malířů, spolku Cech svatého Lukáše, se dočkal až ve věku 70 let. Mezi jeho žáky patřili Franz Ignaz Oefele, Gabrielle Ricciardelli a Nicolò Bonito. \n\nJan Frans van Bloemen zemřel v Římě v roce 1749.\n\nVan Bloemen maloval převážně klasickou krajinu. Inspiroval se italským regionem Roman Campagna, krajinou kolem Říma v oblasti Lazia ve střední Itálii. Jeho krajiny se vyznačovaly měkkým, teplým světlem, své náměty s klasickými a náboženskými tématy čerpal z příkladů umělců jako Claude Lorrain a Gaspard Dughet. Jeho obrazy mají vynikající \"\"obtížně definovatelnou pastorační atmosféru\"\". Tato technika mu pomohla v očích jeho současníků stát se známým malířem. Techniku i volbu námětů obdivovanou na obrazech Jana Franse van Bloemen je možno najít i u dalších umělců, jako Jan Asselijn, Thomas Wyck, Willem Romeyn nebo Willem Schellinks.\n\nJeho krajiny mají arkadijskou bujnost s horami, potoky, vzdálenými osadami a s malými postavami obyvatel, malované nepřesným \"\"pittura di tocco\"\" (malba dotyku), což je malba vytvářená lehkými dotyky štětce či jemným kartáčkem. Na rozdíl od jeho přítele malíře Caspara van Wittel van Bloemen nemaloval pohledy na oblasti vzdálené od Říma, jako je údolí Tibery nebo kopce Albany. Vybíral si náměty s bezprostřední blízkosti Říma. Van Bloemen se stal zvláště známý pro jeho \"\"pohledy na majetek\"\". Jeho krajiny jsou často zobrazením pozemků římské šlechty v okolí Říma. Snažil se spojit moderní krajinomalbu s klasickým zobrazením arkádské krajiny. Nechtěl nabízet široké panoramatické pohledy se vzdáleným horizontem, atmosférické efekty spojené s topografií krajiny, chtěl nabízet pohledy na krajinu zdůrazňující okamžité pozorování reality. Zobrazil tak nezaměnitelné rysy místní krajiny. Jan Frans van Bloemen spolupracoval s dalšími umělci , kteří malovali postavy v jeho krajinách jako byl Carlo Maratta, Placido Costanzi a Pompeo Batoni. Spolupracoval s nimi hlavně v posledních desetiletích jeho života, kdy maloval své nejambicióznější kompozice. I tehdy se spoléhal pouze na tyto specializované malíře postav pro nejvýznamnější kompozice v popředí, zatímco on maloval drobné postavy v pozadí. Ve skutečnosti byl van Bloemen dokonalým malířem a byl velmi schopný rychle se učit napodobit styly svých spolupracovníků. To je důvodem proč mnohé z postav v jeho malbách jsou přičítány prestižním současníkům, ačkoli byly malovány jeho vlastní rukou. Nejvíce spolupracoval s Placidem Costanzi. Dvojici obrazů \"Flight Egypt\" a \"Rest Flight Egypt\" on sám považoval za nejlepší výsledek spolupráce s Placidem Costanzi, který maloval postavy.\n\nJeho krajinomalby zobrazující imaginární ruiny, byly často zaměňovány za dílo jeho bratra Pietera, známého pro své kresby postav a zvířat. Jan Frans van Bloemen také vytvořil perokresby budov v Římě a v jeho okolí.\n"}
{"id": "1326384", "url": "https://cs.wikipedia.org/wiki?curid=1326384", "title": "Trial &amp; Error (seriál)", "text": "Trial &amp; Error (seriál)\n\nTrial & Error je americký televizní sitcom, jehož tvůrci jsou Jeff Astrof a Matt Miller. Úvodní díl měl premiéru na televizní stanici NBC dne 14. března 2017. Hlavní role hrají Nicholas D'Agosto, Jayma Mays, Steven Boyer, Krysta Rodriguez, Sherri Shepherd a John Lithgow. Dne 20. května 2017 stanice objednala druhou řadu, která bude mít deset dílů. Ta měla premiéru dne 19. července 2018. Seriál byl zrušen dne 16. ledna 2019.\n\n\n\n\n"}
{"id": "1326389", "url": "https://cs.wikipedia.org/wiki?curid=1326389", "title": "Rise (seriál)", "text": "Rise (seriál)\n\nRise je americký dramatický televizní seriál od tvůrců Jasona Katimse a Jeffreyho Sellera. Seriál je inspirovaný románem \"Drama High\" od Michaela Sokolovea. Pilotní díl objednala stanice NBC dne 4. května 2017. První řada bude mít deset dílů. Premiérový díl se vysílal dne 13. března 2018. Dne 11. května 2018 stanice seriál zrušila po první odvysílané řadě.\n\n\n\n"}
{"id": "1326393", "url": "https://cs.wikipedia.org/wiki?curid=1326393", "title": "Bitva u Novary (rozcestník)", "text": "Bitva u Novary (rozcestník)\n\nBitva u Novary. U severoitalského města Novara se odehrálo několik válečných střetů:\n\n"}
{"id": "1326394", "url": "https://cs.wikipedia.org/wiki?curid=1326394", "title": "513 (číslo)", "text": "513 (číslo)\n\nPět set třináct je přirozené číslo. Římskými číslicemi se zapisuje DXIII a řeckými číslicemi φιγ. Následuje po čísle pět set dvanáct a předchází číslu pět set čtrnáct.\n\n513 je:\n\n"}
{"id": "1326402", "url": "https://cs.wikipedia.org/wiki?curid=1326402", "title": "Petteri Koponen", "text": "Petteri Koponen\n\nPetteri Koponen (* 13. dubna 1988 Helsinky) je finský basketbalista hrající na pozici křídla za FC Barcelona.\n\nVe Finsku hrál za kluby Malmin Super-Koris a Espoo Honka, s nímž vyhrál ligu v letech 2007 a 2008. V roce 2007 se zúčastnil Nike Hoop Summit a byl draftován klubem Philadelphia 76ers. V letech 2008-2012 hrál za italský Virtus Bologna, kde získal FIBA EuroChallenge 2009. Od roku 2012 působil v ruském BK Chimki, v roce 2015 s ním vyhrál FIBA EuroChallenge a byl zvolen do ideální pětky soutěže. V roce 2016 odešel do Barcelony. \n\nZa finskou reprezentaci hrál na mistrovství Evropy v basketbalu mužů 2011 (9. místo), mistrovství Evropy v basketbalu mužů 2013 (9. místo), mistrovství Evropy v basketbalu mužů 2015 (16. místo) a mistrovství Evropy v basketbalu mužů 2017 (11. místo), také na mistrovství světa v basketbalu mužů 2014 (22. místo). Šestkrát byl zvolen nejlepším basketbalistou Finska.\n\n"}
{"id": "1326404", "url": "https://cs.wikipedia.org/wiki?curid=1326404", "title": "Tyrannosauripus pillmorei", "text": "Tyrannosauripus pillmorei\n\nTyrannosauripus (doslova \"tyranosauří noha\") je ichnorod, jméno přidělené obří stopě teropoda, objevené roku 1983 pracovníkem Geologické služby Spojených států, geologem Charlesem \"Chuckem\" Pillmorem. Stopa byla na jeho počest pojmenována \"Tyrannosauripus pillmorei\" ve studii dvojice vědců Martina G. Lockleyho a Adriana P. Hunta v roce 1994.\n\nStopa, která dnes nese označení \"CU-MWC 225.1\" byla objevena v sedimentech souvrství Raton na území Nového Mexika (lokalita Philmont Ranch nedaleko města Cimarron), stáří vrstev spadá do nejpozdější křídy (asi 20 metrů pod iridiem obohacenou jílovou vrstvičkou, což odpovídá několika stovkám tisíciletí před katastrofou na konci křídy). Stopa patřila téměř s jistotou druhu \"Tyrannosaurus rex\", tedy obřímu dominantnímu predátorovi z konce období druhohorní křídy. Stopa měří na délku 86 centimetrů, na šířku kolem 70 cm. Patřila tedy nejspíš dospělému dinosaurovi o délce asi 11-12 metrů a hmotnosti kolem 6 tun (na základě dosud nepublikované analýzy asi 2000 tisíc fosilních stop za pomoci nových výzkumných technik). Stopa vykazuje relativně úzké a dlouhé otisky prstů, patrný je i hallux (čtvrtý, relativně krátký prst u báze nohy).\n\nRodové jméno \"Tyrannosauripus\" se poprvé objevilo již v práci francouzského paleontologa J. Lessertisseura v roce 1955, nebylo však autorem spojeno s konkrétním popisem některé z fosilních stop. Jméno tedy mohlo být Lockleym a Huntem v roce 1994 znovu použito v nové kombinaci \"T. pillmorei\". V překladu známená doslova \"Pillmorova tyranosauří noha\".\n\nJedinou další objevenou stopou tyranosaura je nález, učiněný britským paleontologem Phillipem Manningem v roce 2007 na území Montany (souvrství Hell Creek). Tato stopa o délce 74 cm pak byla popsána v roce 2008. Některé fosilní otisky stop dříve přisuzované velkým teropodům patřily ve skutečnosti kachnozobým dinosaurům (hadrosauridům). V roce 2016 byla z území Wyomingu (souvrství Lance) vědecky popsána první objevená série zkamenělých otisků stop, patřící pravděpodobně rovněž druhu \"Tyrannosaurus rex\".. Na základě této série stop byla odhadnuta rychlost původce asi na 4,5 - 8 km/h, novější studie však tento údaj zvýšila opravou původních nesprávných výpočtů na 8,1 - 12,5 km/h.\n\n"}
{"id": "1326406", "url": "https://cs.wikipedia.org/wiki?curid=1326406", "title": "Katarský úřad pro turistiku", "text": "Katarský úřad pro turistiku\n\nKatarský úřad pro turistiku (QTA), který spadá pod vládu Kataru, je vrcholným orgánem odpovědným za formulování a správu pravidel, předpisů a zákonů týkajících se rozvoje a propagace turistiky v Kataru. Tento úřad nese odpovědnost za turistické zajímavosti a ubytování pro návštěvníky, za rozvoj a diverzifikaci podnikání v oblasti turistického ruchu v Kataru, ale i za zvýšení podílu turistiky na tvorbě HDP v zemi a za další růst a sociální rozvoj.\n\nČinnost QTA se řídí Národní strategií pro oblast turistiky v Kataru 2030 (QNTSS), která byla zveřejněna v únoru 2014 a která ustavila plán dalšího rozvoje tohoto odvětví.\n\nStátní příslušníci členských zemí Rady pro spolupráci v Perském zálivu (Bahrajn, Kuvajt, Omán, Saúdská Arábie a Spojené arabské emiráty) nepotřebují pro vstup do Kataru vízum.\n\nStátní příslušníci dále uvedených 34 zemí nemusí žádat o vydání víz a po příjezdu do Kataru mohou získat potvrzení o zrušení vízové povinnosti. Toto povolení bude platit po dobu 180 dnů od data vystavení a jeho držitel získá na jeho základě oprávnění strávit až 90 dnů v Kataru v rámci jedné cesty nebo opakovaných cest.\n\nStátní příslušníci dále uvedených 46 zemí nemusí žádat o vydání víz a po příjezdu do Kataru mohou získat potvrzení o zrušení vízové povinnosti. Toto potvrzení bude platit po dobu 30 dnů od data vystavení a jeho držitel získá na jeho základě oprávnění strávit až 30 dnů v Kataru v rámci jedné cesty nebo opakovaných cest. Toto potvrzení o zrušení může být prodlouženo o dalších 30 dnů.\n\nNávštěvníci cestující do Kataru na palubě jakéhokoliv letadla mohou on-line požádat o vydání turistického víza pro návštěvu Kataru. Návštěvníci přitom musí splnit tyto požadavky:\n\nNávštěvníci cestující do Kataru se společností Qatar Airways mohou požádat o zpracování žádosti o vydání turistického víza pro návštěvu Kataru – platí to jak pro cestujícího, tak všechny doprovázející osoby se stejnou rezervací.\n\nCestující všech národností, kteří budou mít v Kataru mezipřistání na palubě letadla společnosti Qatar Airways, mají právo požádat zdarma o vydání průjezdního víza s platností 96 hodin. Platí však jisté podmínky, takže rozhodnutí o vystavení víza je výhradně na uvážení katarského Ministerstva vnitra.\n\nRezidenti členských zemí Rady pro spolupráci v Perském zálivu (GCC), kteří oficiálně vykonávají některou ze schválených profesí, a osoby, které je budou doprovázet, mohou po příjezdu do Kataru získat návštěvní vízum pro rezidenty zemí GCC. Toto vízum platné pro jednu návštěvu lze získat za poplatek ve výši 100 katarských rialů splatný platební kartou. Vízum platí po dobu 30 dnů a v případě potřeby může být obnoveno na další tři měsíce. Návštěvníci, kteří projeví zájem o využití tohoto typu víza, mohou být po vstupu na území Kataru požádáni o předložení oficiální dokumentace potvrzující jejich pracovní zařazení.\n\n"}
{"id": "1326420", "url": "https://cs.wikipedia.org/wiki?curid=1326420", "title": "Trial and Error", "text": "Trial and Error\n\nTrial and Error může být:\n"}
{"id": "1326442", "url": "https://cs.wikipedia.org/wiki?curid=1326442", "title": "Steingrün", "text": "Steingrün\n\nSteingrün může být dřívější německý název několika českých obcí:\n\n"}
{"id": "1326445", "url": "https://cs.wikipedia.org/wiki?curid=1326445", "title": "Open Air Program", "text": "Open Air Program\n\nOpen Air program (OAP) je součástí mezinárodního divadelního festivalu Divadlo evropských regionů, který se koná každý rok koncem června v Hradci Králové. Jedná se o nesoutěžní přehlídku divadel, experimentů i site-specific, která doprovází hlavní program festivalu.\n\nFestival vznikl v roce 2000, jako off-program, neboli doplnění, hlavního programu Divadla Evropských regionů. Na rozdíl od jiných podobných festivalů (např.: Festival Off D'Avignon) na výzvu spolupořadatele hlavního programu, Klicperova divadla. Produkce a koncepce OAP se v prvních letech ujal Alexandr Gregar a jeho Volné sdružení východočeských divadelníků (VSVD), kteří pro první ročník oslovili amatérské divadelníky a také česká pouliční divadla. Program prvního ročníku nakonec zahrnoval na 40 Představení a dohromady 171 účinkujících, např. Bílé divadlo z Ostravy.\n\nV dalších ročnících přijal festival OAP i podtitul Ulice plné komediantů aneb-zadarmo do divadla!, který se brzy ujal a dostál i svému znění. Ve druhém ročníku totiž OAP představil již 55 představení, které hrálo 32 souborů a návštěvnost v tomto roce dospěla až na devět tisíc diváků, což je na druhý ročník festivalu úctyhodné číslo.\n\nDiváci OAP mohli v následujících letech zhlédnout rozličná profesionální i amatérská uskupení. Festivalu se začaly zúčastňovat i zahraniční soubory a tak se diváci mohli vidět vystoupení divadelníků nejen z České republiky, ale i Slovenska, Belgie, Francie, nebo dokonce Japonska, či Bostonu a tím výčet zemí zdaleka nekončí.\n\nRočník od ročníku stoupá nejen počet diváků, ale i festivalových míst. Jubilejní 10. ročník v roce 2009 již hostil téměř 40 tisíc diváků, jimž nabídl okolo 170 představení. Ty mohli diváci zhlédnout na Kavčím plácku, Malém náměstí, v Městské hudební síni, či v Žižkových sadech, které se staly tradičními scénami festivalu.\n\nV roce 2009 přebírá pořadatelství Open Air programu královéhradecké sdružení Poco a poco animato, v roce 2015 pak nezisková organizace Kontrapunkt a na festivalu se začali podílet i studenti vysokých uměleckých škol i mnoho dobrovolníků. Festival se tak opět rozrostl o vystoupení různých nezávislých divadelních skupin, performerů a tanečníků. V roce 2016 nabídl festival 45 tisícům diváků 220 různých produkcí a to divadelních představení, koncertů, nebo výstav, které mohli diváci navštívit například i na Pivovarském náměstí, Gočárových schodech, nebo ve sklepeních některých historických domů. Festival se tak rozrostl o další scény.\n\n"}
{"id": "1326453", "url": "https://cs.wikipedia.org/wiki?curid=1326453", "title": "Hodný holky", "text": "Hodný holky\n\nHodný holky (v anglickém originále Good Girls) je americký kriminálně-dramatický televizní seriál. Jeho tvůrkyní je Jenna Bans. Stanice NBC si seriál vybrala pro televizní sezónu 2017/2018. První díl byl premiérově odvysílaný 26. února 2018. \n\nDne 7. května 2018 byla stanicí NBC objednaná druhá řada, která měla premiéru dne 3. března 2019. Dne 12. dubna 2019 bylo oznámeno, že seriál získá třetí řadu.\n\nSeriál sleduje život tří žen, dvě z nich jsou sestry, které se rozhodnou přepadnout místní supermarket. \n\n\n\nPůvodně v pilotním díle roli Beth hrála Kathleen Rose Perkins. Později bylo oznámeno, že se rozhodla od projektu odejít a na její místo nastoupila herečka Christina Hendricks.\n\n"}
{"id": "1326455", "url": "https://cs.wikipedia.org/wiki?curid=1326455", "title": "Matěj Hlaváček", "text": "Matěj Hlaváček\n\nMatěj Hlaváček (25. listopadu 1852 Košíře – 6. října 1897 Praha) byl český podnikatel, mecenáš a starosta Košíř. Pocházel z rodiny rolníka a majitele mlékárenského obchodu. Vyučil se řezníkem a vojenskou službu, v níž dosáhl až do hodnosti šikovatele, absolvoval jako hudebník. V roce 1878 se oženil a věnem získal pozemky s cihelnou. V témže roce byl zvolen do košířského obecního zastupitelstva. U usedlosti Kotlářka zakoupil pozemky a vybudoval na nich cihelnu, dále postavil činžovní domy či hostinec. Roku 1887 se stal starostou Košíř a tuto funkci zastával až do své smrti. Během vedení obce pečoval o její blaho, když v ní zřídil vodovod, realizoval elektrické osvětlení i kanalizaci a nechal vydláždit zdejší ulice. V roce 1895 navíc panovník František Josef I. povýšil Košíře na město.\n\nV roce 1895 Hlaváček od šlechtického rodu Clam-Gallasů odkoupil košířskou usedlost Klamovka a nechal ji velkolepě přestavět na výletní hostinec, jenž se stal cílem výletníků z Prahy. Pro jejich pohodlí provozoval omnibusovou linku jedoucí sem od pražské křižovatky Anděl, kam již jezdila pražská koňka.\n\nTou dobou již Hlaváček plánoval realizaci tramvajové tratě, která měla jednak zvýšit prestiž Košíř, dále zvednout ceny zdejších nemovitostí a posléze také místo omnibusů dopravovat zákazníky do jeho restaurace na Klamovce. Protože město Praha se stavbou tratě do Košíř nepočítalo, rozhodl se pro stavbu tramvaje vlastní. Vzhledem k tomu, že se mu nepodařilo zajistit financování výstavby, zaplatil nakonec tramvaj ze svého. Vlivem administrativních a technických obtíží ale nakonec tramvajovou trať nepostavil celou, jak původně plánoval, ale v její kratší délce. Provoz na ní byl zahájen 13. června 1897.\n\nPo necelých čtyřech měsících od zahájení provozu se Hlaváček vydal do Prahy, kde se v hotelovém pokoji Paláce Platýz zastřelil. Důvodem se zřejmě stalo celkové vyčerpání jeho organismu z úkolů a povinností, jež si na sebe naložil. Jeho tělo bylo posléze po pohřbu uloženo do rodinné hrobky na Košířském hřbitově. V roce 1900 byla po Hlaváčkovi pojmenována jedna z košířských ulic a roku 2017 nazval pražský Dopravní podnik jednu ze svých tramvají jeho jménem.\n\nNarodil se v Košířích, tehdy obci na předměstí Prahy, do rodiny rolníka Štěpána a jeho druhé manželky Marie, rozené Sojkové, ovdovělé Kejhové. Matěj měl šest sourozenců pocházejících z otcových dvou manželství. Jeho otec Štěpán hospodařil na usedlosti, kterou sňatkem vyženil, a vedle toho vlastnil i mlékárenský obchod. V mládí se Matěj Hlaváček vyučil řezníkem a poté začal studovat na Pavlisově vojenské hudební škole. V armádě dosáhl hodnosti šikovatele, to jest nejvyšší poddůstojnické šarže, a během služby byl zařazen jako hudebník. Po návratu z vojenské služby pomáhal na otcově usedlosti a hrával v někdejší Soukupově kapele.\n\nDne 26. února 1878 si vzal za manželku Marií Barboru Šmídovou (26. června 1855 – 22. července 1904), jejíž otec v Košířích vlastnil usedlost čp. 9. Z manželství vzešly čtyři děti, postupně syn František (22. prosince 1878 – 24. srpna 1940), dcera Zdenka (11. února 1880 – 31. června 1889), syn Oldřich (1884–1955) a dcera Milada (narozena 1884). Součástí věna, které Hlaváček sňatkem získal, byly pozemky s cihelnou. V té době probíhal v Praze intenzivní stavební rozvoj a díky němu se Hlaváčkově podniku dařilo. Ve stejný rok se ve volbách stal také členem obecního košířského zastupitelstva. Činný byl i v místním Sokole, jehož se stal starostou a delegátem do Středočeské župy.\n\nZa částku 40 000 zlatých koupil pozemky u usedlosti Kotlářka, na nichž vybudoval kruhovou cihelnu. Při jejím řízení spolupracoval se smíchovským inženýrem Theodorem Bečkou. Následující rok (1879) nechal Hlaváček přebudovat svůj rodný dům, dále postavil činžovní domy a v oblasti Podhájí vybudoval velký hostinec.\n\nBěhem roku 1887 byl zvolen starostou Košíř. Za svého působení se snažil o zvelebení obce. Zřídil v ní vodovod, realizoval elektrické osvětlení i kanalizaci a nechal vydláždit košířské ulice. Obec se v té době – i díky blízkosti průmyslového Smíchova – dále rozrůstala, stavěly se činžovní domy a stoupal i počet zdejších obyvatel. Dne 18. února 1895 císař František Josef I. rozhodl o povýšení Košíř na město, jež následně c. & k. místodržitelství dalo svou vyhláškou z 10. března téhož roku veřejnosti na vědomí.\n\nOd roku 1757 vlastnil svažité pozemky mezi silnicí na Plzeň a spojnicí Košíř se Strahovem šlechtický rod Clam-Gallasů. Ti zde zřídili anglický park a na jeho okraji nechali vybudovat patrový zámeček, který po svých majitelích získal název Klamovka. Celý pozemek od šlechticů roku 1895 Hlaváček odkoupil a na jeho části postavil novou cihelnu. Zbývající partie zvelebil a přebudoval nákladem převyšujícím 100 000 zlatých na výletní restauraci s tanečním sálem, které zřídil v někdejším clamgallasovském zámečku, a dále upravil park v okolí budovy. Jeho součástí byla též výstavba zahradního pavilonu či verandy osvětlené elektrickým proudem, jenž dodávala Hlaváčkova elektrárna. Slavnostní otevření nového podniku se uskutečnilo 3. května 1896. Park otevřel veřejnosti a lokalita se tak stala cílem výletů Pražanů. Lákala je sem jednak nabídka jídel z místní kuchyně, tak též taneční zábavy v rozlehlém sále. Aby návštěvníkům Hlaváček jejich zdejší návštěvy zpříjemnil a současně i zvýšil ekonomickou prosperitu svého podniku, zavedl údajně již 15. května 1895 pravidelně ve středu, v neděli a o svátcích omnibusovou linku, která sem jezdila od Anděla a přivážela hosty do zábavního podniku. Živnostenské oprávnění pro tuto činnost získal ovšem až 9. června toho roku. Pro svou linku pořídil Hlaváček tři omnibusy, každý s kapacitou deseti osob. Již v té době ale věděl, že tento způsob dopravy je pouze provizorním řešením a soustředil se na vybudování elektrické dráhy.\n\nO vybudování tramvaje uvažoval Hlaváček ještě před nákupem a přebudováním usedlosti Klamovka. Elektrická dráha totiž představovala městotvorný prvek a její existence zvyšovala ceny pozemků v jejím okolí. Dopisem z 27. ledna 1892 se proto Hlaváček dotazoval pražské městské rady, zda Generální ředitelství Pražské tramwaye plánuje realizaci tratě do Košíř. Dostal ovšem zamítavou odpověď. Přesto se nápadu nevzdal a začal plánovat realizaci vlastní tramvaje, která měla po zdejší hlavní ulici spojovat usedlost Zámečnici s Klamovkou a pak následně se Smíchovem, kde měla končit u Anděla. Představoval si, že za rok by tato tramvaj měla převézt na 900 tisíc lidí. Nejprve se pro realizaci svého plánu spojil s Josefem Schmidtem a Josefem Barthou. Jak 2. března 1892 uváděly Národní listy, založili společníci konsorcium, které mělo ze Smíchova do Košíř vybudovat koňku. Zřejmě kvůli vzájemným neshodám ale od tohoto plánu upustili. Hlaváček následně oslovil Josefa Linharta, košířského podnikatele ve stavebnictví, a společně 30. prosince 1892 zažádali na vídeňském ministerstvu obchodu o svolení s prováděním předběžných technických prací. Dne 23. března 1893 toto povolení získali s tím, že mohou stavět buď koňskou, nebo elektrickou dráhu. Podnikatelé se rozhodli být moderní a zvolili elektrickou tramvaj.\n\nKe spolupráci na trati se obrátili na Technickou kancelář Reiter a Štěpán. Ta zpracovala projekt celé tratě, který 26. června 1893 předložili ke schválení ministerstvu obchodu. Politická pochůzka po trati se uskutečnila ve dnech 5. a 6. prosince 1893 a budování tratě schválila. Stavební povolení ovšem podnikatelé Hlaváček s Linhartem získali až 3. června 1894. Oba dva plánovali pro pokrytí finančních nákladů založit akciovou společnost, jež se měla jmenovat „Malodrážní a stavební průmyslová společnost pro Království české“. Při podrobnějším prověřování této myšlenky se ovšem ukázalo, že získávání finančních prostředků formou akciové společnosti je poměrně zdlouhavé, neboť o její akcie nebyl příliš velký zájem. Na to nechtěli Hlaváček s Linhartem čekat, protože bez odpovídajícího finančního zajištění nemohli získat potřebnou stavební koncesi nutnou k zahájení budování tratě. Vedle toho se k financování stavby nechtělo zavázat ani košířské obecní zastupitelstvo. Hlaváček se nakonec rozhodl celou trať financovat sám. Její náklady byly stanoveny na 180 tisíc zlatých.\n\nKoncesi k výstavbě a následnému provozu se nakonec povedlo 14. září 1896 získat. Obsahovala ovšem podmínku, že trať musí stavitelé dokončit a uvést do provozu nejpozději za půl roku od jejího vydání. Hlaváček v tu dobu ovšem ještě neměl dostupné finanční prostředky, a proto se zahájením vyčkával, ač mu již lhůta běžela. Na konci roku 1896 nechal u Ringhofferovy vagónky alespoň vyrábět vozy. Stavební práce na trati zadal investor na počátku roku 1897 německé elektrotechnické společnosti Felix Singer a spol. z Berlína a elektrické vybavení dodal Suchánkův elektrotechnický závod z Prahy, jenž v Rakousku-Uhersku zastupoval americkou společnost Walker.\n\nTeprve 12. března 1897, tedy dva dny před vypršením původního šestiměsíčního limitu daného úřady, žádal Hlaváček ministerstvo o schválení plánů technických zařízení dráhy, včetně plánů u Ringhoffera již objednaných vozů. Požádal také o odložení termínu dokončení. Rozhodl se navíc, že se pokusí dohodnout se s úřady na zkrácení tramvajové tratě, která tak konečnou neměla mít až na Zámečnici, ale pouze na Klamovce u výletní restaurace. Protože však v místech původní konečné měla podle plánů vyrůst elektrárna zásobující energií celou tramvajovou trať a spolu s ní i vozovna, musel získat souhlas úředníků s vybudováním provizorní vozovny na Klamovce. K dodávce elektrické energie měla sloužit mírně upravená stanice zbudovaná v již existující Hlaváčkově cihelně na Klamovce.\nS vlastní stavbou tratě se začalo 23. března 1897 a asi 28. dubna začaly na trati zkušební jízdy. Ministerstvo železnic, do jehož gesce výstavba dráhy patřila, svolilo 18. května zprovoznění alespoň části trati z Anděla na Klamovku. Musela tomu ovšem předcházet předepsaná technicko-policejní zkouška. Její komise se na místě sešla 22. května 1897, ale při své kontrole vytkla investorovi nedostatky, které bránily zahájení provozu. Hlaváčka upozorňovala na absenci záložního zdroje v elektrárně, dále na chybějící předepsané telefonní spojení podél tratě a za nesolidně provedené prohlásila i vrchní upevnění trakčního vedení.\n\nSe všemi výtkami se ovšem dokázal Hlaváček vypořádat a již po dvou dnech od předchozí neúspěšné zkoušky žádal o novou. Tu úředníci svolali na 5. června, jenže když se přiblížila, porouchal se dynamoelektrický stroj, a Hlaváček tak musel žádat o její přesun. Nový termín byl stanoven na 12. června od 15 hodin a komise, i přes výtky, jež shledala, se zahájením provozu souhlasila. K nalezeným nedostatkům patřil zákaz provozu vlečných vozů, protože dle názoru komise motorové vozy vybavené pouze jedním motorem by v případě plného obsazení vlečných vozů mohly mít při jízdě do stoupání, tedy ve směru do Košíř, problém s uvezením celého vlaku.\n\nDne 13. června 1897 zahájil v 6 hodin ráno Hlaváčkův podnik „Elektrická dráha Smíchov – Košíře“ provoz na tramvajové trati, čímž se Košíře staly jedním z prvních měst v Čechách, kde jezdily tramvaje. Hlaváčkova dráha byla jednokolejná o délce 1,8 kilometru. Po její trase se nacházely tři výhybny (ve stanicích „Mozartova ulice“, „U zvonu“ a „Obecní úřad“) a konečné stanice měly takzvané vidlicové uspořádání. Na trati existovalo celkem sedm stanic, a sice – ve směru ze Smíchova – postupně „U zlatého anděla“, pak „Mozartova ulice“, následně „Čečelička“, poté „U Zvonu“, dále „Pivovarská ulice“, „Mlynářka“ a konečná „Klamovka“. V provozu byla tramvaj od 6 do 22 hodin a jízdné činilo od tří do pěti korun podle počtu projetých stanic. V pracovní dny v obdobích od 6 do 7 hodin, dále od 12 do 13 a mezi 18. a 19. hodinou platilo na dráze zlevněné dělnické jízdné ve výši 3 koruny na celou trať.\n\nVozy pro Hlaváčkovu tramvaj vyrobily v roce 1897 Ringhofferovy závody na Smíchově. Pět kusů, evidenčních čísel 1 až 5, bylo motorových a další pětice s evidenčními čísly od 6 do 10 tvořily vozy vlečné, které ovšem po trati kvůli úřednímu zákazu nejezdily. Zbarvení vozů odpovídalo českým národním barvám, tedy červené a bílé, a personál pracující kolem tramvajové tratě měl uniformu v podobě staročeské čamary, což je pánský slavnostní kabát vyznačující se stojatým límcem a knoflíky, které se zapínají na šňůrky. Jeho nošení zdůrazňovalo vlastenecké cítění majitele.\n\nHlaváček se výstavbou tramvajové tratě i dalšími svými košířskými projekty zadlužil, takže mu již nezbývaly prostředky na dokončení tratě podle původních plánů, tedy její dovedení z Klamovky na Zámečnici, na čemž i nadále trvali ministerští úředníci. Starosta napsal 13. července 1897 dopis adresovaný na ministerstvo železnic, v němž žádal odklad dokončení. Argumentoval tím, že se připravuje rekonstrukce ulice, po níž by tramvaj měla jezdit. Jenže ministerští úředníci shledali, že se žádná taková úprava neplánuje a tudíž že z jejich pohledu nic nebrání tomu, aby trvali na dokončení tratě podle původních představ, tedy až na Zámečnici. To se již ovšem Hlaváček nedozvěděl. Podle policejní zprávy se 6. října 1897 vydal ze svého domu do Prahy. Cestu na Smíchov, k Andělu, si zkrátil jízdou jím vybudovanou tramvají, pak přesedl na koňku, která ho dovezla na stanici „U Myslíků“. Odtud vyrazil pěšky Spálenou ulicí, v níž pozdravil několik svých známých, a poté na Ferdinandově třídě navštívil obchod se zbraněmi, ve kterém zakoupil nový revolver nabitý šesti ostrými náboji. Před desátou hodinou poté vstoupil do hotelu Platýz, jenž měl v té době pověst hodinového hotelu, kde si pronajal pokoj. V něm se zamkl, asi půl hodiny přemítal a pak přiložil hlaveň nově zakoupené zbraně k hlavě, v místech pravého spánku, a stiskl spoušť. Následné vyšetřování vedl s ohledem na společenský význam zemřelého vedoucí pražských detektivů, jímž byl dvorní rada Václav Olič, který nechal nebožtíkovo tělo dopravit do patologického ústavu německé univerzity. Důvodem k sebevraždě mohly být finanční obtíže, nicméně Jan Bohata na serveru iDNES.cz uvádí, že hodnota Hlaváčkových nemovitostí dosahovala v součtu téměř dvojnásobné ceny vůči pohledávkám, které na něho byly kladeny. Národní listy zmiňovaly, že příčinou mohlo být starostovo celkové vyčerpání z povinností, jež na sebe pro blaho své obce uvalil, a vysílení z řízení všech svých podniků. Hlaváčkova pohřbu, který se konal 8. října od 15 hodin v místním kostele Nejsvětější Trojice, se podle odhadů zúčastnilo asi deset tisíc lidí. Ostatky zemřelého pak byly uloženy do rodinného hrobu na košířském hřbitově. Zádušní mše se uskutečnila v tomtéž kostele 9. října od 9 hodin.\n\nPozůstalé, tedy vdovu Barboru Hlaváčkovou a nezletilé děti Františka, Oldřicha a Miladu, zastupoval v následném dědickém řízení s věřiteli advokát Ferdinand Tonder. Podle údajů, které sdělil Národním listům, bylo jmění aktivní. Po setkání věřitelů a vyčíslení pohledávek činilo jmění 780 tisíc zlatých oproti pasivu ve výši 530 tisíc zlatých. Hlaváček po sobě nezanechal žádnou závěť, a tak jeho majetky zdědily vdova a tři jejich nezletilé děti. Výletní restauraci na Klamovce provozoval Hlaváčkův syn a návštěvníky sem táhla především vhodně volená hudba, hladký taneční parket a klid v přilehlém parku. Kolem roku 1900 byl provozním restaurace František Krátký. Na léto roku 1905 si objekt k promítání svým filmů pronajal Dismas Šlambor, známější jako Viktor Ponrepo. Po první světové válce byly v části někdejších Hlaváčkových pozemků na Klamovce v letech 1924 až 1926 vybudovány rodinné domky. Samotná restaurace nakonec zanikla a celý objekt zakoupili roku 1932 Sokolové, kteří jej přestavěli na svoji tělocvičnu.\n\nTramvaj po Hlaváčkově smrti nabídli 23. listopadu 1897 její dědicové prostřednictvím Ferdinanda Tondera k odkoupení společnosti Elektrické podniky královského hlavního města Prahy. Nabídka tehdy zněla na celý košířský dopravní podnik spolu s elektrárnou i veřejným osvětlením. Požadovali za to 225 tisíc zlatých. Oslovený kupec ovšem neměl o transakci zájem. Jednak proto, že se svými prostředky především soustředil na získání pražské koňky, jež měla svými tratěmi v Praze obsazené nejdůležitější trasy, a jednak proto, že Elektrické podniky neměly zájem o Hlaváčku elektrárnu ani o veřejné osvětlení, stály případně pouze o jeho dopravní podnik. S ohledem na to předložili dědicové novou nabídku, v níž vyčíslili samotnou dráhu na 162 500 zlatých. Elektrické dráhy ve svém posudku však Hlaváčkův dopravní podnik ocenily částkou nižší, a sice 126 tisíc. Během toho však nezávisle na těchto jednáních jezdily i nadále mezi Smíchovem a Košířemi tramvaje, přičemž v letech 1898 a 1899 každým rokem přepravily téměř milion cestujících. Postupně se však jejich provozovatelům nedostávalo finančních prostředků, a tak v dubnu 1899 zvažovali prodat alespoň čtyři vozy košířské dráhy, za něž požadovali 15 200 zlatých. Ani tato obchodní transakce se neuskutečnila, a dědicové tak plánovali vypsání veřejného konkurzu. Protože existovala šance, že by v něm uspěla společnost Felix Singer & Co., jež trať stavěla, a přítomnost dalšího provozovatele tramvajové dopravy nebyla pro pražské zastupitele žádoucí, neboť se sami snažili o ovládnutí všech tramvajových tratí na území pražské aglomerace, dohodli se nakonec v létě 1900 Elektrické podniky s Hlaváčkovými dědici na odkupu za částku 150 tisíc zlatých. Za ni získaly nejenom trať, vozidla a provizorní vozovnu, ale také pozemek v oblasti tak zvané Malé Klamovky, kde měla vyrůst nová vozovna. Dokument o převzetí dráhy podepsali zainteresovaní 21. července 1900, čímž přestal Hlaváčkův dopravní podnik existovat. Převedení koncese na Prahu pak ještě administrativně zařídilo ministerstvo železnic vyhláškou z 2. listopadu 1900, v níž současně nového majitele zbavilo podmínky dokončit trať v původním rozsahu, tedy až na Zámečnici. Tam nakonec tramvaj začala jezdit až v roce 1924. Za tři roky soukromého provozu (1897–1900) přepravila tramvajová linka mezi Smíchovem a Košířemi celkem 2,8 milionu osob a zaměstnávala 27 lidí.\n\nKdyž se v roce 1900 hledal název pro nově vzniklou komunikaci mezi pražskými ulicemi Vrchlického a Plzeňskou, bylo zvoleno Hlaváčkovo jméno a komunikace se tak od té doby jmenuje „Hlaváčkova“. Dne 13. června 2017 představil Dopravní podnik hlavního města Prahy ve smyčce Kotlářka tramvaj typu 15T evidenční číslo 9397 pojmenovanou „Matěj Hlaváček“. Její křest se uskutečnil v den 120. výročí zahájení provozu na Hlaváčkově trati. Poslední dvojčíslí evidenčního čísla vozu navíc odkazuje k roku zprovoznění této tramvajové tratě (1897).\n\n\n\n"}
{"id": "1326456", "url": "https://cs.wikipedia.org/wiki?curid=1326456", "title": "Malý Újezd (rozcestník)", "text": "Malý Újezd (rozcestník)\n\nMalý Újezd může označovat:\n\n"}
{"id": "1326462", "url": "https://cs.wikipedia.org/wiki?curid=1326462", "title": "DEKKADANCERS", "text": "DEKKADANCERS\n\nDEKKADANCERS je projektový soubor profesionálních umělců, choreografů a tanečníků, založen v Praze v roce 2009. \n\nSoubor založili v roce 2009 tanečníci a choreografové Národního divadla Viktor Konvalinka a Tomáš Rychetský spolu s fotografem Pavlem Hejným s cílem realizace vlastních projektů. \n\nOd vzniku v roce 2009 se vystřídala v souboru řada umělců. Od roku 2015 je soubor tvořen již „druhou generací“, v jejímž čele jsou (umělecké a výkonné vedení souboru):\n\nHlavním partnerem souboru se od roku 2016 stalo Museum Montanelli (MuMo) se zakladatelkou a kurátorkou prof. Dadja Altenburg-Kohl.\n\nSpolupracuje s nimi nadále Viktor Konvalinka, choreograf a bývalý sólista Baletu ND, držitel Ceny Thálie 2015 \na fotograf Pavel Hejný (od roku 2007 fotograf Baletu ND, držitel několika ocenění Czech Press Photo ), a dalších 12–15 tanečníků, převážně členů Baletu ND a dalších umělců. \n\nDEKKADANCERS realizují vlastní projekty do nichž jsou angažováni především tanečníci z Baletu ND, ale také jiné osobnosti z oblasti kultury. Mimo tvorbu pro sebe, DEKKADANCERS také tvoří pro jiné soubory (Bohemia balet, PKB, Jihočeský balet, Plzeňský balet).\n\nSoubor nemá stálou scénu, ale hlavním působištěm jsou Jatka78. Soubor příležitostně hostuje v dalších divadlech v České republice (Plzeň, Brno, České Budějovice, aj.) a rovněž vystupuje v zahraničí (Mnichov, Gera, Pasov – Německo). Mimo tanečních představení také vystupuje na dalších akcích, např. show módních návrhářů a vystoupení rockových kapel (kapely Zrní, Tatabojs). Po dobu dvou let spolupracoval s hudební skupinou Tatabojs. \n\nSoubor se také účastní různých charitativních akcí (Díky tanci – Jitky Schneiderové), tanečních festivalů a gala představení, např. Festival TANECVALMEZ, Festival – Zlatá Praha. \n\nSoubor má na repertoáru přes 20 kreací (uveden rok první premiéry), mezi něž patří např:\n\n\n\n\n"}
{"id": "1326465", "url": "https://cs.wikipedia.org/wiki?curid=1326465", "title": "Staffin", "text": "Staffin\n\nStaffin (gaelsky \"Stafain\") je sídlo na východním pobřeží poloostrova Trotternish v severní části ostrova Skye ve Vnitřních Hebridách. Administrativně přináleží do skotské správní oblasti Highland. Staffin je zároveň districtem s gaelským názvem \"An Taobh Sear\", což v překladu znamená \"Východní strana\". Tato \"Východní strana\" zahrnuje celkem 23 sídel s celkem více než 500 obyvateli: Rigg, Tote, Lealt, Lonfearn, Grealin, Breackry, Cul-nan-cnoc, Bhaltos, Raiseburgh, Ellishader, Garafad, Clachan, Garros, Marrishader, Maligar, Stenscholl, Brogaig, Sartle, Glasphein, Digg, Dunan, Flodigarry a Greap. (Jako \"Staffin\" je obvykle označována zástavba, skládající se z místních částí Clachan a Garafad). Tato obec je především významnou archeologickou a paleontologickou lokalitou.\n\nStaffin se rozkládá v nadmořské výšce zhruba 30–80 metrů v severovýchodní části poloostrova Trotternish při silnici A855 zhruba 27 km severně od Portree, správního střediska ostrova Skye.\n\nVesnice leží na úpatí skalní formace Quiraing ve vzdálenosti necelých 800 metrů od mořského pobřeží, na němž se nachází malý přístav. Staffinem protéká řeka Kilmartin River, která 1 km od obce ústí do moře. Na území vesnice se nacházejí další četné menší vodní toky. Nejvyšší vrchol Quiraingu Meall na Suiramach (543 m n. m.) je od vesnice vzdálen vzdušnou čarou necelých 5 km směrem na severozápad, Beinn Edra (611 m n. m.), nejvyšší vrchol poloostrova Trotternish a zdejšího horského masívu, leží od Staffinu zhruba 5,7 km jihozápadně.\n\nDle průzkumu z roku 2001 61 % místních obyvatel aktivně používá skotskou gaelštinu. V roce 2010 byl Staffin vyhlášen \"Gaelským společenstvím roku\" (\"Gaelic Community of the Year\").\n\nNázev místa se odvozuje od staronorského výrazu \"staffa\", což znamená \"tyč\" – inspirací pro tento název měly být skalní věže a skalní jehly v přilehlých oblastech Quiraing a The Storr.\n\nNa skalnatém pobřeží, kde řeka Kilmartin ústí do moře, v místě, zvaném \"An Corran\", místní obyvatelé objevili stopy dinosaura, pravděpodobně menšího ornithopoda. Při odborném průzkumu místního terénu byly nalezeny další dinosauří stopy, některé až 50 cm velké. Tyto zhruba 160 miliónů let staré stopy jsou přisuzovány masožravým teropodním dinosaurům z rodu megalosaurů. Jedná se o největší a zároveň nejmladší stopy dinosaurů, nalezené ve Skotsku. Otisky se nacházejí na pískovcových skalách v pobřežním pásmu, při přílivu jsou pod vodou, v letních měsících jsou obvykle přikryty nánosy písku. Odhaleny bývají zpravidla v období zimních bouří.\n\nDalší asi 170 miliónů let staré stopy z jurského období byly objeveny nedaleko zřícenin hradu Duntulm na západním pobřeží nejsevernějšího výběžku poloostrova Trotternish. Ve staré kamenné venkovské budově ve Staffinu bylo zřízeno malé muzeum, které je věnováno nálezům dinosauřích fosilii v tomto regionu. Muzeum založil místní občan Dugald Ross, propagátor gaelštiny a amatérský paleontolog, původním povoláním zedník, který v roce 1994 objevil v pobřežní oblasti část zkamenělé kosti sauropoda, k níž později přibyly nálezy dalších fosilií. Časopis Dino Time zveřejnil kresbu pravděpodobné podoby objeveného sauropoda a nazval jej podle nálezce fosilií \"Dougie the Dinosaurus\".\n\nLokalita \"An Corran\", kde byly nalezeny důkazy o osídlení mezolitickými lovci a sběrači ze 7. tisíciletí př. n. l., je zároveň jedním z nejstarších archeologických nalezišť ve Skotsku – například v lokalitě Garafad byly objeveny četné pazourkové nástroje prehistorických lovců. V září roku 2015 zde organizoval \"Staffin Community Trust\" společně s Archeologickým ústavem University of the Highlands and Islands další archeologický průzkum.\n\nVe vzdálenosti zhruba 200 metrů od pobřeží se naproti staffinskému přístavu nachází ostrůvek Staffin Island. Místní hospodář Iain MacDonald pravděpodobně jako poslední ve Skotsku zde ještě v roce 2011 udržoval starou tradici plavení dobytka z pevniny na ostrov. Stádo se z letních pastvin na ostrově stejnou cestou vracelo zpět vždy na podzim v říjnu.\n\n"}
{"id": "1326469", "url": "https://cs.wikipedia.org/wiki?curid=1326469", "title": "Heeresfliegertruppe", "text": "Heeresfliegertruppe\n\nHeeresfliegertruppe \nje označení pro jednotky vojskového letectva armády (\"Heer\") Spolkové republiky Německo.\n\n\"Heeresfliegertruppe\" byly v tehdejším Západním Německu založeny spolu s celým Bundeswehrem v roce 1955 v kontextu studené války. První rozsáhlou akcí tohoto druhu zbraně byla v únoru 1962 pomoc obětem rozsáhlých záplav v okolí Hamburku, které se zúčastnilo 71 vrtulníků Německé armády, za pomoci 25 vrtulníků Armády Spojených států amerických.\nDo vybavení německého vojskového letectva dříve patřily spojovací a užitkové letouny s krátkým vzletem a přistáním typů Dornier Do 27 a Do 28 Skyservant. \n\nOd doby vzniku bylo vybaveno i vrtulníky, typů Aérospatiale Alouette II a později Bell UH-1. Později došlo k zavedení typu MBB Bo 105, včetně jeho protitankové verze Bo 105P/PAH-I (\"Panzerabwehrhubschrauber I\", protitankový vrtulník první generace), které byly později nahrazeny typem Eurocopter Tiger, těžiště jehož původního určení bylo primárně v oblasti protitankového boje, a původně byl označen jako PAH-II. Jeho konfigurace a označení ale mezitím prošly několikerou změnou, od \"Unterstützungshubschrauber Tiger\" (UHT, podpůrný vrtulník Tiger) po nynější \"Kampfhubschrauber Tiger\" (KHT, bojový vrtulník Tiger).\n\nV roce 2012 byl předpokládán nákup 80 strojů Tiger a 80 NHI NH90, ale v březnu 2013 byly objednávky sníženy na třetinu.\n\nJako těžké transportní byly armádním letectvem Německa dříve užívány i vrtulníky CH-53G/GS Stallion, které je ale v roce 2013 předalo \"Luftwaffe\". Jako jejich náhrada pro 20. léta byl předpokládán projekt společností Eurocopter a Boeing označený HTH (Heavy Transport Helicopter, těžký transportní vrtulník) nebo FTH (Future Transport Helicopter, budoucí transportní vrtulník). \n\nV současností má Německá armáda okolo 260 vrtulníků, z nichž většina je vyrobena v Německu, a ze 40 % se jedná o modely tamní konstrukce.\n\nTabulka obsahuje přehled letecké techniky německého armádního letectva podle Flightglobal.com. \n\n"}
{"id": "1326473", "url": "https://cs.wikipedia.org/wiki?curid=1326473", "title": "Parlamentní volby v Norsku 2017", "text": "Parlamentní volby v Norsku 2017\n\nParlamentní volby roku 2017 v Norském království se konaly dne 11. září. Politické strany se v nich utkaly o 169 křesel. Nejvíce z nich, 49, získala Norská strana práce Jonase Gahra Støreho. Vítězem voleb se ale stal středo-pravicový blok dosavadní premiérky Erny Solbergové, jejíž součástí jsou Konzervativní strana, Pokroková strana, Křesťanská lidová strana a Venstre. Volební účast byla 78,22 %.\nZobrazeny jsou pouze strany, které získaly křesla v parlamentu.\n\n"}
{"id": "1326474", "url": "https://cs.wikipedia.org/wiki?curid=1326474", "title": "Čekání na Václava", "text": "Čekání na Václava\n\nČekání na Václava je divadelní festival konaný od roku 2004 Klicperovým divadlem v době 28. září až 28. října.\n\nNázev festivalu je symbolický, ač odkazuje na Beckettova slavného Godota.\n\nFestival Čekání na Václava vznikl v roce 2004 především pro uspokojení diváků Klicperova divadla a to hned z několika důvodů.\n\n\n\"\"Je na co navazovat. Na konci 80. let, co už si málokdo vzpomene, bývaly v hradeckém divadle přehlídky studiových divadel. Tenkrát to bylo všemu navzdory. Národ se opět upíná k blanickým rytířům a ke sv. Václavu, že až bude nejhůř, přijedou. Dobře víme, že nepřijedou. Je nám dávno jasné, že pomoci si musíme především sami, ostatně to česká divadla prokazují od nepaměti každý den.\"\" Prohlásil v tisku tehdejší ředitel Klicperova divadla Ladislav Zeman. Poukazuje tak na to, že se tím to festival snaží divadlo nejen uspokojit diváky, ale i pokusit se o návrat k jistým tradicím. Odtud také pochází neoficiální podtitul festivalu Festival \"malých velkých divadel\".\n\nFestival Čekání na Václava se od svého vzniku stal další stálicí Klicperova divadla. Tradicí jsou vystoupení Hany Hegerové, Divadla Járy Cimrmana, nebo Semaforu a dalších. Nejen díky těmto lákadlům ho média označují jako \"zvýšený výskyt legend\". Nejde však jen o legendy herecké, ale také režisérské i autorské.\n\n\n"}
{"id": "1326478", "url": "https://cs.wikipedia.org/wiki?curid=1326478", "title": "Kuváda", "text": "Kuváda\n\nKuváda (z francouzského \"couver\", sedět na vejcích) je rituál, při kterém se muž v období, kdy má jeho manželka porodit, chová tak, jako by byl sám těhotný. Opouští mužskou společnost a uchyluje se do ústraní, obléká si ženské šaty, dodržuje přísnou dietu, svíjí se a křičí, jako by měl porodní bolesti. Smysl tohoto počínání je převážně magický: muž má na sebe připoutat pozornost zlých sil, aby neškodily rodičce a dítěti. Johann Jakob Bachofen soudil, že kuváda také upevňovala rodinné svazky: muž symbolicky přijímal otcovství a závazky z něj vyplývající. \n\nKuvádu popisovali už starověcí autoři jako Diodóros Sicilský, také Marco Polo se zmínil, že se ve střední Asii s tímto zvykem setkal, praktikovali jej Baskové, indiáni, Papuánci nebo Ainuové. Výraz „kuváda“ zavedl roku 1865 anglický antropolog Edward Burnett Tylor.\n\nI v moderním světě je možno setkat se s tzv. syndromem kuvády: někteří muži na sobě pozorují podobné příznaky, jaké má jejich těhotná partnerka: zažívací potíže, křeče, návaly horka, změny nálad, zvětšování prsou. Příčinou tohoto jevu je hormon estradiol.\n\n"}
{"id": "1326486", "url": "https://cs.wikipedia.org/wiki?curid=1326486", "title": "Karel Hipman", "text": "Karel Hipman\n\nKarel Hipman, též Karel František Hipman či Hippmann (3. března 1867 Praha — 14. července 1914 Praha) byl zakladatel prvního českého moderního obrázkového časopisu Český svět, propagátor česko-francouzských vztahů.\n\nNarodil se v pražské Staré poštovské ulici (nyní Karoliny Světlé); jeho otcem byl typograf Josef Hippmann (1827-1903), matkou Josefa, rozená Fritschková (1838-??). Podle policejní přihlášky byl jejich jediné dítě, rodiče žili odděleně nejpozději od roku 1889. Otec Josef Hippmann založil v roce 1895 \"První dělnickou tiskárnu\", která později působila pod jménem Grafia.\n\nKarel Hipman vystudoval gymnázium a obchodní školu, stal se ředitelem továrny na email u Brna. V devadesátých letech 19. století vlastnil v Praze dva obchody s kovovým zbožím, ty však roku 1895 prodal, aby se mohl stát vydavatelem.\n\nDo roku 1900 pobýval několik let ve Švýcarsku. O své dojmy ze Švýcarska se dělil se čtenáři českého tisku, zejména Národních listů. Příspěvky podepisoval Charles Hipman. Poznatky shrnul knižně roku 1899 v publikace \"Na příč Švýcarskem\".\n\nVe francouzštině vydal několik publikací propagujících český národ.\n\nVydávání časopisu \"Český svět\" bylo nejvýznamnějším počinem Karla Hipmana. Časopis založil po svém návratu ze Švýcarska a byl jeho jediným redaktorem a vydavatelem. První číslo vyšlo 5. října 1904 v úctyhodném nákladu 7 000 výtisků a bylo rychle vyprodáno. Hipmanovi se podařilo vydávat \"Český svět\" do roku 1913, kdy ho, již nemocný, prodal nakladatelství Emil Šolc. Na výtisku z 8. srpna 1913 je ještě uveden jako redaktor a vydavatel; číslo následující (15. srpna 1913) již uvedlo nového vydavatele (Emil Šolc) a redaktora.\n\nZa hlavní přínos časopisu lze považovat systematické přinášení reportážních fotografií doplňujících text. Fotografie byly významnou součástí časopisu od samého počátku a pocházely často od nejvýznamnějších autorů své doby.\n\nDne 1. prosince 1900 se na Smíchově oženil Aloisií (Luisou), rozenou Koudelkovou (1877–??). Měl dceru Ludmilu (1903 –1989) a syny Jaroslava (1904–1905) a Vladimíra (1908–1976).\n\n\nKarel Hipman zemřel v ústavu pro choromyslné Kateřinky v Praze, 14. července 1914; příčinou smrti byla progresivní paralýza. O tři dny později byl pochován na pražských Olšanských hřbitovech.\n\nBěhem svého pobytu v zahraničí přispíval Karel Hipman zejména do \"Národních listů\" zprávami o událostech, které měly vztah k Čechám. \n\nPo návratu do vlasti byl vydavatelem a redaktorem časopisu \"Český svět\".\n\n\n"}
{"id": "1326490", "url": "https://cs.wikipedia.org/wiki?curid=1326490", "title": "Zainsk", "text": "Zainsk\n\nZainsk (; ) je město v Tatarstánu v Ruské federaci. Při sčítání lidu v roce 2010 měl přes jednačtyřicet tisíc obyvatel.\n\nZainsk leží poblíž soutoku Lesního Zaje a Stepního Zaje, kterým vzniká Zaj, levý přítok Kamy. Od Kazaně, hlavního města republiky, je vzdálen zhruba 290 kilometrů východně.\n\nPřes město vede železniční trať od Bugulmy přes Naberežnyje Čelny do Agryzu.\n"}
{"id": "1326493", "url": "https://cs.wikipedia.org/wiki?curid=1326493", "title": "August Frind", "text": "August Frind\n\nAugust Frind (21. listopadu 1852 Krásná Lípa – 4. srpna 1924 Krásná Lípa) byl česko-německý malíř, ilustrátor, litograf a básník. Ve své tvorbě se věnoval především historickým a náboženským tématům, dále maloval zátiší, krajinky a portréty krásnolipských občanů. Jeho nejplodnější období přišlo po první světové válce. Pro množství a kvalitu tvorby byl nazýván „Brožíkem Šluknovského výběžku“ či „mistrem kompozice“.\n\nAugust Frind se narodil v Krásné Lípě. Pocházel ze skromných poměrů; měl pět sourozenců, jeho otec Augustin Frind pracoval jako tkadlec, matka se jmenovala Brigitte, rozená Hesseová. Jeho rodný dům doposud stojí ve Varnsdorfské ulici čp. 224/5. Základní vzdělání absolvoval na farní škole v Krásné Lípě a poté pokračoval na místní průmyslové škole. Roku 1867 se začal učit litografem v místní dílně u Alberta Sadera. V letech 1872–1874 pracoval jako litograf v Löbau u Adolfa Götchera a poté v Drážďanech v litografické dílně a tiskárně F. F. Fliegla. Po roce 1874 byl zaměstnán v různých saských městech a během svých cest dospěl k rozhodnutí stát se malířem. Stipendium od krásnolipského továrníka Carla Augusta Dittricha (1853–1918), majitele textilní továrny Hielle & Dittrich, mu umožnilo od roku 1876 studium malířství na drážďanské Královské akademii výtvarných umění u žánrového malíře a portrétisty Leona Pohla (1841–1908) a u malíře historických obrazů Ferdinanda Pauwelse (1830–1904). Roku 1881 podnikl August Frind studijní cestu po jižním Německu, Švýcarsku a Itálii. Roku 1886 dokončil studium portrétem profesora Pauwelse. První zakázky získával již během drážďanského studia, zvláště pak od rodiny Dittrichových. V 80. letech 19. století získal od své alma mater za obrazy \"Věrná péče\" a \"Psyché a Pan\" stříbrné medaile. V této době namaloval svůj největší a nejznámější obraz \"Rudolf Habsburský nad mrtvolou Přemysla Otakara II.\", za který obdržel roku 1886 zlatou medaili akademie.\nPo ukončení studia odešel do Mnichova, kde měl pronajatý ateliér. S Krásnou Lípou zůstával i nadále v kontaktu. Navštěvoval ji zejména v létě a získával zde řadu zakázek. Na objednávku svého patrona Carla Dittricha se v letech 1888–1889 ujal umělecké výzdoby rodinné hrobky na krásnolipském městském hřbitově. Jedním z Frindových zájmů byla také heraldika; roku 1888 navrhl městský znak Varnsdorfu a o pět let později i Krásné Lípy. Roku 1894 vytvořil pro kapli Kalvárie na křížové cestě v Krásné Lípě oltářní obraz \"Ukládání Krista do hrobu\" a roku 1897 pro hřbitovní kapli za kostelem svaté Máří Magdalény oltářní obraz \"Vzkříšení Krista\". Mladší mozaika v tympanonu kaple byla rovněž zhotovena podle Frindova návrhu. Obě kaple spolu s obrazy zanikly po druhé světové válce. Navrhnul rovněž vitráže pro kostel svaté Máří Magdalény a namaloval oltářní obraz \"Kristus jako učitel\" (Pojďte všichni ke mně) určený pro krásnolipský starokatolický kostel. Během mnichovského pobytu vystavoval svá díla v Praze, Vídni, Linci, Norimberku, Hamburku a Londýně. Jeho mnichovský ateliér vyfotografoval německý malíř a fotograf Carl Teufel (1845–1912). Přátelil se, cestoval a od roku 1897 si dopisoval s knězem, spisovatelem a učitelem Antonem Amandem Paudlerem (1844–1905). Psal také básně a pravidelně přispíval do časopisu Severočeského výletního klubu nazvaného „Mitteilungen des nordböhmischen Excursions-Clubs“.\n\nKvůli zdravotním problémům se roku 1912 vrátil z Mnichova do rodného města. Zde si v pronajatém bytě domu čp. 285 v dnešní Smetanově ulici zřídil ateliér. Nejproduktivnější období jeho života přišlo po první světové válce, kdy namaloval téměř polovinu svých obrazů. Portrétoval významné krásnolipské občany a členy jejich rodin, zachytil všední život obyčejných lidí, věnoval se také sociálním tématům a maloval též zátiší s květinami a ovocem. Na několika obrazech zachytil město Krásná Lípa, jeho domy, obchody a okolní krajinu. Frindovy malby byly velmi oblíbené v rodném městě a jeho okolí, z výstav se však vracely povětšinou neprodané a příliš nezaujal ani kunsthistoriky. Byl „malířem staré školy“ a celý život zůstával věrný realismu a dílům svých učitelů. K novým uměleckým směrům, jako byla secese či impresionismus, se stavěl odmítavě. Ke svým 70. narozeninám obdržel roku 1922 čestné občanství města Krásná Lípa a někdejší (dnešní Smetanova) byla přejmenována na .\n\nAugust Frind žil samotářským životem, nikdy se neoženil a neměl žádné potomky. Zemřel po krátké těžké nemoci dne 4. srpna 1924 v Krásné Lípě, kde byl i pochován. Původní hrob se nedochoval.\n\nSvou pozůstalost, včetně rozsáhlé sbírky vlastních obrazů, daroval August Frind městu Krásná Lípa, které v jeho ateliéru zřídilo muzeum. Po skončení druhé světové války a odsunu původních obyvatel byla sbírka zachráněna a přemístěna do rumburského muzea. Zde jeho dílo od 90. let 20. století připomíná stálá expozice. Město Krásná Lípa vytvořilo roku 2016 tématickou stezku „Po stopách Augusta Frinda“, která byla financována z unijního programu EFRE. Dvanáct zastávek představuje Frindův život a tvorbu. Malířův příbuzný, akademický malíř Martin Frind (* 1963 v Praze), žije ve Veltrusech.\n\n\n\n\n"}
{"id": "1326497", "url": "https://cs.wikipedia.org/wiki?curid=1326497", "title": "The Book of Souls: Live Chapter", "text": "The Book of Souls: Live Chapter\n\nThe Book of Souls: Live Chapter je koncertní album anglické heavymetalové skupiny Iron Maiden. Vydáno bylo dne 17. listopadu roku 2017. Album produkoval Tony Newton spolu s baskytaristou kapely Stevem Harrisem. Kromě audiozáznamu vyšlo také ve video verzi. Obsahuje záznam z turné k albu \"The Book of Souls\" (2015).\n\n"}
{"id": "1326498", "url": "https://cs.wikipedia.org/wiki?curid=1326498", "title": "514 (číslo)", "text": "514 (číslo)\n\nPět set čtrnáct je přirozené číslo. Římskými číslicemi se zapisuje DXIV a řeckými číslicemi φιδ. Následuje po čísle pět set třináct a předchází číslu pět set patnáct.\n\n514 je:\n\n"}
{"id": "1326502", "url": "https://cs.wikipedia.org/wiki?curid=1326502", "title": "Burianosaurus augustai", "text": "Burianosaurus augustai\n\nBurianosaurus augustai (\"Burianův ještěr\") byl druh menšího či středně velkého ornitopodního dinosaura, žijícího na území dnešní České republiky v období rané pozdní křídy (stupeň cenoman, asi před 94 miliony let) na území Kutné Hory. Druh \"B. augustai\" byl popsán v roce 2017 Danielem Madziou, Clintonem Boydem a Martinem Mazuchem na základě objevu stehenní kosti, učiněného na jaře roku 2003 lékařem Michalem Moučkou v okolí obce Mezholezy u Kutné Hory.\n\nNalezené fragmenty patří býložravému ornitopodnímu dinosaurovi, dříve řazenému do čeledi Iguanodontidae, dlouhému maximálně 4 metry a vysokému asi 1,2 až 2 metry. Byl tedy podstatně menší než např. \"Iguanodon bernissartensis\" ze spodní křídy západní Evropy. Tyto rozměrové rozdíly mohou být způsobeny tím, že český dinosaurus byl tzv. inzulární formou živočicha (tedy formou, která se vyvinula na ostrovech s menším ekologickým prostorem). Pohyboval se po dvou i po čtyřech, měl mohutné končetiny s tříprstými chodidly a kopýtkovitými drápy a zřejmě s bodcem na palci.\n\nTento druh žil pravděpodobně v období svrchnokřídového cenomanu (asi před 100 až 94 miliony let) v ostrovním prostředí (na našem území se tehdy rozprostíralo mělké moře se soustavou ostrovů). Sdružoval se stejně jako většina ostatních druhů býložravých ornitopodních dinosaurů do malých skupin. Živil se převážně pobřežními slanomilnými a poléhavými jehličinami druhu \"Frenelopsis alata\".\n\nNa jaře roku 2003 byly objeveny první prokazatelné pozůstatky dinosaura na území České republiky. K objevu došlo v lomu poblíž Mezholez na Kutnohorsku. Jednalo se o fragment stehenní kosti dlouhé přibližně 40 cm a další malý úlomek (z pánve či žebra). Náhodným nálezcem se stal kutnohorský lékař a amatérský sběratel fosílií Michal Moučka. Ten o svém objevu říká: \"„Původně jsme šli do lomu jen hledat zkameněliny ústřic. Pak jsem si ale všiml, že ze země kouká kousek kosti.“\"\n\nNa povrchu stehenní kosti byly objeveny stopy po zubech nejméně tří různých žraloků. Nelze ale určit, zda se jednalo o žraloky různého druhu nebo různě staré jedince jediného druhu. Pravděpodobně tedy byla mršina dinosaura po nějakou dobu přenášena mořskými proudy a postupně se rozpadala. Z tohoto hlediska je velmi šťastnou okolností, že se zachovala alespoň stehenní kost tohoto ornitopoda.\n\nV září roku 2017 byl tento ornitopodní dinosaurus formálně pojmenován v odborné studii Daniela Madzii a jeho dvou kolegů v periodiku \"Journal of Systematic Paleontology\", a to pod jménem \"Burianosaurus augustai\". Jméno je poctou českému výtvarníkovi Zdeňku Burianovi a paleontologovi Josefu Augustovi.\n\nDvojice modelů burianosaura v životní velikosti (první svého druhu na světě) byly slavnostně odhaleny v DinoParku Praha dne 20. června 2018.\n\n\n\n"}
{"id": "1326503", "url": "https://cs.wikipedia.org/wiki?curid=1326503", "title": "515 (číslo)", "text": "515 (číslo)\n\nPět set patnáct je přirozené číslo. Římskými číslicemi se zapisuje DXV a řeckými číslicemi φιε. Následuje po čísle pět set čtrnáct a předchází číslu pět set šestnáct.\n\n515 je:\n\n"}
{"id": "1326505", "url": "https://cs.wikipedia.org/wiki?curid=1326505", "title": "516 (číslo)", "text": "516 (číslo)\n\nPět set šestnáct je přirozené číslo. Římskými číslicemi se zapisuje DXVI a řeckými číslicemi φις. Následuje po čísle pět set patnáct a předchází číslu pět set sedmnáct.\n\n516 je:\n\n"}
{"id": "1326512", "url": "https://cs.wikipedia.org/wiki?curid=1326512", "title": "Šišák vroubkovaný", "text": "Šišák vroubkovaný\n\nŠišák vroubkovaný (\"Scutellaria galericulata\") je vytrvalá, až půl metru vysoká, planě rostoucí rostlina vlhkých míst, která od června do září kvete modrofialovými květy. Je nejhojněji se vyskytujícím druhem rodu šišák rostoucím na území České republiky. Byť se dříve ojediněle používal v lidovém léčitelství, nyní je bez ekonomického významu.\n\nBylina vyrůstá v mírném až subarktickém podnebném pásmu severní polokoule. Je rozšířena, vyjma Islandu, severu Skandinávie a jihu Středozemí, v celé Evropě. Východním směrem je pak původním druhem v oblasti Kavkazu a nedalekém Íránu, téměř po celé Střední Asií, na severozápadě Číny a v přiléhajícím Mongolsku a hlavně ruské západní i východní Sibiři. Také je hojná v Severní Americe, kde roste od Aljašky přes celou Kanadu a skrz Spojené státy téměř až po hranice s Mexikem. Není známa v nedalekém Grónsku.\n\nV České republice roste šišák vroubkovaný od nížin do horských poloh s kolísající intenzitou výskytu. Poměrně častý je v povodí velkých řek a rybničních oblastech s větším množstvím vodních ploch. V Čechách se nejvíce vyskytuje ve středním Polabí a jihočeských pánvích, na Moravě v úvalech. Vystupuje až do nadmořské výšky 650 m. Je vzácný až téměř chybí na sušších územích ve středních a severozápadních Čechách a na jihu a jihozápadě Moravy, stejně jako v karpatských pahorkatinách.\n\nVlhkomilný druh rostoucí v mokřadních biotopech silně i méně zaplavovaných, na březích stojatých i tekoucích vod, po okrajích rybníků a na přechodně zaplavovaných loukách, v křovinách, rákosinách a mokřadních olšinách, na lesních prameništích i ve vlhkých příkopech. Roste na minerálně bohatých, občas zrašeliněných půdách s vyšším obsahem humusu, které jsou mírně zásadité až mírně kyselé a mohou být částečně přeplavované.\n\nVytrvalá bylina se čtyřhrannou, přímou nebo krátce vystoupavou lodyhou vysokou 20 až 50 cm vyrůstající z plazivého oddenku. Lodyha bývá jednoduchá nebo v horní části rozvětvená, řídce chlupatá a vespod mívá nafialovělý odstín. Vstřícně vyrůstající listy s krátkými řapíky mají čepele eliptické až kopinaté, 2,5 až 5,5 cm dlouhé a 1 až 2 cm široké, u báze srdčité a na konci tupě špičaté, po obvodě vroubkované, na horní straně lysé a vespod na žilnatině kratičce chlupaté. V horní části přecházejí listy do vzhledově podobných listenů.\n\nOboupohlavné, nevonné květy na krátkých stopkách vyrůstají obvykle po dvou z úžlabí listenů a vytvářejí řídká květenství, jednostranné lichoklasy. Krátce zvonkovitý, vytrvalý, dvoupyský kalich má na horním pysku tmavě fialový, za plodu se zvětšující miskovitý výrůstek (štítek). Dvoupyská koruna, dlouhá 1 až 2 cm, má vespod prohnutou trubku nápadně vyčnívající z kalichu. Horní modrofialový pysk je třílaločný, horní lalok je vyklenutý a boční otočené dopředu, spodní o něco světlejší pysk je nedělený, okrouhlý, vpředu mírně vykrojený a má tmavou kresbu. Květenství bývají vybarvená s různou intenzitou. V květu jsou čtyři tyčinky, přední (spodní) pár je o málo delší než zadní a jejich prašníky mají jen po jednom prašném váčku. Svrchní semeník je složen ze dvou plodolistů. Ploidie druhu je 2n = 30.\n\nProtandrické květy rozkvétají v červnu až září a bývají opylovány motýly a blanokřídlými. Po odpadnutí korunních lístků se kališní pysky přitlačí k sobě a uzavřou dozrávající tvrdky. Po jejich uzrání se pysky znovu rozevřou, aby tvrdky mohly vypadnout. Tvrdky bývají dvě, jsou asi 1 mm velké, mají vejčitý tvar a světle hnědou barvu.\n\n"}
{"id": "1326513", "url": "https://cs.wikipedia.org/wiki?curid=1326513", "title": "Working testy retrieverů", "text": "Working testy retrieverů\n\nWorking testy retrieverů (stručně WT) je systém výcviku a přípravy retrievera pro field trial, který se postupem času vyvinul ve sport. Počátky sahají do první poloviny 20. století do Velké Británie, kde má i původ většina plemen retrieverů. Testy jsou určeny pro všechna plemena retrieverů s průkazem původu vydaným Českomoravskou kynologickou unií (ČMKU) nebo členskou či partnerskou organizací Mezinárodní kynologickou federací (FCI). Splněním se retriever nekvalifikuje jako lovecky upotřebitelný, protože testy neprobíhají se zvěří.\n\nV České republice proběhl jeden z prvních seminářů a tréninků v listopadu roku 2003 pod hlavičkou Klubu chovatelů loveckých slídičů (KCHLS). První testy poté proběhly o rok později v říjnu 2004 pod hlavičkou nově vzniklého občanského sdružení Retriever Sport CZ (RSCZ). Od té doby se každoročně pořádá několik akcí pod záštitou různých spolků. Sezóna probíhá většinou mimo sezónu field trialů, tzn. od března do září.\n\nWT se v ČR rozdělují do čtyř výkonnostních tříd od nejnižší třídy E (puppy) přes L (novice) a M (intermediate) až po nejvyšší třídu S (open). Dříve užívané české ekvivalenty názvů jsou třída elevů, lehká, medium a super. Psi, kteří v jedné třídě získali třikrát hodnocení výborný, musí následně startovat ve třídě vyšší. Toto se nevztahuje na třídu S. V roce 2014 byla poprvé zařazena další výkonností třída V (veteran), která je určena pro psi minimálního věku 8 let v den soutěže. Obtížnost úloh je zde na úrovni třídy M.\n\nVěkový limit pro start štěněte je u spolků nastaven různě. Dolní věková hranice u KCHLS a RSCZ je 9 měsíců, u RKCZ je 10 měsíců.\n\n\nZákladní disciplíny jsou marking, memory markning, blind, dohledávka a walk up. Vzdálenosti jednotlivých disciplín se liší na základě výkonnostních tříd a volbě terénu. Přesto délka aportu by neměla přesáhnout 150 m. Tyto disciplíny a jejich vzájemná kombinace vychází z lovecké praxe a má za účel jí co nejvíce připomínat.\n\nZa jednotlivé úlohy může pes získat max. 20 bodů. U některých úlohy, které jsou kombinací více disciplín může rozhodčí každou disciplínu ohodnotit jednotlivě. Vítězem soutěže se stává pes, který získal nejvyšší součet bodů z jednotlivých úloh. Na základě celkového součtu každý pes obdrží i slovní hodnocení – výborný, velmi dobrý, dobrý, obstál a nebo neobstál. Pes, který obdržel z úlohy 0 bodů, získává automaticky hodnocení neobstál. Pokud na 1. - 3. místě získají dva a více psů shodný počet bodů, musí následovat rozstřel. V každé třídě je vyhlášen vítěz třídy a případně je udělena Volba rozhodčích pro psa, který udělal na rozhodčí nejlepší dojem. Volbu rozhodčích může získat i pes, který neobstál.\n\nHodnocení vychází z pravidel pro IWT a každý klub je má zakomponovány do svých vnitřních řádů nebo směrnic pro pořádání WT.\n\nJednou z nejprestižnější týmové soutěže ve WT je International Working Test (krátce IWT). Pořádána je každoročně od roku 1991 pod patronací FCI. Do roku 2004 byla součástí i individuální soutěž. V roce 2015 byl pořadatel IWT 2015 Retriever klub CZ, které se konalo v blízkosti zámku Konopiště. Další velmi prestižní individuální a týmovou soutěží je World Cup Retriever (Skinner’s World Cup Retriever, zkráceně Skinner’s Cup), která je pořádána ve Velké Británii od roku 2002. Na rozdíl od IWT se této soutěže účastní i týmy Anglie, Skotska, Walesu a Irska, kteří nejsou členy FCI.\n\nSpolky věnující se lovecké kynologii v České republice pro retrievery (skupina VIII dle FCI) (seřazeno abecedně):\n\n\n"}
{"id": "1326523", "url": "https://cs.wikipedia.org/wiki?curid=1326523", "title": "Letiště Salzburg", "text": "Letiště Salzburg\n\nLetiště Salzburg (IATA: SZG, ICAO: LOWS, německy: Flughafen Salzburg – W. A. Mozart Airport) je rakouské mezinárodní letiště obsluhující město Salzburg. Je pojmenované dle skladatele W. Amadeuse Mozarta, nachází se přibližně 3 kilometry jihozápadně od centra města a 2 km od hranic s Německem. Má jednu betonovou ranvej o délce 2 750 metrů. První motorové letadlo se zde objevilo v roce 1910, pravidelné linky začaly v roce 1927. V roce 2016 letiště Salzburg odbavilo 1 739 288 cestujících, což byl pokles o 4,9 %. K roku 2017 zde má leteckou základnu společnost Eurowings Europe.\n\n"}
{"id": "1326528", "url": "https://cs.wikipedia.org/wiki?curid=1326528", "title": "T-Mobile Arena", "text": "T-Mobile Arena\n\nT-Mobile Arena je multifunkční krytá aréna v ulici Las Vegas Strip v Paradise v metropolitní oblasti Las Vegas. Byla otevřena 6. dubna 2016. Umožňuje konání mnoha událostí – boxu, ledního hokeje, basketbalu, rodea, koncertů a dalších událostí. Je domácím stadionem hokejového klubu Vegas Golden Knights. Maximální kapacita je 20 000 osob. Cena byla 375 milionů amerických dolarů. Nachází se u stanice MGM Grand systému Las Vegas Monorail. Architektem arény je ateliér Populous.\n"}
{"id": "1326533", "url": "https://cs.wikipedia.org/wiki?curid=1326533", "title": "Georg Dragendorff", "text": "Georg Dragendorff\n\nJohann Georg Noël Dragendorff (8. dubna 1836 Rostock – 7. dubna 1898 tamtéž) byl německý chemik a profesor farmacie na univerzitě v Tartu.\n\nGeorg Dragendorff byl synem rostockého soukromého docenta a dvorního lékaře Ludwiga Dragenhoffa (1811–1856). Studoval v rodném městě u Franze F. Schulze. Promoval v roce 1861 a získal titul Dr. phil. Od roku 1864 byl řádným profesorem farmacie v Tartu (tehdy Dorpat), kde působil třicet let. V roce 1872 zveřejnil své poznatky v práci popisující činidlo známé jako Dragendorffovo činidlo. V letech 1890 až 1893 byl prezidentem „Estonské přírodovědné společnosti“ (\"Eesti Looduseuurijate Selts\"). Z politických důvodů musel v roce 1894 z Dorpatu odejít. Vrátil se do Rostocku, kde dále vědecky působil. Mnichovská univerzita mu v roce 1872 propůjčila čestný doktorát. Od roku 1856 byl členem studentského spolku \"Obotritia Rostock\". Georg Dragendorff je považován za zakladatele fytochemie léčivých rostlin. Věnoval se studiu léčivých rostlin a v roce 1882 zveřejnil práci o „Kvalitativní a kvantitativní analýze léčivých rostlin“ (). Velkou pozornost věnoval souvislostem mezi chemickým složením a botanickými rysy jako základu fylogenetické systematiky. Věnoval mnoho času studiu léčivých rostlin z Turkestánu, Tibetu, Číny a Afriky. Jeho stěžejní dílo \"Die Heilpflanzen der verschiedenen Völker und Zeiten\" (\"„Léčivé rostliny různých národů a období“\") s popisem více než 1200 exemplářů z roku 1896 bylo poprvé vydáno až po jeho smrti.\n\nJeho syny byli historik a archivář Ernst, archeolog Hans a anatom Otto Dragendorff. \n\n\n"}
{"id": "1326535", "url": "https://cs.wikipedia.org/wiki?curid=1326535", "title": "Benátky nad Jizerou (zámek)", "text": "Benátky nad Jizerou (zámek)\n\nZámek Benátky nad Jizerou je někdejší panské a šlechtické sídlo v Benátkách nad Jizerou v okrese Mladá Boleslav ve Středočeském kraji. Nachází se na vyvýšeném místě nad pravým břehem Jizery. Pod zámkem se nachází rozsáhlý nově zrekonstruovaný park.\n\nV budově zámku sídlí městský úřad, společnost AVE CZ a v horním podlaží jsou umístěny expozice a depozity někdejšího městského muzea, dnes Okresního muzea Mladá Boleslav a v přízemí zámku soukromé muzeum hraček Jiřího Fialy.\n\nBenátecký zámek se nachází na výrazném ostrohu nad pravým břehem Jizery, kde tvoří z daleka patrnou dominantu. Ačkoli zámek prošel od svého založení několika architektonickými úpravami v různých stavebních slozích, působí přesto celý komplex jednotným a sladěným dojmem. Zámek je obklopen parkem, kde se nacházejí díla barokního sochařství.\n\nSoučástí zámku je také kostel Narození Panny Marie.\n\nPůvodně od 13. století Benátky nad Jizerou náležely k sousednímu dražickému panství. Zřejmě kvůli nepříliš výhodné poloze původních (Starých) Benátek na levém břehu Jizery došlo kolem roku 1343 k přenesení města na protější břeh řeky a osada byla povýšena na město. Městu pak byla udělena četná privilegia a to hospodářsky vzkvétalo. V roce 1349 založil Jan V. z Dražic, synovec pražského biskupa Jana IV. z Dražic (1301–1343), na vrcholu kopce klášter cyriaků, k němuž přibyl kostel a škola. Zánik kláštera přinesla doba husitských válek, když byl v roce 1420 husity nejprve dobyt a vypálen dražický hrad, neboť tehdejší majitel Dražic, Aleš Škopek z Dubé, dosud patřil mezi stoupence katolické strany. O rok později přestoupil k podobojí, načež byl v roce 1424 hrad Dražice vypálen znovu, tentokrát katolíky. Hrad byl poté dobyt ještě v polovině 15. století, po čemž následoval postupný úpadek.\n\nBenátecký zámek vznikl kolem roku 1525 přestavbou staré tvrze pánů z Donína. Majitel benáteckého panství, Bedřich z Donína, nechal přestavět již nevyhovující starou dražickou tvrz na reprezentativní šlechtické sídlo a místo z Dražic, se začíná psát \"na Benátkách\". Z této doby také pochází nejstarší část benáteckého zámku. \n\nPůvodní zámek hraběte z Donína tvoří dnešní západní křídlo. Je možné, že byl zámek postaven na zbořeništi starého cyriackého kláštera. Stavební úpravy pokračovaly až do samého konce 16. století. Při nich byly provedeny sgrafitové a další výzdoby. V letech 1599–1600 na zámku pobýval dánský hvězdář Tycho Brahe sloužící u pražského dvora císaře Rudolfa II. \n\nDalším majitelem zámku byl Jan z Werthu (Wörthu), za jehož držby byly provedeny další významné stavební úpravy. Bylo přistavěno nové barokní křídlo. V dobových listinách byl od té doby rozlišován \"starý (renesanční) zámek\" a \"nový (barokní) zámek\". V roce 1656 nové křídlo zámku zasáhl požár a budovu silně poničil. V téže době kolem zámku vznikla ohrazený areál hospodářských stavení, kostel. \n\nNa konci 17. století se majitelem panství stal hraběcí rod Schützenů, kteří iniciovali k zásadní opravu a přestavbu celého zámku, což vedlo prakticky k dnešní podobě zámku. \n\nDalšími majiteli byli zámku byli páni z Klenové a Janovic, kteří přispěli k úpravě okolí zámku a zahrad. Z této doby jsou například plastiky znázorňující Slunce a Měsíc, zápasící Héraklés a Atlas nesoucí zeměkouli, či alegorie Podzimu a Zimy, jejichž autorem je snad místní rodák sochař František Adámek. Hlavním iniciátorem úprav byl Ignác Zikmund z Klenové a Janovic (zemřel 1764). Plastiky karikující služebnictvo byly získány hrabětem z Klenové od hraběte Šporka, majitele sousedního lysolabského panství a velkého mecenáše umění. Podobně jako Špork, také Ignác Zikmund z Klenové měl svou zámeckou kapelu. Zde svou hudební dráhu začínal rodák ze Starých Benátek houslový virtuos František Benda, pozdější vynikající dvorní kapelník pruského krále Bedřicha II. Velikého a jeho bratr, významný evropský barokní skladatel, Jiří Antonín Benda.\n\nBenátské panství se dostalo do finančních potíží proto byl syn Ignáce Zikmunda z Klenové Václav nucen je prodat pražskému arcibiskupovi Antonínu Příchovskému z Příchovic a po jeho smrti roku 1793 příbuzným, kteří, kteří nechali upravit interiér zámku v rokokovém stylu podle plánů architekta Filipa Hegera. Panství vlastnili až do roku 1816, kdy Benátky přešly jako dědictví na sestry Marii, Josefínu a Elišku ze Solopisk. S Eliškou se oženil Leopold Felix hrabě z Thun-Hohenštejna. V tomto období, v letech 1844–1848 na zámku mladý Bedřich Smetana působil jako učitel hudby. Zde také složil svou první klavírní sonátu. Po něm se jeho hraběcích žáků Smetanova pozdější manželka Kateřina Kolářová.\n\nNa konci 19. století se majitelem zámku stala vídeňský bankovní dům Länderbank. Od té doby začal zámek pustnout. Posledním šlechtickým majitelem zámku byl rod Kinských, kteří však také o zámek příliš nedbali a některé vybavení zámku dokonce prodali v dražbě.\n\nPo první světové válce byly šporkovské plastiky odvezeny do Lysé, a později do Nového Města nad Metují. Posledních šest sošek bylo v 50. letech restaurováno a znovu instalováno v areálu zámku.\n\nV roce 1920 se majitelem zámku stalo město, které jej od Kinských odkoupilo a pustilo se do oprav a po roce 1937 se budovy staly sídlem městské správy.\n\nPo úpravách druhého patra zámku bylo roku 1955 zřízeno městské muzeum, kde jsou vystaveny exponáty z dějin Benátecka, či pamětní síně Tychona Braha, hudebníků bratří Františka a Jiřího Antonína Bendových a Bedřicha Smetany.\n\nDalší zásadnější opravy zámku se uskutečnily v 80. a 90. letech, kdy mimo oprav havarijního stavu zdiva, statiky celého zámku a dřevomorkou napadených stropů byla zrestaurována i sgrafitová výzdoba a zásadně upraven dvůr mezi zámeckými křídly.\n\nV současné době v zámku sídlí městský úřad Benátek, dále kancelář společnosti AVE CZ a v horním podlaží jsou umístěny expozice a depozity někdejšího městského Muzea Benátky, dnes Okresního muzea Mladá Boleslav s expozicemi Pánů z Dražic, Tychona Brahe, Jana z Werthu a Keltů. V přízemí zámku soukromé muzeum hraček Jiřího Fialy.\n\n"}
{"id": "1326540", "url": "https://cs.wikipedia.org/wiki?curid=1326540", "title": "Homonacionalismus", "text": "Homonacionalismus\n\nTermínem homonacionalismus se označuje příznivý vztah mezi nacionalistickou ideologií a LGBT komunitou a jejími právy.\n\nPrvním pozorovatelem tohoto jevu byla výzkumnice a queer teoretička Jasbir K. Puarová v r. 2007, která zaznamenala snahy některých politických stran hájit práva LGBT komunity navzdory své rasistické a xenofobní platformě, zejména vůči islámu, opřenou o předsudky vůči přistěhovalcům přicházejícím z takového kulturního prostředí, že jsou homofobní, a že pouze západní svět je vůči sexuálním menšinám nejvíc rovnostářský. Bílí Američané a krajně pravicové strany tak jako svůj argument kritiky imigrace používají snahu o sexuální diverzitu a podporu LGBT práv.\n\nKritika tohoto fenoménu spočívá v jeho částečně sektářském způsobu pojetí LGBT hnutí pohybujícím se až na hraně netolerance a přehlížení homofobie a obecně nedostatku skutečné sociální rovnosti v západním světě. Tato falešná představa rovnosti je obvykle rozporována přístupem k manželství, heteronormalizujícími vztahy mezi příslušníky LGBT komunity a šovinistickými postoji západní kultury k lidem přicházejícím ze zemí, které nejen že neuznávají homosexuální svazky, ale dokonce mnohdy i kriminalizují samotnou homosexualitu, což jsou z velké části právě ty muslimské. Na závěr své studie Puarová uvádí, že se nejedná o lokální, nýbrž globální jev, který může znamenat historický posun. \n\nBruno Perreau premisu Puarové argumentu kritizuje. Ač souhlasí s tvrzením, že nacionalistické tendence mezi příslušníky LGBT komunity nejsou pozitivní, tak se domnívá, že si Puarová idealizuje to, čemu sama říká \"sexuálně nenormativní rasizovaný subjekt\".\" Perreau vysvětluje, že dekonstrukce norem nemůže být spjatá s jejich reprodukcí. Jason Ritchie taktéž kritizuje homonacionalistické sklony. \n\n"}
{"id": "1326541", "url": "https://cs.wikipedia.org/wiki?curid=1326541", "title": "Pihtsusköngäs", "text": "Pihtsusköngäs\n\nPihtsusköngäs také známý jako \"Finská Niagara\" nebo \"Král finských vodopádů\" je největší vodopád v celém Finsku. Jeho maximální výška je 17 metrů. Nachází se v Käsivarské oblasti divočiny (v Käsivarském chráněném územím), asi 45 km od vesnice Kilpisjärvi v rámci obce Enontekiö. Je přístupný po dálkové pěší cestě Nordkalottleden, což je 800 kilometrů dlouhá pěší trasa, která vede Laponskem přes Finsko, Švédsko a Norsko.\n"}
{"id": "1326543", "url": "https://cs.wikipedia.org/wiki?curid=1326543", "title": "Národně sociální liga (USA)", "text": "Národně sociální liga (USA)\n\nNárodně sociální liga byla neonacistická politická strana působící od roku 1974 do poloviny 80. let ve Spojených státech amerických. Založil ji v roce 1974 v kalifornském Los Angeles Rusell Veh. Ten pak financoval její činnost ziskem ze svého podnikání v tiskařství a z distribuce filmů s neonacistickou propagandou, včetně \"Triumfu vůle\". Pobočky Národně sociální ligy se postupně rozšířily do dalších částí Kalifornie.\n\nZakladateli strany byli v roce 1974 Rusell Veh a několik dalších neonacistů. Strana se proslavila tím, že členství v ní bylo podmíněné příslušností ke gay nacistickým mužům. Tato skupina deklarovala boj za sexuální, sociální a politickou svobodu árijské rasy.\n\nPřed rozpuštěním v 80. letech vydávala Národně sociální liga magazín s názvem \"NS Kampfruf\".\n\nNárodně sociální liga rozvěšovala v období mezi lety 1974 a 1975 v ulicích San Francisca plakáty označující ji za \"gay nacistickou\" a hledající nové členy. Dále jí také vycházela série článků v gay časopise \"Bay Area Reporter\".\n\nV roce 1983 se strana stala terčem kritiky pro distribuci nacistického propagandistického filmu ze 30. let \"Žid Süß\", jehož účelem bylo šíření nenávisti vůči Židům. V reakci na to vyšel článek v losangelském židovském tisku s názvem „Gay nacisté promítali film 'Žid Süß'“, který kritizoval lídra Národně sociální ligy Veha.\n\n"}
{"id": "1326545", "url": "https://cs.wikipedia.org/wiki?curid=1326545", "title": "Kostel svatého Mikuláše (Třídomí)", "text": "Kostel svatého Mikuláše (Třídomí)\n\nKostel svatého Mikuláše (známý jako Kostel svatého Mikuláše pod Krudumem či Kostel svatého Mikuláše u Hruškové) je bývalý kostel v okrese Sokolov. Jeho ruiny se nacházejí ve Slavkovském lese na návrší nevysokého skalního výchozu uprostřed lesa na úpatí hory Krudum v katastrálním území Třídomí při hranici s katastrálním územím Hrušková a k. ú. Nadlesí.\nKostel lze považovat za znovuobjevený v 21. století. Intenzivně se o něm začalo hovořit teprve v souvislosti archeologickým výzkumem prováděným v letech 2002 až 2006.\nKostel se nachází v blízkosti křižovatky starých a zaniklých strategických středověkých cest. Cesta okolo kostela do Třídomí byla v polovině 19. století vydlážděná. K tomu byl použit materiál ze starých hald, pozůstatků hornické činnosti v okolí kostela. Zvýšený obsah oxidů železa a jaspisu vedl k jejímu pojmenování \"Rotes Strasserl\" (červená silnička).\n\nPočátky, obdobně jako zánik kostela pod Krudumem nejsou dostatečně objasněny. V první písemné zmínce Vincenze Prökla \"Geschichte der Stadt Elbogen\" se uvádí, že roku 1246 předal král Václav I. řádu křížovníků s červenou hvězdou farní kostel svatého Václava v Lokti spolu s filiálním kostelem svatého Mikuláše a dalšími, již zaniklými kostely v bezprostředním okolí Lokte.\nKostel zanikl nejspíše kolem roku 1500. Svědčí o tom nejen charakter archeologických nálezů, zejména však fakt, že v loketském urbáři z roku 1525 se již nenachází. Kostel chátral, v historických pramenech existují jen sporadické informace. Ty ovšem neuvádějí přesný popis místa. Kostel se objevuje ještě na jako symbol na mapách I. vojenského mapování. O co méně je historických údajů, o to více je různých bájí a pověstí. Z nich je zřejmá mystika těchto ruin, které po staletí působily na kolemjdoucí. V případě kostela a nad ním se zvedající hory Krudum s jejími třemi vrcholy existuje rozsáhlý fond různých pověstí, často spjatých s hornickou tématikou.\nOd 15. století do poloviny 20. století se hojně tradovala na Karlovarsku pověst o svatém Mikuláši z Krudumu. Lidé zde věřili, že právě z této bájné hory, kde i svatý Mikuláš bydlí, roznáší dárky dětem v okolí v předvečer svého svátku. Často ani nevěděli, kde se hora Krudum nachází, natož kde stál kostel svatého Mikuláše.\nTeprve archeologický výzkum potvrdil, že základem pověsti se stala existence zmizelého kostela. Jeho znovuobjevení stálo na počátku novodobého obnovení této mikulášské tradice.\nJe fascinující, že ústní tradice k Mikuláši z Krudumu přetrvala na území bývalého Loketského kraje mnoho století až do vysídlení německého obyvatelstva. V roce 2005 se pak tým pracující na archeologickém výzkumu rozhodl oprášit starou legendu o cestě svatého Mikuláše krajem a tuto tradici obnovil.\n\nArcheologickému výzkumu předcházelo zaměření lokality v roce 1989.\nNeznámé zbytky kamenných konstrukcí a terénních nerovností byly ovšem ve starší literatuře považovány za fortifikační prvky. Archeologický výzkum lokality byl zahájen Krajským muzeem Karlovy Vary po konzultacích se Sdružením mládeže v Horním Slavkově v roce 2002. Výzkum měl především zjišťovací charakter formou archeologických sond. Po odstranění kamenné sutě se prokázalo, že zde bylo v minulosti kopáno, snad v 18. století. Po odlesnění a odstranění kmenů stromů, padlých při polomu byly roku 2003 postupně odkrývány zdi kostela a torza původních omítek. Byly objeveny zbytky dlaždic, podlahy ale i poničené výkopy starých hledačů. V roce 2004 byly pod podlahou v hloubce 45 cm nalezeny kosterní pozůstatky muže a nehluboko pod povrchem, u jižní zdi presbytáře, kosterní pozůstatky dětí, pravděpodobně novorozenců. Rok 2005 byl věnován hledání pozůstatků osídlení a hřbitova. V okolí kostela však nebyly nalezeny žádné základy, které by nasvědčovaly lidskému osídlení, rovněž nebyl nalezen žádný pozůstatek hřbitova. V roce 2006 se průzkum zaměřil na lokalizaci starých důlní děl. Podařilo se zachytit dosud neznámá důlní díla, odvodňovací kanály a propady starých štol.\nPřestože nebylo ke kostelu nalezeno žádné sídlo, našlo se v násypech pod podlahou množství úlomků běžné keramiky. Rovněž se uvnitř kostela nebo v jeho blízkém okolí našlo celkem 82 mincí. Nejstarší mince, německý obchodní haléř, pochází z přelomu 13. a 14. století. Ze 14. století pochází celkem 20 mincí, převážně chebské duté haléře. Nejvíce, celkem 42 mincí, pochází z 15. století. Převažují rakouské, bavorské, znojemské a falcké feniky. Nalezené mince z pozdějšího období svědčí o tom, že kostel sice zaniknul, ale obchodní stezka byla nadále využívána. Historické prameny dokladují, že minimálně do třicetileté války.\nPo ukončení archeologického výzkumu byly zbytky kostela zakonzervovány.\n\nZ polohy kostela usuzovali badatelé již v minulosti, že stavba kostela souvisela s důlní činností pod Krudumem. V průběhu let 2004 až 2005 byly v okolí kostela odkryty pozůstatky hornické činnosti, ústí staré štoly, propady starých důlních děl a důlní odvaly. Předmět hornické činnosti však nebyl zjištěn. K částečnému vyjasnění tohoto problému přispěl souběžně prováděný geologický výzkum. Okolí kostela nelze s největší pravděpodobností spojovat s rozvojem těžby cínové rudy, k níž došlo v sousedním Horním Slavkově a Krásně. Byl sice prokázán poměrně hojný výskyt cínonosných greisenů v blízkém okolí, zcela jistě však zdroje cínu v okolí nebyly velké a vzorky z vybraných lokalit, analyzované v polovině 20. století obsahovaly pouhých 0,01 % cínu.\n\nV křemenných žilách se v okolí kostela vyskytuje hojně železná ruda hematit. Na základě rešerše, terénních nálezů i výsledků chemických analýz je prakticky jisté, že v okolí kostela se těžila železná ruda.\n\nJiž před začátkem výzkumu bylo známo, že se u kostela na řadě míst vyskytují odrůdy křemene charakteru drahých kamenů. Nálezy ametystu a jaspisu vedly již v minulosti k hypotéze o založení kostela při nalezištích drahých kamenů. Tento předpoklad se na základě závěrů z geologického průzkumu jeví jako vysoce pravděpodobný. Dokazuje to i skutečnost, že v raném 13. století byly drahé kameny natolik lukrativním artiklem, že mohly přispět k výstavbě kostela.\n\nPodoba a vzhled kostela vychází z nálezů a výsledků pětiletého archeologického výzkumu. Kostel se nacházel na hřebeni žulového skalního výchozu, který v západní části hlavní lodě vystupuje nad úroveň okolní dlažby. Z hlediska architektury se jedná o kostel pozdně románský s gotickými prvky. Tento sloh se někdy označuje jako románsko-gotický. Hlavní loď je obdélná o délce 1480 cm a šířce 1260 cm. Na ni navazuje na východě presbytář o délce 1050 cm a šířce 1200 cm. Hlavní loď byla od presbytáře oddělena triumfálním obloukem. Šířka zdiva je mezi 110 až 115 cm, výjimečně až 120 cm. Zdivo kostela je z žulových kvádrů. Podle odhadu se na stavbu kostela spotřebovalo asi 360 m³ kamene. Otesané žulové bloky pochází zhruba z poloviny z kamenolomu 100 m západně od kostela, zbytek z mělkých výlomů nebo volných okolních balvanů.\nZajímavostí je, že v maltovém pojivu byl použit karlovarský vřídlovec.\nCelkový výška stavby byla asi 11 metrů, výška vlastního zdiva okolo 5 metrů. Kostel měl nejspíš sedlovou střechu, nad presbytářem valbovou. Z nálezů velkého množství břidlice s otvory po hřebíkách lze usuzovat na existenci sanktusníku. Nálezy článků vstupního portálu a oken naznačují, že raně gotická okna byla vysoká a štíhlá, nahoře se zalomeným záklenkem a výžlabky po stranách. Také raně gotické portály měly ostění členěné výžlabkem.\n\n\n"}
{"id": "1326546", "url": "https://cs.wikipedia.org/wiki?curid=1326546", "title": "What Happens Next", "text": "What Happens Next\n\nWhat Happens Next je šestnácté studiové album amerického kytaristy Joea Satrianiho. Vydáno bylo 12. ledna roku 2018 společností Sony Music Entertainment. Album produkoval Mike Fraser, který s kytaristou spolupracoval již v minulosti. Kromě Satrianiho na desce hráli baskytarista Glenn Hughes a bubeník Chad Smith, Satrianiho kolega z kapely Chickenfoot.\n\n\n"}
{"id": "1326548", "url": "https://cs.wikipedia.org/wiki?curid=1326548", "title": "Uiwang", "text": "Uiwang\n\nMěsto Uiwang ( – \"Ŭiwang si\") je město v jihokorejské provincii Kjonggi. K roku 2014 mělo bezmála 160 tisíc obyvatel.\n\nLeží u jižního kraje Soulu, hlavního města celé Jižní Korey, a jako jedno z jeho satelitních měst je počítáno do metropolitní oblasti zvané Velký Soul.\n\nPřes Uiwang prochází železniční trať Soul – Pusan vedoucí až do Pusanu na jihovýchodě Korejského poloostrova. V úseku vedoucím přes Uiwang po ní také jezdí linka 1 soulského metra.\n"}
{"id": "1326553", "url": "https://cs.wikipedia.org/wiki?curid=1326553", "title": "Korea Open 2017", "text": "Korea Open 2017\n\nKorea Open 2017, oficiálním názvem KEB Hana Bank • Incheon Airport Korea Open 2017, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra v soulském olympijském parku. Probíhal mezi 16. až 24. zářím 2017 v jihokorejské metropoli Soulu jako čtrnáctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se opět stala světová desítka Jeļena Ostapenková z Lotyšska. Jako poslední přímá účastnice do dvouhry nastoupila 119. hráčka žebříčku Nicole Gibbsová ze Spojených států.\n\nDruhý singlový titul na okruhu WTA Tour vybojovala nejvýše nasazená vítězka Roland Garros Jeļena Ostapenková. Osmou společnou trofej ze čtyřhry si odvezl nejvýše nasazený nizozemsko-švédský pár Kiki Bertensová a Johanna Larssonová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1326555", "url": "https://cs.wikipedia.org/wiki?curid=1326555", "title": "Guangzhou International Women's Open 2017", "text": "Guangzhou International Women's Open 2017\n\nGuangzhou International Women's Open 2017 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem mezinárodního tenisového centra. Probíhal mezi 18. až 23. zářím 2017 v čínském Kantonu jako čtrnáctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala dvacátá čtvrtá hráčka světa Pcheng Šuaj z Číny, kterou ve druhém kole vyřadila Belgičanka Yanina Wickmayerová. Jako poslední přímá účastnice do dvouhry nastoupila čínská 150. hráčka žebříčku Liou Fang-čou.\n\nDruhý singlový titul na okruhu WTA Tour získala Číňanka Čang Šuaj, když v Kantonu triumfovala již v roce 2013. Premiérovou společnou trofej ve čtyřhře vybojoval belgicko-nizozemský pár Elise Mertensová a Demi Schuursová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující pár obdržel divokou kartu do hlavní soutěže:\n\n\n"}
{"id": "1326556", "url": "https://cs.wikipedia.org/wiki?curid=1326556", "title": "St. Petersburg Open 2017", "text": "St. Petersburg Open 2017\n\nSt. Petersburg Open 2017 byl tenisový turnaj pořádaný jako součást mužského okruhu ATP World Tour, který se hrál v aréně Sibur na dvorcích s tvrdým povrchem Portable Rebound Ace. Probíhal mezi 18. až 24. zářím 2017 v severoruském Petrohradu jako dvacátý druhý ročník turnaje.\n\nTurnaj s rozpočtem 1 064 715 dolarů patřil do kategorie ATP World Tour 250. Nejvýše nasazeným hráčem ve dvouhře se stal třináctý tenista světa Roberto Bautista Agut ze Španělska, kterého v semifinále vyřadil Ital Fabio Fognini. Jako poslední přímý účastník do hlavní singlové soutěže nastoupil ruský 98. hráč žebříčku Michail Južnyj.\n\nPremiérový titul na okruhu ATP Tour vybojoval bosenský tenista Damir Džumhur, který se stal historicky prvním vítězem turnaje tohoto okruhu z Bosny a Hercegoviny. Premiérovou společnou trofej ze čtyhry túry ATP si odvezla česko-nizozemská dvojice Roman Jebavý a Matwé Middelkoop. Všichni vítězové se v následném vydání žebříčku ATP posunuli na nová kariérní maxima.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1326557", "url": "https://cs.wikipedia.org/wiki?curid=1326557", "title": "Wuhan Open 2017", "text": "Wuhan Open 2017\n\nWuhan Open 2017 , oficiálně se jménem sponzora Dongfeng Motor Wuhan Open 2017 , byl tenisový turnaj pořádaný jako součást ženského okruhu WTA Tour, který se hrál v areálu Optics Valley International Tennis Center na otevřených dvorcích s tvrdým povrchem DecoTurf. Konal se mezi 22. až 30. zářím 2017 v čínském Wu-chanu jako čtvrtý ročník turnaje.\n\nTurnaj s rozpočtem 2 666 000 amerických dolarů patřil do kategorie Premier 5. Nejvýše nasazenou hráčkou ve dvouhře se stala světová jednička Garbiñe Muguruzaová ze Španělska. Poslední přímou startující v hlavní singlové soutěži se stala čínská 57. hráčka žebříčku Wang Čchiang.\n\nV ženské dvouhře získala svůj nejcennější titul kariéry francouzská tenistka Caroline Garciaová. Deblovou soutěž ovládly turnajové jedničky Čan Jung-žan a Martina Hingisová. Pro Hingisovou se jednalo již o třetí wuchanskou trofej. \n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postupily do hlavní soutěže z kvalifikace:\n\n\nNásledující páry obdržely divokou kartu do hlavní soutěže:\n\nNásledujícví pár nastoupil z pozice náhradníka:\n\n\n\n"}
{"id": "1326558", "url": "https://cs.wikipedia.org/wiki?curid=1326558", "title": "Taškent Open 2017", "text": "Taškent Open 2017\n\nTaškent Open 2017 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem Plexipave Taškentského tenisového centra. Konal se mezi 25. až 30. září 2017 v uzbecké metropoli Taškentu jako devatenáctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala čtyřicátá druhá žena klasifikace a obhájkyně trofeje Kristýna Plíšková z České republiky. Jako poslední přímá účastnice do dvouhry nastoupila česká 119. hráčka žebříčku Tereza Martincová z Bulharska.\n\nPrvní titul po devíti letech vybojovala Ukrajinka Kateryna Bondarenková. Deblovou část ovládl maďarsko-český pár Tímea Babosová a Andrea Hlaváčková. \n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky postupily do hlavní soutěže z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1326559", "url": "https://cs.wikipedia.org/wiki?curid=1326559", "title": "ATP Shenzhen Open 2017", "text": "ATP Shenzhen Open 2017\n\nATP Shenzhen Open 2017 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem Plexipave komplexu Shenzhen Longgang Sports Center. Probíhal mezi 25. zářím až 1. říjnem 2017 v čínském Šen-čenu jako čtvrtý ročník turnaje.\n\nTurnaj s rozpočtem 731 680 amerických dolarů patřil do kategorie ATP World Tour 250. Nejvýše nasazeným hráčem ve dvouhře se stal čtvrtý tenista světa Alexander Zverev z Německa, kterého ve čtvrtfinále přehrál Damir Džumhur. Jako poslední přímý účastník do hlavní singlové soutěže nastoupil španělský 110. hráč žebříčku Marcel Granollers..\n\nPo sérii šesti finálových porážek si třetí titul z okruhu ATP Tour odvezl Belgičan David Goffin. Premiérovou společnou účast na túře ATP proměnila rakousko-americká dvojice Alexander Peya a Rajeev Ram v turnajové vítězství.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1326560", "url": "https://cs.wikipedia.org/wiki?curid=1326560", "title": "Chengdu Open 2017", "text": "Chengdu Open 2017\n\nChengdu Open 2017 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem S’-čchuanského mezinárodního tenisového centra. Probíhal mezi 25. zářím až 1. říjnem 2017 v čínské megapoli Čcheng-tu, centru sečuánské provincie, jako druhý ročník turnaje.\n\nTurnaj s rozpočtem 1 138 910 amerických dolarů patřil do kategorie ATP World Tour 250. Nejvýše nasazeným hráčem ve dvouhře se stal sedmý tenista světa Dominic Thiem z Rakouska. Jako poslední přímý účastník do hlavní singlové soutěže nastoupil brazilský 114. hráč žebříčku Thiago Monteiro.\n\nDruhý titul na okruhu ATP Tour vybojoval Uzbek Denis Istomin. Deblovou část ovládla nenasazená izraelsko-pákistánská dvojice Jonatan Erlich a Ajsám Kúreší.\n\nNásledující hráči obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1326563", "url": "https://cs.wikipedia.org/wiki?curid=1326563", "title": "Guangzhou International Women's Open 2017 – ženská dvouhra", "text": "Guangzhou International Women's Open 2017 – ženská dvouhra\n\nŽenská dvouhra Guangzhou International Women's Open 2017 probíhala ve druhé polovině září 2017. Do singlové soutěže kantonského tenisového turnaje nastoupilo třicet dva hráček. Obhájkyní titulu byla ukrajinská tenistka Lesja Curenková, kterou v úvodním kole vyřadila Krunićová.\n\nVítězkou se stala druhá nasazená Číňanka a světová třicítka Čang Šuaj, jež ve finále zdolala šedesátou pátou hráčku žebříčku Aleksandru Krunićovou ze Srbska po třísetovém průběhu 6–2, 3–6 a 6–2. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour, když v Kantonu triumfovala již v roce 2013.\n"}
{"id": "1326564", "url": "https://cs.wikipedia.org/wiki?curid=1326564", "title": "Korea Open 2017 – ženská dvouhra", "text": "Korea Open 2017 – ženská dvouhra\n\nŽenská dvouhra Korea Open 2017 probíhala ve druhé polovině září 2017. Do singlové soutěže soulského tenisového turnaje nastoupilo třicet dva hráček. Obhájkyní titulu byla španělská tenistka Lara Arruabarrenová, kterou v úvodním kole vyřadila Ruska Jekatěrina Alexandrovová.\n\nVítězkou se stala nejvýše nasazená Lotyška a světová desítka Jeļena Ostapenková, jež ve finále zdolala Brazilku Beatriz Haddad Maiovou po třísetovém průběhu 6–7, 6–1 a 6–4. V probíhající sezóně si připsala po triumfu na červnovém Roland Garros druhé turnajové vítězství, které představovalo druhý singlový titul na okruhu WTA Tour. Maiová odehrála první singlové finále kariéry a bodový zisk ji v následném vydání žebříčku WTA posunul na nové kariérní maximum, když figurovala na 58. příčce. \n\nČtyři nejvýše nasazené hráčky obdržely volný los do druhého kola.\n"}
{"id": "1326567", "url": "https://cs.wikipedia.org/wiki?curid=1326567", "title": "Wuhan Open 2017 – ženská dvouhra", "text": "Wuhan Open 2017 – ženská dvouhra\n\nŽenská dvouhra Wuhan Open 2017 probíhala v druhé polovině září 2017. Do singlové soutěže wuchanského tenisového turnaje nastoupilo padesát šest hráček. Obhájkyní titulu byla česká světová čtrnáctka Petra Kvitová, kterou v úvodním kole vyřadila Číňanka Pcheng Šuaj, když všechny sady v tříapůlhodinové bitvě rozhodly tiebreaky. Po šesti vzájemných výhrách s ní Češka poprvé prohrála. Doba trvání 3.34 hodin znamenala druhý nejdelší zápas probíhající sezóny. \n\nTři nejvýše nasazené Garbiñe Muguruzaová, Simona Halepová a Karolína Plíšková vstoupily do turnaje jako soupeřky o post světové jedničky. Halepová ztratila šanci vystřídat na čele Španělku po vypadnutí ve druhém kole a Plíšková musela získat titul při současném vyřazení Muguruzaové ve čtvrtfinále, ale svou šanci rovněž ztratila prohrou ve čtvrtfinále.\n\nTéměř tříhodinový souboj nenasazených hráček zvládla lépe Francouzka Caroline Garciaová, jež ve finále zdolala Australanku Ashleigh Bartyovou po třísetovém průběhu 6–7, 7–6 a 6–2. V probíhající sezóně si připsala premiérové turnajové vítězství, které představovalo čtvrtý singlový titul na okruhu WTA Tour a zároveň první v kategorii Premier 5. \n\nOsm nejvýše nasazených hráček obdrželo volný los do druhého kola.\n"}
{"id": "1326569", "url": "https://cs.wikipedia.org/wiki?curid=1326569", "title": "Václav Olič", "text": "Václav Olič\n\nVáclav Olič (26. září 1847 Řevničov – 20. listopadu 1932 Praha) byl český policejní úředník.\n\nVe Slaném Olič vystudoval místní nižší gymnázium. Po jeho absolvování pokračoval ve studiích práva. Když dokončil své vysokoškolské vzdělávání, nastoupil v sedmdesátých letech 19. století k pražské policii. V letech 1893 a 1894 stál například v čele skupiny, která v rámci pražského ředitelství policie vyšetřovala kauzu spiknutí Omladiny. Jako ocenění za výsledky v této kauzy byl jmenován dvorním radou. Když se pak v roce 1897 zastřelil podnikatel a starosta Košíř Matěj Hlaváček, vedl Olič kvůli společenskému významu zemřelého vyšetřování tohoto úmrtí. Na počátku 20. století, v roce 1908, odešel Olič do výslužby.\n\nNa pražských Vinohradech vlastnil Olič dům, v němž také bydlel a zároveň pronajímal další byt Evě Šulcové, někdejší hospodyni, která však po úmrtí své bytné získala dědictvím jmění. Ta z neznámých důvodů adoptovala a v Praze vychovávala dceru svého nevlastního bratra Annu Vlčkovou. Zde se Vlčková, pozdější manželka československého prezidenta Edvarda Beneše, poznala s Oličovou dcerou Annou, zvanou Aťou, a navázaly spolu celoživotní přátelství.\n\nJakmile začala první světová válka, přiměla Oliče jeho dcera Aťa k zapojení se do odbojové činnosti. Když například vznikla Maffie, její první konspirační schůzky se konaly v Oličově bytě. Spolu s Hanou Benešovou čelil pak obvinění z přechovávání Masarykových spisů. Během října 1915 jej však kvůli jeho činnosti policie zatkla a odvezla do hlavního města císařství, do Vídně. Za dva měsíce, v prosinci 1915, jej však propustila a dále již vyšetřovala na svobodě. Roku 1917 byl ale císařem Karlem I. amnestován.\n\nSe svou manželkou měl čtyři děti, a sice Marii (1880), Roberta (1882), Annu (1885), a Karla (1891–1915). Dcerou Karla Oliče, a tedy vnučkou Václava Oliče, byla česká filmová herečka Karla Oličová, jež účinkovala například ve snímcích \"Bílá nemoc\" (1937) či \"Švanda Dudák\" (1937).\n\n"}
{"id": "1326576", "url": "https://cs.wikipedia.org/wiki?curid=1326576", "title": "Taškent Open 2017 – ženská dvouhra", "text": "Taškent Open 2017 – ženská dvouhra\n\nŽenská dvouhra Taškent Open 2017 probíhala ve druhé polovině září 2017. Do singlové soutěže bakuského tenisového turnaje nastoupilo třicet dva hráček. Obhájkyní titulu byla nejvýše nasazená Češka Kristýna Plíšková, kterou ve druhém kole vyřadila Japonka Kurumi Naraová.\n\nVítězkou se stala nenasazená Ukrajinka Kateryna Bondarenková, jež ve finále zdolala turnajovou dvojku Maďarku Tímeu Babosovou po dvousetovém průběhu 6–4 a 6–4. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. \n"}
{"id": "1326578", "url": "https://cs.wikipedia.org/wiki?curid=1326578", "title": "Lax (Valais)", "text": "Lax (Valais)\n\nLax je obec v okrese Goms v německy mluvící části kantonu Valais (německy Wallis) ve Švýcarsku.\n\nLax je poprvé zmiňován roku 1295 jako Lacx.\n\nLax je situován na malé plošině na pravém břehu řeky Rhôna.\n\nV obci je stanice vlaků Matterhorn Gotthard Bahn. Pro automobily je obec přístupná po silnici číslo 19.\n\n"}
{"id": "1326580", "url": "https://cs.wikipedia.org/wiki?curid=1326580", "title": "Taškent Open 2017 – ženská čtyřhra", "text": "Taškent Open 2017 – ženská čtyřhra\n\nŽenská čtyřhra Taškent Open 2017 probíhala ve druhé polovině září 2017. Do deblové soutěže bakuského tenisového turnaje nastoupilo šestnáct dvojic. Obhájcem titulu byl rumunsko-turecký pár Ioana Raluca Olaruová a İpek Soyluová, jehož členky nestartovaly společně. Olaruová se rozhodla zúčastnit paralelně hraného Wuhan Open. Spoluhráčkou Soyluové se stala ruská hráčka Irina Chromačevová, s níž skončila v semifinále na raketách Tímeji Babosové a Andreji Hlaváčkové.\n\nVítězem se stal nejvýše nasazený maďarsko-český pár Tímea Babosová a Andrea Hlaváčková, který ve finále zdolal turnajové dvojky Nao Hibinovou a Oxanu Kalašnikovovou po dvousetovém průběhu 7–5 a 6–4. Obě šampionky si do žebříčku WTA připsaly 280 bodů a získaly třetí společnou trofej. Babosová vybojovala čtrnáctý deblový titul na okruhu WTA Tour a pro Hlaváčkovou to bylo dvacáté třetí takové turnajové vítězství.\n"}
{"id": "1326581", "url": "https://cs.wikipedia.org/wiki?curid=1326581", "title": "Ferdinand Tonder", "text": "Ferdinand Tonder\n\nFerdinand Tonder (29. ledna 1852 Šťáhlavy – 11. května 1916 Praha) byl český právník, mecenáš a stenograf.\n\nZajímal se též o hudbu a je autorem díla věnujícího se hudební stenografii, který pojmenoval \"Reforma notového písma a Hudební rychlopis\". Byl též zemským zástupcem následníka trůnu Ferdinanda d˙Este. Ve své právnické praxi například Tonder v roce 1897 zastupoval v dědickém řízení vdovu Barboru Hlaváčkovou i s jejími třemi nezletilými dětmi poté, co si její manžel Matěj, mecenáš a košířský starosta, rozhodl dobrovolně si vzít život.\n\nPro úpravy svého pražského bytu oslovil Tonder tehdy začínajícího architekta Jana Kotěru. Ten na úpravách pracoval v letech 1901 a 1902 a připravil Orientální salon, do něhož navrhl nábytek, lustry i klavír z palisandru, javoru a jiných dřev. Následně pak Kotěra pro Tondera navrhl v letech 1905 až 1906 celou vilu, kterou si právník nechal jako své letní sídlo vybudovat v městečku Sankt Gilgen na břehu rakouského jezera Wolfgangsee.\n\nTonder byl poručníkem Marie Chytilové, která se posléze seznámila s o 22 let starším Alfonsem Muchou, za něhož se 10. června 1906 v Praze provdala.\n\n"}
{"id": "1326582", "url": "https://cs.wikipedia.org/wiki?curid=1326582", "title": "Michaela Mlejnková", "text": "Michaela Mlejnková\n\nMichaela Mlejnková (* 26. července 1996, Jilemnice) je česká profesionální volejbalistka. V reprezentaci i v klubu hraje na pozici přihrávající smečařky.\n\nS volejbalem začínala v Turnově pod vedením svého otce. V žácích se vedle volejbalu věnovala na výkonostní úrovni atletice. V roce 2012 si jí trenér Stanislav Mitáč stáhl ze Severu Čech do Prahy, kde se připravovala v klubu PVK OLYMP Praha. Po maturitě na sportovním gymnáziu Přípotoční v roce 2015 podepsala profesionální smlouvu s týmem německé Bundesligy Allianz MTV Stuttgart. V české ženské volejbalové reprezentaci se pohybuje od roku 2013. V roce 2017 byla v květnu vyhlášena českou volejbalistkou roku za sezonu 2016/17.\n\n\n\n\n"}
{"id": "1326592", "url": "https://cs.wikipedia.org/wiki?curid=1326592", "title": "Wuhan Open 2017 – ženská čtyřhra", "text": "Wuhan Open 2017 – ženská čtyřhra\n\nŽenská čtyřhra Wuhan Open 2017 probíhala ve druhé polovině září 2017. Do deblové soutěže wuchanského tenisového turnaje nastoupilo dvacet osm dvojic. Obhájcem titulu byl americko-český pár Bethanie Matteková-Sandsová a Lucie Šafářová, jehož členky do turnaje nezasáhly. Matteková-Sandsová nehraje v důsledku dlouhodobého zranění kolena a také Šafářová se odhlásila pro zranění zápěstí.\n\nV důsledku absence deblové světové jedničky Šafářové se v následném vydání žebříčku WTA poosmé vrátila do jeho čela Švýcarka Martina Hingisová, která mu naposledy vévodila v srpnu 2016. S minimem obhajovaných bodů do závěru sezóny také Švýcarka měla výhodnou pozici zakončit sezónu jako světová jednička.\n\nVítězem se stal nejvýše nasazený tchajwansko-švýcarský pár Čan Jung-žan a Martina Hingisová, který ve finále zdolal japonsko-čínskou dvojici Šúko Aojamová a Jang Čao-süan. Po dvousetovém průběhu 7–6 a 3–6 rozhodl až supertiebreak poměrem míčů [10–4]. Obě šampionky si do žebříčku WTA připsaly 900 bodů a získaly osmou společnou trofej. Hingisová vybojovala 63. deblový titul na okruhu WTA Tour a pro Čan Jung-žan to bylo 26. takové turnajové vítězství. \n\nČtyři nejvýše nasazené páry obdržely volný los do druhého kola.\n\n"}
{"id": "1326599", "url": "https://cs.wikipedia.org/wiki?curid=1326599", "title": "Korea Open 2017 – ženská čtyřhra", "text": "Korea Open 2017 – ženská čtyřhra\n\nŽenská čtyřhra Korea Open 2017 probíhala ve druhé polovině září 2017. Do deblové soutěže soulského tenisového turnaje nastoupilo šestnáct dvojic. Obhájcem titulu je pár Kirsten Flipkensová a Johanna Larssonová, jehož členky nestartovaly společně, když se se Flipkensová rozhodla turnaje nezúčastnit. \n\nVítězem se stal nejvýše nasazený nizozemsko-švédský pár Kiki Bertensová a Johanna Larssonová, který ve finále zdolal thajskou dvojici Luksiku Kumkhumovou s Peangtarn Plipuečovou po dvousetovém průběhu 6–4 a 6–1. Obě šampionky si do žebříčku WTA připsaly 280 bodů a získaly osmou společnou trofej. Bertensová vybojovala osmý deblový titul na okruhu WTA Tour a pro Larssonovou to bylo jedenácté takové turnajové vítězství.\n\n"}
{"id": "1326602", "url": "https://cs.wikipedia.org/wiki?curid=1326602", "title": "Pavel Titz (archeolog)", "text": "Pavel Titz (archeolog)\n\nPavel Titz je český klasický archeolog působící v Národním muzeu a současně přednášející na Filozofické fakultě Univerzity Karlovy. Je iniciátorem a celostátním koordinátorem Mezinárodního dne archeologie v ČR, na jehož organizaci se také každoročně lokálně podílí.\n\nVystudoval klasickou archeologii a historii na Filozofické fakultě Univerzity Karlovy v Praze (ukončení studia v roce 1999). Od roku 2003 působil jako odborný asistent na katedře religionistiky a filosofie Univerzity Pardubice, kde také zastával funkci proděkana. Klasickému období se věnoval i v roce 2007 v disertační práci \"Votivní terakoty z období střední římské republiky a jejich ovlivnění uměním Velkého Řecka\".\n\nZapojil se do archeologických výzkumů v Čechách a na Moravě, Anglii, Bulharsku, Libanonu, Izraeli i Egyptě. V Itálii vedl dílčí výzkum v Pompejích v rámci Anglo-American Project in Pompeii (2001-2004).\n\nSvé odborné zaměření na kulturu, dějiny a religiozitu antického světa zároveň sdílí s veřejností v rámci popularizačních přednášek, festivalů, rozhlasových i televizních vystoupení.\n\nVýběr:\nPompeje jako archeologicko-historický komplex (2.4.2008).\n\nAugustův Romulus a Romulův Augustus (youtube.com, 10.9.2014). Filozofická fakulta Univerzity Karlovy.\n\n20150526 | Umění starověku je horký brambor, říká archeolog Pavel Titz (rozhlas.cz).\n\n20150824 | Rozhovor s Pavlem Titzem (ceskatelevize.cz). Hostem Událostí v kultuře Pavel Titz z Ústavu pro klasickou archeologii z Filozofické fakulty Univerzity Karlovy.\n\n20170926 | Archeologické nálezy nejsou jako houby. Nepatří tomu, kdo je najde. Jsou bohatstvím náš všech (rozhlas.cz).\n"}
{"id": "1326606", "url": "https://cs.wikipedia.org/wiki?curid=1326606", "title": "Naraka (hinduismus)", "text": "Naraka (hinduismus)\n\nNaraka (v sanskrtu \"naraka\") je peklo v hinduismu. Je zmíněno zvláště v dharmašástrách, itihásách a puránách, ale i ve védských samhitách, áranjakách a upanišadách. Některé Upanišady hovoří o 'temnotě' místo pekla. Souhrn upanišad, Bhagavadgíta, zmiňuje peklo několikrát. Zmiňuje je i Ádi Šankara ve svém komentáři k Védánta sútře 4.3.14.\nPřesto někteří lidé, jako členové Árja Samádže, jeho existenci nepřijímají nebo je považují za metaforu.\n\nV puránách jako jsou Bhágavata Purána, Garuda Purána a Višnu Purána se nacházejí podrobné popisy mnoha pekel. Nacházejí se nad kosmickým oceánem Garbhódaka.\n\nDéva Jama, vládce spravedlnosti, ukládá lidským bytostem po smrti příslušný trest za jejich hříchy. I duše kvalifikované pro dosažení osvobození (mukti, mókša) zvané mukti-jógja, a věčně se převtělující duše (v teologii dvaita zvané nitja-samsárí), mohou zažít zkušenost v \"narace\" jako odčinění. Po uplynutí trestu se rodí na zemi v lidských či zvířecích tělech. Peklo ani nebe (svarga) tedy nejsou místy trvalého pobytu.\n\nV okamžiku smrti jsou hříšné duše vystaveny nebezpečí, že budou zajaty jamadúty, služebníky Jamy (který přichází osobně jen ve zvláštních případech). Jama nařídil svým služebníkům, aby se vyhýbali vaišnavům. Znaky vaišnavů jsou úrdhva pundra tilak (Tiruman a Šrí Čúrnam u Šrí vaišnavů nebo gopí čandan u gaudíja vaišnavů), tápa samskára (cejchy v podobě šankhy a čakry na ramenech) a tulasí mála (náhrdelník či girlanda korálků ze dřeva tulasí). Šrí vaišnavové jsou odvedeni višnudúty na Vaikunthu a gaudíja vaišnavové na Gólóku.\n"}
{"id": "1326609", "url": "https://cs.wikipedia.org/wiki?curid=1326609", "title": "Arkus kosekans", "text": "Arkus kosekans\n\nArkus kosekans (psáno také jako arkuskosekans) je cyklometrická funkce. Značí se formula_1.\n\nFunkce formula_2 je inverzní k funkci formula_3; je definována pro formula_4.\n\n"}
{"id": "1326611", "url": "https://cs.wikipedia.org/wiki?curid=1326611", "title": "Satan a ďábel v kultuře", "text": "Satan a ďábel v kultuře\n\nSatan je zobrazován v kultuře v řadě filmů. Populární obraz Satana, přejatý ze zobrazování řeckého boha Pana, je kozlu podobný netvor s rohy a kopyty držící trojzubec. V moderní době se tento kozlovitý obraz Satana upravil do lidštější podoby snědého, hrozivě vyhlížejícího muže s bradkou. Satan bývá také zobrazován, jako šarmantní a přitažlivý muž, což odpovídá populární mytologii, podle níž Satan získává duše lidí tím, že využívá jejich marnivosti a předkládá jim lákavá pokušení. Vzácně je Satan zobrazován jako potměšilá žena, jako např. ve filmech \"Smlouva s ďáblem\" (2000), ale i \"Umučení Krista\" (2004). Existuje také několik obrazů Satana jako krásného anděla.\n\nKdyž se Satan objevuje ve filmech a televizi, bývá často zobrazován jako muž s rudou kůží, rohy na hlavě, kopyty, ocasem a vidlemi; jindy vyhlíží jako obyčejný člověk a ve vzácných případech je slyšet jen jeho hlas. Mezi známými zobrazeními Satana jsou kreslené grotesky Warner Brothers, \"Exorcista\" W. Friedkina (1973), \"\" Richarda Donnera (1976), \"Legenda\" Ridleyho Scotta (1985) a South Park. Ve filmu \"Ďáblův advokát\" hrál Satana Al Pacino.\n\nV románu Iry Levina \"Rosemary má děťátko\", zfilmovaném Romanem Polanskim, hlavní hrdinku (hranou Miou Farrowovou) oplodní Satan a ona porodí jeho dítě. V románu Arturo Pérez-Reverteho \"Dumasův klub\", zfilmovaném jako \"Devátá brána\", hlavní hrdina (hraný Johnny Deppem) pátrá po zmizelé knize obsahující postup pro přivolání Satana.\n\nVe filmu Constantine ztvárnil roli Satana Peter Stormare. Satan je zde relativně dobrým – zabrání skutečnému nebezpečí, kterým je vypuštění jeho syna na svět (z taktických důvodů – více zla na světě by znamenalo méně duší do pekla).\n\nVe filmu Ďáblův advokát je Satan ztělesněn Alem Pacinem jako John Milton (odkaz na starého anglického autora – Paradise Lost) a jako Satanovo vítězství (mezi řádky) prezentuje způsob života v Západním světě.\n\nVyužití Satana, jako ztělesnění zla, skýtá mnoho dějových příležitostí. South Park kupříkladu dosahuje politicky satirického účinku tím, že Satan v něm je týraným milencem (evidentně horšího) Saddáma Husajna. Jiní používají zápasy hrdinů se Satanem, aby zviditelnili lidské slabosti a nedostatky při snaze vést dobrý život – například \"Smlouva s ďáblem\" (2000 jako remake filmu z r. 1967). A v hororovém žánru Satan poskytuje působivého, takřka všemocného protivníka, jako v trilogii \"Omen\".\n\nWilliam Peter Blatty, autor následně zfilmované knihy \"Exorcista\", prohlásil, že ji napsal s evangelizačním záměrem zobrazit vrcholné zlo, jako způsob, jak připomenout světu potřebu věřit ve vrcholné dobro, Boha.\n\nV seriálu Lovci duchů roli Satana ztvárnil herec Mark Pellegrino. Satan je v seriálu vypuštěn na svobodu z klece z pekla, do které ho dostal jeho otec Bůh. Satan si tak hledá svojí pravou schránku, kterou se stává Sam, jeden z bratrů Winchesteru. V seriálu ho nazývají Lucifer. \n\nSatan se rovněž objevuje v hudbě. Mnoho rockových hvězd jako Rolling Stones, Ozzy Osbourne a AC/DC nahrálo písně o Satanovi. Například mnoho Osbourneových alb (jak sólo, tak s jeho původní skupinou Black Sabbath) oslavovalo nebo jindy kritizovalo uctívání ďábla. Rolling Stones mají píseň \"Sympathy for the Devil\" (Soucit s ďáblem), jejíž cover verzi později natočili Guns N' Roses pro film Interview s upírem podle románu Anne Riceové.\n\nV komiksu Sandman je například jednu dobu peklo triumvirát: o vládu se dělí Belzebub, Lucifer a Azrael.\n"}
{"id": "1326619", "url": "https://cs.wikipedia.org/wiki?curid=1326619", "title": "Supermarine", "text": "Supermarine\n\nSupermarine Aviation Works Ltd. byl britský letecký výrobce se sídlem ve Woolstonu ve městě Southampton. Vzniklo zde množství hydroplánů a slavná stíhačka Supermarine Spitfire.\n\nSpolečnost založil v roce 1913 Noel Pemberton Billing pod názvem Pemberton-Billing Ltd. se zaměřením na námořní letadla. Vyrobila také několik prototypů, čtyřplošníků, k sestřelování Zeppelinů – Supermarine P.B.29 a Supermarine Nighthawk. V roce 1916 se stal Pemberton-Billing členem parlamentu, firmu prodal a její název se změnil na Supermarine Aviation Works Ltd. Letouny společnosti dosáhly úspěchů ve Schneiderově poháru, např. v letech 1927, 1929 a 1931. V roce 1928 převzal společnost Supermarine koncert Vickers-Armstrongs jako Supermarine Aviation Works (Vickers) Ltd a v roce 1938 byla letecká část společnosti Vickers-Armstrongs reorganizována, čímž vznikla Vickers-Armstrongs (Aircraft) Ltd. Supermarine nadále pokračovala v konstrukci, stavbě a obchodu pod svým vlastním jménem. \n\nPrvní „pozemní“ letoun firmy Supermarine, který se dostal do výroby, byl slavný a úspěšný Spitfire. Spolu se starším Hurricanem byl Spitfire hlavním stíhačem velitelství \"Fighter Command\", který bojoval během bitvy o Británii v létě 1940.\n\nMezi další letouny z této doby patří Seafire (námořní verze Spitfiru). Dále Spiteful a Seafang – nástupci Spitfiru a Seafiru, a také létající člun Walrus. Po válce zde vznikl první proudový stíhač Royal Navy Supermarine Attacker, vyvinutý ze Spitfiru. Attacker byl následován strojem Supermarine Swift a posledním letounem firmy Supermarine – Supermarine Scimitar.\n\nV roce 1960 se mateřská společnost Vickers-Armstrongs stala součástí British Aircraft Corporation a značka Supermarine zanikla. \n"}
{"id": "1326657", "url": "https://cs.wikipedia.org/wiki?curid=1326657", "title": "Grengiols", "text": "Grengiols\n\nGrengiols je obec v okrese Raron v německy mluvící části kantonu Valais (německy Wallis) ve Švýcarsku.\n\nObec je poprvé zmiňována roku 1052 jako Graneirolis. Je součástí Švýcarského kulturního dědictví.\n\nObec je situována na jižních svazích údolí řeky Rhôna u vstupu do údolí Goms.\n\nV obci je stanice vlaků Matterhorn Gotthard Bahn. Pro automobily je obec přístupná po silnici číslo 19.\n\n"}
{"id": "1326658", "url": "https://cs.wikipedia.org/wiki?curid=1326658", "title": "Guangzhou International Women's Open 2017 – ženská čtyřhra", "text": "Guangzhou International Women's Open 2017 – ženská čtyřhra\n\nŽenská čtyřhra Guangzhou International Women's Open 2017 probíhala ve druhé polovině září 2017. Do deblové soutěže kantonského tenisového turnaje nastoupilo šestnáct dvojic. Obhájcem titulu byla americko-čínský pár Asia Muhammadová a Pcheng Šuaj, jehož členky se rozhodly turnaje nezúčastnit.\n\nVítězem se stal nejvýše nasazený belgicko-nizozemský pár Elise Mertensová a Demi Schuursová, který ve finále zdolal australské turnajové dvojky Monique Adamczakovou se Storm Sandersovou po dvousetovém průběhu 6–2 a 6–3. Obě šampionky si do žebříčku WTA připsaly 280 bodů a získaly premiérovou společnou trofej. Mertensová vybojovala druhý deblový titul na okruhu WTA Tour a pro Schuursovou to bylo třetí takové turnajové vítězství. Obě vítězky se v následném vydání žebříčku WTA čtyřhry posunuly na dosavadní kariérní maxima, když Mertensové patřila 41. a Schuursové 40. příčka.\n"}
{"id": "1326689", "url": "https://cs.wikipedia.org/wiki?curid=1326689", "title": "St. Petersburg Open 2017 – mužská dvouhra", "text": "St. Petersburg Open 2017 – mužská dvouhra\n\nMužská dvouhra St. Petersburg Open 2017 probíhala ve druhé polovině září 2017. Do singlové soutěže petrohradského tenisového turnaje nastoupilo dvacet osm hráčů. Obhájcem titulu byl čtvrtý hráč žebříčku Alexander Zverev z Německa, který zvolil start na pražském Laver Cupu 2017.\n\nVítězem se stal nenasazený bosenský tenista Damir Džumhur, jenž ve finále zdolal italskou turnajovou trojku Fabia Fogniniho po třísetovém průběhu 3–6, 6–4 a 6–2. Na okruhu ATP Tour si tak 25letý hráč připsal premiérové turnajové vítězství a stal se prvním tenistou z Bosny a Hercegoviny, který vyhrál turnaj ATP Tour. V následném vydání žebříčku se posunul na dosavadní kariérní maximum, když mu patřila 40. příčka.\nČtyři nejvýše nasazení hráči obdrželi volný los do druhého kola.\n"}
{"id": "1326698", "url": "https://cs.wikipedia.org/wiki?curid=1326698", "title": "ATP Shenzhen Open 2017 – mužská dvouhra", "text": "ATP Shenzhen Open 2017 – mužská dvouhra\n\nMužská dvouhra ATP Shenzhen Open 2017 probíhala ve druhé polovině září 2017. Do singlové soutěže šenčenského tenisového turnaje nastoupilo dvacet osm hráčů. Dvojnásobným obhájcem titulu byl devatenáctý tenista světa Tomáš Berdych z České republiky, který se před zahájením odhlásil.\n\nVítězem se stal druhý nasazený Belgičan David Goffin, jenž ve finále zdolal ukrajinskou turnajovou pětku Alexandra Dolgopolova po třísetovém průběhu 6–4, 6–7 a 6–3. Klíčovým momentem se stal prolomený servis Dolgopolova v rozhodující sadě, kterým se Goffin ujal vedení 4–3 na gamy. V probíhající sezóně si tak připsal premiérové turnajové vítězství, které představovalo třetí singlový titul na okruhu ATP Tour. Belgičan přerušil šňůru šesti finálových porážek a triumf si připsal po třech letech.\n\nČtyři nejvýše nasazení hráči obdrželi volný los do druhého kola.\n"}
{"id": "1326702", "url": "https://cs.wikipedia.org/wiki?curid=1326702", "title": "Chengdu Open 2017 – mužská dvouhra", "text": "Chengdu Open 2017 – mužská dvouhra\n\nMužská dvouhra Chengdu Open 2017 probíhala ve druhé polovině září 2017. Do singlové soutěže čchengtuského tenisového turnaje nastoupilo dvacet osm hráčů. Obhájcem titulu byl třetí nasazený ruský tenista Karen Chačanov, kterého ve druhém kole vyřadil Uzbek Denis Istomin.\n\nVítězem se stal nenasazený uzbecký tenista Denis Istomin, jemuž ve finále v průběhu šestého gemu v bolestech vzdal Kypřan Marcos Baghdatis. V probíhající sezóně si tak připsal premiérové turnajové vítězství, které představovalo druhý singlový titul na okruhu ATP Tour. Baghdatis proti Istominovi nedohrál druhé vzájemné střetnutí po sobě. Naposledy se tak stalo na trávě v Nottinghamu 2015, kde uzbecký tenista nakonec slavil svůj první titul na okruhu ATP. \nČtyři nejvýše nasazení hráči obdrželi volný los do druhého kola.\n"}
{"id": "1326704", "url": "https://cs.wikipedia.org/wiki?curid=1326704", "title": "St. Petersburg Open 2017 – mužská čtyřhra", "text": "St. Petersburg Open 2017 – mužská čtyřhra\n\nMužská čtyřhra St. Petersburg Open 2017 probíhala ve druhé polovině září 2017. Do deblové soutěže petrohradského tenisového turnaje nastoupilo šestnáct dvojic. Obhájcem titulu byl pár Dominic Inglot a Henri Kontinen, jehož členové nestartovali společně. Kontinen se rozhodl turnaje nezúčastnit. Spoluhráčem Inglota se stal kanadský veterán Daniel Nestor, s nímž skončil ve čtvrtfinále na raketách Jebavého s Middelkoopem.\n\nVítězem se stal nenasazený česko-nizozemský pár Roman Jebavý a Matwé Middelkoop, který ve finále zdolal chilsko-argentinské turnajové jedničky Julia Peraltu s Horaciem Zeballosem po dvousetovém průběhu 6–4 a 6–4. Oba šampioni si do žebříčku ATP připsali 250 bodů a získali premiérovou společnou trofej. Jebavý vybojoval druhý deblový titul na okruhu ATP Tour a pro Middelkoopa to bylo čtvrté takové turnajové vítězství. Oba vítězové se v následném vydání žebříčku ATP čtyřhry posunuli na svá dosavadní kariérní maxima, když Jebavému patřila 52. příčka a Middelkoopovi 36. pozice.\n\n"}
{"id": "1326705", "url": "https://cs.wikipedia.org/wiki?curid=1326705", "title": "Chengdu Open 2017 – mužská čtyřhra", "text": "Chengdu Open 2017 – mužská čtyřhra\n\nMužská čtyřhra Chengdu Open 2017 probíhala ve druhé polovině září 2017. Do deblové soutěže čchengtuského tenisového turnaje nastoupilo šestnáct dvojic. Obhájcem titulu byl jihoafricko-americký pár Raven Klaasen a Rajeev Ram, jehož členové se rozhodli turnaje nezúčastnit. Ram nastoupil do paralelně hraného Shenzhen Open v Šen-čenu.\n\nVítězem se stal izraelsko-pákistánský pár Jonatan Erlich a Ajsám Kúreší, který ve finále zdolal novozélandsko-brazilský pár Marcus Daniell a Marcelo Demoliner po dvousetovém průběhu 6–3 a 7–6. Oba šampioni si do žebříčku ATP připsali 250 bodů a získali prmiérovou společnou trofej. Erlich vybojoval devatenáctý deblový titul na okruhu ATP Tour a pro Kúrešího to bylo šestnácté takové turnajové vítězství.\n"}
{"id": "1326707", "url": "https://cs.wikipedia.org/wiki?curid=1326707", "title": "ATP Shenzhen Open 2017 – mužská čtyřhra", "text": "ATP Shenzhen Open 2017 – mužská čtyřhra\n\nMužská čtyřhra ATP Shenzhen Open 2017 probíhala ve druhé polovině září 2017. Do deblové soutěže šenčenského tenisového turnaje nastoupilo šestnáct dvojic. Obhájcem titulu byl italsko-švédský pár Fabio Fognini a Robert Lindstedt, jehož členové se rozhodli turnaje nezúčastnit.\n\nVítězem se stal druhý nasazený rakousko-americký pár Alexander Peya a Rajeev Ram, který ve finále zdolal chorvatsko-americké turnajové jedničky Nikolu Mektićes Nicholasem Monroem po dvousetovém průběhu 6–3 a 6–2. Oba šampioni si do žebříčku ATP připsali 250 bodů a získali premiérovou společnou trofej na prvním spoelčně odehraném turnaji. Peya vybojoval patnáctý deblový titul na okruhu ATP Tour a pro Rama to bylo čtrnácté takové turnajové vítězství.\n\n"}
{"id": "1326708", "url": "https://cs.wikipedia.org/wiki?curid=1326708", "title": "517 (číslo)", "text": "517 (číslo)\n\nPět set sedmnáct je přirozené číslo. Římskými číslicemi se zapisuje DXVII a řeckými číslicemi φιζ. Následuje po čísle pět set šestnáct a předchází číslu pět set osmnáct.\n\n517 je:\n\n"}
{"id": "1326714", "url": "https://cs.wikipedia.org/wiki?curid=1326714", "title": "518 (číslo)", "text": "518 (číslo)\n\nPět set osmnáct je přirozené číslo. Římskými číslicemi se zapisuje DXVIII a řeckými číslicemi φιη. Následuje po čísle pět set sedmnáct a předchází číslu pět set devatenáct.\n\n518 je:\n\n"}
{"id": "1326719", "url": "https://cs.wikipedia.org/wiki?curid=1326719", "title": "519 (číslo)", "text": "519 (číslo)\n\nPět set devatenáct je přirozené číslo. Římskými číslicemi se zapisuje DXIX a řeckými číslicemi φιθ. Následuje po čísle pět set osmnáct a předchází číslu pět set dvacet.\n\n519 je:\n\n"}
{"id": "1326727", "url": "https://cs.wikipedia.org/wiki?curid=1326727", "title": "520 (číslo)", "text": "520 (číslo)\n\nPět set dvacet je přirozené číslo. Římskými číslicemi se zapisuje DXX a řeckými číslicemi φκ. Následuje po čísle pět set devatenáct a předchází číslu pět set dvacet jedna.\n\n520 je:\n\n"}
{"id": "1326729", "url": "https://cs.wikipedia.org/wiki?curid=1326729", "title": "Kunštát (rozcestník)", "text": "Kunštát (rozcestník)\n\nKunštát může být:\n\n"}
{"id": "1326731", "url": "https://cs.wikipedia.org/wiki?curid=1326731", "title": "521 (číslo)", "text": "521 (číslo)\n\nPět set dvacet jedna je přirozené číslo. Římskými číslicemi se zapisuje DXXI a řeckými číslicemi φκα. Následuje po čísle pět set dvacet a předchází číslu pět set dvacet dva.\n\n521 je:\n\n"}
{"id": "1326736", "url": "https://cs.wikipedia.org/wiki?curid=1326736", "title": "522 (číslo)", "text": "522 (číslo)\n\nPět set dvacet dva je přirozené číslo. Římskými číslicemi se zapisuje DXXII a řeckými číslicemi φκβ. Následuje po čísle pět set dvacet jedna a předchází číslu pět set dvacet tři.\n\n522 je:\n\n"}
{"id": "1326738", "url": "https://cs.wikipedia.org/wiki?curid=1326738", "title": "Třináctková soustava", "text": "Třináctková soustava\n\nTřináctková soustava je málo používaná číselná soustava o základu 13. Obvykle se v ní používají číslice desítkové soustavy (0-9) doplněné o písmena A (hodnota 10), B (hodnota 11) a C (hodnota 12).\n\n"}
{"id": "1326739", "url": "https://cs.wikipedia.org/wiki?curid=1326739", "title": "523 (číslo)", "text": "523 (číslo)\n\nPět set dvacet tři je přirozené číslo. Římskými číslicemi se zapisuje DXXIII a řeckými číslicemi φκγ. Následuje po čísle pět set dvacet dva a předchází číslu pět set dvacet čtyři.\n\n523 je:\n\n"}
{"id": "1326742", "url": "https://cs.wikipedia.org/wiki?curid=1326742", "title": "58. pěší divize (Wehrmacht)", "text": "58. pěší divize (Wehrmacht)\n\n58. pěší divize (německy: \"58. Infanterie-Division\") byla divize německé armády (Wehrmacht) za druhé světové války.\n\n58. pěší divize byla založena 26. srpna 1939 v Lüneburgu v rámci druhé sestavovací vlny německé armády. Divize se od 10. května 1940 do 25. června 1940 účastnila západního tažení a poté byla nasazena v Belgii jako okupační vojsko až do 20. dubna 1941.\n\nOd 21. dubna 1941 byla divize shromážděna ve Východním Prusku a od 22. června 1941 se účastnila operace Barbarossa. Divize pronikla až k Leningradu a byla zapojena do poziční války okolo obklíčeného Leningradu. Následovaly boje na řece Volchov u Děmjanska, u Krasného Boru, u Mgy, u Něvelu a na řece Narvě.\n\nPo sovětské ofenzivě v létě 1944, obranných bojích v předmostí Němenu a bojích na Sambijském poloostrově dorazily části 58. pěší divize přes Viselskou kosu do delty Visly, kde byl u Sztutowa zřízen záchytný tábor. Odtud následoval převoz loděmi na Helskou kosu.\n\nPoslední vojáci divize padli do sovětského zajetí pod vedením plukovníka Eggemanna.\n"}
{"id": "1326743", "url": "https://cs.wikipedia.org/wiki?curid=1326743", "title": "524 (číslo)", "text": "524 (číslo)\n\nPět set dvacet čtyři je přirozené číslo. Římskými číslicemi se zapisuje DXXIV a řeckými číslicemi φκδ. Následuje po čísle pět set dvacet tři a předchází číslu pět set dvacet pět.\n\n524 je:\n\n"}
{"id": "1326747", "url": "https://cs.wikipedia.org/wiki?curid=1326747", "title": "Patnáctková soustava", "text": "Patnáctková soustava\n\nPatnáctková soustava je málo používaná číselná soustava o základu 15. Obvykle se v ní používají číslice desítkové soustavy (0-9) doplněné o písmena A (hodnota 10), B (hodnota 11), C (hodnota 12), D (hodnota 13) a E (hodnota 14).\n\n"}
{"id": "1326748", "url": "https://cs.wikipedia.org/wiki?curid=1326748", "title": "Lukáš Kladívko", "text": "Lukáš Kladívko\n\nLukáš Kladívko je český výtvarník věnující se umění ve veřejném prostoru, graffiti, street artu, instalacím a mural artu.\n\n\nLukáš Kladívko je synem Vojtěcha Kladívka, rockera a prvního DJe na Nymbursku. Výtvarné činnosti se aktivně věnuje od roku 1992. Zprvu se věnoval graffiti, postupně začal používat i další výtvarné techniky (velkoformátová malba, sochy, grafika aj.) Několik let jako scénograf spolupracoval s pražskými kluby Roxy, Radost FX a Duplex. Je autor mnoha projektů na podporu umění ve veřejném prostoru. Spoluvytvořil i projekt otevřených ateliérů ve starém opuštěném hotelu Paříž v Poděbradech. V současnosti stojí za vznikem Pop-Up Galerií G18 v Poděbradech.Jeho realizace lze najít v řadě českých měst i v zahraničí (např. Německo – Berlín, Izrael, USA – New York, Vietnam). Žije v Poděbradech, kde má též svůj ateliér.\n\nRoku 2010 vytvořil projekt a street art výstavu \"Berlin Meeting\" na české ambasádě v Berlíně. Do Německa přijelo pět mladých umělců z Prahy, Českých Budějovic a Poděbrad, kteří společně vystavovali se třemi berlínskými umělci.\n\nRoku 2011 se podílel na prvním větším českém muralartovém projektu. Umělci Michal Škapa, Jakub Uksa, Jan Kaláb a Lukáš Kladívko díky podpoře radnice Prahy 10 vytvořili dva rozměrné muraly na stěně školní budovy Gutova ve Strašnicích.\n\nLukáš Kladívko byl rovněž autorem projektu, koncepce a garantem výtvarného projektu TPCArt, v rámci kterého umělci z Japonska, Francie a Česka vytvářeli sochy s využitím automobilových součástek.\n\nV roce 2006 začal v Poděbradech pořádat mezinárodní výtvarná sympozia Woodoo Session, zabývající se veřejným prostorem, velkoplošnými malbami a pouličními instalacemi. Desátého ročníku se kromě umělců z Itálie, Ruska a Chorvatska roku 2016 účastnil i sochař Kurt Gebauer. V tomto roce vzniklo celkem 20 soch a 10 velkoformátových obrazů. Část děl byla umístěna na labském nábřeží pod poděbradským zámkem. Vystavené plastiky ale 15. srpna 2016 zničili a odvezli pracovníci Technických služeb města Poděbrad.\n\nV roce 2017 a 2018 vytvořil Lukáš Kladívko koncepci kutnohorského festivalu street artu MĚSTO = GALERIE, který na Woodoo Session nepřímo navázal. První ročník navštívil například Bond TruLuv, Pauser, Tron či HRVB the Weird.\n\n\n2006 - 2018\n\n\n2007\n\n2008\n2010\n2013\n\n2017\n\n2018\n\n2011\n\n2013\n\n2016\n2017\n\n"}
{"id": "1326752", "url": "https://cs.wikipedia.org/wiki?curid=1326752", "title": "Olszowiec (okres Lublin)", "text": "Olszowiec (okres Lublin)\n\nOlszowiec je starostenská vesnice v gmině Bychawa, okres Lublin, Lublinské vojvodsví v Polsku.\nV letech 1975–1998 obec byla pod administrativou Lublinského vojvodství. V roce 2011 ve vesnici žilo 95 obyvatel (z toho 56 mužů a 39 žen).\n\nVesnicí prochází silnice 2285L\n"}
{"id": "1326758", "url": "https://cs.wikipedia.org/wiki?curid=1326758", "title": "Lidové sprchové lázně (Teplice)", "text": "Lidové sprchové lázně (Teplice)\n\nLidové sprchové lázně, někdy jen Sprchové lázně, je secesní budova v Teplicích, ve vnitrobloku u Benešova náměstí. Jde o hygienické zařízení, které nechalo postavit v letech 1903–1905 město Teplice pro občany, kteří nevlastnili koupelnu, aby se zde mohli umýt. Budova byla postavena podle návrhu městského architekta Franze Kästnera, stojí na dvoře za dřívější Lidovou kuchyní ( ), provozované městem Teplice-Šanov. Původnímu účelu však již dávno budova neslouží a je značně zchátralá.\n"}
{"id": "1326761", "url": "https://cs.wikipedia.org/wiki?curid=1326761", "title": "Mandelinovo činidlo", "text": "Mandelinovo činidlo\n\nMandelinovo činidlo je látka, která se používá v analytické chemii k určení alkaloidů i dalších sloučenin. Je tvořeno směsí metavanadičnanu amonného a koncentrované kyseliny sírové. Jeho hlavní využití spočívá v detekci ketaminu a PMA. Je zvláštní tím, že má před použitím velmi jasně žlutou barvu, která se v něm vytváří po asi 48 hodinách mísení.\n"}
{"id": "1326764", "url": "https://cs.wikipedia.org/wiki?curid=1326764", "title": "Norbert van Bloemen", "text": "Norbert van Bloemen\n\nNorbert van Bloemen Cefalus nebo Cephalos, někdy také Norbertus van Bloemen či Nolbertus van Bloemen (1670, Antverpy – 1746, Amsterdam) byl vlámský malíř a návrhář, který pracoval hlavně v Itálii a v Nizozemsku. Jeho krajiny připomínají italskou krajinu, jeho žánrové scény jsou malovány ve stylu Bamboccianti. Maloval také portréty a obrazy s historickými náměty. Byl jedním z učitelů Cornelise Ploos van Amstel v Amsterdamu. \n\nNorbert van Bloemen se narodil v Antverpách jako mladší bratr Pietera a Jana Franse van Bloemen, kteří byli úspěšnými malíři v Itálii a v Antverpách. Norberta učil malovat jeho starší bratr Pieter, ale mohl mít i další učitele, protože Pieter v roce 1674 odcestoval do Lyonu. V Lyonu se k němu později připojil i Jan Frans a spolu odcestovali do Říma, kde byli v roce 1688 zaregistrováni ve farnosti Sant'Andrea delle Fratte. V roce 1690 se Norbert připojil ke svým dvěma bratrům v Římě, není ale jisté, zda v Sant'Andrea delle Fratte žil spolu s nimi. \n\nNorbert se stal členem skupiny Bentvueghels, sdružení převážně holandských a vlámských umělců působících v Římě. V Bentvueghels byla běžná praxe dát každému členovi přezdívku, tzv. \"Ohnuté jméno\". Norbertovo ohnuté jméno bylo \"Cephalus\" nebo \"Cephalos\". Důvod, proč byl pojmenován po tomto řeckém mytologickém hrdinovi není znám. \n\nRoku 1724 opustil Norbert Řím, kde zůstal jen jeho bratr Jan Frans, neboť Pieter se už roku 1694 vrátil do rodných Antverp. Norbert se také nejprve vrátil do Antverp, ale nezůstal ve svém rodišti - možná proto, že tam neměl komerční úspěch. Odešel žít a pracovat do Amsterdamu, kde zůstal až do své smrti. \n\nNorbert van Bloemen se nezabýval pouze krajinomalbou či žánrovými scénami. Jeho tvorba obsahuje i obrazy s historickými náměty včetně obrazů pro tehdy v Holandsku tajnou katolickou církev a množství portrétů, jako je \"Portrét Jana Pietersza Zomera\", obchodníka s uměním v Amsterdamu. \n\nNorbert van Bloemen nedosáhl stejného úspěchu jako jeho plodní bratři Pieter a Jan Frans, jejichž práce byly během jejich života vysoce ceněny a nyní jsou v prestižních mezinárodních sbírkách. Traduje se, že Norbert van Bloemen opustil Řím a Itálii právě z důvodu malého úspěchu.\n"}
{"id": "1326777", "url": "https://cs.wikipedia.org/wiki?curid=1326777", "title": "Neporadza (okres Rimavská Sobota)", "text": "Neporadza (okres Rimavská Sobota)\n\nNeporadza je obec na Slovensku, v okrese Rimavská Sobota, u hranic s Maďarskem. V roce 2017 zde žilo 243 lidí. V obci se nachází reformovaný kostel.\n\nPrvní písemná zmínka o obci pochází z roku 1254.\n"}
{"id": "1326785", "url": "https://cs.wikipedia.org/wiki?curid=1326785", "title": "Zemský okres v Polsku", "text": "Zemský okres v Polsku\n\nZemský okres byla jednotka místní samosprávy v Polsku v meziválečném období a po druhé světové válce. Byly zrušeny v roce 1975. Uvažovalo se o jejich znovuvytvoření v rámci reformy místní samosprávy, která vstoupila v platnost od roku 1999. Jednen z diskutovaných konceptů předpokládal vytvoření dvou typů okresů: městský a zemský. Nakonec byly vytvořeny okresy pouze jednoho typu a to bez jakékoli přídavného jména v názvu. \n\nTermín \"zemský okres\" platí také ve vztahu k současným okresům, nicméně to není oficiální termín.\n"}
{"id": "1326788", "url": "https://cs.wikipedia.org/wiki?curid=1326788", "title": "The First Time – Bedingungslose Liebe", "text": "The First Time – Bedingungslose Liebe\n\nThe First Time – Bedingungslose Liebe (tj. \"Poprvé – Bezpodmínečná láska\") je německý hraný film z roku 2011, který režíroval Timmy Ehegötz podle vlastního scénáře. Film zachycuje pocity teenagera při první zamilovanosti.\n\n17letý Billy se poprvé zamiloval. Nedávno se poznal s 19letým Nickem a má pocit, že jeho štěstí nemůže stát nic v cestě. Přesto se jejich vztah nevyvíjí idylicky. Po krátkém čase se pohled obou na jejich vztah začnou rozcházet. Nick souběžně navazuje vztah s dalším klukem a Billy propadá silným záchvatům žárlivosti. Dostávají se do sporu, který končí až fyzickým násilím. Nick přerušuje jakýkoliv kontakt. Billy se snaží k Nickovi navrátil, ale bez úspěchu. Jejich náhodné setkání na večírku vede opět k závažné konfrontaci.\n\n"}
{"id": "1326791", "url": "https://cs.wikipedia.org/wiki?curid=1326791", "title": "Lublinské vojvodství (1975–1998)", "text": "Lublinské vojvodství (1975–1998)\n\nLublinské vojvodství bylo jedno ze 49 vojvodství v Polsku, která existovala v letech 1975–1998. Rozkládalo se ve východním Polsku. Sousedilo s vojvodstvími: bialskopodlaským, siedleckým, radomským, tarnobrzeským, zamojským a chełmským. V novém administrativním rozdělení v roce 1999 bylo území bývalého vojvodství začleněno do nového a velkého Lublinského vojvodství. Centrem oblasti je Lublin.\n\nV roce 1998 žilo ve vojvodství 1 027 300 obxvatel.\n\n\n\n\n"}
{"id": "1326794", "url": "https://cs.wikipedia.org/wiki?curid=1326794", "title": "Bohuš Zoubek", "text": "Bohuš Zoubek\n\nBohuš Zoubek (16. listopadu 1942, Brno – 18. září 2017, Brno) byl hráč na lesní roh a hudební pedagog.\n\nPo absolvování brněnské konzervatoře nastoupil v roce 1963 na JAMU, kde studoval u Františka Šolce. Od roku 1961 hrál ve Filharmonii Zlín. V roce 1968 získal čestné uznání 1. stupně na mezinárodní interpretační soutěži Pražského jara v oboru lesní roh. Po ukončení studií nastoupil v roce 1969 jako sólový hornista u Státní filharmonie Brno, kde působil do roku 1988. Byl spoluzakladatelem Divadla na provázku v roce 1968. Od roku 1973 do roku 1991 působil jako (spolu)zakládající člen kvinteta Q Moravi (Filharmonické kvinteto) a v letech 1976 až 1991 působil v kvartetu Brněnští hornisté. Mezi lety 1978 a 1990 byl odborným asistentem hry na lesní roh na JAMU v Brně (od roku 1988 vedoucí pedagog hry na lesní roh). V letech 1988 až 1998 působil jako vedoucí oddělení lesního rohu na brněnské konzervatoři. Byl členem správní rady Masarykovy univerzity a umělecké rady JAMU. V letech 1997 až 2007 stál v čele Filharmonie Brno. V letech 1999 až 2001 byl předsedou Asociace ředitelů českých symfonických orchestrů. Byl iniciátorem Mezinárodní interpretační soutěže Brno (od roku 1996) a spoluzakladatelem festivalu Špilberk (od roku 2000). V roce 2006 mu byla udělena stříbrná edaile JAMU v Brně za spolupráci mezi JAMU a Filharmonií Brno. V roce 2007 mu byla udělena Cena Ministerstva kultury ČR za přínos k rozvoji české kultury. \n\n"}
{"id": "1326802", "url": "https://cs.wikipedia.org/wiki?curid=1326802", "title": "Grand Prix Singapuru 2017", "text": "Grand Prix Singapuru 2017\n\nGrand Prix Singapuru 2017 (oficiálně 2017 Formula 1 Singapore Airlines Singapore Grand Prix) se jela na trati Marina Bay Street Circuit v Singapuru dne 17. září 2017. Závod byl čtrnáctým v pořadí v sezóně 2017 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1326807", "url": "https://cs.wikipedia.org/wiki?curid=1326807", "title": "Deniz Yücel", "text": "Deniz Yücel\n\nDeniz Yücel (* 10. září 1973, Flörsheim am Main, Německo) je německo-turecký novinář, známý především svou prací pro Die Tageszeitung a Die Welt. Od roku 2017 je vězněný v Turecku.\n\nDeniz Yücel se narodil v Flörsheimu v rodině tureckých imigrantů. Má turecké a německé občanství. V roce 1996 se přestěhoval do Berlína a začal studovat politologii na Freie Universität v Berlíně. Od roku 1999 začal pracovat jako novinář na volné noze pro celou řadu médií. V roce 2014 uveřejnil reportáž \"Taksim ist überall. Die Gezi-Bewegung und die Zukunft der Türkei\" o protestním hnutí v Turecku. \n\nDeniz Yücel pracoval jako německý zahraniční korespondent v Turecku. Opakovně byl kritizován tureckými představiteli ze špionáže a podpory terorismu. V únoru 2017 byl obviněn ze špionáže a uvězněn, což se setkalo s kritikou novinářů, politiků a veřejného mínění v Německu. 16. února 2018 byl Yücel propuštěn z tureckého vězení.\n\n"}
{"id": "1326820", "url": "https://cs.wikipedia.org/wiki?curid=1326820", "title": "From Spirits and Ghosts (Score for a Dark Christmas)", "text": "From Spirits and Ghosts (Score for a Dark Christmas)\n\n"}
{"id": "1326834", "url": "https://cs.wikipedia.org/wiki?curid=1326834", "title": "Kao-cu (Tchang)", "text": "Kao-cu (Tchang)\n\nKao-cu (); 8. duben 566 – 25. červen 635) vlastním jménem Li Jüan () byl zakladatelem a v letech 618–626 prvním císařem čínské říše Tchang. Původně regionální správce a generál říše Suej roku 617 v rozpadající se říši vytáhl na hlavní město Čchang-an, dobyl ho a dosadil na trůn loutkového císaře. Následujícího roku se sám prohlásil císařem nově vyhlášeného tchangského státu a během několika let sjednotil Čínu pod svou vládou.\n\nPředkové Li Jüana patřili k vojenské aristokracii severozápadní Číny, jeho otec Li Ping (李昺, † 572) byl generálem a vévodou z Tchang v říši Severní Čou (557–581). Matkou Li Jüana byla paní Tu-ku, dcera generála sienpejského původu Tu-ku Sina. Sestry paní Tu-ku byl manželkami Ming-tiho, císaře Severní Čou (vládl 557–560), a Jang Ťiena (císaře Wen-tiho, † 604), severočouského generála a od roku 581 císaře říše Suej. Manželkou Li Jüana se stala paní Tou, sestra císaře Ming-tiho.\nZa vlády Wen-tiho Li Jüan sloužil jako krajský správce, za následujícího císaře Jang-tiho byl správcem komandérie, sloužil i v ústřední vládě. Roku 613 se účastnil tažení proti Kogurju, následující rok chránil průsmyk Tchung, roku 615 potlačil povstání v Che-tungu. Roku 616 byl jmenován guvernérem se sídlem ve významném městě Tchaj-jüanu.\n\nOd roku 613 začala povstání proti suejské vládě, roku 616 se císař Jang-ti stáhl na dolní tok Jang-c’-ťiang do Ťiang-tu (dnešní Jang-čou) a koncem roku 617 vystoupil proti císaři i Li Jüan. Vytáhl se svou armádou na Čchang-an, kde prohlásil Jang-tiho za sesazeného, císařem jmenoval jeho vnuka Kung-tiho a vládl jeho jménem z pozice regenta, současně si nechal udělit titul knížete z Tchang. Po zavraždění Jang-tiho roku 618 se Li Jüan prohlásil císařem, svůj stát nazval Tchang. Znám je pod svým chrámovým jménem jako císař Kao-cu.\n\nPrvní léta se Kao-cu soustředil na vítězství ve válce o dědictví říše Suej a znovusjednocení Číny pod tchangskou vládou. Během několika let porazil ostatní protisuejské rebely a zabral jejich státy, především říši Liang Li Kueje (619), království Sia Tou Ťien-tea (621), říši Čeng Wang Š’-čchunga (621), říší Čchin Süe Žen-kaoa (618) a stát Ting-jang Liou Wu-čoua (620). Do roku 623 ovládl naprostou většinu čínského území, pouze dobývání pohraničních regionů na severu se protáhlo do roku 628.\n\nVe vnitřní politice Kao-cu navazoval na úspěšné postupy suejského Wen-tiho, včetně převzetí správního systému tří kanceláří a šesti ministerstev a rozdělování půdy mezi rolníky v systému stejných polí a snížení daní. Distancoval se od přísného zákonodárství Jang-tiho a vydal mírnější tchangský zákoník.\n\nPo nástupu na trůn jmenoval nejstaršího syna Li Ťien-čchenga korunním princem, druhý Li Š’-min se stal knížetem z Čchin, čtvrtý Li Jüan-ťi knížetem z Čchi a také další synové obdrželi knížecí tituly. (Třetí syn Li Süan-pa zemřel již roku 614 a titul knížete z Wej obdržel posmrtně.) Roku 626 se soupeření Li Ťien-čchenga a Li Jüan-ťiho s Li Š’-minem vyhrotilo a v červenci 626 Li Š’-min na bratry zaútočil a v boji u brány Süan-wu je zabil. Vzápětí postoupil na místo korunního prince, po několika týdnech Kao-cu abdikoval a Li Š’-min se stal císařem.\n\nPo odstoupení Kao-cu dostal formálně vyšší titul \"tchaj-šang chuang\", byl však zbaven veškeré moci. Žil v jednom z paláců Čchang-anu. Zemřel 25. června 635.\n\n"}
{"id": "1326846", "url": "https://cs.wikipedia.org/wiki?curid=1326846", "title": "Yell", "text": "Yell\n\nYell je ostrov v severní části Shetlandského souostroví ve Skotsku. Má rozlohu 212 km² (po Mainlandu největší ostrov Shetland) a žije na něm okolo tisícovky stálých obyvatel. Největší osadou je Mid Yell.\n\nOstrov pochází z období kaledonského vrásnění a je tvořen převážně svorem, reliéf byl vytvarován ledovcem v době ledové. Většinu povrchu pokrývají rašeliniště. Pobřeží je členité, na východě se nacházejí písečné pláže, západ je kopcovitý, nejvyšší bod ostrova má 210 m n. m.\n\nO pravěkém osídlení svědčí četné brochy. Název ostrova pochází z vikingského období a vznikl pravděpodobně ze staroseverského výrazu \"gjall\" – pustý. Ze sedmnáctého století pochází dům Old Haa, proměněný v muzeum. Další památkou jsou zříceniny panského sídla Windhouse, proslulé pověstmi o strašidlech. Ostrov Yell ve svých básních zmiňuje George Mackay Brown.\n\nOstrov je porostlý převážně vřesovcovitými rostlinami, lišejníkem, zimolezem a suchopýrkem, pěstuje se jahodník velkoplodý. Hnízdí zde rybák dlouhoocasý, chaluha velká, chaluha příživná, potáplice malá a dřemlík tundrový. V okolním moři se vyskytuje množství ryb, kytovců a tuleňů, rybolov je hlavním zaměstnáním obyvatel. Turisté navštěvují ostrov především díky početné místní populaci vydry říční.\n\n"}
{"id": "1326849", "url": "https://cs.wikipedia.org/wiki?curid=1326849", "title": "Who Built the Moon?", "text": "Who Built the Moon?\n\nWho Built the Moon? je třetí studiové album anglické rockové hudební skupiny Noel Gallagher's High Flying Birds. Vydáno bylo 24. listopadu roku 2017, kdy jej na trh uvedla společnost Sour Mash Records. Spolu s Noelem Gallagherem, lídrem skupiny, jej produkoval severoirský hudebník David Holmes. Jde o první album kapely vzniklé po odchodu bubeníka Jeremyho Staceyho a kytaristy Tima Smithe. Jako náhradníci byli vybráni Chris Sharrock a Gem Archer, který s Gallagherem spolupracoval v Oasis. Coby hosté se na desce představili Johnny Marr a Paul Weller.\n\n\n\n"}
{"id": "1326856", "url": "https://cs.wikipedia.org/wiki?curid=1326856", "title": "Olszowiec (okres Puławy)", "text": "Olszowiec (okres Puławy)\n\nOlszowiec je starostenská vesnice v gmině Markuszów, okres Puławy, Lublinské vojvodsví v Polsku. V letech 1975–1998 obec byla pod administrativou Lublinského vojvodství. V roce 2011 ve vesnici žilo 86 obyvatel (z toho 48 mužů a 38 žen).\n\nMezi statky, které byly prodány v roce 1832 Grzegorzovi Zbyszewskému byl statek Olszowiec.\n\n"}
{"id": "1326860", "url": "https://cs.wikipedia.org/wiki?curid=1326860", "title": "Trimaran (Praha)", "text": "Trimaran (Praha)\n\nTrimaran je kancelářské a kongresové centrum na Pankráci v Praze 4. Nachází se u ulice Na Strži mezi výškovými budovami City Empiria a Panorama Hotel. Výstavba probíhala od roku 2012 až do roku 2018 (projekt 2009–2012). Kongresové centrum uvnitř budovy se nazývá Cubex Centrum Praha. Architektonický návrh vytvořili Ernst Hoffmann, Martin Tröthan a Václav Aulický, který byl také hlavním manažerem a projektantem celého komplexu. Projekt je inspirován trimaranem, vodním plavidlem se třemi rovnoběžnými trupy.\n\nInvestorem byla firma Harro Development Praha s.r.o., projektantem rakouská firma S+B Gruppe AG. Od prosince 2018 budovu vlastní realitní divize firmy Allianz.\n\nBudova má 18 200 metrů čtverečních vnitřních prostorů pro pronájem, z nichž 4500 m² je pro konferenční využití. Pod šestipatrovou budovou se nachází čtyři patra parkovacích míst s kapacitou 430 aut. Hlavní konferenční místnost je pro 1000 lidí. Jedná se o budovu s certifikátem LEED Platinum označujícím velikou úspornost a efektivitu provozu.\n\n"}
{"id": "1326863", "url": "https://cs.wikipedia.org/wiki?curid=1326863", "title": "Jackpot", "text": "Jackpot\n\nVýraz jackpot má několik významů. Obecně se jedná o hazardní i sázkovou hru, případně označuje tento pojem bank pro některou z her či loterii. Bank pak znamená souhrn peněz, které byly vloženy do hry a o které se hraje. V České republice existuje zákonné omezení na výši jackpotu u technických her (všechny výherní automaty, online ruleta atp.) na 500 000 Kč na jednu hru. U her jako jsou poker, loterie, bingo nebo živé hry omezení na výši jackpotu není stanoveno a může být teoreticky neomezená. \n\nOffline jackpot lze vyhrát v kamenném kasinu u klasického výherního automatu, který není zapojen do sítě s dalšími automaty. \n\nProgresivní jackpot je jackpot, na který putuje část sázek hráčů. Progresivní jackpot tak postupně narůstá až teoreticky do neomezené výše. Jednotlivá kasina či herní automaty jsou vzájemně propojeny, takže se na bank skládá více hráčů. Progresivní jackpoty v České republice jsou omezeny u výherních automatů a dalších technických her na 500 000 Kč na jednu hru.\n\nProgresivní jackpoty se mohou objevovat i u karetních her typu poker. O jackpot hrají zpravidla hráči se statusem VIP.\n\nHistoricky nejvyšší jackpot Evropy padl v roce 2011 ve Velké Británii. V Euromillionech nejmenovaný hráč vyhrál 161,7 milionu liber. V online casinech padl nejvyšší jackpot 6. října 2015 a to v částce £13,213,838.68. Tuto výhru získal hráč z Velké Británie, který hrál na automatu Mega Moolah společnosti Micro Gaming. Tato výhra je zaznamenána také v Guinessově knize rekordů. Částka na progresivní jackpot se skládala přibližně půl roku a hráč jí trefil sázkou 25 pencí. Tato sázka se tak stala jednou z procentuálně nejziskovějších v historii. \n\nV Česku padla nejvyšší výhra v Eurojackpotu v květnu 2015. Výherce v této nadnárodní loterii získal 2,5 miliardy korun.\n"}
{"id": "1326867", "url": "https://cs.wikipedia.org/wiki?curid=1326867", "title": "Fistful of Metal", "text": "Fistful of Metal\n\nFistful of Metal je první řadové album kapely Anthrax.\n\n\n"}
{"id": "1326869", "url": "https://cs.wikipedia.org/wiki?curid=1326869", "title": "Spreading the Disease", "text": "Spreading the Disease\n\nSpreading the Disease je druhé řadové album americké thrashmetalové hudební skupiny Anthrax. Vydáno bylo roku 1985.\n\n\n"}
{"id": "1326874", "url": "https://cs.wikipedia.org/wiki?curid=1326874", "title": "Persistence of Time", "text": "Persistence of Time\n\nPersistence of Time je páté řadové album kapely Anthrax.\n\n\n"}
{"id": "1326876", "url": "https://cs.wikipedia.org/wiki?curid=1326876", "title": "Conchita Cintrónová", "text": "Conchita Cintrónová\n\nConchita Cintrónová, celým jménem Concepción Cintrón Verrill (9. srpna 1922 Antofagasta – 17. února 2009 Lisabon) byla peruánská toreadorka, jedna z prvních žen provozujících býčí zápasy.\n\nNarodila se v chilské Antofagastě, její otec pocházel z Portorika a matka z Irska. Od tří let žila rodina v Limě, kde Conchita od dětství jezdila na koni a v jedenácti letech se začala u trenéra Ruye da Cámary učit na rejoneadora (jezdec na koni bojující s býkem). Před publikem debutovala v roce 1936, později vystupovala také jako matadorka (bojující s býkem ze země). Zápasila v Mexiku, Portugalsku, Španělsku, Kolumbii, Francii a Spojených státech, její pohybová elegance byla označována jako „duenda“ (termín převzatý z flamenca), dostala přezdívku La Diosa de Oro (Zlatá bohyně). Během kariéry zabila 750 býků. Účinkovala také v mexickém filmu \"Maravilla del toreo\".\n\nV roce 1949 utrpěla při zápase v Guadalajaře těžké zranění, přesto se dokázala vrátit do arény a skolit býka, než upadla do bezvědomí. V tomtéž roce porušila v Jaénu tehdy platný španělský zákon, podle něhož se směly ženy účastnit býčích závodů pouze na koni, byla zatčena, ale po protestech publika propuštěna.\n\nV říjnu 1950 ukončila kariéru, provdala se za portugalského šlechtice Francisca de Castelo Branco, s nímž měla šest dětí. Usadila se na statku nedaleko Lisabonu, zabývala se psaním článků do novin a chovem psů, vydala autobiografii, k níž napsal předmluvu její obdivovatel Orson Welles. \n\n"}
{"id": "1326877", "url": "https://cs.wikipedia.org/wiki?curid=1326877", "title": "Grand Prix Belgie 2017", "text": "Grand Prix Belgie 2017\n\nGrand Prix Belgie 2017 (oficiálně 2017 Formula 1 Pirelli Belgian Grand Prix) se jela na okruhu Circuit de Spa-Francorchamps ve Spa v Belgii dne 27. srpna 2017. Závod byl dvanáctým v pořadí v sezóně 2017 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1326881", "url": "https://cs.wikipedia.org/wiki?curid=1326881", "title": "Yvonne Janková", "text": "Yvonne Janková\n\nYvonne Janková (* 17. června 1949 Vysoké Mýto) je specialistka v oboru historické architektury, zaměřená na historizující architekturu 19. století. Působila jako památkář v Pražském ústavu státní památkové péče a ochrany přírody, vedla odbor památkové péče na Ministerstvu kultury ČR.\n\nPo absolvování střední školy ve Vysokém Mýtě (gymnázium, tehdy SVVŠ) vystudovala Fakultu architektury ČVUT v Praze (1967-1973, diplom Ing. arch.). V letech 1973-1977 absolvovala interní aspiranturu na Fakultě architektury ČVUT (školitel Josef Pechar; titul CSc.), kde současně vyučovala dějiny architektury.\n\nSoustředila se na otázky konverze historických stavebních komplexů i budov.\nStavebně-historické průzkumy.\n\nOd ledna 1978 působila v Pražském ústavu státní památkové péče a ochrany přírody jako odborný pracovník – architekt památkář, specialista na rekonstrukce objektů v Pražské památkové rezervaci.\n\n\nPůsobení v odd. hradů a zámků Státního ústavu památkové péče (pod vedením Marie Mžykové).\n\n\n1995-1998. Fakulta architektury ČVUT v Praze.\n\n\nPublikace a přednášky o dějinách architektury, speciálně o problematice uplatnění historické inspirace v novodobé architektuře, též o životním prostředí v historických městech, o technických památkách. Početné medailony architektů (Josef Mocker, František Schmoranz, Vácslav Havel), studie o typologických druzích historické architektury.\n\nŘada odborných statí uveřejněna v časopisech Umění a řemesla, Architektura ČSR, Domov, Staletá Praha, Památky a příroda, Zprávy památkové péče.\n\nVýběr publikací on-line https://independent.academia.edu/YvonneJankov%C3%A1\n\n"}
{"id": "1326883", "url": "https://cs.wikipedia.org/wiki?curid=1326883", "title": "Walter V. Neumark", "text": "Walter V. Neumark\n\nWalter V. Neumark (27. října 1887 Brno–15. března 1939 Brno) byl britský honorární konzul v Brně a významný textilní průmyslník a stavebník. \n\nNarodil se na přelomu 19. a 20. století v Brně, kde i žil a zemřel. Kromě přestavby továrny v Přízově ulici v Brně si nechal od architekta Arnošta Wiesnera v roce 1929 navrhnout soukromou vilu, která nese jeho jméno.\n"}
{"id": "1326888", "url": "https://cs.wikipedia.org/wiki?curid=1326888", "title": "To the Bone (album, Steven Wilson)", "text": "To the Bone (album, Steven Wilson)\n\nTo the Bone je páté sólové studiové album anglického hudebníka Stevena Wilsona. Vydáno bylo dne 18. srpna 2017 společností Caroline International. Spolu s Wilsonem jej produkoval Paul Stacey. Mezi hudebníky, kteří se na desce podíleli, patří například slovenský kytarista David Kollar.\n\n\n"}
{"id": "1326891", "url": "https://cs.wikipedia.org/wiki?curid=1326891", "title": "Marek Šlapal", "text": "Marek Šlapal\n\nMarek Šlapal (* 6. října 1975 Brno) je český politik a pedagog, od roku 2012 zastupitel Jihomoravského kraje (v letech 2012 až 2015 radní, od února 2015 pak náměstek hejtmana), v letech 2010 až 2012 starosta městské části Brno-Žabovřesky, člen ČSSD.\n\nAbsolvoval Gymnázium Brno, Slovanské náměstí a následně vystudoval obor religionistika a politologie na Filozofické fakultě Masarykovy univerzity (získal titul Mgr.). Po dokončení vysokoškolských studií působil jako učitel a později zástupce ředitele na Střední odborné škole Morava v Brně-Černovicích.\n\nMarek Šlapal žije v Brně, konkrétně v městské části Brno-Žabovřesky. Je ženatý, má dceru. K jeho koníčkům patří hra na kytaru a rekreační sport.\n\nOd roku 2002 je členem ČSSD, od roku 2003 je předsedou místní organizace ČSSD v Brně-Žabovřeskách. V roce 2015 byl zvolen místopředsedou Krajského výkonného výboru ČSSD Jihomoravského kraje.\nV brněnské městské části Žabovřesky působil od roku 2006 nejprve jako zastupitel, radní, od roku 2009 místostarosta, v letech 2010 až 2012 stál v čele žabovřeského zastupitelstva jako starosta.\n\nV roce 2012 byl zvolen do Zastupitelstva Jihomoravského kraje, na ustavujícím zasedání zastupitelstva v listopadu 2012 byl zvolen členem Rady Jihomoravského kraje s gescí pro sociální péči.\nOd února 2015 byl náměstkem hejtmana Jihomoravského kraje. V této funkci se podílel na otevření Domova pro seniory v Újezdu u Brna a rozšíření pobytové kapacity pro seniory. Dlouhodobě také podporuje domácí péči a terénní služby.\n\nVe volbách v roce 2016 mandát krajského zastupitele obhájil. Byl zvolen náměstkem hejtmana s gescí pro oblasti sociálních věcí a rodinné politiky. Ve své funkci mj. prosadil navýšení počtu úvazků v sociálních službách, aby bylo možné vyhovět příbuzným nemohoucích lidí, kteří potřebují chodit do práce.\n\nV krajských volbách v roce 2020 je lídrem ČSSD v Jihomoravském kraji.\n\n"}
{"id": "1326901", "url": "https://cs.wikipedia.org/wiki?curid=1326901", "title": "Ludvík Losos", "text": "Ludvík Losos\n\nLudvík Losos (* 29. června 1929 Praha) je český historik a publicista, jenž se ve své odborné praxi věnuje dopravě a umění.\n\nNarodil se do železničářské rodiny. Jeho otec byl železničním úředníkem a u dráhy pracovali i další příbuzní ze stran obou rodičů. Ludvík navštěvoval pražskou základní školu, ale měšťanskou školu již dokončil v Ústí nad Labem. Následně vystudoval ústeckou Odbornou školu pro provozní chemiky při Spolku pro chemickou a hutní výrobu. Maturitu Losos složil na střekovské jedenáctileté střední škole. Pak pokračoval na pražské Karlově univerzitě, kde studoval dějiny umění, v jejímž rámci se zaměřil na dobové řemeslné techniky a na konzervování památek. Promoval roku 1967.\n\nVedle Spolku pro chemickou a hutní výrobu působil pracovně počínaje rokem 1951 ve studijním oddělení ve Výzkumném ústavu anorganické chemie, který sídlil v Ústí nad Labem. Již tehdy spolupracoval také s muzei jak v Ústí nad Labem, tak také v Teplicích. Roku 1954 se stal vedoucím okresního muzea v Mostě. Zde působil po dobu sedmi let, během nichž zvelebil místní muzejní expozici a pro veřejnost pořádal i kulturní pořady.\n\nBěhem roku 1961 změnil zaměstnání a začal působit ve Státním ústavu památkové péče a ochrany přírody, kde zakládal technologickou laboratoř. Od roku 1969 se vedle toho věnoval záchraně historických kolejových vozidel. Po devatenáctiletém zaměstnání ve Státním ústavu měnil roku 1980 zaměstnání, když přešel do Státních restaurátorských ateliérů, které po sametové revoluci vystřídal prací pro privátní firmy. Do penze odešel roku 1999 a následně se věnuje konzultacím v oblasti historických technologií. V Praze Losos vede uskupení Pragoclub, které sdružuje železniční modeláře a na pražském Proseku vybudovali veřejnosti přístupné modelové kolejiště.\n\nSvou první knížku, nazvanou \"Nové metody muzejní konzervace\", vydal roku 1959. Během osmdesátých let 20. století vydal \"Atlas tramvají\", dále \"Dějiny městské dopravy\", \"Vlaky dětských snů\", \"Techniku malby\" nebo učebnice pro obory s malým zájmem studentů jako jsou pozlačovač, umělecký sklenář či štukatér. Později, roku 1999, sepsal publikaci věnující se salónním vozům z produkce Ringhofferovy vagónky o roku 2001 knihu \"150 let městské dopravy v Mostě\".\n\n\n"}
{"id": "1326903", "url": "https://cs.wikipedia.org/wiki?curid=1326903", "title": "Jiří Drtina", "text": "Jiří Drtina\n\nJiří Drtina (* 1. března 1985 Praha) je český lední hokejista hrající na postu obránce.\n\nV mládí vyrůstal v klubu HC Slavia Praha. Před sezónou 2002/2003 odešel severní Ameriky, kde nastupoval v Ontario Hockey League (OHL) za celky Sault Ste. Marie Greyhounds a Guelph Storm. Další ročník sice začal v Guelph Storm, ale během sezóny se vrátil zpět do České republiky a nastupoval za výběr juniorů i mužů Slavie. Současně hostoval i v IHC Písek. Sezónu 2004/2005 strávil jak mezi juniory Slavie, tak v klubu BK Mladá Boleslav a NED Hockey Nymburk. Další ročníky odehrál za juniory a muže Slavie, výjimečně pomáhal také BK Havlíčkův Brod. Se Slavií tak získal i mistrovský titul v ročníku 2007/2008.\nPřed sezónou 2010/2011 přestoupil k Rytířům Kladno. Za ty odehrál dvě plné sezóny a ve třetí (2012/2013) vedle Kladna nastupoval i za IHC Písek a HC Energie Karlovy Vary. Pak do Karlových Varů přestoupil a ročník 2013/2014 za ně celý odehrál. Po roce se však opět stěhoval a sezónu 2014/2015 nastupoval v české druhé nejvyšší soutěži za Piráty Chomutov, s nimiž posléze uspěl v baráži a pro další ročník vybojovali právo startu v nejvyšší soutěži. Za Chomutov nastupoval ještě v ročníku 2015/2016, ale během sezóny hostoval v SK Kadaň a nakonec přestoupil do slovenského klubu HC Dukla Trenčín. Po skončení sezóny se opět vrátil do České republiky a ročník 2016/2017 odehrál za Rytíře Kladno. Po konci sezóny opětovně přestoupil, tentokrát do HC Slavia Praha.\n\n"}
{"id": "1326907", "url": "https://cs.wikipedia.org/wiki?curid=1326907", "title": "Broadford (Skye)", "text": "Broadford (Skye)\n\nBroadford (gaelsky \"An t-Àth Leathann\") je po správním středisku Portree druhou největší obcí na ostrově Skye ve skotském souostroví Vnitřní Hebridy. Administrativně přináleží do skotské správní oblasti Highland, historicky byl součástí hrabství Inverness-shire.\n\nBroadford leží na jihovýchodním pobřeží Skye, největšího z hebridských ostrovů.\n\nZástavba obce je rozložena v nadmořské výšce od 1 do cca 25 metrů kolem podkovovité mořské zátoky. Od jihu sem přitéká řeka Broadford River, která pramení na jižních svazích pohoří Black Cuillin a která v Broadfordu ústí do moře.\nNa západ od obce se kolem dolního toku Broadford River rozprostírá větší zalesněná oblast na úpatí východní části skyeského pohoří Cuillin (tzv. Red Cuillin) se skupinou vrcholů Beinn na Caillich, Beinn Dearg Mhòr a Beinn Dearg Bheag. Nejvyšší z těchto vrcholů Beinn na Caillich (732 m n. m.) se tyčí pouze zhruba 3,5 km vzdušnou čarou od Broadfordu.\nV okolí Broadfordu v lokalitě Kilchrist se nacházejí zaniklé mramorové a žulové lomy.\n\nPodnebi, které je ovlivňováno Atlanským oceánem a Golfským proudem, je větrné a celkově chladnější, avšak s mírnějšími zimami. Na jihu Skye je klima ještě vlhčí, než v severní části ostrova (například v roce 1981 roční úhrn srážek v Broadfordu činil 2870 mm).\n\nOd počátku 21. století je zaznamenán postupný úbytek obyvatel Broadfordu. Zatímco do 90. let 20. století počet obyvatel Broadfordu s přilehlou částí Harrapool stoupal (v roce 1971 zde žilo 310 lidí, v roce 1981 805 a v roce1991 již 925 osob ), později nastal pokles. V roce 2006 byl uváděn počet již jen 620 obyvatel.\n\nPodobně, jako v případě mnoha dalších místopisných jmen na ostrově Skye, potažmo v celé této oblasti Skotska, název sídla pochází ze staronorštiny. Mořeplavci a dobyvatelé ze Skandinávie nazývali toto místo \"Breiðafjorðr\", což v překladu znamená \"Široká zátoka\".\n\nV roce 1322 došlo v místech dnešního Broadfordu k vojenskému střetu mezi příslušníky klanu Fraserů z Lovatu a hebridského klanu MacLeodů. Západně od Broadfordu, v údolí Glen Suardal na úpatí hory Beinn na Caillich, se nachází místo, zvané \"Goir a' Bhlàir\", tj. \"Bitevní pole\". Měla se zde odehrát bitva mezi místním klanem Mackinnon a  norskými dobyvateli, ovšem datace této události není známa.\n\nV první polovině 19. století se obyvatelstvo Broadfordu rozšířilo o nové usedlíky – navrátilce z napoleonských válek. Ještě na počátku 19. století byl Broadford centrem obchodování s dobytkem, dokud v roce 1812 nebyla vybudována silnice do Kyleakinu, což umožnilo transport zboží z ostrova na pevninu.\n\nV Broadfordu je základní škola, zdravotní středisko a malá místní nemocnice, několik restaurací, hotelů a hostel, supermarket, čerpací stanice s 24hodinovým provozem, dvě přístavní mola a místní letiště. Je zde také jedno z vzdělávacích center, spadajících pod West Highland College skotské University of Highlands and Islands.\n\nBroadford leží při silnici A87, která vede z Invergarry na pevnině přes Kyle of Lochalsh, Skye Bridge, Kyleakin, Broadford, Sligachan a Portree až do přístavu Uig na západním pobřeží skyeského poloostrova Trotternish. Přes Broadford jezdí jednak dálkové autobusové spoje z Inverness a Fort Williamu, jednak zde existují pravidelné linky místní autobusové společnosti. Přístaviště v zátoce slouží jen pro menší rybářské a sportovní lodě. Letiště se nachází poblíž Broadfordu v lokalitě Ashaig a má jednu asfaltovanou přistávací dráhu, dlouhou 793 metrů.\n\nNa území obce a v přilehlých vodách žije řada zajímavých druhů suchozemských i mořských živočichů. Při pobřeží lze spatřit například tuleně, mořské vydry nebo kosatky, z ptáků pak labutě zpěvné, potáplice malé, bernešky tmavé, břehouše černoocasé nebo ústřičníky velké. O výskytu dalších druhů živočichů svědčí i to, že nedaleko Broadfordu se na úpatí Beinn na Caillich nacházejí ruiny zaniklého farmářského dvorce jménem \"Corriechatachan\",  což v překladu znamená \"Údolí (resp. kar) divokých koček\".\n\nAnglický geolog Alfred Harker (1959 – 1939), který se zabýval studiem magmatických hornin v západním Skotsku a na ostrově Skye, našel poblíž Broadfordu dosud neznámý minerál, který byl podle svého objevitele pojmenován harkerit.\n\nBroadford reprezentuje mimo jiné i specifický skotský produkt, likér drambuie. Název likéru je odvozován od gaelského pojmenování \"an dram buidheach\" – \"nápoj, který uspokojuje\". Podle legendy Karel Eduard Stuart, zvaný Bonnie Princ Charlie, jakobitský uchazeč o anglický trůn, který v roce 1746 po prohrané bitvě u Cullodenu našel útočiště u klanu MacKinnonů na ostrově Skye, předal svým zachráncům recept na zmíněný likér.\n\nMacKinnonové měli pak koncem 19. století přenechat tento recept jistému Johnu Rossovi, jehož syn James Ross se usadil v Broadfordu, kde provozoval podnik \"Broadford Inn\" (pozdější Broadford Hotel). Likér zpočátku vyráběl jen pro své přátele a známé. Později, kdy v receptu nahradil původně používanou vinnou pálenku brandy skotskou whisky, začal James Ross s likérem obchodovat a dodávat jej i na francouzské a americké trhy.\nJako chráněná obchodní značka je likér drambuie registrován od roku 1893. Sladký alkoholický nápoj zlatavé barvy je připravován z whisky, medu, bylinek a koření.\n\n"}
{"id": "1326917", "url": "https://cs.wikipedia.org/wiki?curid=1326917", "title": "Josef a Asenat", "text": "Josef a Asenat\n\nJosef a Asenat je apokryfní spis, jenž je známý též pod označením Modlitba Asenaty či jen Asenat. Kvůli některým rysům, jež jsou charakteristické pro křesťanství, byl spis dlouhou dobu považován za raně křesťanskou legendu. Dnes se má za to, že se jedná o původně řecky sepsaný židovský text, který vznikl na přelomu našeho letopočtu nejspíš ve starověké komunitě alexandrijských židů, a že některé výroky, které jsou charakteristické pro křesťanství, zvláště pak ty, které souvisí s eucharistií, byly do židovského textu vsunuty teprve později. Ve prospěch židovského původu spisu svědčí především označování Josefa za \"„syna Božího“\", ježto označení bylo v alexandrijském židovství považováno za synonymum pro Boží myšlenku či Boží záměr, přičemž v křesťanství bylo a je vyhrazeno výlučně pro Ježíše.\n\nSmyslem původního židovského obsahu zřejmě bylo podat vysvětlení, jak si Josef, syn Izraele, mohl vzít za ženu Asenatu, jež byla nejen Egypťankou, ale navíc i dcerou pohanského kněze. Toto vysvětlení mělo posílit jak židovskou misijní činnost v helénském světě, tak hrdost členů židovských komunit v diaspoře na svůj židovský původ a mírnit tím jejich ochotu k asimilaci.\n\nSamotný text spisu začíná popisem Asenatina života v paláci jejího otce, když měla 18 let, a také tím, jak odmítala množství nápadníků, kteří kvůli její kráse usilovali o její ruku. Dále popisuje příjezd Josefa a osudové setkání s Asenatou. Toto setkání způsobilo radikální změnu v Asenatině smýšlení, která původně Josefem opovrhovala. Nejen, že změnila názor na Josefa, ale činila pokání z modloslužebného života, který doposud vedla. Upřímně a kajícně se celý týden postila a modlila k Nejvyššímu. Na konci tohoto období se jí zjevil Boží anděl, který ji oznámil, že její modlitby byly vyslyšeny, a poručil ji, aby se krásně oblékla a ozdobila, protože se setká s Josefem, jejím budoucím manželem. K tomu poté došlo a byla domluvena svatba, neboť tentýž anděl navštívil Josef a zpravil ho o Asenatině duchovní proměně a připravenosti ke sňatku. V závěru legendy je pak zmínka o nevydařeném spiknutí faraónova prvorozeného syna, do něhož se mu lstí podařilo zaangažovat dva z Josefových bratří, a sice Gáda a Dana.\n\n"}
{"id": "1326923", "url": "https://cs.wikipedia.org/wiki?curid=1326923", "title": "Handley Page", "text": "Handley Page\n\nHandley Page byl britský letecký výrobce, který se specializoval na konstrukci těžkých bombardérů a dopravních letadel.\n\nSpolečnost založil Frederick Handley Page v roce 1909 jako jednu z prvních firem se zaměřením na letectví na světě. Během první světové války se zde vyráběly těžké bombadéry jako například O/100 (H.P.11), na který navázaly stroje O/400 (H.P.12) a Handley Page V/1500.\n\nPřed druhou světovou válkou zde vznikl střední bombardér Handley Page Hampden, vyrobený v počtu 1432 kusů. Úspěchu dosáhl těžký čtyřmotorový bombardér Handley Page Halifax postavený v počtu 6176 kusů, i když zůstal ve stínu stroje Avro Lancaster.\n\nV 50. letech tu vznikl bombardér Handley Page Victor - nejúspěšnejší z britských „bombardérů třídy V“ (V bomber), který ve službě zůstal ještě dlouho poté, co už firma Handley Page neexistovala.\n\nNa rozdíl od jiných velkých britských výrobců letadel Handley Page odolával tlaku vlády, aby se spojil s většími subjekty. Koncem šedesátých let byl britský letecký průmysl ovládán jen dvěma firmami - Hawker Siddeley a British Aircraft Corporation. Firma Handley Page nedokázala konkurovat vládním zakázkám nebo velkým komerčním letounům a tak vyrobila svůj poslední návrh - Jetstream. Šlo o malý turbovrtulový letoun s přetlakovou kabinou a kapacitou 12 až 18 cestujících. Byl navržen především pro americký trh. Jetstream však přišel příliš pozdě na to, aby firmu Handley Page zachránil, a tak v březnu 1970 vstoupila do dobrovolné likvidace. Jetstream ale pokračoval jako úspěšný produkt, který byl zakoupen a vyráběn společností Scottish Aviation v Prestwicku i po jejím sloučení s ostatními firmami do velké společnosti British Aerospace v roce 1977.\n"}
{"id": "1326932", "url": "https://cs.wikipedia.org/wiki?curid=1326932", "title": "KaVo Dental", "text": "KaVo Dental\n\nKaVo Dental je německá společnost, působící v oblasti stomatologie a zubního lékařství, se sídlem v Biberachu.\n\nNástroje do zubních ordinací vyvíjí, vyrábí a distribuuje více než 100 let. Mezi jejich produkty patří zejména instrumenty jako turbínky, kolénkové násadce a chirurgické jednotky pro diagnózu, laserovou léčbu. Do jejich portfolia také patří zubní kamerové systémy, rentgeny a nové také stomatologické soupravy.\n\nKaVo drží více než 2 200 patentů a užitných vzorů v Německu i v zahraničí.\n\nSpolečnost založil v roce 1909 Alois Kaltenbach v Berlíně. Po krátké době se z ní stal jeden z lídrů na trhu v zubní průmyslu. V roce 1919 vstoupil domladé společnosti Richard Voigt a přesunul sídlo do Postupimi, a změnil jméno na Kaltenbach & Voigt. 1928 byl rok, kdy KaVo vyvinulo první sterilizovatelné násadce na světě. První zubní jednotky (KaVo 1001) začala firma produkovat v roce 1936. V roce 1939 společnost zaměstnávala 300 zaměstnanců.\n\nPo válce se postupimská továrna změnila na \"VEB Dentaltechnik Potsdam\".\n\nV roce 1946 vstoupil do firmy Erich Hoffmeister jako nový akcionář a přestěhoval sídlo do Horního Švábska. Tam byla  po válce obnovená výroba nástrojů. Od roku 1952 byly i jiné zařízení znovu ve výrobě. V roce 1958 Kavo vyvinulo první turbínku (Borden-Airotor), která zajišťovala  s vysokou rychlostí lepší účinnost a přesnost. Společnost otevřela v roce 1959 továrnu na zubní technologie v Leutkirchu. V roce 1962 už Kavo zakládalo první zahraniční obchodní společnosti v Londýně a Brazílii.\n\n2004 byl ve znamení strategické akvizice americké Danaher Corporation.\n\nSortiment: \n\nKaVo vyrábí na šesti místech a v současné době působí ve 21 zemích s přítomností vlastní prodejní společnosti a v téměř všech zemích světa, přes místní prodejce.\n\nNěkteré z výrobků byly oceněny Red Dot Design Award, cenou za inovace.\n\n"}
{"id": "1326937", "url": "https://cs.wikipedia.org/wiki?curid=1326937", "title": "Fiez", "text": "Fiez\n\nFiez je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 427 obyvatel.\n\nObec je poprvé zmiňována v roce 885 jako Figiaco. Do konce roku 1996 byla obec součástí distriktu Grandson, od roku 1997 se stala částí nového distriktu Jura-Nord Vaudois. Obec je situována na úpatí pohoří Jura na pravém břehu řeky Arnon. Do katastru obce patří i exkláva severně od vrcholu Le Chasseron. Celá obec je součástí Švýcarského kulturního dědictví.\n\n"}
{"id": "1326940", "url": "https://cs.wikipedia.org/wiki?curid=1326940", "title": "Arkus sekans", "text": "Arkus sekans\n\nArkus sekans (psáno také jako arkussekans) je cyklometrická funkce. Značí se formula_1.\n\nFunkce formula_2 je inverzní k funkci formula_3; je definována pro formula_4\n\n"}
{"id": "1326945", "url": "https://cs.wikipedia.org/wiki?curid=1326945", "title": "Kdo je kdo v mykologii", "text": "Kdo je kdo v mykologii\n\nKdo je kdo v mykologii (2016) je krátký česko-americký film režisérky Marie Dvořákové oceněný Studentským Oscarem. Film vypráví o mladém trombonistovi, který se ocitne v pokoji plném bující plísně.\n\nFilm natočila absolventka FAMU žijící v New Yorku. Scénář získal dotaci 25 000 dolarů od Sloanovy nadace, film se ale natáčel ve studiích na Barrandově. Točilo na klasický celuloidový film, většina triků vznikala analogově. Filmovanou plíseň dodávali do studia v Petriho miskách přímo z Mikrobiologického ústavu Akademie věd.\n\nFilm byl uveden např. na festivalu Telluride v Coloradu či v Karlových Varech.\n\n"}
{"id": "1326948", "url": "https://cs.wikipedia.org/wiki?curid=1326948", "title": "Aleš Roztočil (právník)", "text": "Aleš Roztočil (právník)\n\nMgr. Bc. Aleš Roztočil, LL.M. (* 1978) je český právník a soudce.\n\nVystudoval právo, teologii a evropskou integraci. Je autorem komentáře ke stavebnímu zákonu i desítek odborných článků.\n\nOd února 2013 je soudcem Nejvyššího správního soudu.\n\n"}
{"id": "1326953", "url": "https://cs.wikipedia.org/wiki?curid=1326953", "title": "Vuiteboeuf", "text": "Vuiteboeuf\n\nVuiteboeuf je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 427 obyvatel.\n\nObec je poprvé zmiňována v roce 1028 jako Vaitibo. Do konce roku 1996 byla obec součástí distriktu Orbe, od roku 1997 se stala částí nového distriktu Jura-Nord Vaudois. Obec je situována na úpatí Sainte-Croix a mimo vlastní vesnice Vuiteboeuf je její součástí i osada Peney. Celá obec je součástí Švýcarského kulturního dědictví.\n\nObcí procházející železnice zajišťuje spojení s Yverdon-les-Bains a Sainte-Croix (Vaud).\n\n"}
{"id": "1326955", "url": "https://cs.wikipedia.org/wiki?curid=1326955", "title": "Kosinus versus", "text": "Kosinus versus\n\nKosinus versus je již nepoužívaná goniometrická funkce. Značila se formula_1, formula_2, formula_3, formula_4 nebo formula_5.\n\nKosinus versus je definován pomocí kosinu:\nformula_6.\n\n\n\n\n\n\n\n"}
{"id": "1326956", "url": "https://cs.wikipedia.org/wiki?curid=1326956", "title": "Sinus koversus", "text": "Sinus koversus\n\nSinus koversus je již nepoužívaná goniometrická funkce. Značila se formula_1.\n\nSinus koversus je definován pomocí sinu:\nformula_2.\n\n\n\n\n\n\n\n"}
{"id": "1326966", "url": "https://cs.wikipedia.org/wiki?curid=1326966", "title": "1-aminopropan-2-on", "text": "1-aminopropan-2-on\n\n1-aminopropan-2-on (také aminoaceton) je derivát acetonu, který má jeden atom vodíku v methylové skupině nahrazen aminoskupinou.\n"}
{"id": "1326983", "url": "https://cs.wikipedia.org/wiki?curid=1326983", "title": "Mistrovství světa ve vodním slalomu 1949", "text": "Mistrovství světa ve vodním slalomu 1949\n\nMistrovství světa ve vodním slalomu 1949 se uskutečnilo ve švýcarské Ženevě pod záštitou Mezinárodní kanoistické federace. Jednalo se o 1. mistrovství světa ve vodním slalomu.\n"}
{"id": "1326989", "url": "https://cs.wikipedia.org/wiki?curid=1326989", "title": "Linda Green", "text": "Linda Green\n\nLinda Green (*1970, severní Londýn) je spisovatelka z Velké Británie. Vyrůstala v Hertfordshire. Stala se úspěšnou spisovatelkou a žije se svým manželem Ianem (fotograf a kameraman) a synem Rohanem v Západním Yorkshire. \n\nUž od mala chtěla Linda Green psát knihy. Její prvotina se jmenovala Time Machine. Jednalo se o pohádkový thriler o cestování časem na ponících. I když se tento žánr neujal, slíbila si, že jednou vydá vlastní knihu. Ceny za povídky začala sbírat už ve třinácti letech. V šestnácti se pustila do studia žurnalistiky na De Havilland College v Hertfordshire.\n\nPo škole nastoupila do regionálních novin a pracovala pro the Enfield Gazette, Birmingham Daily News, Birmingham Metro News nebo Coventry Evening Telegraph. Jako sloupkařka v roce 1997 získala ocenění Press Gazette Regional Press Awards.\nJako novinářka na volné noze od roku 1998 přispívala pro The Guardian, The Independent on Sunday, The Times Educational Supplement, The Big Issue, Wanderlust a Community Care Magazine. \n\nNějako dobu vyučovala pro charitu a její žurnalistický program. Po doplnění kvalifikace se pustila i do kurzů tvůrčího psaní pro dospělé.\n\nPo více než stovce odmítnutí ze strany agentů a nekonečných přepisech knihy sehnala svého agenta. Stále ale nemohla najít nakladatele, který by její knihu vydal. Proto začala pracovat na své druhé knize \"I did a bad thing\". Tu dokončila v roce 2003. Kniha byla vydána až roku 2007. \"I did a bad thing\" bylo vydáno jako paperback a dostal se na 22. místo v žebříčku bestsellerů s více než 80 000 prodanými kopiemi. Druhá kniha \"10 Reasons not to fall in love\" se rovněž dostala na žebříček bestselerů s více než 77 000 prodanými kusy. \n\nPozornost médií si zasloužila knihou \"Mummyfesto\" z roku 2013. Příběh je o maminkách, které založily svou vlastní politickou stranu. Hned po tom, co vydala svůj v řadě šestý román \"The marriage mender\" si začala pohrávat s jinými styly psaní a na svět vyšel její první psychologický thriller \"While my eyes were closed\" (v češtině \"Před pikolou za pikolou). Tento román se stal číslem jedna na Amazonu a čtvrtým nejprodávanějším ebookem s více než 400 000 stáhnutí.\n\n\n"}
{"id": "1326990", "url": "https://cs.wikipedia.org/wiki?curid=1326990", "title": "Mistrovství světa ve vodním slalomu 1951", "text": "Mistrovství světa ve vodním slalomu 1951\n\nMistrovství světa ve vodním slalomu 1951 se uskutečnilo ve rakouském Steyru pod záštitou Mezinárodní kanoistické federace. Jednalo se o 2. mistrovství světa ve vodním slalomu.\n"}
{"id": "1326995", "url": "https://cs.wikipedia.org/wiki?curid=1326995", "title": "My-Lai (hudební skupina)", "text": "My-Lai (hudební skupina)\n\nČeská hudební skupina My-lai vznikla v prvních porevolučních měsících roku 1990 partou tří studentů (pražského Gymnázia a VŠE) v Praze. Její zkušebnou byla hudební zkušebna koleje VŠE v Praze – Holešovicích. Zdrojem a vzorem jejich hudebního stylu byl hlavně žánr punk a hardcore. Jejich texty byly nastaveny naprosto jednoznačně. Vyhradili se vlastně proti všemu a všem. Vadili jim veškerá cizí etnika a jejich adaptace v zemi, dále zpívali proti hudebnímu mainstreamu, taktéž komentovali život nižší sociální vrstvy – dělnické třídy ale vyhradily se i proti fašistickým náladám v zemi.\nZpočátku koncertovali na menších akcích spíše punkového stylu ale později díky jejich textové orientaci se stali v té brzké porevoluční době významným souborem produkující nově vznikající skinheadskou scénu.\n\nJejich produkce trochu trpěla hudební kvalitou, nicméně jejich písně byly velmi chytlavé a jejich píseň Nelson Mandela vyhrála na Rádio 1 v kategorii nezávislá scéna „song roku 1991“!\n\nNa jaře roku 1991 nahráli ve studiu Free + Ball desku s názvem My-lai 90, kterou mělo vydat vydavatelství Globus.\nI díky dosud největšímu festivalu žánru Oi- punk v Československu, který se konal v červnu 1991 v Bzenci nakonec jejich samostatná deska nevyšla. Během tohoto koncertu podepsali členové skupiny a taktéž skupina Orlík speciálnímu útvaru Policie ČSFR prohlášení o ukončení činnosti.\nČlenové skupiny si přáli zůstat v anonymitě.\n\n\nhttp://www.karaoketexty.cz/texty-pisni/my-lai-69257\n\nhttps://journals.muni.cz/cepsr/article/view/3866/5408\n\nhttps://www.youtube.com/watch?v=rXkRuRordQ0\n"}
{"id": "1327001", "url": "https://cs.wikipedia.org/wiki?curid=1327001", "title": "Carles Puigdemont", "text": "Carles Puigdemont\n\nCarles Puigdemont i Casamajó (* 29. prosince 1962, Amer) je katalánský politik, někdejší publicista a novinář. Do svého sesazení Senátem byl předsedou katalánské vlády, přesněji prezident katalánské Generalitat.\n\nPuidgemont se narodil v městečku Amer, v katalánské provincii Girona (tj. v Katalánském autonomním společenství) v pekařské rodině. Studoval katalánskou filologii na univerzitě v Gironě (UdG), avšak studium nedokončil. V roce 1982 začal pracovat v deníku \"El Punt\", nejprve jako korektor, později jako redaktor a deník nakonec opouštěl jako jeho výkonný šéfredaktor. V roce 1993 si vzal rok volna a procestoval takřka celou Evropu. Své zkušenosti z cest později zúročil v mnoha reportážích, a zároveň tak načerpal inspiraci k publikování své první knihy \"Cata...què?\" (1994), v niž se věnuje zahraničnímu pokrytí katalanismu v průběhu 20. století. V letech 1999–2002 byl vůbec prvním šéfem katalánské tiskové kanceláře Agència Catalana de Notícies a roku 2004 stál u zrodu magazínu \"Catalonia Today\", který od té doby přináší všechny zásadní zprávy z Katalánska v angličtině. Carles Puigdemont se během své novinářské dráhy také velmi zajímal o použití nových technologií v komunikaci a později, už jako politik, byl též jedním z průkopníků komunikace skrze sociální sítě.\n\nVzdal se novinářské dráhy, když přijal v roce 2006 kandidaturu za stranu Convergència i Unió (CiU), které byl členem již od roku 1983, aby se později spolupodílel na založení ofenzivnější platformy: Katalánské evropské demokratické strany (Partit Demòcrata Europeu Català). V letech 2011–2016 byl starostou města Girona, jako první starosta města, který nebyl z socialistické strany Katalánska po třiceti letech. Poté zastával také i post předsedy Asociace katalánských obcí pro nezávislost. \n\nV katalánských volbách v roce 2015 kandidoval na post poslance v katalánském parlamentu, kam byl zvolen. Dne 12. ledna 2016 byl zvolen prezidentem Generalitat Katalánska, což je běžně interpretováno jako funkce ministerského předsedy. Jako první představitel tohoto autonomního společenství nesložil přísahu na španělskou ústavu a krále Filipa VI. Následně rezignoval na úřad starosty Girony.\n\nPřední představitelé ústřední vlády Španělska pohrozili opakovaně v září 2017 Puigdemontovi trestním stíháním za přípravu protiústavního referenda o nezávislosti Katalánska připravovanému k. 1. říjnu 2017. Dle španělské prokuratury mu hrozí až 30 let pobytu za mřížemi za vzpouru. Po vyhlášení nezávislosti Katalánska parlamentem tohoto španělského autonomního regionu dne 27. října 2017 na základě výsledků výše zmíněného referenda vyzval veřejnost, aby hájila tento stav nenásilně, ale vytrvale.\n\nSám však koncem října roku 2017 odjel ze země, pobývá v belgickém Bruselu, kde prohlásil, že se bude bránit vydání do vlasti. Španělský soud následně na něj a na čtyři další bývalé ministry, kteří se odmítli vrátit z Bruselu, vydal evropský zatykač. V neděli 5. listopadu se dobrovolně přihlásil belgické policii. Vyšetřující soudce po líčení trvajícím 10 hodin rozhodl o jeho propuštění z vazby za podmínky, že nesmí opustit území Belgii bez svolení soudu.\n\n5. prosince však španělský Nejvyšší soud evropský zatýkací rozkaz zrušil. Jako důvod uvedl, že vzhledem k tomu, že Puigdemont kandiduje ve volbách do katalánského parlamentu, plánuje se s vysokou pravděpodobností do Španělska vrátit. Dále uvedl, že se tím snaží vyrovnat postavení členů katalánské vlády, kteří se nacházejí v Belgii, s postavením těch, kteří zůstali ve Španělsku. Řízení v Belgii bylo ukončeno o 9 dní později. Španělská prokuratura se snažila evropský zatýkací rozkaz obnovit v souvislosti s Puigdemontovou cestou do Dánska dne 22. ledna 2018, španělský Nejvyšší soud však tuto žádost zamítl. Podle některých španělských médií je pravým důvodem, proč byl evropský zatykač stažen a nebyl obnoven, fakt, že ani v Belgii, ani v Dánsku není vzpoura trestným činem. Podle zásady oboustranné trestnosti by tedy oba státy mohly katalánského politika vydat jen ke stíhání dalších trestných činů, z nichž je viněn (např. zpronevěra veřejných prostředků), nikoli však za samotné vyhlášení nezávislosti.\n\nEvropský zatykač byl obnoven 23. března 2018, kdy byl Puigdemont na návštěvě Finska. Zadržen byl nakonec o dva dny později, 25. března, na zpáteční cestě autem zpět do Belgie, a to v Německu po překročení dánsko-německé státní hranice. Podle sdělení svého právníka krátce po uvalení vazby zvažoval možnost podání žádosti o politický azyl v Německu. Po necelých dvou týdnech vazby, 6. dubna, byl z vazby propuštěn na kauci. Soud zároveň rozhodl, že ho není možné do Španělska vydat pro trestný čin vzpoury. Ohledně trestného činu zpronevěry veřejných prostředků německý soud rozhodl, že podmínky pro vydání Carlese Puigdemonta jsou splněny. Španělsko však 19. července evropský zatýkací rozkaz stáhlo a k samotnému vydání tedy nedošlo.\n\nŠpanělský soud evropský zatýkací rozkaz obnovil 14. října 2019, tentokrát však pouze pro trestný čin zpronevěry veřejných prostředků. Stalo se tak v návaznosti na odsouzení ostatních katalánských politiků, kteří se separatistického hnutí účastnili.\nNa konci března 2018 podal stížnost k Radě pro lidská práva OSN. Namítal v ní, že Španělsko porušilo jeho práva vyplývající z Mezinárodního paktu o občanských a politických právech, konkrétně právo být volen, svobodu projevu a svobodu sdružování.\n\nV reakci na vyhlášení samostatnosti španělská vláda rozpustila katalánský parlament, předčasné volby se konaly 21. prosince 2017. V těchto volbách sice na prvním místě neumístila žádná separatistická strana, separatisté strany ale získaly většinu v parlamentu. V polovině ledna 2018 se dvě největší separatistické strany, \"Junts per Catalunya\" (Společně pro Katalánsko) a \"Esquerra Republicana de Catalunya\" (Katalánská republikánská levice), dohodly na Carlesi Puigdemontovi jako společném kandidátovi na předsedu katalánské vlády. Sám Puigdemont v rozhovoru pro \"Catalunya Radio\" o několik dní později uvedl, že je připraven vést zemi ze zahraničí. Tuto možnost označil jako lepší pro Katalánsko; kdyby se vrátil do Španělska, byl by zatčen a nemohl by tedy svou funkci řádně vykonávat. Španělská vláda přitom již dříve prohlásila, že bude-li Puigdemont opět zvolen katalánským premiérem a nevrátí-li se do Španělska, zůstane Katalánsko pod její přímou správou, kterou na toto území uvalila po vyhlášení nezávislosti.\n\nAby se mohl stát opět katalánským premiérem, bude se však Puigdemont muset podle španělských předpisů zúčastnit své volby v katalánském parlamentu. Jako nejpravděpodobnější se jeví řešení, že se schůze zúčastní pomocí telekonference; tato možnost však dle právního oddělení katalánského parlamentu odporuje předpisům a jeho volba by pak nebyla platná. Osobně se však volby zúčastnit nemůže, neboť na španělském území je na něj v současnosti (leden 2018) stále vypsán zatykač. Španělský ministr vnitra prohlásil na konci ledna 2018, že je španělská vláda připravena Puigdemontovi zabránit, aby se jakkoliv dostal nepozorovaně do budovy parlamentu. O několik dní později, 26. ledna, podala k Ústavnímu soudu návrh na posouzení ústavnosti Puigdemontovy kandidatury. Ten již druhého dne rozhodl, že kandidát na katalánského premiéra musí být osobně účasten své volby a že tuto účast nelze zařídit pomocí technických prostředků. Volbu, plánovanou původně na 30. ledna 2018, zrušil; Puigdemontovu kandidaturu však prozatím ponechal v platnosti. Nakonec se však sám rozhodl svou kandidaturu stáhnout.\n\nCarles Puigdemont roku 2019 kandidoval do Evropského parlamentu. Jeho kandidatura byla původně španělskými úřady zamítnuta, toto rozhodnutí však bylo zrušeno soudem. Ve volbách byl zvolen. K tomu, aby se stal poslancem, však bylo třeba, aby ve španělském hlavním městě složil slib. Vzhledem k tomu, že na něj byl na španělském území stále vypsán zatýkací rozkaz, znamenalo by to, že by byl zatčen. Poslancem se tedy stát nemohl.\n"}
{"id": "1327005", "url": "https://cs.wikipedia.org/wiki?curid=1327005", "title": "Brána Šumavy", "text": "Brána Šumavy\n\nVýraz brána Šumavy se používá pro označení několik měst šumavského podhůří:\n\n"}
{"id": "1327007", "url": "https://cs.wikipedia.org/wiki?curid=1327007", "title": "Mistrovství světa ve vodním slalomu 1953", "text": "Mistrovství světa ve vodním slalomu 1953\n\nMistrovství světa ve vodním slalomu 1953 se uskutečnilo ve italském Meranu pod záštitou Mezinárodní kanoistické federace. Jednalo se o 3. mistrovství světa ve vodním slalomu.\n"}
{"id": "1327009", "url": "https://cs.wikipedia.org/wiki?curid=1327009", "title": "Milan Rochla", "text": "Milan Rochla\n\nMilan Rochla (21. prosince 1923 – 3. dubna 1993) byl známý český stavební inženýr a akademický pracovník VUT v Brně. Proslul zejména svou publikací \"Stavební tabulky\", přezdívané \"Rochly\", které byly půl století základní příručkou projektantů.\n\nV roce 1944 absolvoval Střední průmyslovou školu stavební Brno. Působil 30 let na Fakultě stavební VUT v Brně, v Ústavu pozemních staveb. Nejprve jako asistent u prof. Siřiště, v roce 1976 získal docenturu. Byl členem komise pro technické kreslení ÚNM Praha. Jeho hlavní dílo jsou \"Stavební tabulky\", stručný a přehledný katalog všech někdejších stavební výrobků s vyobrazeními, základními rozměry a vlastnostmi v rozsahu jednoho tisíce stran. Vyšly je nejprve jako vysokoškolská skripta v letech 1960-1979 celkem v 10 vydáních a nákladu 10 000 výtisků. Jako kniha byly tištěny v letech 1969-1989 v 6 vydáních o celkovém počtu 190 000 výtisků. Na jeho dílo po roce 1989 navázala Jolana Slavíčková pod názvem \"Nové Rochlovy stavební tabulky\" vydávané v letech 1999-2009.\n\n"}
{"id": "1327015", "url": "https://cs.wikipedia.org/wiki?curid=1327015", "title": "The Weathermakers", "text": "The Weathermakers\n\nThe Weathermakers je čtyřčlenné brněnské těleso založené v roce 2011 v Brně kytaristou Janem Ficem a hráčem na foukací harmoniku Jakubem Svobodou, kteří zprvu vystupovali jako duo. V současné době hraje kapela výhradně vlastní tvorbu postavenou na základech mississippského i chicagského blues. Hudební redaktor Ondřej Bezr o The Weathermakers prohlásil: \"Zaujali svojí až pouliční syrovostí, neučesaností. Připadá mi, že si nehrají na bluesmany (jak to často u evropských bluesmanů vídáme), ale že jimi opravdu jsou\".\n\nThe Weathermakers se soustředí pouze na vlastní tvorbu s českými texty, které vznikají z textařské spolupráce Jana Fice a Jakuba Jiaxise Svobody: nemají tak ve svém repertoáru žádné coververze slavných bluesových písní. Styl kapely vychází z původní filosofie blůzového žánru, kdy hudebníci ke své produkci používali prakticky cokoliv, co mohlo znít: například košťata s jednou nataženou strunou či jednoduché kytary vyrobené z krabic od doutníků. \n\nPoužíváním vlastnoručně vyrobených nástrojů od kytar přes cigar box guitars, resofonické kytary, diddley bow nebo komb z recyklovaných starých rádií tak The Weathermakers umocňují syrové vyznění své tvorby, které jde ruku v ruce s jejich vandráckou image.\n\nAlbum bylo nahráno živě během koncertu v klubu Stará Pekárna 24.6.2014: obsahuje deset čistě autorských písní, většinu v angličtině. Na albu samozřejmě nechybí cigar box guitar ani plechová resofonická kytara.\n\nEP Dnes! nahrané v brněnském studiu Tomáše Vtípila obsahuje čtyři autorské písně se současným příběhem čtyř brňáků, vyprávěné \"hudebním jazykem starým víc než půl století\". Album nebylo vydáno fyzicky, ale vyšlo kompletně digitálně. Křest alba proběhl v únoru 2017 divadelním studiu Paradox v Brně, kmotrem alba se stal zpěvák kapely Čankišou Karel Heřman.\n\n\n"}
{"id": "1327020", "url": "https://cs.wikipedia.org/wiki?curid=1327020", "title": "Zoot (firma)", "text": "Zoot (firma)\n\nZoot a.s. (výslovnost [zút]) je česká internetová prodejna oblečení a doplňků se sídlem v Praze. Přeprodává méně známé módní značky. Má síť 28 výdejen v České republice, sesterské společnosti podnikají v Rumunsku a na Slovensku.\n\nSpolečnost vznikla v roce 2007 jako \"Ichtys Delta a.s.\", v roce 2009 se přejmenovala nejdříve na \"Brands4Friends a.s.\" a poté na současný název. Podnikat začala v roce 2010, zpočátku jako sociální síť zaměřená na módu, tento koncept však nebyl úspěšný. Jedním z prvních investorů byl internetový podnikatel Oldřich Bajer. Společnost vlastní nizozemská ZOOT B.V., když mezi její vlastníky patří v roce 2017 mj. Oldřich Bajer (39,36 %), lucemburský fond TCEE FUND III obhospodařovaný 3TS Capital Partners (35,76 %) a ředitel Zootu Ladislav Trpák (13,82 %). V roce 2017 společnost upsala dluhopisy v objemu 150 mil. Kč institucionálním investorům i široké veřejnosti. \n\nK 31. prosinci 2016 měla společnost záporný vlastní kapitál ve výši −125 mil. Kč. K 30. černu 2018 měla záporný vlastní kapitál 68 mil. Kč a kumulovanou ztrátu 473 mil. Kč. Od listopadu 2018 byla v prodlení se splácením investičního úvěru od Raiffeisenbank, která své pohledávky v prosinci 2018 postoupila společnosti Natland Finance investiční fond ze skupiny Natland Group, která jedná i o převzetí dalších pohledávek společnosti a připravuje restrukturalizaci dluhů společnosti. \n\nV květnu 2019 byl zjištěn úpadek společnosti a navržena reorganizace. V listopadu 2019 společnost předložila reorganizační plán, podle kterého dluží 761 mil. Kč asi třem stovkám věřitelů a hodnota jejího majetku činí 188 mil. Kč. Plán předpokládá plné uspokojení zajištěných věřitelů, vlastníci dluhopisů mají získat dluhopisy v desetinové hodnotě a ostatní věřitelé mají být uspokojeni min. v rozsahu 2,42 % hodnoty jejich pohledávek. V listopadu 2019 byla společnost poprvé za svou historii v zisku.\n\nPřestože v plánu bylo rozšíření počtu výdejen v Rumunsku, tyto byly zavřeny. Důvodem prodělečnosti společnosti je především vysoká vratkovost zboží (cca 80 %), přičemž firma platí dopravu, když zákazník zboží vrátí. Kvůli tomu byla zavedena nepopulární opatření pro zákazníky s velký procentem vraceného zboží.<ref name=\"lupa.cz/clanky/z-vydejny-radosti-dirou-na-penize-stahuji-se-nad-zootem-mracna\">Z výdejny radosti dírou na peníze. Stahují se nad Zootem mračna?, https://www.lupa.cz/clanky/z-vydejny-radosti-dirou-na-penize-stahuji-se-nad-zootem-mracna/</ref>\n"}
{"id": "1327027", "url": "https://cs.wikipedia.org/wiki?curid=1327027", "title": "Atzala", "text": "Atzala\n\nAtzala je obec, které se nachází na jihozápadě mexického státu Puebla. V roce 2015 zde žilo 1326 lidí. Je jedním z nejmenších měst v Pueble. 19. září 2017 došlo k zemětřesení, kvůli kterému se v Atzale zhroutil kostel a zabil nejméně 11 lidí.\n\nNejteplejšími měsíci v roce jsou květen a duben. Nejvíce srážek spadne mezi červnem a zářím.\n"}
{"id": "1327028", "url": "https://cs.wikipedia.org/wiki?curid=1327028", "title": "Mistrovství světa ve vodním slalomu 1955", "text": "Mistrovství světa ve vodním slalomu 1955\n\nMistrovství světa ve vodním slalomu 1955 se uskutečnilo ve jugoslavském (nynější Slovinsko)Tecenu pod záštitou Mezinárodní kanoistické federace. Jednalo se o 4. mistrovství světa ve vodním slalomu.\n"}
{"id": "1327046", "url": "https://cs.wikipedia.org/wiki?curid=1327046", "title": "Giovanna Daponte", "text": "Giovanna Daponte\n\nGiovanna Daponte (též psáno \"Giovanna da Ponte\") je velká romantická opera o třech dějstvích a šesti obrazech českoněmeckého skladatele Julia Huga Benoniho. Libreto napsal Johann Otto Prechtler na námět dramatu Franze Hermanna von Hermannsthala: \"Ziani und seine Braut\". Premiéru měla 10. února 1855 v pražském Stavovském divadle.\n\n\"Giovanna Daponte\" je čtvrtá zpěvohra skladatele Julia Benoniho (1832–po 1862), rodáka ze Střelských Hoštic. Benoni byl uveden do vídeňské šlechtické společnosti jako „zázračné dítě“ ve svých deseti letech hraběnkou Amalií Taaffovou, stal se žákem Šimona Sechtera a Gaetana Donizettiho a vedle komorních a církevních skladeb uvedl ve Vídni roku 1847 komickou jednoaktovku \"Die Wunderblume\", již hráli v Taaffovském paláci ochotníci z řad vysoké šlechty, a roku 1851 pak operu \"Emma ossia Il protettore invisibile\" na italský text Bartolomea Merelliho, která byla uvedena tentokrát profesionálně v divadle u Korutanské brány.\n\nK opeře \"Giovanna Daponte\" napsal Benonimu libreto známý vídeňský dramatik a libretista Otto Prechtler podle Hermannsthalovy úspěšné historické tragédie z roku 1847; v Praze byl znám mimo jiné jako libretista ve své době velmi úspěšné opery Josefa Netzera \"Mara\" (1841) a opery Carla Ferdinanda Füchse \"Johannes Gutttenberg\" (1843). Dvacetiletý Benoni zadal svou operu pražskému divadlu již na podzim roku 1853, ale změny v souboru způsobily, že byla uvedena až počátkem roku 1855. Jako svou benefici ji uvedl první kapelník divadla František Škroup.\n\nPremiéra 10. února 1855 byla početně navštívena a měla poměrný úspěch. Přítomný skladatel byl podle zvyku po každém aktu vyvoláván – i když, jak píše \"Bohemia\", „nikoli bez jisté opozice“. Spíše než hudba samotná přispěla k úspěchu večera oblíbená pěvkyně Luise Meyerová, která byla angažována do Prahy roku 1854 a již roku 1856 se stala členkou Dvorské opery ve Vídni, kde velmi úspěšně působila až do konce své divadelní kariéry. Repríza 15. února již byla navštívena řídce a potlesk běžného publika sklidila prakticky jen obtížná velká árie Luisy Meyerové v třetím dějství, která musela být o premiéře opakována. Vícekrát \"Giovanna Daponte\" uvedena nebyla; historik pražského divadla Oscar Teuber ji označil jako „mrtvě narozenou novinku“.\n\nNeúspěchem této opery prakticky skončila hudební kariéra „druhého Mozarta“ Julia Benoniho, o němž dále mizí zprávy; zemřel někdy po roce 1862.\n\nOdehrává se v Benátkách roku 1173.\n\n(1. obraz – Ostrov u Benátek s rybářskou chýší) U ostrova v dohledu Benátek přistává loď Zianiho, velitele benátského loďstva, který se vrací z války s byzantským císařem Manuelem. Námořníci i samotný Ziani zdraví rodnou zemi (sbor \"Ruhet Wellen, schweiget Winde… Willkommen, heimische Erde!\"). Ziani má zvláštní důvod, proč přistává zde: na tomto ostrově žije rybářská dívka Giovanna, jejím nápadníkem vojevůdce před odjezdem byl, aniž jí prozradil své jméno a postavení. Nyní se Ziani těší na znovushledání (recitativ a cavatina \"Ich seh' Dich wieder, trauliche Stätte… Hier in diesen Räumen\").\n\nPřichází však Giovannin otec Daponte, provázený mladým rybářem Paolem a dalšími sousedy. Šílí smutkem a hořekuje nad ztrátou všech svých dětí. Paolo sice zděšeného , že Giovanna zůstala naživu, ale pro otce to není žádnou útěchou. Daponte vypráví, že jeho tři synové zahlédli, jak dóže Vitale Micheli ve válce tajně prostřednictvím poslů vyjednává mír, a dóže je dal popravit, aby tuto skutečnost předčsně nevyzradili. Daponte přísahá dóžeti pomstu (Dapontova árie se sborem, recitativ a stretta \"Ich stand im Kreise der Meinen… Drei Söhne zogen in die Schlacht… Schmach und Tod sei ihm geschworen!\").\n\nRybáři raději Daponta odvádějí pryč od domu, kde mu vše připomíná ztracené syny. Ziani se ptá po Giovanně a Paolo mu prozrazuje, že se o ni ucházel, ale dívka zůstala věrná svému milému, který odešel do války. Ziani je touto zprávou potěšen, zato Paolo rezignovaně shledává, že se sokovým návratem jeho naděje hasne (duettino \"Süßes Wort, das ich vernommen!\"). Ziani volá a Giovanna, jež předchozí dění prodřímala, vychází z chatrče. Radostně se vítá se Zianim a Paolo zklamaně přihlíží (tercet \"Ja – sieh, ich bin's, mein Herz, mein Leben… Holdes Kind, nicht mir zu Füßen\").\n\n(2. obraz – Benátky, před kostelem svatého Marka) Lid se raduje z konce války (sbor \"Freudenlieder schallen wieder\"). Jen Daponte a jeho přátelé rybáři chmurně pozorují, jak na bohoslužbu díkuvzdání za mír přichází starý dóže v procesí, v němž jsou mimo jiné jeho dcera Bianca a synovec Fernando, jakož i Ziani a jeho přítel Malapiero. Dóže Vitale Micheli vstupuje do kostela, lid se modlí na ulici (preghiera \"Stieg' auf zum Himmel Dankgebet\").\n\nDaponte s podporou druhů vypráví svůj příběh a bouří lid proti starému dóžeti. Když Micheli vyjde z chrámu, Daponte ho uprostřed davu zavraždí. Ziani hledá vraha. K činu se hlásí Daponte. Ziani v něm poznává Giovannina otce, ujímá se ho před rozvášněným davem a prohlašuje ho za pomateného a neodpovědného za své činy. Místo smrti nechť je Daponte potrestán jen vyhnanstvím z Benátek. Fernando a Bianca sice žalují, že vrah jejich otce a strýce vyvázne bez trestu, ale lid oblíbeným Zianim vyslovený trest akceptuje (kvintet a finále \"O Tag des Grau'ns, unsel'ge Stunde! … Laßt ihn frei! Er ist von Sinnen!\").\n\n(1. obraz – V Zianiho paláci) Po smrti dóžete hrozí nová válka s Byzancí. Malapiero v čele deputace přichází Zianimu oznámit jeho zvolení dóžetem (recitativa sbor \"Im Namen der Republik… Dem Sieger in der Schlacht\"). Ziani se obává, že by toto jmenování mohlo znamenat konec jeho vztahu s Giovannou, ale rozhoduje se jí nevzdat a chránit ji před celým světem (recitativ a árie \"Sie geben mir die Krone… Nein, ich kann Dich nicht verlassen\").\n\nGiovanna přišla na Zianiho vzkaz do paláce a teprve nyní poznává totožnost svého milence. Odevzdává se mu s důvěrou do ochrany (duet \"Zitt're nich und sei nicht bange\"). Neočekávaně však, v doprovodu Paola, přichází i vypuzený Daponte, který dává v sázku svůj život tím, že dosud neopustil Benátky, aby se naposledy setkal se svou dcerou. Následuje dojemné loučení (Dapontovo cantabile \"Es trifft der Fluch der Sünde\" a kvartet \"Mein Herz – mein Herz will brechen\"). Giovanna a Daponte se musí skrýt, když lid přichází odvést Zianiho k nastolení na dóžecí trůn (sbor \"Heil Dir Ziani! Ruhm und Segen!\"). Sotva Ziani odejde, sděluje Giovanna Paolovi svůj záměr odejít do vyhnanství spolu s otcem. Paolo se k nim přidá. O půlnoci se má dostavit s loďkou a odvézt Giovannu a Daponta ze Zianiho paláce (terzettino \"Ja, auf ewig will ich scheiden\").\n(2. obraz – Piazzetta v Benátkách před dóžecím palácem) Zní slavnostní pochod, lid provolává slávu novému dóžeti (sbor \"Schallet laut des Jubels Töne! … Dutzende Kränze… Heil Ziani! Heil dem Sieger!\"). Ziani chce dav oslovit, ale do toho zazní smuteční pochod . Je to pohřební průvod starého dóžete Vitala Micheliho (sbor \"Der Mörder lebt zur Stunde\"). Malapiero vytýká smutečním hostům, že ruší slavnost, ale Fernando veřejně obviňuje Zianiho: ton on prý zosnoval vraždu jeho strýce, čehož dokladem je, že se zastával vraha a ukrývá ho ve svém paláci, protože si chce vzít za ženu jeho dceru (cantabile \"Bei dieses Greises Leiche\").\n\nDav žádá po Zianim vysvětlení. Ten opět obhajuje Daponta a prohlašuje svůj úmysl vzít si jeho dceru (v této chvíli se Giovanna příhodně objeví) za manželku, i kdyby jej to mělo stát dóžecí hodnost. Giovanna je odhodlána odčinit otcovu vinu svou smrtí, ale Ziani trvá na tom, aby se stala jeho nevěstou. Fernando a Bianca jsou pobouřeni přízní, již nový dóže věnuje rodině vraha svého předchůdce, a vyzývají ho, aby se vzdal své vášně ve prospěch veřejného blaha. Paolo ruší katastrofu a prosí Boha o pomoc. Slavnost nastolení dóžete tak končí rozkolem (kvintet se sborem \"Nehmt mich hin, laßt mich sie sühnen\").\n\n(1. obraz – Síň v Zianiho paláci s balkonem) Hodiny na věži svatého Marka odbíjejí půlnoc. Giovanna očekává Paola, který přijíždí na loďce pod balkon a upozorňuje na sebe romancí (\"Was stehst Du am Strand, Du süßes Kind\"). Družičky přicházejí Giovannu ověnčit, protože ještě dnes v noci s ní chce Ziani uzavřít sňatek (sbor \"Das Schiff, das Euch von hinnen trägt… Geschmückt ist der Altar\"'). Sotva ji však dívky opustí, hotoví se Giovanna s těžkým srdcem k útěku, vzdávajíc se svého miláčka v prospěch vlasti (árie \"Ich nehme den Kranz dom Haupte… Vaterland! ja Herz und Leben\").\n\nZiani vchází, aby odvedl Giovannu v oltáři, ale současně sem vtrhne Malapiero a lid. K Benátkám se blíží řecké loďstvo a Ziani musí ihned vést své muže do bitvy. Dóže s nimi odchází. Giovanna vypouští svého otce z tajné komnaty, dává mu Zianiho čepec a plášť, aby nebyl poznán, a spolu přes balkon prchají na Paolovu loďku.\n\n(2. obraz – Přístav u Zianiho paláce) Fernando se dvěma bandity se kradou ke Zianiho paláci. Mladík chce dóžete, kterého považuje za strůjce strýcovy smrti, ze msty zabít. Probodne však Daponta, kterého považuje podle úboru za Zianiho. Ziani přibíhá. Giovanna mu sděluje své rozhodnutí odejít. Dóže se ji snaží zadržet, ale na naléhání lidu musí spěchat, aby vyrazil s válečnou flotilou. Milenci si dávají sbohem. Ziani odchází k vojsku, na poslední Giovannin pozdrav se však otočí a běží za ní. Ale Giovanna se z loďky vrhne do moře a utone. Ziani je nejprve otřesen, pak však zvedne meč a vede Benátčany s nadšením do boje.\n\n"}
{"id": "1327050", "url": "https://cs.wikipedia.org/wiki?curid=1327050", "title": "Mistrovství světa ve vodním slalomu 1957", "text": "Mistrovství světa ve vodním slalomu 1957\n\nMistrovství světa ve vodním slalomu 1957 se uskutečnilo ve západoněmeckém Augsburgu pod záštitou Mezinárodní kanoistické federace. Jednalo se o 5. mistrovství světa ve vodním slalomu.\n"}
{"id": "1327053", "url": "https://cs.wikipedia.org/wiki?curid=1327053", "title": "Thou Art in Heaven", "text": "Thou Art in Heaven\n\n„Thou Art in Heaven“ je píseň britského multiinstrumentalisty Mika Oldfielda. Vydána byla jako jeho čtyřicátý první singl v létě 2002 a v britské hudební hitparádě se neumístila.\n\nSkladba „Thou Art in Heaven“, nazpívaná Oldfieldovou sestrou Sally, pochází z jeho alba \"Tr3s Lunas\". Její původ ale sahá až do roku 1999, kdy na Silvestra tohoto roku se konal koncert \"The Art in Heaven Concert\", na kterém Oldfield zahrál skladbu „Art in Heaven“, jejíž střední část pak po úpravách dala vzniknout právě skladbě „Thou Art in Heaven“. Na singlu ji (v rádiové verzi) ještě doplňují její čtyři remixy a také cizojazyčné (španělská, francouzská a německá) verze písničky „To Be Free“ se zpěvem Jude Sim.\n\n\n"}
{"id": "1327063", "url": "https://cs.wikipedia.org/wiki?curid=1327063", "title": "Let There Be Light", "text": "Let There Be Light\n\nLet There Be Light (česky „Budiž světlo“) může být:\n"}
{"id": "1327069", "url": "https://cs.wikipedia.org/wiki?curid=1327069", "title": "4. perioda", "text": "4. perioda\n\nČtvrtá perioda periodické soustavy obsahuje 18 prvků, jsou to draslík, vápník, skandium, titan, vanad, chrom, mangan, železo, kobalt, nikl, měď, zinek, gallium, germanium, arsen, selen, brom a krypton. Většinou to jsou kovy, germanium, arsen a selen patří mezi polokovy, brom a krypton jsou nekovy. Téměř všechny tyto prvky jsou za normálních podmínek pevné látky, pouze brom je kapalina a krypton plyn.\n\nDraslík a (o něco pomaleji) vápník reagují již za pokojové teploty s vodou za vzniku příslušného hydroxidu a uvolnění vodíku. Skandium s vodou za běžných teplot nereaguje, je však reaktivnější než přechodné kovy této periody. Železo koroduje, na vzduchu a ve vodě se pokrývá nesouvislou vrstvou oxidu, hydroxidu a oxid-hydroxidu železitého (kyslík rozpuštěný ve vodě tento proces urychluje). Chrom i zinek jsou poněkud reaktivnější než železo, ovšem jejich oxidy vytvářejí souvislou vrstvu (podobně jako u hliníku); pokrývání železa a oceli těmito kovy se využívá k ochraně před korozí; ostatní kovy (a také polokovy) této periody mají poměrně malou reaktivitu. Brom je velmi reaktivní (i když méně než chlor), ochotně se slučuje s většinou prvků, s vodou za pokojové teploty nereaguje. Krypton je jako vzácný plyn téměř nereaktivní (inertní).\n\nDraslík, vápník a brom se v přírodě vyskytují ve formě solí hlavně v mořské vodě, draslík a vápník jsou také důležitou součástí živých organismů, vápník je obsažen například v kostech. K minerálům draslíku patří například sylvín (KCl), k minerálům vápníku kalcit (CaCO) nebo dolomit (CaMg(CO), zárověň minerál hořčíku).\n\nSkandium se v přírodě vyskytuje poměrně vzácně (5-22 mg/kg). Železo je druhý nejrozšířenější kov na Zemi, vyskytuje se v minerálech jako jsou siderit (FeCO) a magnetit (FeO). Měď se jakožto ušlechtilý kov vyskytuje jak ve sloučeninách (např. kuprit, CuO), tak i v elementární podobě; zinek například jako sfalerit (ZnS). Gallium a germanium jsou vzácné, selen často v rudách doprovází kyslík a síru. Krypton je v malé koncentraci přítomen v zemské atmosféře.\n"}
{"id": "1327074", "url": "https://cs.wikipedia.org/wiki?curid=1327074", "title": "Lyžařská bouda", "text": "Lyžařská bouda\n\nLyžařská bouda (německy \"Skiemeisterbaude\") je soukromý hotel v Krkonoších nacházející se na Liščí louce v jižním svahu Liščí hory. \n\nLyžařská bouda byla postavena v roce 1717 jako letní. Roku 1930 byla přestavěna a začala sloužit celoročnímu provozu. Dnešní Lyžařská bouda je de facto novou stavbou, protože bouda roku 1996 celá vyhořela a musela být postavena znovu.\n\nNa Lyžařskou boudu se lze dostat po turistické červené ze směru od Lesní boudy popř. z druhého směru od Chalupy na Rozcestí. Na kole je možné sem dojet po krkonošské cyklotrase K1B z Černé hory respektive od Tetřevích bud.\n"}
{"id": "1327076", "url": "https://cs.wikipedia.org/wiki?curid=1327076", "title": "Mná na hÉireann", "text": "Mná na hÉireann\n\nMná na hÉireann (anglicky „Women of Ireland“) je báseň irského básníka Peadara Ó Doirnína z 18. století. V textu básně je Irsko představováno jako šlechetná a krásná žena, která trpí pustošením své země, dobytka i sama sebe anglickým pánem. Zároveň po Irech požaduje, aby ji bránili, nebo uvažovali o tom, proč selhali. Dalším tématem básně je oslava Ulsteru, který má čnít nad ostatními irskými provinciemi.\n\nBáseň byla zhudebněna, nejvýznamnější verze je od Seána Ó Riady ze 60. let 20. století. Poprvé byla vydána na albu \"Ó Riada Sa Gaiety\" skupiny Ceoltóirí Chualann, kterou Ó Riada vedl. V následujících desetiletích se objevilo množství zpívaných i instrumentálních verzí od nejrůznějších interpretů. Patří mezi ně např. The Chieftains, Bob James, Ronnie Montrose, Sinéad O'Connor, Mike Oldfield (skladba „Women of Ireland“), Kate Bush, Jeff Beck, aj.\n"}
{"id": "1327080", "url": "https://cs.wikipedia.org/wiki?curid=1327080", "title": "Spheres", "text": "Spheres\n\nSpheres může být:\n"}
{"id": "1327081", "url": "https://cs.wikipedia.org/wiki?curid=1327081", "title": "Ošljak", "text": "Ošljak\n\nOšljak (albánsky Oshlak, v srbské cyrilici Ошљак) je pohoří v jižním Kosovu. Pohoří se táhne západo-východním směrem od města Prizrenu až po údolí řeky Prizrenska Bistrica. \n\nNejvyšší vrchol pohoří s nadmořskou výškou 2212 nese stejný název jako celé pohoří. Mezi další vrcholy tohoto pohoří patří např. Koxha Ballkan (2043 m n. m.) a Pashallora (2039 m n. m.)\n\nJeho svahy jsou porostlé borovými a smrkovými lesy. Pouze zde se vyskytuje také mařinka (\"Asperula doerfleri Wettst\"). Pohoří přechází z jihovýchodní strany plynule k pohoří Šar Planina. Velká část pohoří také spadá do stejnojmenného národního parku. \n\nV blízkosti pohoří se nachází vesnice Sredska.\n"}
{"id": "1327082", "url": "https://cs.wikipedia.org/wiki?curid=1327082", "title": "Lesní bouda", "text": "Lesní bouda\n\nLesní bouda je hotel a ekofarma v Krkonoších nacházející se na jižním svahu Liščí hory. \n\nLesní bouda byla původně do roku horská usedlost rodu Erlebachových, s příchodem turismu a lyžování v Krkonoších však došlo k přestavbě na turistickou chatu. Od léta 2010 má chata certifikát ekofarmy, na níž se chovají kozy a ovce.\n\nNa Lesní boudu se lze dostat po turistické červené ze směru od Hrnčířských bud popř. z druhého směru od Chalupy na Rozcestí či po žluté turistické z Pece pod Sněžkou. Na kole je možné sem dojet po krkonošské cyklotrase K1B z Černé hory respektive od Tetřevích bud.\n"}
{"id": "1327086", "url": "https://cs.wikipedia.org/wiki?curid=1327086", "title": "Ošljak (ostrov)", "text": "Ošljak (ostrov)\n\nOšljak (italsky Calugerà) je malý ostrov, jeden z nejmenších osídlených ostrovů na chorvatském pobřeží Jaderského moře. Jeho rozloha činí 0,332 km², podle posledního sčítání lidu zde žilo 29 obyvatel v jediné vesnici stejného názvu.\n\nOstrov se nachází v Zadarském kanálu ve vzdálenosti 780 m od místa Kali a 940 m od místa Preko na ostrově Ugljan. Administrativně spadá ostrov pod općinu Preko. Délka břežní čáry činí 2,41 km a nejvyšší vrchol má 89 metrů. Vesnice Ošljak zabírá 950 m pobřeží na západní straně ostrova a zasahuje až 70 m od břežní čáry. Od roku 1985 je na ostrově vyhlášena přírodní rezervace. Místní obyvatelstvo se vždy živilo rybolovem. Samotná obec je díky své odlehlosti dobře dochovanou ukázkou středozemní architektury. Mezi místní památky patří např. kostel P. Marie ze 6. století nebo pozůstatek větrného mlýna ze století šestnáctého. \n\nDopravně obec i ostrov obsluhuje přístav o hloubce čtyř metrů. Na ostrově nejsou žádné zpevněné silnice. \n\nOstrov je osídlen již od starověku; byly zde nalezeny pozůstatky římského osídlení. Ve středověku byl ostrov ve vlastnictví zadarského arcibiskupství, později byl majetkem zadarských šlechtických rodin. \n\nVzhledem ke svému strategickému významu byl několikrát (1242, 1311-1313) místem vylodění benátského loďstva během jeho výpadů na město Zadar. V roce 1320 se ostrov připomíná jako majetek zadarského arcibiskupství. Roku 1630 zde byl zbudován lazaret pro nemocné morem. V roce 1775 zde byly zbudovány větrné mlýny, které se však do dnešní doby nedochovaly. Jejich majitelé je opustili, neboť se jim jejich provoz nevyplácel. V letech 1929-1958 se na ostrově nacházela také základní škola. \n"}
{"id": "1327088", "url": "https://cs.wikipedia.org/wiki?curid=1327088", "title": "Vyhnálek", "text": "Vyhnálek\n\nČeské příjmení Vyhnálek nese více různých osobností:\n\n"}
{"id": "1327089", "url": "https://cs.wikipedia.org/wiki?curid=1327089", "title": "525 (číslo)", "text": "525 (číslo)\n\nPět set dvacet pět je přirozené číslo. Římskými číslicemi se zapisuje DXXV a řeckými číslicemi φκε. Následuje po čísle pět set dvacet čtyři a předchází číslu pět set dvacet šest.\n\n525 je:\n\n"}
{"id": "1327090", "url": "https://cs.wikipedia.org/wiki?curid=1327090", "title": "Kůs", "text": "Kůs\n\nČeské příjmení Kůs nese více různých osobností:\n\n"}
{"id": "1327097", "url": "https://cs.wikipedia.org/wiki?curid=1327097", "title": "Grand Prix Maďarska 2017", "text": "Grand Prix Maďarska 2017\n\nGrand Prix Maďarska 2017 (oficiálně Formula 1 Pirelli Magyar Nagydíj 2017) se jela na okruhu Hungaroring v Budapešti v Maďarsku dne 19. července 2017. Závod byl jedenáctým v pořadí v sezóně 2017 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1327098", "url": "https://cs.wikipedia.org/wiki?curid=1327098", "title": "Podběrák", "text": "Podběrák\n\nPodběrák je rybářské náčiní. Má podobu ponorné sítě s obručí, která může, ale nemusí mít rukojeť. Používá se k lovu ryb na mělčině nebo jako pomůcka k výlovu ryb již chycených na udici. Podle druhu ryb, pro něž je podběrák určen, může mít jeho síť různě velká oka i obvod obruče. Na některých rybářských revírech v Česku je používání podběráku povinné. Sítě jsou většinou vyrobeny z nylonu.\n"}
{"id": "1327101", "url": "https://cs.wikipedia.org/wiki?curid=1327101", "title": "LGBT práva ve Svazijsku", "text": "LGBT práva ve Svazijsku\n\nLesby, gayové, bisexuálové a translidé (LGBT) se ve Svazijsku setkávají s právnimi komplikacemi neznámými pro většinové obyvatelstvo. Podle zprávy Rock of Hope, svazijské LGBT advokátní skupiny, země dosud nepřijala žádnou legislativu uznávající práva LGBTI a chránící jiné sexuální orientace a genderové identity před diskriminací, v důsledku čehož nemůžou být příslušníci LGBTI menšiny otevření ze strachu z nepřijetí většinovou společností.\n\nPodle sekce 252 (1) ústavy svazijského království jsou v zemi od 22. února 1907 aplikovány principy římskoholandského práva (tyto principy zůstaly zachovány i po dni nezávislosti 6. září 1968), které tvoří neoddělitelnou součást zdejšího právního řádu. Principiálním zdrojem zdejšího práva bylo anglosaské právo aplikované v Transvaalské kolonii, které se pak později stalo součástí práva Jižní Afriky. Podle anglosaského práva z r. 1907 mohl soud za trestný čin sodomie uložit buď smrt nebo mírnější trest.\n\nDo poloviny 20. století chápaly jihoafrické soudy \"sodomii\" jako \"protiprávní a vzájemně konsensuální sexuální vztahy mezi dvěma muži, k nimž dochází minimálně jednou ročně \"per anum\".\" Tato úzká definice zahrnovala demonstrativní výčet několika \"nepřirozených sexuálních aktů\", které byly obecně chápány jako \"smilstva proti přírodě\". Myslely se jimi například i sexuální akty mezi muži bez análního styku. O sexuálních vztazích mezi ženami se právo nikdy nezmiňovalo. Skutečný vliv právního řádu Jihoafrické republiky na svazijské anglosaské právo je nejasný. Mezinárodní lesbická, gay, trans a intersex asociace je toho názoru, že svazijská právní definice \"sodomie\" je stejná jako v případě Jihoafrické republiky, a že pohlavní styk mezi ženami je legální, ačkoli nelze toto tvrzení potvrdit, ani vyvrátit.\n\nPárům stejného pohlaví není umožněno uzavřít sňatek.\n\nPáry stejného pohlaví nemůžou osvojovat svazijské děti. Na druhou stranu se osvojitelem dětí kromě manželských heterosexuálních párů můžou stát i rozvedení nebo svobodní jednotlivci.\n\nV r. 2012 odmítl svazijský ministr zahraničí Mgwagwa Gamedze přistoupit na výzvu pracovní skupiny OSN vyžadující přijetí zákonů chránících práva LGBT menšiny. Gamedze svůj postoj odůvodnil tím, že pochybuje o existenci gayů v zemi, a že tudíž nepovažuje za důležité o takových zákonech vůbec přemýšlet.\n\nV květnu 2017 vydal Výbor OSN pro lidská práva sérii otázek na svazijskou vládu týkající se LGBT práv. Výbor chce mimo jiné také slyšet o možnostech právní ochrany před homofobní a transfobní diskriminací a násilím v bydlení a zaměstnání a o podpoře tolerance.\"\n\nZpráva Ministerstva zahraničí Spojených států, oddělení lidských práv, z r. 2011 shledává, že:\n\nV zemi je hojně rozšířená společenská diskriminace LGBT komunity, která se z tohoto důvodu většinou snaží svojí sexuální orientaci nebo genderovou identitu tajit před okolím. V pramenech zdejšího práva stále zůstává koloniální legislativa proti sodomii; nicméně není známo, že by byla proti homosexuálním mužům nadále uplatňována. Homosexuální muži i ženy, kteří jsou otevření ve svých sexuálních vztazích, často naráží na odpor z řad poskytovatelů bydlení, což z nich často dělá bezdomovce. Vládní představitelé, duchovní a jiné autority obecně homosexuální akty kritizují jako nekompatibilní s křesťanskými kořeny svazijského státu. Společenská diskriminace gayů a leseb má za následek také problém s registrací LGBT advokátních organizací ze strany vlády. Jednou z nich je například House of Pride, která funguje pod jinou organizací zabývající se problematikou HIV/AIDS. Je obtížně podrobně zanalyzovat diskriminaci v zaměstnání, protože o ní oběti často mlčí, a protože gayové a lesby obecně o své sexuální orientaci otevřeně nemluví.\n\nKrál Mswati III., jeden z posledních absolutních monarchů na světě, otevřeně nazval homosexuální vztahy \"satanskými\" a premiér Barnabas Sibusiso Dlamini řekl o homosexualitě, že je abnormální a patologická.\n\nV únoru 2012 se svazijští lékaři rozhodli použít Den svatého Valentýna ke kampani, v níž vyzývali gaye, aby se šli anonymně otestovat na přítomnost viru HIV. Náměstek ministra zdravotnictví Simon Zwane řekl, že homosexuální styk je ve zdejší společnosti sice tabu, ale že Ministerstvo zdravotnictví v rámci ochrany veřejného zdraví hodlá do testování zapojit i páry stejného pohlaví. LGBT skupiny tento krok vřele uvítali jako určitý posun v oblasti většího zviditelnění LGBT komunity.\n\nCírkevní představitelé považují LGBT vztahy za biblicky neakceptovatelné. I tak je ale některé země a komunity nejen tolerují, ale i plně akceptují. To, kam tímto krokem směřujeme, mi rozhodně nedává spát. Naše úřady zatím neumožňují párům stejného pohlaví uzavřít sňatek. Ale pokud se budeme i nadále ubírat takovouto cestou, časem to začnou požadovat, ačkoli na to není naše společnost ani dostatečně připravená, \" řekl Dlamini v červnu 2012 svazijský premiér Barnabas Sibusiso Dlamini.\n\nV r. 2014 řekl tiskový mluvčí Percy Simelane magazínu \"The Swazi Observer\", že se vlád chystá monitorovat situaci LGBT práv v zemi za účelem přijetí oficiálního právního stanoviska.\n\nZprávy o diskriminaci, harašmentu a násilí proti LGBT lidem nejsou ve Svazijsku dostatečně monitorovány. V březnu 2015 byla ve městě Nhlangano zavražděná 26letá lesba. Vrahem byl muž, kterému vadilo žít v blízkosti žen s homosexuální orientací. Několik měsíců předtím došlo k homofobně motivované vraždě gaye.\n\nPodle průzkumu z r. 2016 by pouze 26 % Svazijců nevadilo mít za sousedy příslušníky LGBT komunity.\n\n"}
{"id": "1327102", "url": "https://cs.wikipedia.org/wiki?curid=1327102", "title": "Bidovce", "text": "Bidovce\n\nBidovce jsou obec na Slovensku v okrese Košice-okolí. V roce 2017 zde žilo 1530 lidí. Nachází se zde reformovaný kostel. V obci se mluví převážně slovenštinou.\n\nPrvní písemná zmínka o obci pochází z roku 1276. Od roku 2011 do roku 2017 přibylo v obci téměř 200 obyvatel.\n\nBidovce leží asi 15 kilometrů východně od Košic v údolí řeky Olšava, 50 kilometrů dlouhého přítoku Hornádu. Východně od obce se zvedá pohoří Slanské vrchy s vrcholem Bogota (856 m n. m.) Mezi obcemi Bidovce a Sečovce se nachází Dargovský průsmyk s nadmořskou výškou 473 m n. m.\n\nSousedními obcemi jsou na severu Čakanovce, Nižná Kamenica na severovýchodě, Svinica na východě a jihu, Olšovany na jihovýchodě, Ďurďošík na západě a Trsťany na severozápadě.\n"}
{"id": "1327103", "url": "https://cs.wikipedia.org/wiki?curid=1327103", "title": "Norman Morrison", "text": "Norman Morrison\n\nNorman Morrison (29. prosince 1933 Erie – 2. listopadu 1965 Arlington County) byl americký kvaker, který se upálil na protest proti válce ve Vietnamu.\n\nVystudoval náboženství na College of Wooster a žil s manželkou a třemi dětmi v Baltimore, kde pracoval jako tajemník místního náboženského sboru. Byl přesvědčeným pacifistou a otřásly jím zprávy o používání napalmu ve Vietnamu. Dne 2. listopadu 1965 přijel k budově Pentagonu a před zraky své roční dcery Emily se polil hořlavinou a zapálil přímo pod okny ministra obrany Roberta McNamary, na utrpěné popáleniny téhož dne zemřel.\n\nMorrisonův čin se stal inspirací pro protiválečné hnutí, byl připomenut ve francouzském dokumentárním filmu \"Daleko od Vietnamu\". Ve Vietnamu po něm byly pojmenovány ulice a vydána poštovní známka s jeho portrétem, spisovatel Tố Hữu o něm napsal oslavnou báseň.\n\n"}
{"id": "1327104", "url": "https://cs.wikipedia.org/wiki?curid=1327104", "title": "Turkmenistán na Letních olympijských hrách 2016", "text": "Turkmenistán na Letních olympijských hrách 2016\n\nTurkmenistán na Letních olympijských hrách 2016 v Rio de Janeiru reprezentovalo 10 sportovců, z toho 4 muži a 5 žen. Reprezentanti nevybojovali žádnou medaili.\n"}
{"id": "1327105", "url": "https://cs.wikipedia.org/wiki?curid=1327105", "title": "Bosna a Hercegovina na Letních olympijských hrách 2016", "text": "Bosna a Hercegovina na Letních olympijských hrách 2016\n\nBosnu a Hercegovinu na Letních olympijských hrách 2012 v Londýnu reprezentovalo 11 sportovců z toho 7 mužů a 4 ženy. Reprezentanti nevybojovali žádnou medaili ani nezaznamenali žádné výrazné úspěchy.\n"}
{"id": "1327106", "url": "https://cs.wikipedia.org/wiki?curid=1327106", "title": "Dubočská jeskyně", "text": "Dubočská jeskyně\n\nDubočská jeskyně (srbsky Дубоћка пећина/Duboćka pećina) se nachází ve východním Srbsku, nedaleko od města Kučevo, ve Zvišské kotlině, 150 km východně od Bělehradu. Se svojí délkou 2275 m se považuje za jednu z nejdelších jeskyň na území země.\n\nJeskyně není na rozdíl od jiných upravena pro organizované turistické výpravy, má však nápadný vstup, který se otevírá do krajiny v šířce 25 metrů a výšce 20 metrů. Samotná jeskyně je průchodná pouze v délce 132 m, bohaté jeskynní prvky se však nacházejí mnohem dále, kam již nedopadá denní světlo. Samotnou jeskyni tvoří tzv. Hlavní chodba a poté několik chodeb bočních (Glinoviti kanal, Rusaljkin kanal), kam je ale možný přístup pouze se vhodným speleologickým vybavením. Rusalčina chodba, která má šířku 2-3 m je obzvláště bohatá na jeskynní prvky; svůj název získala podle struktury, která připomíná ženu s hnědými vlasy.\n"}
{"id": "1327108", "url": "https://cs.wikipedia.org/wiki?curid=1327108", "title": "Grand Prix Maďarska 2016", "text": "Grand Prix Maďarska 2016\n\nGrand Prix Maďarska 2016 (oficiálně Formula 1 Magyar Nagydíj 2016) se jela na okruhu Hungaroring v Budapešti v Maďarsku dne 24. července 2016. Závod byl jedenáctým v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1327109", "url": "https://cs.wikipedia.org/wiki?curid=1327109", "title": "Moldavsko na Letních olympijských hrách 2004", "text": "Moldavsko na Letních olympijských hrách 2004\n\nMoldavsko na Letních olympijských hrách 2004 v Aténách reprezentovalo 33 sportovců z toho 26 mužů a 7 žen. Reprezentanti nevybojovali žádnou medaili, jedná se tak o jediné olympijské hry, na kterých Moldavsko žádnou medaili nezískalo. Největší úspěchy zaznamenali judista Victor Bivol, který skončil v kategorii do 73 kg celkově pátý a vzpěrač Alexandru Bratan, který se umístil na 4. místě v kategorii do 105 kg.\n"}
{"id": "1327110", "url": "https://cs.wikipedia.org/wiki?curid=1327110", "title": "Petar Oreb Mijat", "text": "Petar Oreb Mijat\n\nPetar Oreb Mijat (1908, Suho Polje u Đurđevace, Rakousko-Uhersko – 12. května 1934) byl chorvatský člen ustašovců, neúspěšný atentátník na krále Alexandra I.\n\nOreb vyrůstal v těžkých rodinných i sociálních podmínkách. V létě 1933 vstoupil mezi Ustašovce. Postoupil výcvik v několika italských táborech, kde se chorvatští fašisté trénovali. V prosinci 1933 byl vybrán k provedení atentátu na chorvatského krále Alexandra I., nicméně se před samotným činem zalekl a utekl. Byl dopaden jugoslávskou policií, obviněn a soudem na ochranu státu odsouzen k trestu smrti oběšením spolu se svými dvěma komplici. \n"}
{"id": "1327111", "url": "https://cs.wikipedia.org/wiki?curid=1327111", "title": "526 (číslo)", "text": "526 (číslo)\n\nPět set dvacet šest je přirozené číslo. Římskými číslicemi se zapisuje DXXVI a řeckými číslicemi φκς. Následuje po čísle pět set dvacet pět a předchází číslu pět set dvacet sedm.\n\n526 je:\n\n"}
{"id": "1327112", "url": "https://cs.wikipedia.org/wiki?curid=1327112", "title": "527 (číslo)", "text": "527 (číslo)\n\nPět set dvacet sedm je přirozené číslo. Římskými číslicemi se zapisuje DXXVII a řeckými číslicemi φκζ. Následuje po čísle pět set dvacet šest a předchází číslu pět set dvacet osm.\n\n527 je:\n\n"}
{"id": "1327114", "url": "https://cs.wikipedia.org/wiki?curid=1327114", "title": "Mistrovství světa ve vodním slalomu 1959", "text": "Mistrovství světa ve vodním slalomu 1959\n\nMistrovství světa ve vodním slalomu 1959 se uskutečnilo ve švýcarské Ženevě pod záštitou Mezinárodní kanoistické federace. Jednalo se o 6. mistrovství světa ve vodním slalomu.\n"}
{"id": "1327115", "url": "https://cs.wikipedia.org/wiki?curid=1327115", "title": "528 (číslo)", "text": "528 (číslo)\n\nPět set dvacet osm je přirozené číslo. Římskými číslicemi se zapisuje DXXVIII a řeckými číslicemi φκη. Následuje po čísle pět set dvacet sedm a předchází číslu pět set dvacet devět.\n\n528 je:\n\n"}
{"id": "1327116", "url": "https://cs.wikipedia.org/wiki?curid=1327116", "title": "529 (číslo)", "text": "529 (číslo)\n\nPět set dvacet devět je přirozené číslo. Římskými číslicemi se zapisuje DXXIX a řeckými číslicemi φκθ. Následuje po čísle pět set dvacet osm a předchází číslu pět set třicet.\n\n529 je:\n\n"}
{"id": "1327118", "url": "https://cs.wikipedia.org/wiki?curid=1327118", "title": "Nápravné znásilnění", "text": "Nápravné znásilnění\n\nNápravné znásilnění je zločin z nenávisti spočívající v účelovém znásilnění jednotlivce nebo skupiny definovaných odlišnou sexuální orientací nebo genderovou identitou. Pachatel tohoto aktu se snaží pomocí nuceného pohlavního styku dosáhnout změny sexuální orientace oběti na heterosexuální nebo o standardizaci její genderové identity na stereotypní.\n\nTermín \"nápravné znásilnění\" má původ v Jižní Africe, která je proslulá případy nápravného znásilňování lesbických žen. Známou obětí Eudy Simelanová, která byla během něj zavražděná, a Zoliswa Nkonyanová. Ačkoli některé země přijaly zákony chránící LGBT komunitu, nápravné znásilňování bývá často přehlíženo.\n\nNápravné znásilnění je považováno za zločin z nenávisti. Nicméně kvůli převládající homofobii a heteronormativitě nebývají zločiny motivované jinou sexuální orientací nebo genderovou identitou oběti na rozdíl od jiných (rasa, pohlaví, třída, věk atd.) často uznávány autoritami. Podle jedné ze studií je příčinou tohoto stavu situace, ve které policie, justice a širší veřejnost mívají někdy sklony tiše tolerovat zločiny páchané proti homosexuálním mužům a ženám. Mezi ně patří i zmiňované nápravné znásilnění.\n\nNěkteří lidé zastávají názory, že nápravné znásilnění dokáže pomoci lidem, kteří buď nejsou heterosexuální, nebo jejich chování neodpovídá genderovým stereotypům. Zpráva ActionAid potvrzuje, že přeživší často pamatují na slova \"dostaneš lekci\". Pachatelé bývají často motivováni misogynií a šovinismem.\n\nJiné zdroje uvádí, že případy korektivního nuceného pohlavního styku mívají kořeny v morálních normách dané společnosti a diskuzích dědičnosti proti prostředí. Navzdory poznatkům široké odborné veřejnosti o biologické předurčenosti sexuální orientace, mnoho lidí zastává názor, že homosexualita (a jiné odlišnosti od heterosexuální orientace) nevzniká na genetickém či biologickém základu, a tudíž je její příčina ve vlivu daného prostředí. Z tohoto důvodu jsou pak přesvědčení, že jí lze změnit.\n\nPřípady nápravného znásilňování byly zaznamenávány nejčastěji v Thajsku, Zimbabwe, Ekvádoru, Ugandě, Jižní Africe, na Jamajce a v Indii.\n\nZpráva Ministerstva zahraničí USA shledala, že: \"V reacki na sociální tlaky podrobují některé rodiny své LGBT členy nápravnému znásilňování a nuceným manželstvím za účelem dosažení zájmu o heterosexuální životní styl. Tyto trestné činy jsou jenom zřídka vyšetřovány policií. Mezi oběťmi převažují ženy znásilněné některým z mužských rodinných příslušníků. Following the publication of an earlier report with similar wording, Zimbabwský novinář Anus Shaw informoval, že homosexuální ženy jsou znásilňovány muži, aby byl v nich údajně probuzen \"přirozený\" heterosexuální pud. Homosexuální muži bývají zase naopak nuceni k pohlavnímu styku s ženami, aby se \"vyléčili\" ze svého \"vadného\" sexuálního cítění.\n\n\n\nObecně:\n\n"}
{"id": "1327127", "url": "https://cs.wikipedia.org/wiki?curid=1327127", "title": "530 (číslo)", "text": "530 (číslo)\n\nPět set třicet je přirozené číslo. Římskými číslicemi se zapisuje DXXX a řeckými číslicemi φλ. Následuje po čísle pět set dvacet devět a předchází číslu pět set třicet jedna.\n\n530 je:\n\n"}
{"id": "1327131", "url": "https://cs.wikipedia.org/wiki?curid=1327131", "title": "Trofej pro mistra světa ve fotbale", "text": "Trofej pro mistra světa ve fotbale\n\nTrofej pro vítěze mistrovství světa ve fotbale je artefakt, který předávají po finálovém zápase předseda FIFA a hlava hostitelské země kapitánovi vítězného týmu. Od roku 1930 se konalo dvacet světových šampionátů (ve čtyřletém intervalu), titul mistra světa získalo osm zemí.\n\nPřed prvním mistrovstvím světa zakoupil tehdejší šéf FIFA Jules Rimet jako cenu pro vítěze sošku antické bohyně vítězství Níké držící nad hlavou osmibokou nádobu. Jejím autorem byl francouzský sochař Abel Lafleur, byla zhotovena z pozlaceného stříbra ryzosti 925/1000 (tzv. šterlinkové stříbro) a stála na podstavci z lapis lazuli, na který se připevňovaly zlaté destičky s názvy vítězných týmů. Byla vysoká 35 cm a vážila 3,8 kg. Po smrti Julese Rimeta v roce 1946 dostala trofej název „Rimetův pohár“. Trofej byla putovní, přičemž bylo stanoveno, že země, která vyhraje turnaj potřetí, si ji bude moci ponechat trvale. To se podařilo v roce 1970 Brazilcům, Zlatá Niké pak byla vystavena v sídle Brazilské fotbalové konfederace v Rio de Janeiro. Odtud byla 19. prosince 1983 neznámými pachateli odcizena. Nepodařilo se ji nikdy najít a předpokládá se, že ji zloději roztavili.\n\nV roce 1971 vypsala FIFA soutěž na cenu, která měla nahradit Zlatou Niké. Z padesáti tří přihlášených návrhů zvítězil ten, s nímž přišel Ital Silvio Gazzaniga (1921–2016). Jeho socha symbolicky vyjadřila radost z vítězství, když zobrazila dvojici fotbalistů se vztyčenýma rukama, mezi nimiž spočívá zeměkoule. \n\nTrofej byla zhotovena z osmnáctikarátového zlata a malachitu. Je dutá, váží 6,175 kg, z toho 5 kg tvoří zlato. Výška činí 36,8 cm. Na spodní straně jsou vyryta jména držitelů. Vyrobila ji milánská firma GDE Bertoni.\n\nNa rozdíl od Zlaté Niké je pohár podle pravidel věčně putovní. Úřadující mistr světa jej má v držení tři roky po šampionátu. Pak se trofej vrací organizaci FIFA a šampion náhradou získává repliku z pozlaceného bronzu. \n\nOd roku 1974 také dostávají všichni hráči vítězného týmu zlaté medaile. Prvním držitelem nové trofeje se v roce 1974 stalo Západní Německo.\n\n\n\n"}
{"id": "1327132", "url": "https://cs.wikipedia.org/wiki?curid=1327132", "title": "531 (číslo)", "text": "531 (číslo)\n\nPět set třicet jedna je přirozené číslo. Římskými číslicemi se zapisuje DXXXI a řeckými číslicemi φλα. Následuje po čísle pět set třicet a předchází číslu pět set třicet dva.\n\n531 je:\n\n"}
{"id": "1327134", "url": "https://cs.wikipedia.org/wiki?curid=1327134", "title": "532 (číslo)", "text": "532 (číslo)\n\nPět set třicet dva je přirozené číslo. Římskými číslicemi se zapisuje DXXXII a řeckými číslicemi φλβ. Následuje po čísle pět set třicet jedna a předchází číslu pět set třicet tři.\n\n532 je:\n\n"}
{"id": "1327136", "url": "https://cs.wikipedia.org/wiki?curid=1327136", "title": "533 (číslo)", "text": "533 (číslo)\n\nPět set třicet tři je přirozené číslo. Římskými číslicemi se zapisuje DXXXIII a řeckými číslicemi φλγ. Následuje po čísle pět set třicet dva a předchází číslu pět set třicet čtyři.\n\n533 je:\n\n"}
{"id": "1327138", "url": "https://cs.wikipedia.org/wiki?curid=1327138", "title": "Novokosino (stanice metra v Moskvě)", "text": "Novokosino (stanice metra v Moskvě)\n\nNovokosino () je stanice moskevského metra.\n\nStanice Novokosino se nachází nachází na severním okraji městské části Novokosino mezi ulicemi pod křižovatkou ulic \"Suzdalskaja ulica\" () a \"Nosovichinskoje šosse\" (), kolmo ke stanici se nachází \"Južnaja ulica\" () ve městě Reutov. Jedná se o východní konečnou na Kalininsko-Solncevské lince moskevského metra a zároveň se o nejvýchodnější stanici moskevského metra vůbec. Rozkládá se na východní hranici města Moskvy s Moskevskou oblastí. Jedná se o stanici mělce založenou s dvěma podzemními vestibuly, západním a východním, přičemž východy z východního vestibulu ústí do ulic města Reutov. Oba dva vestibuly jsou navíc propojeny se nástupištěm prostřednictvím výtahů. 800 metrů od stanice se nachází železniční stanice Reutovo.\n"}
{"id": "1327140", "url": "https://cs.wikipedia.org/wiki?curid=1327140", "title": "Cis", "text": "Cis\n\nZkratka CIS může mít různé významy:\n\n"}
{"id": "1327144", "url": "https://cs.wikipedia.org/wiki?curid=1327144", "title": "27. pěší divize (Wehrmacht)", "text": "27. pěší divize (Wehrmacht)\n\n27. pěší divize (německy: 27\". Infanterie-Division\") byla divize německé armády (Wehrmacht) za druhé světové války.\n\n27. pěší divize byla založena 1. října 1936 v Augsburgu v rámci první sestavovací vlny německé armády. Divize se účastnila invaze do Polska a bitvy o Francii. 1. listopadu 1940 byla divize reorganizována v 17. tankovou divizi.\n"}
{"id": "1327146", "url": "https://cs.wikipedia.org/wiki?curid=1327146", "title": "Altice Arena", "text": "Altice Arena\n\nAltice Arena (původní a stále hojně využívaný název zní Pavilhão Atlãntico) je víceúčelový krytý stadion v Lisabonu v Portugalsku. Jedná se o jeden z největších stadionů v Evropské unii a největší stadion v Portugalsku. Má kapacitu 20 000 diváků a byl postaven v roce 1998 pro Expo '98. Název je odvozen od telekomunikační společnosti Altice, která převzala někdejšího sponzora MEO.\n\nPlány na výstavbu multifunkční arény v Lisabonu započaly již před akcí Expo '98, pro kterou byla zapotřebí. V té době také vypluly napovrch informace o víceúčelovém zařízení ve městě, které by sloužilo pro koncerty, kongresy či sportovní události velké velikosti. Ostatní stadiony v zemi měly v té době kapacitu maximálně 4 000 lidí, nebyly tak vhodné pro různé akce sportovního typu. Dalším problémem byla také technická nevybavenost tehdejších stadionů. Kvůli tomu zde nebyla možnost pořádat moderní koncerty, muzikály či různé televizní pořady.\n\nV té době se ve městě nacházely pouze malé kryté haly (jako Coliseu de Lisbon) a velké venkovní stadiony, které nebyly vhodné za špatného počasí. Portugalsko tedy nemohlo pořádat velké sportovní akce konané uvnitř či koncerty větších rozměrů. Nová aréna by tedy byl jakýsi kompromis mezi těmito dvěma možnostmi.\n\nRozhodnutí o výstavbě arény v rámci plánu Expo '98 jí umožnilo postavit ji v okrajové části města poblíž nádraží Gare do Oriente a důležitých dopravních křižovatek. To stadionu umožnilo dobré umístění nutné pro přilákání umělců z celé země.\n\nStavba byla navržena portugalským architektem Reginem Cruzem, který je známý především díky svým vládním stavbám v Brazílii a Portugalsku ve spolupráci s ateliérem Skidmore, Owings & Merrill (SOM). Tato společnost byla oceněna první cenou v architektonické soutěži olympijských stadionů v Manchesteru a Berlíně a je zodpovědná za výstavbu dalších velkých sportovních stadionů ve Spojených státech ve městech jako Portland, Filadelfie, Oakland a Minneapolis. Cruz je taktéž spoludesignérem lisabonské věže Torre Vasco da Gama v městské části Parque des Nações. Tvar arény má připomínat obrovský létající talíř či vodního členovce ostrorepa. Stavba je díky svým tvarům velmi unikátní. Střecha například sedí na dřevěném mřížoví a je inspirována válečnými loděmi karakami. Dřevo bylo vybráno v době Expa '98, které bylo věnováno světovému oceánu a portugalským mořským výpravám 15. století, a tak byl tento materiál vhodnější než beton či ocel.\n\nHlavními výhodami designu byly zminimalizování vizuálního dopadu kvůli své velikosti, úspora energie a snadnější pohyb diváků uvnitř i kolem budovy.\n\nHlavní průčelí se nachází na jižní straně, což v chladných měsících zabezpečuje sluneční svit během dne a zároveň redukuje přímý sluneční svit v horkých měsících. Díky takovéto formě se šetří výdaje za topení a klimatizaci. V horní části se nachází přirozená ventilace, která zajišťuje cirkulaci vzduchu a ochlazování. Díky tomu, že se hlavní patro nachází 6,4 metru nad zemským povrchem, mohla být postavena vysoká střecha a celková rozloha zdí byla zmenšena. Nedochází tak tedy k tak velkým ztrátám tepla a tepelným výměnám. Zevnějšek je tvořen sklem, prosklené části jsou zastíněny panely, které přesahují úroveň fasády. To umožňuje slunečním paprskům proniknout do budovy v zimních měsících a vnitřek tak zahřívat. Systém venkovních pohyblivých žaluzií pak zajišťuje světlo uvnitř arény.\n\nCelou arénu obklopuje krátké schodiště, které umožňuje snadný přístup do haly.\n\nBěhem Expa '98 budova nesla název \"\"Pavilon Utopie\"\" a stala se domovem výstavy \"\"Oceány a utopie\"\".\n"}
{"id": "1327147", "url": "https://cs.wikipedia.org/wiki?curid=1327147", "title": "Borsig", "text": "Borsig\n\nBorsig může být: \n\n\n\n"}
{"id": "1327149", "url": "https://cs.wikipedia.org/wiki?curid=1327149", "title": "Karel Tomsa", "text": "Karel Tomsa\n\nKarel Tomsa (17. července 1904 Nymburk – 3. srpna 1993 Týnec nad Sázavou) byl český zeměměřič a fotogrammetr.\n\nVystudoval České vysoké učení technické v Praze (ČVUT). Mezi roky 1926 a 1956 působil v akademickém prostředí. Nejprve se stal asistentem Josefa Ryšavého na ČVUT, pak přešel na brněnskou Vysokou školu zemědělskou, kde se stal pomocníkem Antonína Tichého. Zaměstnán byl také u Vojenských lesů, na československém ministerstvu zemědělství a v Lesoprojektu Státních lesů. V letech 1957 a 1966 byl zaměstnán ve Výzkumném ústavu geodetickém, topografickém a kartografickém v Praze (VÚGTK) na pozici vědeckého pracovníka. Věnoval se lesnické geodézii a fotogrammetrii. Patřil mezi první vědce v Československu, kdo představil své řešení analytické aerotriangulace, které posléze aplikoval i v reálném použití. Své výzkumy představil v díle nazvaném \"Praktická geometrie lesnická\", jež vydal v roce 1966.\n"}
{"id": "1327151", "url": "https://cs.wikipedia.org/wiki?curid=1327151", "title": "Serrano", "text": "Serrano\n\nSerrano může být:\n\n"}
{"id": "1327155", "url": "https://cs.wikipedia.org/wiki?curid=1327155", "title": "Broadford", "text": "Broadford\n\nBroadford může mít různé významy:\n"}
{"id": "1327156", "url": "https://cs.wikipedia.org/wiki?curid=1327156", "title": "Melkøya", "text": "Melkøya\n\nMelkøya je norský ostrov nacházející se v kraji Finnmark nedaleko města Hammerfest. Ostrov o ploše 0,69 km je s městem Hammerfest spojen tunelem Melkøysund, který byl dokončen v roce 2003.\n\nPrakticky celý ostrov je pokryt průmyslovým zařízením pro příjem a zpracování zemního plynu firmy Statoil. Stavba továrny byla dokončena v roce 2007. Zemní plyn je na ostrov příváděn z oblasti Snøhvit v Barentsově moři 143 km dlouhým plynovodem a poté zkapalněn. Zkapalněný zemní plyn je tankery vyvážen na světové trhy.\n"}
{"id": "1327158", "url": "https://cs.wikipedia.org/wiki?curid=1327158", "title": "Davenport", "text": "Davenport\n\nDavenport je anglické příjmení s těmito nositeli:\n\n\n"}
{"id": "1327159", "url": "https://cs.wikipedia.org/wiki?curid=1327159", "title": "LA to the Moon Tour", "text": "LA to the Moon Tour\n\nLA to the Moon Tour je 4. koncertní turné americké zpěvačky Lany Del Rey. Turné se zaměřuje hlavně na zpěvaččino album \"Lust for Life\" z roku 2017. Turné bylo zahájeno v Minneapolis 5. ledna 2018 a zpěvačka během něj objede Severní i Jižní Ameriku, Austrálii a Evropu. Na prvních 5 koncertech v Minneapolis, Denveru, Kansas City, Chicagu a Bostonu bude předskokankou americká zpěvačka Jhené Aiko, po zbytek severoamerické části turné kromě havajského vystoupení pak kolumbijsko-americká zpěvačka Kali Uchis.\n\nPoté, co bylo 21. července 2017 zveřejněno album \"Lust for Life\", začalo se diskutovat, zda zpěvačka pro fanoušky přichystá světové turné pro nové album. Po sérii několika vystoupení ve Velké Británii a Spojených státech oznámila zpěvačka 19. srpna prostřednictvím videa, které bylo nahráno na její facebookový a instagramový profil, další světové turné.\n\n27. září byla jako první zveřejněna města a data turné v Severní Americe, ve stejný den zpěvačka oznámila, že se objeví i na několika festivalech v Jižní Americe. Vstupenky na tato vystoupení byla v prodeji 2. října. Termíny australských a evropských koncertů byly oznámeny 16. října.\n\nBěhem říjnového interview pro MTV zpěvačka prozradila, že se při přípravách stage snažila zahrnout hodně citů a projekce s tématem pláže a \"nádherné konstrukce, které se pohybují na a ze stage, aby prostředí koncertu udělila klasický dojem\".\n\nNásledující setlist obsahuje písně, které zpěvačka předvedla na prvním koncertu 5. ledna 2018 v Minneapolis. Seznam nereprezentuje písně celého turné.\n\n"}
{"id": "1327160", "url": "https://cs.wikipedia.org/wiki?curid=1327160", "title": "Fed Cup 2017 – Americká zóna", "text": "Fed Cup 2017 – Americká zóna\n\nAmerická zóna Fed Cupu 2017 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na americkém kontinentu. Do soutěže Americké zóny nastoupilo 22 družstev, z toho devět účastníků hrálo v 1. skupině a dalších třináct pak ve 2. skupině. Součástí herního plánu byly také dvě baráže.\n\n\n\n\n\n"}
{"id": "1327161", "url": "https://cs.wikipedia.org/wiki?curid=1327161", "title": "Kaple svaté Markéty (Rybníky)", "text": "Kaple svaté Markéty (Rybníky)\n\nKaple svaté Markéty (případně kostel svaté Markéty) je kaple v římskokatolické farnosti Vémyslice, nachází se východně od obce Rybníky na místě původní obce Tupanov (nebo Topanov), jehož byl kostel centrem a je posledním pozůstatkem této obce. Nyní se nachází na hřbitově. Kostel, původně románský, dříve býval větší, původní hlavní loď byla zbořena v roce 1877, v roce 1895 byl zazděn otvor vítězného oblouku a přistavěna předsíň, v kostele jsou dochovány nástěnné malby z 1. poloviny 16. století. V kostele se dříve nacházel oltářní obraz Korunování Panny Marie, ten byl později umístěn do Moravské galerie v Brně. Kostel je chráněn jako kulturní památka České republiky. \n\nKostel svaté Markéty byl postaven ve 13. století a byl centrem vesnice Tupanov, která existovala ještě v roce 1503. Později zřejmě byla zničena v některé z válek v 16. století. V roce 1625 je Tupanov uváděn jako pustý, jedinou stavbou, která zůstala zachována, je kaple svaté Markéty. V roce 1877 pak byla zbořena hlavní loď kostela a následně v roce 1895 byl kostel upraven a byla přistavěna předsíň, později byl kostel rekonstruován ještě v letech 1910 a 1945. Nejnovější rekonstrukce proběhla v roce 2009, kdy byla kaple obnovena a půdorys původní lodě vyznačen dlažbou, při téže rekonstrukci byly odhaleny kostry různě rozmístěné v okolí kaple. Zvony z kostela byly přeneseny do kostela svatého Cyrila a Metoděje v Rybníkách.\n\n\n"}
{"id": "1327163", "url": "https://cs.wikipedia.org/wiki?curid=1327163", "title": "Fed Cup 2017 – zóna Asie a Oceánie", "text": "Fed Cup 2017 – zóna Asie a Oceánie\n\nZóna Asie a Oceánie Fed Cupu 2017 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na asijském kontinentu a v Oceánii. Do soutěže zóny nastoupilo 20 družstev, z toho sedm účastníků hrálo v 1. skupině a dalších třináct pak ve 2. skupině. Součástí herního plánu byly také dvě baráže.\n\n\n\n\n\n"}
{"id": "1327166", "url": "https://cs.wikipedia.org/wiki?curid=1327166", "title": "Fed Cup 2017 – zóna Evropy a Afriky", "text": "Fed Cup 2017 – zóna Evropy a Afriky\n\nZóna Evropy a Afriky Fed Cupu 2017 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na evropském a africkém kontinentu. Do soutěže zóny Evropy a Afriky nastoupilo 37 družstev, z toho čtrnáct účastníků hrálo v 1. skupině, osm ve 2. skupině a patnáct v kvalitativně nejnižší 3. skupině. Součástí herního plánu byly také tři baráže.\n\n\n\n\n\n\n\n"}
{"id": "1327168", "url": "https://cs.wikipedia.org/wiki?curid=1327168", "title": "Zenon Nowosz", "text": "Zenon Nowosz\n\nZenon Nowosz (* 6. února 1944, Varšava) je bývalý polský atlet, sprinter, jehož specializací byl běh na 100 m i na 200 metrů.\n\nNowosz závodil v 70. letech a získal značnou sbírku medailí. Je halovým mistrem Evropy v běhu na 50 m i na 60 metrů a mj. se stal celkem 13 krát mistrem Polska v halových i venkovních bězích.\n\n\n"}
{"id": "1327169", "url": "https://cs.wikipedia.org/wiki?curid=1327169", "title": "Vislanka", "text": "Vislanka\n\nVislanka je obec na Slovensku v okrese Stará Ľubovňa v Prešovském kraji na úpatí Levočských vrchů.\n\nPrvní písemná zmínka o obci pochází z roku 1773. V obci je řeckokatolický chrám svatých Kosmy a Damiána z 19. století.\n\n"}
{"id": "1327172", "url": "https://cs.wikipedia.org/wiki?curid=1327172", "title": "Sulín", "text": "Sulín\n\nSulín je obec na Slovensku v okrese Stará Ľubovňa v Prešovském kraji na úpatí Ľubovnianské vrchoviny. Severní hranici katastru tvoří řeka Poprad, která je zároveň státní hranicí s Polskem.\n\nV obci je neoklasicistní chrám svatého Michaela archanděla z roku 1879.\n\n"}
{"id": "1327176", "url": "https://cs.wikipedia.org/wiki?curid=1327176", "title": "Matteo De Carli", "text": "Matteo De Carli\n\nMatteo De Carli (* 1. března 1981 Varese) je italský šéfkuchař, gastronom a provozovatel italské restaurace Casa De Carli v Praze, která je od roku 2013 doporučovaným místem v průvodci Michelin Main Cities of Europe. V letech 2011 a 2012 byl šéfkuchařem slavné michelinské restaurace Cipriani v New Yorku.\n\n\n\n\nV letech 1996 až 2014 působil Matteo také jako kuchař nebo šéfkuchař v restauracích Le Jardin, Hotel Richemond, restauraci Gstaad, Hotel Palace, restauraci Giardino Romano ve švýcarské Ženevě nebo v italských Ristorante del Circolo di Gallarate a Restaurant Pro Forma v Legnano. Krátce působil také ve francouzské Les Deux Alpes, Hotel Les Melezes.\n\nV roce 2010 získal Matteo kvalifikační titul z klasické a mezinárodní gastronomie na Istituto Professionale Alberghiero \"De Filippi\", Varese v Itálii a je držitelem řady kulinářských certifikátů, např. v oblastech řízení hygieny potravin u úřadu pro Národní hygienu v Irsku, profitabilního oceňování jídla u irské Fáilte nebo ochrany potravin u ministerstva zdravotnictví v New Yorku.\n\n\nPropagátor a garant italské kuchyně v České republice\n\nSpolečně s šéfkuchařem Riccardem Lucqueem byl Matteo De Carli označen akademií \"Accademia Italiana della Cucina\" za jednoho ze dvou hlavních propagátorů a strážců kvalitní italské kuchyně v České republice.\n\nMatteo De Carli je členem Italsko-české obchodní a průmyslové komory (CAMIC).\n\nMatteo se věnuje také fotografii a keramice. Vytvořil mimo jiné kolekci vlastních keramických talířů, na kterých servíruje hostům v Casa De Carli degustační menu.\n\n"}
{"id": "1327177", "url": "https://cs.wikipedia.org/wiki?curid=1327177", "title": "Mistrovství světa ve vodním slalomu 1961", "text": "Mistrovství světa ve vodním slalomu 1961\n\nMistrovství světa ve vodním slalomu 1961 se uskutečnilo v německém Hainsbergu pod záštitou Mezinárodní kanoistické federace. Jednalo se o 7. mistrovství světa ve vodním slalomu.\n"}
{"id": "1327178", "url": "https://cs.wikipedia.org/wiki?curid=1327178", "title": "Oldenburg in Holstein", "text": "Oldenburg in Holstein\n\nOldenburg in Holstein je německé město nedaleko Baltského moře ležící v historické zemi Holštýnsko a v dnešní spolkové zemi Šlesvicko-Holštýnsko. Nejbližším větším městem je Lübeck.\nNa místě Oldenburgu vzniklo slovanské hradiště nazývané později Oldenburger Wall. Německé jméno je odvozeno od slovanského názvu \"Starigard\" „starý hrad“, stejně jako název latinský \"Aldinburg\"/\"Altenburg\". Z hradiště se stal významný přístav a středisko slovanského kmene Vagrů a mezi lety 948 a 972 zde vzniklo biskupství spadající do hamburské arcidiecéze. Dějiny tohoto biskupství tvoří velkou část vyprávění \"Kroniky Slovanů\" Helmolda z Bosau z 60.–70. let 12. století. Kolem roku 1150 zde byl postaven kostel svatého Jana, pravděpodobně nejstarší větší kostelní stavba z pálených cihel v Evropě. Pravděpodobně roku 1154 byl zničen místní posvátný háj boha Proveho. Přibližně v polovině 12. století začalo ve městě slovanské obyvatelstvo ztrácet svůj vliv a sídlo biskupství bylo přeneseno do Lübecku biskupem Geroldem. Vlivem zanášení písku se Oldenburg stal vnitrozemským městem, ale až do začátku 17. století fungoval jako přístav díky kanálu Oldenburger Graben.\n\n"}
{"id": "1327179", "url": "https://cs.wikipedia.org/wiki?curid=1327179", "title": "Mistrovství světa ve vodním slalomu 1963", "text": "Mistrovství světa ve vodním slalomu 1963\n\nMistrovství světa ve vodním slalomu 1963 se uskutečnilo v rakouském Spittalu pod záštitou Mezinárodní kanoistické federace. Jednalo se o 8. mistrovství světa ve vodním slalomu.\n"}
{"id": "1327183", "url": "https://cs.wikipedia.org/wiki?curid=1327183", "title": "Marta Vavrysová", "text": "Marta Vavrysová\n\nMarta Vavrysová (12. srpna 1954 Zlín) je malířka a výtvarnice (galeristka). Jejím otcem byl akademický sochař Evžen Macků – potomek českého malíře Josefa Mánesa. V letech 1969 až 1973 absolvovala Uměleckoprůmyslovou školu v Uherském Hradišti, kde se věnovala modelářství a návrhářství obuvi a módních doplňků (profesoři: Jan Dudešek a Břetislav Polišenský). S manželem - akademickým malířem a ilustrátorem Pavlem Vavrysem má syna Martina a dceru Markétu. Obrazy Marty Vavrysové jsou součástí početných soukromých sbírek doma i v zahraničí.\n\nTvorbu Marty Vavrysové možno označit za komorní. Vyznačuje se menšími formáty, intimnější tematikou a niterním zaujetím. Její zátiší s koráli, vějíři, krajkami, maskami či loutkami navozují nejen atmosféru zašlých časů, ale i symboliku mezilidských vztahů a pomíjivost tohoto světa. Zvláštní barevnost obrazů (starorůžové, fialové a namodralé tóny v kombinaci s bílou) jakož i kontrast pastózních a lazurních ploch vytváří tu atmosféru šťastné idyly, jindy touhu po harmonii či smutek nebo nostalgii. Jedinečnou atmosféru jejich obrazů podtrhuje křehký půvab, měkký, rozplývavý rukopis, modelování světlem a stínem i monotematická barevnost.\n\n\nOd roku 1989 je část díla Marty Vavrysové vystavena ve stálé expozici v rodinné Galerii Vavrys.\n\n\n\n\n\n\n\n"}
{"id": "1327185", "url": "https://cs.wikipedia.org/wiki?curid=1327185", "title": "Mistrovství světa ve vodním slalomu 1965", "text": "Mistrovství světa ve vodním slalomu 1965\n\nMistrovství světa ve vodním slalomu 1965 se uskutečnilo v rakouském Spittalu pod záštitou Mezinárodní kanoistické federace. Jednalo se o 9. mistrovství světa ve vodním slalomu.\n"}
{"id": "1327192", "url": "https://cs.wikipedia.org/wiki?curid=1327192", "title": "Seznam dílů seriálu The Man in the High Castle", "text": "Seznam dílů seriálu The Man in the High Castle\n\nToto je seznam dílů seriálu \"The Man in the High Castle\". Americký historický televizní seriál \"The Man in the High Castle\" byl zveřejněn na Prime Video.\n\n<onlyinclude></onlyinclude>\n\n"}
{"id": "1327194", "url": "https://cs.wikipedia.org/wiki?curid=1327194", "title": "Melrose Place (seriál, 2009)", "text": "Melrose Place (seriál, 2009)\n\nMelrose Place je americký dramatický televizní seriál, jehož autory jsou Todd Slavkin a Darren Swimmer. Je sequelem seriálu \"Melrose Place\" z 90. let 20. století. Premiérově byl vysílán v letech 2009–2010 na stanici The CW. Celkově bylo natočeno 18 dílů, po první řadě byl kvůli nízké sledovanosti zrušen.\n\nV bytovém komplexu Melrose Place v kalifornském West Hollywoodu žije řada dvacátníků, kteří chtějí prosadit ve světě svoje osobní cíle a touhy. Patří k nim novinářka Ella Simmsová, šéfkuchař Auggie Kirkpatrick, studentka medicíny Lauren Yungová, začínající filmař Jonah Miller se svou snoubenkou, učitelkou Riley Richmondovou, a další.\n\n\n"}
{"id": "1327195", "url": "https://cs.wikipedia.org/wiki?curid=1327195", "title": "Melrose Place", "text": "Melrose Place\n\nMelrose Place může být:\n"}
{"id": "1327197", "url": "https://cs.wikipedia.org/wiki?curid=1327197", "title": "Grand Prix Austrálie 2017", "text": "Grand Prix Austrálie 2017\n\nGrand Prix Austrálie 2017 (oficiálně 2017 Rolex Australian Grand Prix) se jela na okruhu Albert Park Circuit v Melbourne v Austrálii dne 26. března 2017. Závod byl prvním v pořadí v sezóně 2017 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1327198", "url": "https://cs.wikipedia.org/wiki?curid=1327198", "title": "Within Silence", "text": "Within Silence\n\nWithin Silence (v letech 2008–2014 známá jako Rightdoor) je slovenská powermetalová hudební skupina z Košic založená v roce 2008 zpěvákem Martinem Kleinem a kytaristou Richardem Germánusem. V roce 2014 došlo ke změně názvu z Rightdoor na Within Silence a o rok později bylo vydáno debutové album \"Gallery of Life\". To vyšlo pod švédským hudebním vydavatelstvím Ulterium Records a jeho přebal nakreslil Jan Yrlund, známý svojí prací pro skupiny jako jsou Apocalyptica nebo Korpiklaani. V rámci podpory alba se skupina mimo jiné zúčastnila evropského turné v roli předkapely Theocracy. Na podzim roku 2017 je plánováno druhé studiové album \"Return from the Shadows\", jehož obal opět vytvořil Jan Yrlund. Na smíchání alba a masteringu se podílel Roland Grapow, bývalý kytarista skupiny Helloween.\n\nHudebně se skupina řadí do powermetalového žánru, vyznačuje se především silnými melodiemi a epickými aranžmá. Autory skladeb jsou zakladatelé kapely Martin Klein a kytarista Richard Germánus, texty jsou psané výhradně v angličtině. V tomto jazyce také probíhá veškerá propagace skupiny. Hudebně bývají Within Silence přirovnáváni ke kapelám jsou Sonata Arctica, Stratovarius nebo Theocracy.\n\n\n\n"}
{"id": "1327199", "url": "https://cs.wikipedia.org/wiki?curid=1327199", "title": "5. perioda", "text": "5. perioda\n\nPátá perioda periodické tabulky obsahuje stejně jako 4. perioda 18 prvků, zde to jsou rubidium, stroncium, yttrium, zirkonium, niob, molybden, technecium, ruthenium, rhodium, palladium, stříbro, kadmium, indium, cín, antimon, tellur, jod a xenon. Většinou to jsou kovy, antimon a tellur patří mezi polokovy, jod a xenon jsou nekovy. Téměř všechny tyto prvky jsou za normálních podmínek pevné látky, pouze xenon je plyn.\n\nRubidium a stroncium reagují již za pokojové teploty s vodou za vzniku příslušného hydroxidu a uvolnění vodíku. Yttrium s vodou nereaguje, je však reaktivnější než přechodné kovy této periody. Zirkonium se vyznačuje mimořádnou chemickou stálostí – je zcela netečné k působení vody a odolává působení většiny běžných minerálních kyselin i roztoků alkalických hydroxidů. Pro jeho rozpouštění je nejúčinnější kyselina fluorovodíková (HF) nebo její směsi s jinými minerálními kyselinami; práškové zirkonium se ovšem dobře slučuje s kyslíkem, na vzduchu může samovolně vzplanout, zvláště za zvýšené teploty. Niob je za nižších teplot také poměrně stálý, vzduchem se oxiduje při teplotě nad 200 °C; poměrně dobře se rozpouští v kyselině fluorovodíkové (HF), kyselých roztocích obsahujících fluoridové ionty, a snadno se rozkládá alkalickým tavením. Ruthenium, rhodium a palladium patří mezi lehké platinové kovy a mají katalytické vlastnosti, jinak jsou velmi stálé. Stříbro je jakožto ušlechtilý kov také málo reaktivní, o něco reaktivnější jsou ostatní kovy a polokovy této periody. Reaktivita jodu je poměrně nízká, xenon je jako vzácný plyn téměř inertní, ovšem sloučeniny tvoří nejochotněji ze všech neradioaktivních vzácných plynů.\n\nRubidium a stroncium se v přírodě vyskytují ve formě solí, rubidium jako příměs v minerálech ostatních alkalických kovů, stroncium tvoří samo několik minerálů jako jsou stroncianit (SrCO) a celestin (SrSO). Yttrium zpravidla doprovází ostatní kovy vzácných zemin.\n\nZirkonium se v přírodě vyskytuje například jako minerál zirkon (ZrSiO), množství technecia v přírodě je téměř nulové. Ruthenium, rhodium a palladium se vyskytují s ostatními platinovými kovy, stříbro patří metzi ušlechtilé kovy a lze jej nalézt v minerálech (např. akantit a argentit, AgS) i v elementární podobě, kde je ovšem většinou příměsí ve zlatě. K minerálům cínu patří zejména kasiterit (SnO). Jod se ve formě solí vyskytuje hlavně v mořské vodě, xenon je v malé koncentraci přítomen v zemské atmosféře.\n"}
{"id": "1327204", "url": "https://cs.wikipedia.org/wiki?curid=1327204", "title": "Mistrovství světa ve vodním slalomu 1967", "text": "Mistrovství světa ve vodním slalomu 1967\n\nMistrovství světa ve vodním slalomu 1967 se uskutečnilo v československém Lipně nad Vltavou pod záštitou Mezinárodní kanoistické federace. Jednalo se o 10. mistrovství světa ve vodním slalomu.\n"}
{"id": "1327208", "url": "https://cs.wikipedia.org/wiki?curid=1327208", "title": "Sarton", "text": "Sarton\n\nSarton je francouzská obec v departementu Pas-de-Calais v regionu Hauts-de-France. V roce 2014 zde žilo 180 obyvatel.\n\nObec leží u hranic departementu Pas-de-Calais s departementem Somme.\n\nSousední obce jsou: Beauquesne (Somme), Marieux (Somme), Orville, Thièvres a Thièvres (Somme).\n\n\"Počet obyvatel\"\n\n"}
{"id": "1327210", "url": "https://cs.wikipedia.org/wiki?curid=1327210", "title": "Mistrovství světa ve vodním slalomu 1969", "text": "Mistrovství světa ve vodním slalomu 1969\n\nMistrovství světa ve vodním slalomu 1969 se uskutečnilo v francouzském Bourg-Saint-Maurice pod záštitou Mezinárodní kanoistické federace. Jednalo se o 11. mistrovství světa ve vodním slalomu.\n"}
{"id": "1327211", "url": "https://cs.wikipedia.org/wiki?curid=1327211", "title": "Muzeum filmů Zdeňka a Jana Svěrákových", "text": "Muzeum filmů Zdeňka a Jana Svěrákových\n\nMuzeum filmů Zdeňka a Jana Svěrákových je stálá expozice na zámku v Čechách pod Kosířem v okrese Prostějov v Olomouckém kraji. Impuls k založení muzea vzešel během výstavy u příležitosti uvedení filmu \"Kuky se vrací\", kterou na zámku připravovali ve spolupráci s Janem Svěrákem. Autoři myšlenky tehdy pociťovali lítost nad skutečností, že se jednotlivé rekvizity po skončení natáčení založí do archivů bez jejich dalšího využití.\n\nVznikla proto stálá výstava, na níž mohou návštěvníci zhlédnout v odkazu na \"Obecnou školu\" figurínu učitele Igora Hnízda, který stojí před tabulí s napnutou rákoskou, a vyfotit se s ním, nebo zasednout do replik školních lavic z téhož filmu, dále je vystaveno okénko ze snímku \"Vratné lahve\" nebo v upomínce na film \"Kuky se vrací\" je zde Kukyho auto a lesní příbytek. Jsou tu i některé prvky, jež se objevily ve snímku \"Tmavomodrý svět\". V roce 2017 se navíc muzeum rozšířilo i některé prvky ze snímku \"Po strništi bos\", který měl ten rok premiéru. Všechny vystavené rekvizity jsou – až na školní lavici – originály, tedy takové, jak byly užity ve snímcích Zdeňka a Jana Svěrákových. Vedle toho muzeum vystavuje i psací stroj používaný Zdeňkem Svěrákem při psaní jeho textů. Dostal ho od své babičky a tvořil na něm školní časopisy, hry Divadla Járy Cimrmana i scénáře k filmům. Nakonec však stroj vyměnil za počítač.\n\nOtevření muzea se uskutečnilo 2. dubna 2016 za účasti Jana Svěráka. Druhé otevření proběhlo asi o dva měsíce později (10. června), kdy se ho zúčastnil i Zdeněk Svěrák. Součástí oslav bylo vystoupení kapely Buty, s níž si na koncertu Zdeněk Svěrák i zazpíval.\n"}
{"id": "1327212", "url": "https://cs.wikipedia.org/wiki?curid=1327212", "title": "Kosinus koversus", "text": "Kosinus koversus\n\nKosinus koversus je již nepoužívaná goniometrická funkce. Značila se formula_1 nebo formula_2.\n\nKosinus koversus je definován pomocí sinu:\nformula_3.\n\n\n\n\n\n\n\n"}
{"id": "1327213", "url": "https://cs.wikipedia.org/wiki?curid=1327213", "title": "Mistrovství světa ve vodním slalomu 1971", "text": "Mistrovství světa ve vodním slalomu 1971\n\nMistrovství světa ve vodním slalomu 1971 se uskutečnilo v italském Meranu pod záštitou Mezinárodní kanoistické federace. Jednalo se o 12. mistrovství světa ve vodním slalomu.\n"}
{"id": "1327216", "url": "https://cs.wikipedia.org/wiki?curid=1327216", "title": "Koval", "text": "Koval\n\nPříjmení Koval nese více různých osobností:\n\n"}
{"id": "1327218", "url": "https://cs.wikipedia.org/wiki?curid=1327218", "title": "534 (číslo)", "text": "534 (číslo)\n\nPět set třicet čtyři je přirozené číslo. Římskými číslicemi se zapisuje DXXXIV a řeckými číslicemi φλδ. Následuje po čísle pět set třicet tři a předchází číslu pět set třicet pět.\n\n534 je:\n\n"}
{"id": "1327219", "url": "https://cs.wikipedia.org/wiki?curid=1327219", "title": "SV Meppen", "text": "SV Meppen\n\nSV Meppen (celým názvem: Sportverein Meppen 1912 e. V.) je německý fotbalový klub, který sídlí v Meppenu, jenž leží ve spolkové zemi Dolní Sasko. Od sezóny 2017/18 působí ve 3. lize, třetí německé nejvyšší fotbalové soutěži. Své domácí zápasy odehrává v Hänsch-Areně s kapacitou 13 815 diváků. Klubové barvy jsou modrá a bílá. Počet klubových členů dosahuje 1 300 lidí (k září 2017).\n\nZaložen byl 29. listopadu 1912 pod názvem FC Amisia Meppen. Svůj současný název nese od roku 1922. Největším úspěchem klubu je nepřetržitá jedenáctiletá účast ve druhé Bundeslize v sezónách 1987/88 – 1997/98. Jediné cennější vítězství pochází ze sezóny 1998/99, kdy se Meppen stal vítězem dolnosaského zemského poháru.\n\nMimo mužský fotbalový oddíl má fotbalový klub i jiné oddíly, mj. oddíl ženského fotbalu.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1327220", "url": "https://cs.wikipedia.org/wiki?curid=1327220", "title": "Buňkov", "text": "Buňkov\n\nBuňkov je rybník na Neratovském potoce u obce Břehy v okrese Pardubice, součásti Pardubického kraje. S budováním vodního díla se započalo během šedesátých let 20. století. Zkolaudován byl v roce 1973. O pět let později (1978) vznikl při jeho okraji autokemp mající na břehu rybníka písečnou pláž. Vodní dílo se vedle rekreace využívá i k chovu ryb. Na počátku roku 2009 se dělníkům podařilo zpod jeho hladiny vytáhnout i utopený traktor, který se nacházel od břehu nádrže ve vzdálenosti přesahující sto metrů.\n\nRozloha rybníku je 53,3 hektarů, celkový objem činí 632 tis. m³, retenční objem je 285 tis. m³.\nLeží v nadmořské výšce přibližně 211 metrů a rozkládá se jižně až jihovýchodně od obce (v těsném sousedství), na jeho místě byly původně neproduktivní louky. Vybudován byl v přirozené prohlubni, \ndno je tvořeno převážně sedimenty, jen na části plochy (východní strana) byl původně les. Hloubka u výpustě činí 3 metry. Celková délka hráze je přes 750 metrů, šířka hráze je 4 až 8 metrů. Kromě rekrečního využití je významný i chov ryb, v 80. letech 20. století činil obvyklý roční výlov kolem 200 metrických centů ryb. V roce 2015 byla u rybníka vybudována naučná stezka.\n\n\"Přístup k rybníku:\" je velmi dobře přístupný po silnici II/333, která vede z Přelouče přes obec Břehy podél severního břehu rybníka do Lázní Bohdaneč. Z této silnice odbočuje místní komunikace k autokempinku. Podél západního a jižního okraje rybníka (z obce Břehy do vesnice Lohenice) vede značená turistická cesta pro pěší a souběžně s ní též cyklotrasa.\n\n"}
{"id": "1327221", "url": "https://cs.wikipedia.org/wiki?curid=1327221", "title": "Nørre Alslev", "text": "Nørre Alslev\n\nNørre Alslev je město na severu ostrova Falster v jižním Dánsku. Je součástí komuny Guldborgsund a administrativně spadá pod region Sjælland.\n\nDo konce roku 2006 byl Nørre Alslev samostatnou komunou v bývalém okresu Storstrøm, která zanikla administrativní reformou. Byla sloučena s komunami Nykøbing Falster, Nysted, Sakskøbing, Stubbekøbing a Sydfalster, čímž vznikla komuna Guldborgsund.\n\nNa severu od města stojí 3 199 metrů dlouhý Storstrømský most, spojující Falster s ostrovem Masnedø, ze kterého vede Masnedsundský most do města Vordingborg na Sjællandu. Dále na východě jsou Mosty Farø, otevřené v roce 1985.\n\n"}
{"id": "1327226", "url": "https://cs.wikipedia.org/wiki?curid=1327226", "title": "Katalánská evropská demokratická strana", "text": "Katalánská evropská demokratická strana\n\nKatalánská evropská demokratická strana (katalánsky: \"El Partit Demòcrata Europeu Català - PDeCAT\", španělsky: \"El Partido Demócrata Europeo Catalán\") je španělská respektive katalánská výrazně patriotistická strana, která především usiluje o nezávislost Katalánska, sleduje ovšem i další obecně politické cíle.\nByla vytvořena transformací, někdejší strany Demokratická konvergence Katalánska (Convergència Democràtica de Catalunya) na kongresu 21. května 2016, kde pro její vznik hlasovalo 67 % delegátů.Formálně konstituována byla o dva týdny později. Předsedou strany je ekonom Artur Mas i Gavarró ovšem presidentem Generalitat za tuto stranu je Carles Puigdemont. Strana je součástí souručenství více pro stran a politických subjektů usilujících o nezávislost Katalánska nazvaného: Junts pel Sí (Společně pro ANO v narážce na odpověď v potenciálním referendu).\n"}
{"id": "1327227", "url": "https://cs.wikipedia.org/wiki?curid=1327227", "title": "Disney Channel (Latinská Amerika)", "text": "Disney Channel (Latinská Amerika)\n\nDisney Channel (Latinská Amerika) je oblast vysílání televizní stanice Disney Channel. V Latinské Americe vysílá kabelově.\n\nOd roku 2000 vysílala prémiově, ale od roku 2004 se stala standardní kabelovou televizí v Latinské Americe.\n\nTento seznam obsahuje seznam seriálů pocházející z Latinské Amerika.\n"}
{"id": "1327242", "url": "https://cs.wikipedia.org/wiki?curid=1327242", "title": "NPO Energomaš", "text": "NPO Energomaš\n\nNPO Energomaš je hlavní ruský výrobce raketových motorů. Společnost vyvíjí a vyrábí raketové motory na kapalná paliva. Energomaš pochází ze sovětské konstrukční kanceláře OKB-456, která byla založena v roce 1946. NPO Energomaš získala své nynější jméno 15. května 1991, na počest svého bývalého hlavního konstruktéra raketových motorů Valentina Gluška.\nEnergomaš je známý svou dlouhou historií používaní paliva LOX/RP-1. Pozoruhodnými příklady jsou motory RD-107/RD-108 používané na raketách rodiny R-7 a motory RD-170, RD-171 a RD-180 používané na nosičích Energia, Zenit a Atlas V.\n"}
{"id": "1327250", "url": "https://cs.wikipedia.org/wiki?curid=1327250", "title": "Mecklenburg (hrad)", "text": "Mecklenburg (hrad)\n\nHrad Meklenburg byl středověký hrad a sídlo obodritských dynastií Nakonidů a Niklotovců. Ležel jižně od vesnice Dorf Mecklenburg a sedm kilometrů jižně od Wismarského zálivu, v historické zemi Meklenbursko které dal jméno, v německé spolkové zemi Meklenbursko – Přední Pomořansko.\n\nPůvodním slovanským názvem hradu byl \"Veligard\"/\"Veligrad\" „velký hrad“, čehož je \"Mikilenburg\"/\"Mecklenburg\" překladem. V učené literatuře byl nazýván také \"Magnopolis\".\n"}
{"id": "1327252", "url": "https://cs.wikipedia.org/wiki?curid=1327252", "title": "Železniční trať Soul – Pusan", "text": "Železniční trať Soul – Pusan\n\nŽelezniční trať Soul – Pusan ( – \"Kjŏngbu sŏn\") je jednou z nejstarších a nejdůležitějších železničních tratí v Jižní Koreji. Byla postavena v letech 1901–1905 a vede ze Soulu, hlavního města Jižní Korey, přes Suwon, Tedžon a Tegu do Pusanu. Od roku 2004 ji doplňuje příměji vedená vysokorychlostní trať Soul – Pusan, ze silniční dopravy jí konkuruje zejména dálnice 1 postavená koncem šedesátých let dvacátého století.\n\nŽelezniční trať je elektrifikovaná (25 kV/60 Hz) s maximální povolenou rychlostí 150 km/h. Úsek ze stanice Soul do stanice Kuro vedoucí po území Soulu je šestikolejný, další úsek do stanice Čchonan v Čchonanu je čtyřkolejný a zbytek tratě až do Pusanu je dvoukolejný\n\nCestovní doba ze Soulu do Pusanu se v průběhu sta let od otevření snížila z původních sedmnácti hodin na méně než čtyři a půl.\n"}
{"id": "1327254", "url": "https://cs.wikipedia.org/wiki?curid=1327254", "title": "535 (číslo)", "text": "535 (číslo)\n\nPět set třicet pět je přirozené číslo. Římskými číslicemi se zapisuje DXXXV a řeckými číslicemi φλε. Následuje po čísle pět set třicet čtyři a předchází číslu pět set třicet šest.\n\n535 je:\n\n"}
{"id": "1327255", "url": "https://cs.wikipedia.org/wiki?curid=1327255", "title": "536 (číslo)", "text": "536 (číslo)\n\nPět set třicet šest je přirozené číslo. Římskými číslicemi se zapisuje DXXXVI a řeckými číslicemi φλς. Následuje po čísle pět set třicet pět a předchází číslu pět set třicet sedm.\n\n536 je:\n\n"}
{"id": "1327256", "url": "https://cs.wikipedia.org/wiki?curid=1327256", "title": "537 (číslo)", "text": "537 (číslo)\n\nPět set třicet sedm je přirozené číslo. Římskými číslicemi se zapisuje DXXXVII a řeckými číslicemi φλζ. Následuje po čísle pět set třicet šest a předchází číslu pět set třicet osm.\n\n537 je:\n\n"}
{"id": "1327257", "url": "https://cs.wikipedia.org/wiki?curid=1327257", "title": "538 (číslo)", "text": "538 (číslo)\n\nPět set třicet osm je přirozené číslo. Římskými číslicemi se zapisuje DXXXVIII a řeckými číslicemi φλη. Následuje po čísle pět set třicet sedm a předchází číslu pět set třicet devět.\n\n538 je:\n\n"}
{"id": "1327258", "url": "https://cs.wikipedia.org/wiki?curid=1327258", "title": "539 (číslo)", "text": "539 (číslo)\n\nPět set třicet devět je přirozené číslo. Římskými číslicemi se zapisuje DXXXIX a řeckými číslicemi φλθ. Následuje po čísle pět set třicet osm a předchází číslu pět set čtyřicet.\n\n539 je:\n\n"}
{"id": "1327261", "url": "https://cs.wikipedia.org/wiki?curid=1327261", "title": "540 (číslo)", "text": "540 (číslo)\n\nPět set čtyřicet je přirozené číslo. Římskými číslicemi se zapisuje DIL a řeckými číslicemi φμ. Následuje po čísle pět set třicet devět a předchází číslu pět set čtyřicet jedna.\n\n540 je:\n\n"}
{"id": "1327265", "url": "https://cs.wikipedia.org/wiki?curid=1327265", "title": "541 (číslo)", "text": "541 (číslo)\n\nPět set čtyřicet jedna je přirozené číslo. Římskými číslicemi se zapisuje DXLI a řeckými číslicemi φμα. Následuje po čísle pět set čtyřicet a předchází číslu pět set čtyřicet dva.\n\n541 je:\n\n"}
