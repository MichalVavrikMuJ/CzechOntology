{"id": "1181285", "url": "https://cs.wikipedia.org/wiki?curid=1181285", "title": "Jaroslav Janečka", "text": "Jaroslav Janečka\n\nPlk. Ing. Jaroslav Janečka (19. října 1928 Ostrava – Zábřeh – 22. října 2002) byl český armádní důstojník a muzeolog, zakladatel Leteckého muzea Vojenského historického ústavu v Praze – Kbelích.\n\nJaroslav Janečka se narodil 19. října 1928 v Zábřehu nad Odrou v rodině státního úředníka. Od mládí jej zajímal vývoj letecké techniky a již jako patnáctiletý se rozhodl napsat rozsáhlou historii světového letectví. Po vyučení nástrojařem v Sigmě Lutín vystudoval průmyslovou školu v Přerově, kterou zakončil maturitou v r. 1950. Krátce nato nastoupil základní vojenskou službu a započal svoji kariéru v armádě. Absolvoval Školu pro důstojníky protiletadlového dělostřelectva v záloze a posléze nastoupil v Učilišti protivzdušné obrany v Olomouci jako učitel taktiky a radiotechnického boje. V učilišti nejen přednášel, ale i studoval a v r. 1955 jej úspěšně absolvoval.\nBěhem svého působení v Olomouci pololegálně soustředil kolekci letadel a podpůrných prostředků, kterou před nadřízenými prezentoval jako učební pomůcky. Všechny exponáty byly po Janečkově odchodu do Košic převezeny na letiště v Neředíně a tam zničeny. R. 1959 absolvoval Janečka Vyšší letecké učiliště v Košicích a posléze tam i vyučoval. Titul inženýra pak získal na letecké fakultě VAAZ Brno v červnu 1966. Krátce nato, k 1. říjnu 1966 byl jmenován náčelníkem nově vzniklé Letecké skupiny Vojenského muzea Vojenského historického ústavu.\n\nV té době se již aktivně podílel na zachraňování historických letadel. Díky němu byl na poslední chvíli zachránen těžce poškozený Iljušin Il-2m3, chátrající v prostorách kbelského letiště. Letecká skupina započala s podporou armádních složek soustřeďovat letadla a letecký materiál v hangáru č. 40 na letišti Kbely. Již v září 1967 tam byla ke Dni letectva otevřena první improvizovaná výstavka pro veřejnost. K nadcházejícímu 50. výročí vzniku Československa a tím i vzniku čs. letectva Janečka zintenzivnil své organizační úsilí a 11. října 1968 byla otevřena velká letecká výstava. Na výstavě bylo prezetováno přes šest desítek letadel, poskytnutých armádou, muzejními institucemi, aerokluby a jinými subjekty. Výstava sklidila obrovský veřejný ohlas a 10. prosince 1968 ji navštívil prezident republiky Ludvík Svoboda, jehož tehdy již podplukovník Janečka osobně provedl a nastínil mu slavnou historii našeho letectví, ale i problémy provázející její zachycení. Nástup zimy si sice vynutil uzavření výstavy 15. prosince, od následujícího roku však byla výstava otevřena již jako stálá sezonní expozice Vojenského muzea VHÚ. Od té doby sbírky muzea intenzivně narůstaly. Přicházely nejen technické exponáty, ale rovněž publikace, dokumenty a pozůstalosti po významných osobnostech apod.\n\nDalším významným předělem v Janečkově muzejní činnosti byla jeho snaha o rozšíření prostor muzea, korunovaná v r. 1988 získáním tří dalších historických hangárů, z nichž dva byly přeměněny v expozice a jeden se stal depozitním. Veřejnosti byla nová podoba muzea, rozšířeného o exponáty těžké bojové techniky, automobily, protiletadlové prostředky a kosmonautiky, předvedena na počátku září, spolu s velkým leteckým dnem v sobotu 10. září 1988.\nJanečkovým dalším velkorysým záměrem bylo proměnit Letecké muzeum v multifunkční národní středisko historie letectví a leteckého výzkumu. Dokonce byly vypracovány podrobné studie areálu a vyrobeny jeho trojrozměrné modely. Vzhledem ke změně situace po listopadu 1989 však již k realizaci těchto odvážných vizí nedošlo.\nPo odchodu do penze v r. 1990 plk. Janečka neustával ve svých širokých aktivitách. Podílel se např. na přípravách letecké expozice v rámci Jubilejní výstavy v r. 1991 na Výstavišti v Holešovicích. Spolupracoval na dlouhodobém projektu shromažďování a přepisu historických dokumentárních filmů s leteckou tematikou, který vyústil v kolekci \"Historie čs. letectví.\" Na přelomu let 1994 a 1995 se ještě jednou ujal vedení Leteckého muzea, aby stabilizoval poměry po personální krizi. Vytvořil a prosadil plány rozsáhlé reinstalace, aby byl zajištěn plynulý chod muzea v budoucnu. Expozici i poté často navštěvoval, i přes své vážné onemocnění, jemuž 22. října 2002 nečekaně podlehl. Rok po jeho úmrtí byla Janečkovi posmrtně udělena Cena za celoživotní přínos vojenskému letectvu a 30. října 2003 po něm byl slavnostně pojmenován nově zrekonstruovaný historický hangár č. 88, o jehož záchranu se velkou měrou zasloužil.\n\n\n"}
{"id": "1181286", "url": "https://cs.wikipedia.org/wiki?curid=1181286", "title": "Pirikitská Alazani", "text": "Pirikitská Alazani\n\nPirikitská Alazani () je řeka v Gruzii, v historické oblasti Tušetie, okres Achmeta. Je 46 km dlouhá, povodí má rozlohu 368 km². Oblast tvořená údolím řeky se nazývá \"Pirikiti\". \n\nVzniká soutokem několika zdrojnic na východním svahu hřebene Acunta, který spojuje hory Didi Borbalo na Hlavním kavkazském hřebenu a Tebulosmta na Bočním kavkazském hřbetu. Od soutoku s Thušskou Alazani pokračuje jako Andijské Kojsu.\n\nPrůměrný roční průtok činí 10.2 m³/s. Na jaře proteče 34 % celkového ročního průtoku, v létě a na podzim 56 % a v zimě 10 %.\n\n"}
{"id": "1181289", "url": "https://cs.wikipedia.org/wiki?curid=1181289", "title": "Česká florbalová extraliga mužů 2015/16", "text": "Česká florbalová extraliga mužů 2015/16\n\nČeská florbalová extraliga mužů 2015/16 (podle nového sponzora také Tipsport superliga 2015/16) byla nejvyšší mužskou florbalovou soutěží v sezoně 2015/16 v Česku.\n\nMistrovský titul získal poprvé tým FAT PIPE FLORBAL CHODOV, který ve finále porazil tým 1. SC Vítkovice Oxdog. Tím se Chodov stal třetím týmem v historii, který zvítězil v Superlize (dříve Extralize). Mistr předchozí sezóny, Tatran Omlux Střešovice poprvé v historii neprošel ani přes čtvrtfinále, ve kterém ho vyřadily Vítkovice.\n\nNováčkem v této sezoně byl tým SK Bivoj Litvínov, výherce 1. ligy v předchozí sezóně, který do Superligy postoupil poprvé. Svoji superligovou účast Litvínov v play-down neudržel, poté, co v základní části nevyhrál ani jeden zápas. Byl nahrazen v příští sezóně vítězem 1. ligy, týmem FBC Liberec, který se do Superligy vrací po jedné sezóně.\n\nDále po prohře v baráži sestoupil po dvou sezónách v Superlize tým TJ Sokol Královské Vinohrady po prohře s poraženým finalistou 1. ligy, týmem FBC Kanonýři Kladno, který se do Superligy vrátil po dvou sezónách v 1. lize.\n\nPrvní tři týmy si postupně zvolily soupeře pro čtvrtfinále z druhé čtveřice.\n\nFAT PIPE FLORBAL CHODOV – ACEMA Sparta Praha 4 : 2 na zápasy\n\nTechnology Florbal MB – Hu-Fa Panthers Otrokovice 4 : 0 na zápasy\n\nitelligence Bulldogs Brno – FbŠ Bohemians 4 : 2 na zápasy\n\nTatran Omlux Střešovice – 1. SC Vítkovice Oxdog 3 : 4 na zápasy\n\nNejlépe umístěný tým v základní části z postupujících do semifinále (FAT PIPE FLORBAL CHODOV) si zvolil soupeře (itelligence Bulldogs Brno) ze dvou nejhůře umístěných postupující týmů.\n\nFAT PIPE FLORBAL CHODOV – itelligence Bulldogs Brno 4 : 0 na zápasy\n\nTechnology Florbal MB – 1. SC Vítkovice Oxdog 3 : 4 na zápasy\n\nO mistru Superligy rozhodl jeden zápas tzv. \"superfinále\" 17. dubna 2016 v O areně v Praze. Superfinále překonalo dosavadní rekord v návštěvnosti na zápase české florbalové superligy, když jej vidělo 12 144 diváků.\n\n\nHráli 9. s 12. a 10. s 11. po základní části. Vítězové z 1. kola zůstali v Superlize, poražení hráli 2. kolo.\n\nSokol Pardubice – TJ Sokol Královské Vinohrady 4 : 2 na zápasy\nFBC ČPP Bystroň Group Ostrava – SK Bivoj Litvínov 4 : 0 na zápasy\n\nHráli poražení z prvního kola. Vítěz hrál baráž a poražený sestoupil do 1. ligy.\n\nTJ Sokol Královské Vinohrady – SK Bivoj Litvínov 4 : 3 na zápasy\n\nHrál poražený 2. kola s druhým z 1. ligy. Vítěz hrál v nové sezoně Superligu, poražený 1. ligu.\n\nTJ Sokol Královské Vinohrady – FBC Kanonýři Kladno 0 : 3 na zápasy\n\n\n"}
{"id": "1181290", "url": "https://cs.wikipedia.org/wiki?curid=1181290", "title": "Zemětřesení v Černé Hoře (1979)", "text": "Zemětřesení v Černé Hoře (1979)\n\nK zemětřesení došlo v Černé Hoře dne 15. dubna 1979 mezi 7:19 a 7:30 hodin ráno. Mělo sílu 7 stupňů Richterovy stupnice a jeho epicentrum se nacházelo 15 km jihozápadně od měst Bar a Ulcinj. Zdrojem zemětřesení byl podmořský zlom, který se táhne od ústí Boky Kotorské až po ústí řeky Bojany do Jaderského moře.\n\nZemětřesení provázelo několik otřesů, z nichž nejsilnější trval 10 sekund. Nejsilnější otřesy byly zaznamenány na černohorském (tehdy jugoslávském a albánském pobřeží Jaderského moře. V Dubrovníku došlo k výpadkům elektrické energie, v Bělehradu a Záhřebu byly cítit téměř neznatelné otřesy.\n\nOtřesy si vyžádaly 101 mrtvých na území tehdejší Jugoslávie a 35 mrtvých na severu Albánie. Jugoslávská média zpočátku informovala o dvou stech mrtvých.\n\nDo konce roku 1979 bylo zaznamenáno ještě 90 následných otřesů.\n\nZemětřesení poničilo staré památky na černohorském pobřeží. Těžce bylo poničeno historické město Budva, kde z celkem čtyř set historických domů zůstalo otřesy nenarušených pouze 8. Těžce byl také poškozen Klášter Praskavica, který se nachází mezi obcemi Miločer a Sveti Stefan. Poničeny byly fresky v klášteře a kostel se zcela rozpadl. Ve městě Herceg Novi u Boky kotorské se uvolnila část historických hradeb a zřítila se do moře. Téměř celé staré město v Ulcinji bylo srovnáno se zemí, včetně historické věže Balšić kula. Z okolo 450 vesnic a vesniček v okolí jižní části pobřeží nezůstalo vůbec nic. Poškozeno bylo na 52 tisíc domů a 2500 chat.\n\nMenší škody způsobily otřesy v Cetinji, Danilovgradu, Nikšići a Podgorici (Titogradu). Podle zprávy UNESCO, která byla vydána pět let po zemětřesení, bylo poničeno celkem 1486 staveb (především obytných budov). Poničeno bylo přes tisíc kulturních památek, uměleckých sbírek a děl. Poškozen byl např. klášter Gradište u Petrovce, kde se propadla střecha. Rozsáhlé škody si zemětřesení vyžádalo také v albánském městě Skadar, které se nachází velmi blízko hranice s Černou Horou. \n\nPo zemětřesení zůstalo přes sto tisíc lidí bez střechy nad hlavou. Ve městech Bar a Risan byly těžce poničeny nemocnice a pro potřeby ošetření zraněných bylo nezbytné vybudovat improvizované špitály v podobě stanových měst. V 80. letech musela socialistická Jugoslávie, která procházela období rozsáhlého hospodářského útlumu, věnovat nemalé sumy peněz na obnovu černohorského pobřeží. Celkové škody byly vyčísleny nejprve na 10,5 miliardy dinárů, později byly odhady navyšovány až na 57 miliard dinárů. Takovou sumu země sama nedokázala vydat, a proto požádala o pomoc zahraničí; prostředky pro obnovu řady kulturních památek poskytlo především UNESCO. Svazová vláda následně zavedla speciální fond, kam každý občan SFRJ odváděl 1 % ze svého příjmu. Vybrané peníze byly vydávány na obnovu poničených černohorských památek. Tento fond fungoval až do roku 1989.\n\n"}
{"id": "1181296", "url": "https://cs.wikipedia.org/wiki?curid=1181296", "title": "Mário Michalík", "text": "Mário Michalík\n\nMário Michalík (* 30. ledna 1973 Zvolen) je bývalý slovenský prvoligový fotbalový brankář.\n\nV československé nejvyšší soutěži nastoupil za Duklu Banská Bystrica v jednom utkání jako střídající hráč. Tento zápas se hrál v neděli 3. listopadu 1991 v Bratislavě a domácí Inter ho vyhrál 2:0.\n\nV nejvyšší soutěži SR chytal za Duklu Banská Bystrica, v nejvyšší soutěži ČR zaznamenal 2 starty v dresu Příbrami.\n\nNa jaře 2009 se měl stát posilou Jihlavy, z vážných osobních důvodů však své angažmá zanedlouho ukončil a vrátil se na Slovensko do Lučence. V březnu 2009 ho v přípravném zápase s MFK Košice napadli příznivci košických.\n\nMezi jeho debutem v československé lize a debutem v české lize uplynulo takřka 17 let. Na rozdíl od Ladislava Macha však mezitím působil v jiné nejvyšší soutěži (slovenské). Poslední prvoligové utkání odchytal v neděli 5. října 2008 v Mladé Boleslavi (prohra 1:3).\n\n\n"}
{"id": "1181298", "url": "https://cs.wikipedia.org/wiki?curid=1181298", "title": "Martin Maleček", "text": "Martin Maleček\n\nMartin Maleček (* 29. listopadu 1968) je český politik, od roku 2014 předseda Sdružení občanů Lesné / Hnutí SOL, od června 2015 starosta městské části Brno-sever, od roku 2016 zastupitel a náměstek hejtmana Jihomoravského kraje.\n\nVystudoval obor právo na Právnické fakultě Masarykovy univerzity (promoval v roce 1992 a získal titul Mgr.). Na téže univerzitě pak ještě vystudoval na Filozofické fakultě obory filozofie a estetika (promoval v roce 2000 a získal druhý titul Mgr.).\n\nV letech 1993 až 2014 byl jednatelem a společníkem s vkladem ve firmě AMOR TOURS. V rámci svých občanských aktivit se zabýval zejména právními aspekty územního plánování ve vztahu k brněnské městské čtvrti Lesná a územně správním postavením Lesné.\n\nMartin Maleček žije v Brně, konkrétně v městské části Lesná. Má dvě děti.\n\nV létě roku 2014 spoluzakládal hnutí Sdružení občanů Lesné a v červenci 2014 se stal jeho předsedou.\n\nDo komunální politiky vstoupil, když byl v komunálních volbách v roce 2014 zvolen jakožto lídr hnutí Sdružení občanů Lesné zastupitelem městské části Brno-sever. V červnu 2015 se pak stal novým starostou městské části, když byla dosavadní starostka Barbora Maťáková ze své funkce odvolána.\n\nV krajských volbách v roce 2016 byl lídrem společné kandidátky STAN a uskupení \"Starostové a osobnosti pro Moravu\" v Jihomoravském kraji a byl zvolen zastupitelem. Dne 16. listopadu 2016 se stal náměstkem hejtmana zodpovědným za oblast územního plánování.\n\nV komunálních volbách v roce 2018 kandidoval jako člen hnutí SOL na kandidátce hnutí STAN do Zastupitelstva města Brna, ale neuspěl. Nicméně byl opět zvolen zastupitelem městské části Brno-sever, když vedl kandidátku Hnutí SOL. V polovině listopadu 2018 se stal již po druhé starostou městské části Brno-sever.\n"}
{"id": "1181299", "url": "https://cs.wikipedia.org/wiki?curid=1181299", "title": "Kostel svatého Františka z Assisi (Studánka)", "text": "Kostel svatého Františka z Assisi (Studánka)\n\nKostel svatého Františka z Assisi (ve starší literatuře uváděn zpravidla jako \"kostel svatého Františka Serafinského\") je výraznou dominantou Studánky (místní část města Varnsdorf). Postaven byl v letech 1869–1872 v novorománském slohu. Je farním kostelem Římskokatolické farnosti Studánka. Roku 2015 byl prohlášen nemovitou kulturní památkou České republiky.\n\nObec Studánka zažila v průběhu 19. století velký rozkvět, proto zatoužili místní po vlastním chrámu. Základní kámen novorománského kostela, zasvěceného svatému Františkovi z Assisi, byl položen roku 1869. Stavba trvala tři roky, slavnostní vysvěcení nového svatostánku proběhlo 13. října 1872. Spolu s kostelem byla postavena i budova školy a fary (zbořená po druhé světové válce). Než se Studánečtí složili na vlastní kostel, byla ves dle farní příslušnosti rozdělená mezi Varnsdorf, Dolní Podluží a Rumburk. V roce 1874 byla zřízena samostatná farnost, do které náleží pouze Studánka.\n\nPo skončení druhé světové války a odsunu původních obyvatel obce ztrácel kostel postupně na významu. Ubývalo věřících, stavba postupně chátrala a vyžadovala větší opravy. Na počátku 90. let 20. století prošla rekonstrukcí fasáda. Dalších nutných oprav se chrám dočkal v letech 2011–2012. Jedním z hlavních iniciátorů akce byl kanovník Heinrich Hille. Práce byly financovány především z příspěvku Česko-německého fondu budoucnosti a Sudetoněmecké nadace (částka 80 000 €) a Sdružením na opravu kostela na Studánce, které pro tuto příležitost uspořádalo v dubnu 2012 benefiční koncert. Slavnost u příležitosti dokončení první etapy rekonstrukčních prací proběhla 21. července 2012. Pro další etapu chybí financování.\n\nKostel je ve vlastnictví Římskokatolické farnosti Studánka. Pravidelné bohoslužby se v něm nekonají, využíván je pouze příležitostně. Občasné bohoslužby a kulturní akce zde v letech 2012–2019 pořádal Mons. Winfried Pilz.\n\nNa poměry vsi majestnátně působící kostel je jednolodní, postavený na půdorysu kříže. Z průčelí vybíhá vysoká věž, presbytář je pětiboký a navazuje na něj sakristie. Okna chrámu jsou obdélná s půlkruhovým závěrem, presbytář je prolomen okny kruhovými. Fasádu s bílým nátěrem člení římsy a obloučkové vlysy. Renovovaná hranolová věž se ke špici zužuje. Údajně je v ní osazen zvon z fukovského kostela svatého Václava, který byl roku 1960 zbořen. Západně od kostela stála nevelká budova fary.\n\nNovogotické zařízení bylo pořízeno po výstavbě chrámu. Nejvýraznějším prvkem interiéru je hlavní oltář s obrazem patrona kostela. Výjevy z Františkova života zdobí rovněž bohatě vyřezávanou kazatelnu. V příčné lodi jsou umístěny boční oltáře. Pilastry nesou sochy světců, na zdi mezi nimi jsou jednotlivá zastavení křížové cesty. V hlavní lodi je umístěna křížová klenba, ramena příčné lodi jsou sklenuta valenou klenbou.\n\n\n"}
{"id": "1181302", "url": "https://cs.wikipedia.org/wiki?curid=1181302", "title": "Třída Agile", "text": "Třída Agile\n\nTřída Agile je třída oceánských minolovek Námořnictva Spojených států amerických. Byly to první americké minolovky stavěné po skončení druhé světové války. Část plavidel, lišících se typem dieselů, je některými prameny řazena do samostatné třídy Aggressive. Minolovky byly stavěny ve značných počtech, přičemž USA je dodaly námořnictvům svých spojenců (především zemím NATO). Celkem bylo postaveno 93 minolovek této třídy, z toho 63 pro americké námořnictvo a 30 pro námořnictva spojeneckých zemí. Zahraničními uživateli třídy se staly Belgie, Čínská republika, Filipíny, Francie, Itálie, Nizozemsko, Norsko, Portugalsko, Španělsko a Uruguay. Ve službě jsou již jen v Čínské republice.\n\nNa základě zkušeností z korejské války byly zkonstruovány oceánské minolovky tříd \"Agile\"/\"Aggressive\" (trupová čísla MSO-421 až MSO-507), \"Acme\" a \"Ability\", kterých americké námořnictvo odebralo celkem 65 kusů (z toho čtyři třídy \"Acme\" a tří třídy \"Ability\"). Celkem bylo pro americké námořnictvo v letech 1952–1957 postaveno 58 minolovek této třídy. Dalších 35 bylo jich postaveno pro zahraniční uživatele.\n\nNa rozdíl od druhoválečných oceánských minolovek byla tato plavidla postavena ze dřeva, mosazi a nemagnetických slitin oceli s cílem minimalizovat jejich magnetickou signaturu. K detekci min sloužil sonar UQS-1. Plavidla byla vyzbrojena jedním 40mm kanónem Bofors (později některé nesly 12,7mm kulomety). Pohonný systém tvořily dva diesely Packard o výkonu 3040 hp (minolovky verze \"Aggressive\" měly diesely Packard o výkonu 2280 hp). Nejvyšší rychlost dosahovala 13 uzlů.\n\nČást amerických minolovek byla v 70. letech 20. století modernizována. Zejména došlo k výměně dieselů, instalaci nového sonaru SQQ-14 a jiného kanónu ráže 20 mm.\n\n\n\n\n\n\n\n\n\n\n\nAmerické minolovky této třídy byly nasazeny ve vietnamské válce a válce v Zálivu\n\n"}
{"id": "1181303", "url": "https://cs.wikipedia.org/wiki?curid=1181303", "title": "Hradec (Polsko)", "text": "Hradec (Polsko)\n\nHradec ( Grodziec) je vesnice v jižním Polsku ve Slezském vojvodství v okrese Bílsko-Bělá ve gmině Jasenice. Leží na území Těšínského Slezska. Často se používá i označení \"Slezský Hradec\" (\"Grodziec Śląski\"), což je ovšem oficiálně pouze název místní železniční zastávky. V roce 2014 zde žilo 1 235 obyvatel, rozloha obce činí 9,75 km².\n\nPrvní zmínka o \"Grodische villa Snessonis\" pochází z listiny biskupství vratislavského vydané mezi lety 1295 až 1305. Název obce napovídá existenci jakési opevněné osady nebo hradiště patřícího patrně těšínské kastelánii. V polovině 15. století se majiteli Hradce stala rodina z malopolských Brodů, která pak přijala jméno Hradeckých neboli Grodeckých. Hradečtí postavili mezi lety 1542 až 1580 renesanční zámek, jehož pozdějšími majiteli byli mj. Marklovští, Erdmannové, Zoblové a Larischové. Nejznámějším představitelem Hradeckých byl Melichar (1584–1619), mučedník z dob třicetileté války a katolický světec. Tato rodina byla jednou z mála, které během reformace zůstaly na Těšínsku katolické.\n\nMezi památky Hradce patří kromě zámku a zámeckého parku novogotický kostel sv. Bartoloměje z roku 1910, zřícenina původního kostela ze 16. století, který po výstavbě nového chátral a byl částečně stržen ve 20. letech, a také hrobová kaple Zoblů z roku 1863 na kopci Goruška. Na území obce se nachází dvě přírodní rezervace: Morzyk (12 ha) a Údolí Łaňského potoka (47 ha).\n\nRoku 1946 vznikl na hradeckém statku Zkušební ústav Státního vědeckého institutu venkovského hospodářství, který působí dodnes jakožto Zkušební ústav Institutu zootechniky Státního vědeckého ústavu.\n\nObcí probíhá rychlostní silnice S52 Bílsko-Bělá—Těšín, jejíž pokračováním je česká dálnice D48, a také „stará silnice“ z Bílská-Bělé do Těšína a od roku 2009 uzavřená stejnosměrná železniční trať.\n\n"}
{"id": "1181306", "url": "https://cs.wikipedia.org/wiki?curid=1181306", "title": "Diecézní muzeum", "text": "Diecézní muzeum\n\nDiecézní muzeum je charakteristický typ muzea, nejčastěji spíše galerie shromažďující, evidující a konzervující umělecké památky příslušné diecéze, pokud nemohou být z různých důvodů v místech původního určení (kostelech, klášterech a farách). Na rozdíl od obecných galerií a muzeí nevyvíjí ofenzivní sbírkovou činnost a jen zřídka kdy systematizuje sbírky podle tematické a apriorní sbírkové strategie. Jejich sbírky jsou determinovány podle již existují sumy nebo (souborů) předmětů přítomných v diecézi, které je nutno ochránit a druhotně i vystavit. Sbírky mají až na výjimky charakter věroučného a (náboženského) umění. Na rozdíl od obecných (občanských muzeí) se potýkají spíše než s potřebou rozšiřovat sbírky s nedostatkem vhodných prostor, nebo jejich technickým stavem. V ostatních oblastech je činnost obdobná jako u obecných muzeí a galerií - zaměstnávají kvalifikovaný perzonál, vyvíjí vědeckou a publikační činnost a sbírky obvykle vystavují v moderně pojatých expozicích dle soudobého výstavního standardu.\n\nNejvětším a nejstarším diecézním muzeem jsou Vatikánská muzea (1506) kdy část jejich sbírek byla kumulována v minulosti (zejména v 15. a 16. století) spíše jako světská sbírka, době, kdy papežové byli vládci velkého státu. Vatikánská muzea patří k největším, nejsou-li největší galerií na světě.\n\nK nejstarším diecézním muzeím patří muzeum v italské Amalfi a některá muzea německá.\n\nV prostředí českých zemích vzniklo nejdříve diecézní muzeum v Českých Budějovicích (1892) a Litoměřicích (1885). Novodobě vzniklo Diecézní muzeum v Brně (1993) (které v současnosti jako jediné funguje jako instituce sama o sobě), Arcidiecézní muzeum v Olomouci (1998) a Muzeum církevního umění v Plzni (2012).\n\nDiecézní muzea podle zemí:\n\nRakousko\nItalie\nŠpanělsko\nNěmecko\n\n"}
{"id": "1181308", "url": "https://cs.wikipedia.org/wiki?curid=1181308", "title": "Vladimír Valenta (fotbalista)", "text": "Vladimír Valenta (fotbalista)\n\nVladimír Valenta (* 16. ledna 1965) je bývalý český fotbalista, útočník.\n\nV československé lize hrál za SKP Union Cheb. Nastoupil v 9 ligových utkáních. Ve druhé nejvyšší soutěži hrál i za VTŽ Chomutov.\n\n\n"}
{"id": "1181310", "url": "https://cs.wikipedia.org/wiki?curid=1181310", "title": "Ščokino", "text": "Ščokino\n\nŠčokino () je město v Tulské oblasti v Ruské federaci. Při sčítání lidu v roce 2010 mělo bezmála šedesát tisíc obyvatel.\n\nŠčokino leží v severní části Středoruské vysočiny. Od Tuly, správního střediska celé oblasti, je Ščokino vzdáleno přibližně patnáct kilometrů na jihozápad, od Moskvy, hlavního města federace, přibližně dvě stě kilometrů na jih.\n\nBlízka města jsou Sovetsk deset kilometrů na jihovýchod, Lipki třináct kilometrů na jihovýchod a Bolochovo jednadvacet kilometrů na severovýchod.\n\nSídlo zde vzniklo v čtyřicátých letech devatenáctého století v souvislosti s výstavbou silnice z Moskvy přes Tulu do Orlu, ke které přibyla o dvě desetiletí později také železniční trať, která je dnes součástí delší tratě z Moskvy přes Kursk a Charkiv do Simferopolu.\n\nVlastní Ščokino bylo založeno ale až v roce 1870 a městem se stalo v roce 1938.\n\nZa druhé světové války bylo Ščokino obsazeno německou armádou jen krátce – od října do prosince 1941 během bitvy před Moskvou.\n\n"}
{"id": "1181315", "url": "https://cs.wikipedia.org/wiki?curid=1181315", "title": "Tačikawa Ki-9", "text": "Tačikawa Ki-9\n\nTačikawa Ki-9 byl japonský dvoumístný jednomotorový dvouplošný cvičný letoun s pevným podvozkem ostruhového typu. Spojenci typu přidělili kódové označení \"Spruce\".\n\nV roce 1933 nabídla společnost Tačikawa Hikoki Kabušiki Kaiša armádnímu letectvu elementární školní dvouplošník R-5 s britským motorem ADC Cirrus IV o výkonu 92 kW, avšak neuspěla. Na doporučení se spojila s leteckým učilištěm v Tokorozawě, s nímž společně zformovala koncepci školních a cvičných letounů armádního letectva. Výsledkem porad byla oficiální zakázka z dubna 1934 na konstrukci univerzálního letounu pro oba stupně výcviku. Elementární výcvik měl zajišťovat stroj s motorem Nakadžima NZ o 110 kW, pokračovací stroje měly mít stejný drak s pohonnou jednotkou Hitači Ha-13a o 257 kW.\n\nLetoun s přiděleným typovým označením Ki-9 byl zalétán 7. ledna 1935 jako pokračovací cvičný stroj s motorem Ha-13a.\nBěhem dvou dnů proběhly úpravy příliš tvrdého tlumení podvozku a značně velké síly v řízení. Prototyp byl následně předán do Tokorozawy k vyhodnocení.\n\nDruhý vyrobený Ki-9 měl identickou pohonnou jednotku, teprve třetí stroj odpovídal požadavkům základního výcviku s motorem Nakadžima NZ. Letouny z těžším motorem Ha-13a byly navíc vybaveny pro výcvik letu bez vnější viditelnosti a kostra byla dimenzována pro přetížení až 12 g, naopak Ki-9 s agregátem NZ byl maximálně odlehčen.\n\nUčiliště v Tokorozawě doporučilo zavést Ki-9 se vzduchem chlazeným hvězdicovým devítiválcem Ha-13a, druhou variantu odmítlo. Po zkušenostech z provozu vznikla v roce 1937 verze K-9Kai s odlehčeným drakem, robustnějším podvozkem a s motorem posunutým dozadu. V tomto provedení se letouny Ki-9 vyráběly až do roku 1945. Celková produkce u mateřské společnosti dosáhla počtu 2395 kusů, od roku 1944 ji doplnila firma Tokyo Koku K. K. s licenční výrobou 220 exemplářů.\nÚdaje dle\n\n\n"}
{"id": "1181318", "url": "https://cs.wikipedia.org/wiki?curid=1181318", "title": "Městské muzeum Počátky", "text": "Městské muzeum Počátky\n\nMěstské muzeum Počátky je muzeum v Počátkách, sídlí v budově čp. 27 na Palackého náměstí v Počátkách. Jeho součástí je i Rodný dům Otokara Březiny a expozice v městské věži u kostela sv. Jana Křtitele.\n\nMuzeum bylo založeno v roce 1892, mělo by tak být nejstarší v regionu. V roce 1983 začala rekonstrukce muzea, která byla ukončena v roce 1997 a v ten rok byla také otevřena stálá expozice.\n\nV měšťanském domě z 16. století jsou uvedeny expozice z nejstarší historie Počátek a okolí, sbírky národopisné, sbírky týkající se řemeslné výroby a společenského života. Stálými expozicemi jsou:\n\n"}
{"id": "1181325", "url": "https://cs.wikipedia.org/wiki?curid=1181325", "title": "Pavel Kříž (fotbalista)", "text": "Pavel Kříž (fotbalista)\n\nPavel Kříž (* 26. července 1963 Otrokovice) je bývalý český fotbalový záložník.\n\nOtrokovický rodák a odchovanec hrál v československé lize za Sigmu Olomouc ve 14 utkáních, aniž by skóroval. Při angažmá ve Slavii kvůli zraněním v lize nenastoupil.\n\nV nižších soutěžích hrál i za mateřskou Jiskru Otrokovice a na vojně za VTJ Zvolen. Dále za Jiskru Staré Město, SK Železárny Třinec, na hostování za Geru Drnovice, Sigmu Lutín, Alfu Slušovice, HFK Olomouc a kariéru končil ve Štěpánově. V Poháru UEFA nastoupil ve 3 utkáních.\n\n\n"}
{"id": "1181329", "url": "https://cs.wikipedia.org/wiki?curid=1181329", "title": "Trevor van Riemsdyk", "text": "Trevor van Riemsdyk\n\nTrevor van Riemsdyk (* 24. července 1991 v Middletown Township, New Jersey) je americký hokejový obránce.\n\nJeho starší bratr James van Riemsdyk je dlouholetým hráčem v NHL, jeho momentálním působištěm je Philadelphia Flyers. Mladší bratr Brendan van Riemsdyk taky hraje hokej, momentálně v juniorské soutěži. Trevora, Jamese a Brendana spojuje University of New Hampshire, kde Trevor a James hrávali, Brendan bude teprve působit.\n\nTrevor van Riemsdyk se narodil v Middletown Township, New Jersey, kde navštěvoval soukromou katolickou školu (Christian Brothers Academy). Později se s týmem propracoval do soutěže USHS, v sezóně 2008-09 s 11 brankami a 47 asistencí byl nejlepším obránce v týmů. V roce 2009 se přestěhoval do východní juniorské ligy (EJHL), přesněji do klubu New Hampshire Junior Monarchs, ve kterém dosáhl bodového průměru okolo 1,0 na zápas. Kromě toho získal s týmem v sezóně 2010/11 titul EJHL, kde byl osobně oceněn obránce roku. Od roku 2011 navštěvoval University of New Hampshire, následoval svého staršího bratra Jamese. Jako nováček v soutěži nasbíral devatenáct kanadských bodů ze 37 odehraných zápasů. Na konci své první sezóny byl jmenován v Hockey East do All-Rookie týmu. Vzhledem k tomu, že nebyl zařazen do vstupního draftu, se zúčastnil v létě 2012 k pozorování talentů ve Philadelphia Flyers, pro klub neudělal dojem. Nadále pokračoval v univerzitní soutěži.\n\nV březnu 2014 podepsal smlouvu s týmem Chicago Blackhawks jako volný hráč. Následně absolvoval s týmem tréninkový kemp před sezónou aby mohl okamžitě hrát v NHL. Debut v NHL uskutečnil 9. října 2014 proti Dallas Stars. V průběhu sezony byl nucen vynechat převážnou část zápasů v základní části, 16. listopadu 2014 si poranil čéšku. Rekonvalescence trvala okolo čtyř měsíců, návrat na led provedl 14. března 2015, na rozehrání byl poslán na farmu Blackhawks v Rockford IceHogs hrající v soutěži AHL. Po sedmi zápasech za IceHogs si způsobil poranění v zápěstí. Po dvouměsíční přestávce již dohrál sezonu za Blackhawks. Přes nedostatek utkání za Blackhawks byl povolán na konci května povolán do družstva, v playoff odehrál čtyři zápasy ve finále Stanley Cupu proti Tampa Bay Lightning. Ve své teprve první sezoně v NHL vyhrál Stanley Cup. Po sezóně prodloužil Chicago jeho kontrakt o následující dva roky.\n\n\n\n"}
{"id": "1181330", "url": "https://cs.wikipedia.org/wiki?curid=1181330", "title": "Levhart čínský", "text": "Levhart čínský\n\nLevhart čínský či levhart skvrnitý čínský (\"Panthera pardus japonensis\") je poddruh či nejnověji pouhá forma (taxonomická revize vydaná roku 2017 ho řadí k poddruhu levhart mandžuský) levharta skvrnitého žijící ve východní a severovýchodní Číně. Podobá se levhartu mandžuskému, má však tmavší oranžovo–cihlové zbarvení. Živí se především savci malé a střední velikosti. Areál jeho výskytu je značně fragmentovaný. Jeho život v divočině je velmi málo probádán a IUCN tento poddruh podle stupně ohrožení nevyhodnocuje.\nBritský zoolog John Edward Gray popsal levharta čínského v roce 1862 na základě jedné kožešiny. Nazval ho nesprávně levhartem japonským (\"Leopardus japonensis\"), neboť se domníval, že kožešina pochází z Japonska. Pojmenování binomické se sice změnilo na trinomické, ale jméno \"japonensis\" vypuštěno nebylo, ačkoliv alternativní názvy se objevily. V Číně je tato kočkovitá šelma nazývána 华北豹 nebo 中国豹 (podle pin-yin přepisu \"huáběi bào\" a \"zhōngguó bào), což\" znamená „čínský levhart“ nebo „severočínský levhart“. Někdy je zde označován jako „zlato-mincový levhart“, neboť jeho barva může mít zlatavý odstín a rozety připomínají mince.\n\nNejnovější taxonomie (z roku 2017) publikovaná pod patronací Mezinárodního svazu ochrany přírody ho nevyděluje jako samostatný poddruh, nýbrž ho zařazuje k poddruhu \"Panthera pardus orientalis\" neboli k levhartu mandžuskému.\n\nLevhart čínský se zbarvením své srsti liší od jiných poddruhů. Má obvykle velmi tmavou podkladovou barvu na bocích a hřbetu. Ta je výrazně okrová, žlutohnědá a někdy až cihlově oranžová. Spodní část bývá naopak velmi světlá. Rozety jsou velké a uvnitř nich místy bývají černé skvrny. Tím se levhart čínský podobá jaguárovi. Rozměry jde o průměrný až mírně nadprůměrný poddruh. Celková délka se pohybuje mezi 1,8–2,2 metru, hmotnost osciluje mezi 22 kg (malé samice) až 75 kg (velcí samci).\n\nLevhart čínský žije pouze na území Číny. Je ostrůvkovitě rozšířen v mnoha provinciích ve středu, severovýchodě a východě země. Zdá se, že provincie Šan–si je nejpříhodnějším místem pro jeho výskyt. Na jihu přichází jeho území do styku s územím levharta indočínského. V severovýchodních provinciích se dříve potkával s levhartem mandžuským, jehož areál výskytu se však výrazně zmenšil a dnes jsou tato setkání zcela výjimečná.\n\nLevhart čínský obývá především vrchovinné až hornaté oblasti s dostatkem hustých lesů, ale může se vyskytnout i ve stepích a polopouštích. Velikost populace je těžko kvantifikovatelná a i kvalifikované odhady se navzájem značně liší. V roce 2010 se předpokládalo, že celkem v Číně žije méně než 4 000 levhartů ze čtyř poddruhů (l. čínský, l. indočínský, l. mandžuský a l. indický). Novější průzkumy naznačují, že toto množství je s velkou pravděpodobností výrazně nižší, možná jen okolo 1 000 kusů. Studie z roku 2015 pak tvrdí, že počet kusů levharta čínského ve volné přírodě osciluje mezi 174-348, a doporučuje proto IUCN, aby zavedla samostatné ohodnocení poddruhu jako kriticky ohroženého. Nicméně článek uveřejněný v témže roce v časopisu \"China Scenic\" hovoří o méně než 2 000 jedincích, což je ale velmi vágní odhad.\n\nLevhart čínský je velmi plachý, obtížně pozorovatelný živočich. Jeho život dosud nebyl detailně studován a je k němu, na rozdíl od například afrických nebo indických levhartů, jen minimum informací. Jedná se o samotářské zvíře, jehož teritorium zabírá mnoho desítek kilometrů čtverečních.\n\nLoví středně velké druhy kopytníků jako jsou goralové sečuánští, muntžaci chocholatí, divoká prasata, srnci a jeleni, dále pak různé hlodavce jako jsou hlodouni čínští, zajíci a krysy. Nepohrdne ani jezevci, makaky, cibetkami, ptáky a v nouzi i hmyzem. K útokům často využívá velké kameny a skalní převisy, z nichž napadá svou kořist překvapivým skokem. Zabíjí také lidmi chovaný dobytek. Levhart čínský v současnosti (2016) nemá, kromě člověka, přirozeného nepřítele. Dříve mohl být příležitostně zabit tygrem čínským, ale ten už ve volné přírodě nežije. Pokud se vyskytuje v blízkosti lidí, přesouvá se jeho aktivita více na dobu po soumraku a hlouběji do lesa.\n\nDoba rozmnožování není striktně daná, ale obvykle jde o leden a únor. Březost trvá asi 105–110 dní. Následně se rodí nejčastěji 2–3 mláďata. Ta zůstávají s matkou po dobu 18–24 měsíců. Mladé samice si pak zakládají teritorium poblíž své matky, samci odcházejí hledat si území podstatně dál.\n\nHlavním nebezpečím pro levharta čínského byl a stále je člověk a jeho aktivity. Zhruba do 50. let 20. století byl poddruh poměrně hojný, ale pak se dostal na seznam tzv. škůdců v zemědělství a jeho stavy se začaly rapidně snižovat. Ročně bylo v Číně zabíjeno 2 000–3 000 levhartů, což se následně muselo nějak projevit. Mimo pronásledování jako škůdců a zároveň zvířat využívaných v čínské medicíně jim škodil i úbytek přirozené kořisti a fragmentace životního prostoru. I přes rapidní úbytek je však zatím nepotkal osud v divoké přírodě již vyhubených tygrů čínských. Důvodů existuje několik: 1) leopard je adaptabilnější a využívá širší škálu kořisti. 2) je menší a dokáže se lépe skrývat. 3) není přece jen tak atraktivní pro tradiční čínskou medicínu. Přesto není důvod k optimismu a stavy levhartů jsou státními úřady stále poněkud nadhodnocovány. I když je již podle zákona chráněn (tzv. \"Class I\" ), hrozba vyhubení nad ním stále visí, neboť zemědělci se často mstí, když levharti zabijí jejich dobytek například tím, že umísťují otrávené návnady. Problémem je i izolace malých populací, což do budoucna hrozí příbuzenským křížením.\n\n\"Chinese Felid Conservation Alliance\" (CFCA) je malá (roku 2016 měla 12 členů) nezisková organizace, která se zabývá monitorováním a ochranou různých druhů kočkovitých šelem, především pak levharta čínského. V roce 2008 začala s rozmisťováním fotopastí v provincii Šan-si a postupně jimi pokryla území více než 300 km². Kromě jiných záběrů se jim podařilo zachytit samice se třemi různými vrhy mláďat. Členové organizace navštěvují vesnice a shromažďují informace od místních, přičemž se snaží šířit osvětu. Byl zaveden i kompenzační program, kdy jsou zemědělci odškodňováni v případě, když jejich dobytek je usmrcen některým levhartem. Standardní cena je 800 až 3000 jüanů za jedno mrtvé zvíře. Například v roce 2015 bylo v provincii S’-čchuan vyšetřeno a odškodněno zabití 40 kusů dobytka levharty. Kompenzace však nejsou dlouhodobým řešením. Členové CFCA se pokouší přesvědčit místní úřady a zemědělce, aby nenechávali dobytek volně pást v horách a ohrazovali mu pastviny. Organizace se snaží s pomocí různých dobrovolníků co nejčastěji patrolovat a odhalovat či alespoň odrazovat pytláky.\n\nV zajetí je chováno asi 40–50 těchto šelem. V Čechách je chovají v Zoo Liberec a Zoo Plzeň. Zoo Liberec chovala levharty čínské od roku 1954 do roku 1991, během této doby se zde narodilo přes 20 mláďat. Pak nastala v chovu delší přestávka, další levhart čínský se v Liberci objevil až roku 2005. Podařilo se sestavit chovný pár a v roce 2007 se zde narodila tři mláďata. V Zoo Plzeň byli chováni v letech 2002–2014, přičemž se zde narodila dvě mláďata, v roce 2019 byl chov obnoven.\n\n\n"}
{"id": "1181331", "url": "https://cs.wikipedia.org/wiki?curid=1181331", "title": "Twizel", "text": "Twizel\n\nTwizel je město na novozélandském Jižním ostrově v regionu Canterbury, největší sídlo distriktu Mackenzie. Podle sčítání lidu z roku 2013 mělo město 1 137 obyvatel, což činí nárůst o 11,8 % oproti roku 2006. Během léta se populace města až ztrojnásobuje.\n\nMěsto bylo založeno v roce 1968 na zelené louce jako ubytování pro pracovníky podílející se na výstavbě vodního díla \"Upper Waitaki Hydroelectric Scheme\". Vodní dílo se skládá z 50 km kanálů, dvou přehrad, čtyř hydroelektráren (Tekapo B, Ohau A, B a C) a vybudované vodní nádrže Lake Ruataniwha. V době vrcholu v 70. letech 20. století mělo město kolem 6 000 obyvatel. Město bylo postaveno ve „skandinávském“ stylu s městským okruhem a pěšími zónami, takže je doprava pěšky často významně kratší než jízda autem. Obchody, školy a rekreační park tvoří centrum na které jsou napojené obytné zóny. Předchozí verze tohoto uspořádání byla vyzkoušena ve vesnici Otematata. \n\nMěstským obchvatem vede dálnice State Highway 8, vedoucí zhruba 100 km severním směrem do Fairlie a zhruba 35 km na jih do Omarama. Za městem se nachází malé letiště Pukaki Airport. Město se nachází v tzv. oblasti tmavé oblohy, která je uznaná organizací Dark Sky Association.\n\n"}
{"id": "1181348", "url": "https://cs.wikipedia.org/wiki?curid=1181348", "title": "Petr Novotný (1966)", "text": "Petr Novotný (1966)\n\nPetr Novotný (* 6. března 1966) je bývalý český fotbalista, záložník.\n\nV československé hrál za Spartak Hradec Králové. Nastoupil v 1 ligovém utkání. V nižších soutěžích hrál i za TJ Náchod a Jiskru Česká Skalice.\n\n"}
{"id": "1181351", "url": "https://cs.wikipedia.org/wiki?curid=1181351", "title": "Pavol Kulla", "text": "Pavol Kulla\n\nPavol Kulla (* 5. května 1964) je bývalý slovenský fotbalista, útočník.\n\nV československé hrál za Duklu Banská Bystrica. Nastoupil ve 3 ligových utkáních a dal 1 ligový gól. Ve druhé nejvyšší soutěži hrál i za TŽ Třinec.\n\nOd roku 1993 hrál také za FC Dolní Bečva.\n\n\n"}
{"id": "1181353", "url": "https://cs.wikipedia.org/wiki?curid=1181353", "title": "Tautonymum", "text": "Tautonymum\n\nTautonymum ( ‚stejný‘ a \"ὄνομα\" ‚jméno‘) znamená v biologické nomenklatuře stejné jméno, které nese rod i druh např. \"Salamandra salamandra\". \n\nMezinárodní pravidla zoologické nomenklatury připouštějí použití tautonym, zatímco podle Mezinárodního kódu botanické nomenklatury se v článku 23.4. použití stejného rodového i druhového jména nedovoluje.\n\n"}
{"id": "1181354", "url": "https://cs.wikipedia.org/wiki?curid=1181354", "title": "Monterrey Open 2016 – ženská dvouhra", "text": "Monterrey Open 2016 – ženská dvouhra\n\nDo soutěže ženské dvouhry na tenisovém turnaji Monterrey Open 2016 nastoupilo třicet dva hráček. Obhájkyní titulu byla švýcarská tenistka Timea Bacsinszká, která se rozhodla na turnaji nestartovat.\n\nVítězkou dvouhry se stala 23letá nenasazená Britka Heather Watsonová, jež ve finále zdolala belgickou hráčku Kirsten Flipkensovou po třísetovém průběhu 3–6, 6–2 a 6–3. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour, když vyhrála i třetí finálový duel ze třech odehraných. V následném vydání žebříčku WTA ji 7. března 2016 patřila 53. příčka.\n"}
{"id": "1181359", "url": "https://cs.wikipedia.org/wiki?curid=1181359", "title": "Zemské volby na Moravě 1848", "text": "Zemské volby na Moravě 1848\n\nZemské volby na Moravě 1848 byly volby konané v Moravském markrabství v květnu 1848. Byli jimi poprvé zvoleni poslanci nově ustaveného Moravského zemského sněmu coby zákonodárného sboru zemské samosprávy v rámci rodícího se ústavního systému Rakouského císařství. \n\nNa jaře 1848 začalo v Rakousku revoluční dění. V jeho rámci se aktivizoval i dosavadní stavovský Moravský zemský sněm. Ještě během března se někteří moravští stavové obrátili na zemský výbor s požadavkem svolat zasedání sněmu, což nejvyšší státní kancléř Klemens Wenzel von Metternich potvrdil na 30. březen 1848. Tento poslední stavovský sněm pak zasedal až do 13. května. Zabýval se zásadními reformami a odsouhlasil rozšířené sněmovní zastoupení pro města, selský stav nebo pro zástupce univerzity. Zároveň 27. dubna 1848 odsouhlasil nový volební zákon, kterým se umožňovalo zvolení řádného nového zemského sněmu.\n\nVolby probíhaly narychlo během dvou týdnů v druhé polovině května, po rozejití původního stavovského sněmu. Nový volený sněm se sešel poprvé 31. května 1848 a zasedal až do počátku roku 1849. 24. ledna 1849 byl odročen. Za tu dobu se konalo 130 schůzí. \n\nSněm měl celkem 268 členů. Zasedali na něm poslanci ve čtyřech kuriích:\n\nFakticky ale nikdy všichni zvolení poslanci najednou na sněm nedorazili. V listopadu 1848 se uvádí počet poslanců slabě nad 200, fakticky jich na schůze přicházelo nejčastěji 130. Na zemském sněmu zasedali i tzv. náhradníci. To byly osoby, které si podle sněmovního usnesení z června 1848 vybírali sami poslanci.\n\n"}
{"id": "1181361", "url": "https://cs.wikipedia.org/wiki?curid=1181361", "title": "Marie Burgundská (1393)", "text": "Marie Burgundská (1393)\n\nMarie Burgundská ( \"Marie de Bourgogne\", 1393, Dijon – 30. října 1463, Kalkar) byla hraběnka a vévodkyně z Kleve a hraběnka z Marky.\n\nByla druhým dítětem Jana I. Burgundského a Markéty, dcery Albrechta I. Bavorského a starší sestrou Filipa III. Dobrého. V květnu 1406 se stala druhou manželkou hraběte Adolfa I. Klevského a až do roku 1415 zůstávala kvůli sporům o výši věna na otcově dvoře. Roku 1417 byl její muž císařem Zikmundem povýšen do vévodského stavu. Vévodský pár žil na hradu Wijnendale v Západních Flandrech. \n"}
{"id": "1181362", "url": "https://cs.wikipedia.org/wiki?curid=1181362", "title": "Thomas Pesquet", "text": "Thomas Pesquet\n\nThomas Pesquet (* 27. února 1978, Rouen) je francouzský letecký pilot a astronaut. V roce 2009 byl přijat v náboru astronautů do Evropské vesmírné agentury a v roce 2010 úspěšně dokončil základní výcvik pro let do vesmíru. V roce 2014 bylo oznámeno jeho obsazení v Expedici 50/51 na Mezinárodní vesmírnou stanici, na stanici pracoval od listopadu 2016 do června 2017.\n\nThomas Pesquet se narodil 27. února 1978, pochází ze severofrancouzského Rouenu. Roku 2001 ukončil studium na Vysoké škole letectví a kosmonautiky () ziskem magisterského titulu v oboru konstrukce a řízení kosmických lodí. Poté byl krátce zaměstnán ve francouzské firmě Thales Alenia Space a španělské kosmické společnosti GMV.\n\nV letech 2002 až 2004 pracoval ve Francouzské vesmírné agentuře jako výzkumný inženýr na autonomních vesmírných misích. V roce 2004 podstoupil letecký výcvik pod společností Air France a v roce 2006 začal létat s letadlem Airbus A320 jako komerční pilot. Nalétal více než 2300 hodin a stal se také leteckým instruktorem na A320.\n\nV roce 2009 byl přijat jako astronaut Evropské vesmírné agentury (ESA) a v listopadu 2010 úspěšně dokončil základní výcvik na astronauta. V roce 2014 byl vybrán jako aquanaut na podvodní laboratoři NEEMO 18, kde strávil devět dní.\n\nV roce 2014 ESA oznámila jeho obsazení v Expedici 50/51 na Mezinárodní vesmírnou stanici. Vzletí z kosmodromu Bajnkonur v lodi Sojuz MS-03. Pesquet byl také náhradník za astronauta ESA Andrease Mogensena z Dánska, který letěl na ISS v září 2015 pouze na 10 dní.\n\nNa oběžnou drázu Země vzlétl 17. listopadu 2016 v Sojuzu MS-03 společně s Olegem Novickým a Peggy Whitsonovou. Po spojení s ISS se trojice kosmonautů zapojila do práce Expedice 50, resp. od dubna 2018 Expedice 51. Dne 2. června 2017 se Novickij, Pesquet a Whitsonová s lodí odpojili od stanice a týž den přistáli v kazašské stepi. Ve vesmíru strávili 196 dní, 17 hodin a 50 minut.\n\nJe nejmladším astronautem v ESA.\n\nMá staršího bratra. Má černý pásek v judu, dále ho baví basketbal, běh a plavání. Má rád cestování, čtení a hraje na saxofon.\n\n"}
{"id": "1181364", "url": "https://cs.wikipedia.org/wiki?curid=1181364", "title": "Markéta Klevská", "text": "Markéta Klevská\n\nMarkéta Klevská (23. nebo 24. února 1416 – 20. května 1444, Stuttgart) byla bavorská vévodkyně a hraběnka z Württemberku. Narodila se jako nejstarší dcera Adolfa I. Klevského a jeho druhé manželky Marie Burgundské. Dvakrát se provdala. Poprvé 11. května 1433 za Viléma III. Bavorského, se kterým měla dva syny. Podruhé se vdala 29. ledna 1441 za Oldřicha V. Württemberského, se kterým měla dceru Kateřinu. Markéta zemřela 20. května 1444 ve věku 28 let na neznámou příčinu a byla pohřbena v kostele sv. Kříže ve Stuttgartu.\n"}
{"id": "1181366", "url": "https://cs.wikipedia.org/wiki?curid=1181366", "title": "Malaysian Open 2016 – ženská dvouhra", "text": "Malaysian Open 2016 – ženská dvouhra\n\nDo soutěže ženské dvouhry na tenisovém turnaji Malaysian Open 2016 nastoupilo třicet dva hráček. Obhájkyní titulu byla bývalá světová jednička Caroline Wozniacká, která zvolila účast na paralelně probíhajícím Monterrey Open 2016 v Monterrey.\n\nVítězkou dvouhry se stala 21letá druhá nasazená Ukrajinka Elina Svitolinová, jež ve finále zdolala kanadskou turnajovou šestku Eugenii Bouchardovou po třísetovém průběhu 6–7, 6–4 a 7–5. V probíhající sezóně si připsala premiérové turnajové vítězství, které představovalo čtvrtý singlový titul na okruhu WTA Tour, když vyhrála čtvrtý finálový duel ze čtyř účástí. V následném vydání žebříčku WTA ze 7. března 2016 dosáhla kariérního maxima, když se poprvé posunula na 14. místo.\n"}
{"id": "1181369", "url": "https://cs.wikipedia.org/wiki?curid=1181369", "title": "František Musil (poslanec Říšského sněmu)", "text": "František Musil (poslanec Říšského sněmu)\n\nFrantišek Musil (??? Velké Pavlovice – ???) byl rakouský politik české národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Franz Mussil, radní protokolista při moravsko-slezském zemském soudu v Brně. Z etnického hlediska byl řazen mezi \"mírné Slovany\", v jiném zdroji zase uváděn jako \"mírný Slovan, horlivý úředník\".\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Velké Pavlovice. Tehdy se uváděl coby protokolista při moravsko-slezském zemském soudu. Řadil se k sněmovní levici.\n"}
{"id": "1181371", "url": "https://cs.wikipedia.org/wiki?curid=1181371", "title": "Josef Nezveda", "text": "Josef Nezveda\n\nJosef Nezveda (??? Hostim – ???) byl rakouský politik české národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Joseph Nesweda, vystudovaný právník z Hostimi. Z etnického hlediska byl řazen mezi Slovany.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Moravské Budějovice. Tehdy se uváděl coby vystudovaný právník. Řadil se k sněmovní pravici.\n"}
{"id": "1181373", "url": "https://cs.wikipedia.org/wiki?curid=1181373", "title": "Malaysian Open 2016 – ženská čtyřhra", "text": "Malaysian Open 2016 – ženská čtyřhra\n\nDo soutěže ženské čtyřhry na tenisovém turnaji Malaysian Open 2016 nastoupilo šestnáct dvojic.\n\nVítězem čtyřhry se stal nenasazený thajsko-čínský pár Varatčaja Vongteančajová a Jang Čao-süan, který ve finále překvapivě zdolal čínské obhájkyně titulu a turnajové jedničky Liang Čchen a Wang Ja-fan výsledkem 4–6, 6–4 a [10–7]. Obě šampionky si do žebříčku WTA připsaly 280 bodů a získaly premiérovou trofej na okruhu WTA Tour.\n\n"}
{"id": "1181375", "url": "https://cs.wikipedia.org/wiki?curid=1181375", "title": "Kaple svatého Floriána (Kyšice)", "text": "Kaple svatého Floriána (Kyšice)\n\nKaple svatého Floriána v Kyšicích je nevelká stavba stojící uprostřed travnaté návsi v centru obce Kyšice, kladenského okresu ve Středočeském kraji.\n\nKaple byla vystavěna v roce 1863 ze sbírek místních občanů. Hodiny se zvonem ve věžičce kaple ze druhé poloviny 18. či z 19. století byly v roce 2009 prohlášeny za kultuní památku.\n\n"}
{"id": "1181376", "url": "https://cs.wikipedia.org/wiki?curid=1181376", "title": "Kateřina Klevská", "text": "Kateřina Klevská\n\nKateřina Klevská (25. května 1417 – 10. února 1479) byla vévodkyní z Guelders. Kniha Hodinky Kateřiny Klevské byly objednány právě pro ni.\n\nKateřina byla dcera Adolfa I. Klevského a Marie Burgundské. Byla neteří Filipa III. Dobrého.\n\nHodinky Kateřiny Klevské pro ni byly objednány 26. ledna 1430, když se vdala za Arnolda z Guelders. Je na nich vyobrazena, jak se spolu se svými příbuznými modlí. Kniha se ztratila a byla znovu objevena až za čtyři sta let, v roce 1856. Je to jedna z nejzdobnějších zachovalých knih svého druhu.\n\nKateřina žila se svými rodiči do roku 1431, a to přesto, že už byla rok vdaná. Měla blízký vztah s Filipem Burgundským, kterému její manžel nedůvěřoval. Kateřinina dcera Marie byla vychovávána u burgundského dvora. Když její manžel potrestal město Driel, ztratil ve svém vévodství podporu. Kateřina působila jako prostředník mezi manželem a stavy. V roce 1450 se vévoda Arnold vydal na pouť do Říma a Palestiny. Během jeho nepřítomnosti vládla Kateřina jako regentka.\n\nPodporovala syna Adolfa, když převzal otcovu moc. V roce 1470 ho Karel Smělý zajal, když se ukázalo, že není spolehlivým spojencem Burgundska. Kateřina strávila poslední roky ve vesnici Lobith, kde v roce 1476 zemřela.\n"}
{"id": "1181380", "url": "https://cs.wikipedia.org/wiki?curid=1181380", "title": "Václav Procházka (politik)", "text": "Václav Procházka (politik)\n\nVáclav Procházka byl rakouský politik české národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Wenzel Proházka, řezník z Nového Města na Moravě. Z etnického hlediska byl řazen mezi Slovany.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Nové Město na Moravě. Tehdy se uváděl coby řezník. Řadil se k sněmovní levici.\n"}
{"id": "1181381", "url": "https://cs.wikipedia.org/wiki?curid=1181381", "title": "Monterrey Open 2016 – ženská čtyřhra", "text": "Monterrey Open 2016 – ženská čtyřhra\n\nDo soutěže ženské čtyřhry na tenisovém turnaji Monterrey Open 2016 nastoupilo šestnáct dvojic. Obhájcem titulu byl polský pár Gabriela Dabrowská a Alicja Rosolská, jehož členky nestartovaly společně. Dabrowská se rozhodla turnaje nezúčastnit. Spoluhráčkou Rosolské se stala Anastasia Rodionovová, s níž skončila v úvodním kole na raketách Martićové a Sanchezové.\n\nVítězem čtyřhry se stal nejvýše nasazený španělský pár Anabel Medinaová Garriguesová a Arantxa Parraová Santonjaová, který ve finále zdolal chorvatsko-americkou dvojici Petra Martićová a Maria Sanchezová výsledkem 4–6, 7–5 a [10–7]. Obě šampionky si do žebříčku WTA připsaly 280 bodů. Medinaová Garriguesová na okruhu WTA Tour získala dvacátou sedmou deblovou trofej a Parraová Santonjaová osmnácté turnajové vítězství ze čtyřhry.\n\nVítězné Španělky triumfovaly na druhé události púrobíhající sezóny, když v předcházejícím týdnu ovládly Abierto Mexicano Telcel.\n\n"}
{"id": "1181383", "url": "https://cs.wikipedia.org/wiki?curid=1181383", "title": "Július Štetka", "text": "Július Štetka\n\nJúlius Štetka též Gyula Stetka či Julius Stettka (29. srpna 1855, Kráľova Lehota – 14. října 1925, Budapešť) byl maďarský malíř.\n\nPo dvou letech příprav na Mintaránztanodě v Budapešti studoval dva roky na Akademii výtvarných umění ve Vídni a poté se stal studentem Sándora Wagnera v Mnichově. V roce 1883 se vrátil domů a pokračoval ve studiu umění na mistrovské škole Gyula Benczúr. Od roku 1888 se podílel na uměleckém životě hlavního města jako asistent pedagoga. Byl členem představenstva Národní společnosti maďarských výtvarných umění. \n\nMalířské kompozice, portréty a žánrové obrazy maloval ve stylu mnichovské akademie. Vynikl jako portrétista a autor maleb s náboženskou tematikou. Ve své tvorbě byl ovlivněn mj. Juliem Bencúrem. Navštěvoval pravidelně výstavy v hlavním městě. Jeden z jeho obrazů koupil František Josef I. Obraz \"Tres faciunt collegium\" získal diplom v Berlíně v roce 1892. Kristovo dílo na kříži je jedním z oltářních obrazů baziliky sv. Štěpána. V roce 1916 vyhrál jeho autoportrét cenu Grand Prix Maďarské společnosti výtvarných umění.\n\nV posledních letech svého života vylíčil portréty mnoha významných osobností. Některá jeho díla jsou ve sbírkách Maďarské národní galerie a Muzea výtvarného umění.\n\nJe autorem oltářního obrazu evangelického kostela v Ustroni.\n\n"}
{"id": "1181388", "url": "https://cs.wikipedia.org/wiki?curid=1181388", "title": "Jan Reimershofer", "text": "Jan Reimershofer\n\nJan Reimershofer (27. nebo 28. prosince 1808 Holešov – 9. října 1876) byl rakouský podnikatel a politik české národnosti z Moravy, během revolučního roku 1848 poslanec Říšského sněmu, později emigroval do USA, působil v Texasu jako obchodník.\n\nPocházel z rodiny měšťanů z Holešova, potomků přistěhovalců, kteří na Moravu přišli v 16. století z Württemberska a původně se nazývali Reimers zu Hoffer. Jeho otec František Reimershofer byl váženým měšťanem v Holešově. Matka Inocencie, rozená Klášterníková, pocházela z Dubu na Moravě. Jan měl ještě bratra Jiřího. Vystudoval Piaristické gymnázium v Kroměříži. Měl touhu stát se malířem. Rodiče si naopak přáli, aby syn byl knězem, o což ovšem Jan nejevil zájem. Nakonec nastoupil na obchodní školu ve Vídni. Pak v hlavním městě zůstal po několik let a pracoval v různých obchodech. Později se vrátil do rodného města a otevřel si zde obchod se smíšeným zbožím. Ve Vizovicích se na trhu seznámil se svou budoucí manželkou Klárou, dcerou evangelického duchovního ze Zádveřic. Překonali počáteční nesouhlas rodičů a vzali se. Devět let po sňatku se přestěhovali z Holešova do Vizovic, kde také provozoval obchod a kromě toho měl i zemědělské hospodářství. Roku 1849 se uvádí jako Johann Reymershofer, obchodník z Vizovic. Byl kupec a měšťan z Vizovic. V roce 1848 zvolen za obecního radního ve Vizovicích. Ve Vizovicích bydlel od roku 1808. Roku 1851 založil malou továrnu na výrobu potaše ve Vizovicích (na obecním pozemku v Želechově). Podniku se říkalo \"salajka\". Poté, co Reimershofer odjel do Ameriky, koupil jí Josef Čižmář, který tu výrobu potaše provozoval cca do roku 1875.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Vizovice. Tehdy se uváděl coby obchodník. Řadil se k sněmovní levici. Stal se pořadatelem moravského klubu slovanských poslanců na Říšském sněmu.\n\nPozději odešel do USA. Po rozpuštění Říšského sněmu byl totiž znechucen poměry v Rakousku. Začal si dopisovat s exulantským evangelickým duchovním Bergmannem a rozhodl se pro emigraci. 24. září 1854 svůj záměr uskutečnil, když se nalodil v Brémách na zaoceánskou loď i se svou manželkou a pěti dětmi Klárou, Zdeňkou, Otýlií, Janem a Gustavem. Po devíti týdnech dorazili do Galvestonu. 6. ledna 1855 pak přijeli do texaské obce Cat Spring, kde byli přivítáni Bergmannem. Pronajali si malý dům a začali obchodovat. Dařilo se jim a brzy si koupili dům a farmu a zřídili si obchod. Farmu ale po kratší době prodali a věnovali se výlučně obchodu. V roce 1859 se přestěhovali do vesnice Alleyton v Colorado County v Texasu. Během americké občanské války Reimershofer sympatizoval se Severem a prožil proto těžké chvíle, když se zhoršily vztahy s jeho sousedy a obecně se zhoršila ekonomická situace. Jeho syn Jan začal tehdy podnikat s německým velkoobchodníkem Dausem v Matamoros v Mexiku. Později se k němu připojil i bratr Gustav a vedení obchodu tak zůstalo na samotném Janu Reimershoferovi. Po válce se synové vrátili do Galvestonu, kam se za nimi přistěhoval i otec Jan Reimershofer a zřídili firmu na dovoz porcelánu a skla z jejich původní vlasti. Jan Reimershofer zemřel v říjnu 1876. Synové pokračovali v podnikání.\n"}
{"id": "1181392", "url": "https://cs.wikipedia.org/wiki?curid=1181392", "title": "Monterrey Open 2016", "text": "Monterrey Open 2016\n\nMonterrey Open 2016 byl tenisový turnaj pořádaný jako součást ženského okruhu WTA Tour, který se hrál v areálu tenisového oddílu Sierra Madre Tennis Club na otevřených dvorcích s tvrdým povrchem DecoTurf. Konal se mezi 29. únorem až 6. březnem 2016 v mexickém městě Monterrey jako osmý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Dotace tak byla oproti minulému ročníku snížena na polovinu. Nejvýše nasazenou hráčkou ve dvouhře se stala světová sedmnáctka Sara Erraniová z Itálie, kterou ve druhém kole hladce porazila pozdější semifinalistka Kontaveitová. Jako poslední přímá účastnice do dvouhry nastoupila 85. estonská hráčka žebříčku Anett Kontaveitová.\n\nTřetí singlový titul kariéry získala Britka Heather Watsonová. Deblovou soutěž\novládl španělský pár Anabel Medinaová Garriguesová a Arantxa Parraová Santonjaová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1181395", "url": "https://cs.wikipedia.org/wiki?curid=1181395", "title": "Tears Are Falling", "text": "Tears Are Falling\n\n„Tears Are Falling“ je píseň americké rockové skupiny Kiss vydaná na albu \"Asylum\". Píseň napsal Paul Stanley. Klip k písni se natáčel v září 1985 v Londýně a dočkal se vysílání na MTV.\n\n"}
{"id": "1181399", "url": "https://cs.wikipedia.org/wiki?curid=1181399", "title": "Adolf z Guelders", "text": "Adolf z Guelders\n\nAdolf z Guelders (12. únor 1438 - 27. červen 1477, Tournai) byl v letech 1465 - 1471 a v roce 1477 vévodou z Guelders a hrabětem ze Zutphen.\n\nByl synem Arnolda z Guelders a Kateřiny Klevské.\n\nV bitvě o dědictví byl v roce 1465 uvězněn vlastním otcem. Adolfa podporoval Filip III. Dobrý a udělil mu Řád zlatého rouna. V roce 1468 vyhrál bitvu u Straelenu proti Klevsku, ale Karel Smělý znovu dosadil jeho otce Arnolda, a Adolf byl zajat v Hesdinu.\nPo smrti Karla Sličného v roce 1477 byl osvobozen Vlámy.\nZemřel toho samého roku při obléhání Tournai poté, co ho Guelders uznalo jak vévodu. Byl pohřben v katedrále Notre Dame v Tournai.\n\nAdolf se v roce 1463 oženil s Kateřinou Bourbonskou, dcerou Karla I. Bourbonského. Měli spolu dvojčata:\n\n"}
{"id": "1181404", "url": "https://cs.wikipedia.org/wiki?curid=1181404", "title": "Crazy Crazy Nights", "text": "Crazy Crazy Nights\n\n„Crazy Crazy Nights“ je píseň americké rockové skupiny Kiss vydaná na albu \"Crazy Nights\". Píseň napsali Paul Stanley a Adam Mitchell. Píseň byla hrána na koncertech až do smrti Erica Carra v roce 1991. Na naléhání fanoušků se song vrátil na plylist v roce 2010 na Sonic Boom Over Europe Tour.\n\n"}
{"id": "1181405", "url": "https://cs.wikipedia.org/wiki?curid=1181405", "title": "Malaysian Open 2016", "text": "Malaysian Open 2016\n\nBMW Malaysian Open 2016 byl tenisový turnaj pořádaný jako součást ženského okruhu WTA Tour, který se hrál v Royal Selangor Golf Clubu na otevřených dvorcích s tvrdým povrchem DecoTurf. Konal se mezi 29. únorem až 6. březnem 2016 v malajsijském hlavním městě Kuala Lumpur jako sedmý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala italská světová desítka Roberta Vinciová, kterou v úvodním kole vyřadila Tchajwanka Čang Kchaj-čen. Jako poslední přímá účastnice do dvouhry nastoupila 144. slovenská hráčka žebříčku Kristína Kučová, jež postoupila do čtvrtfinále.\n\nČtvrtý singlový titul kariéry získala Ukrajinka Elina Svitolinová. Premiérovou trofej na okruhu WTA Tour vybojoval thajsko-čínský pár Varatčaja Vongteančajová a Jang Čao-süan, který ovládl deblovou soutěž.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1181407", "url": "https://cs.wikipedia.org/wiki?curid=1181407", "title": "BNP Paribas Open 2016", "text": "BNP Paribas Open 2016\n\nBNP Paribas Open 2016, známý také jako Indian Wells Masters 2016, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Indian Wells Tennis Garden na otevřených dvorcích s tvrdým povrchem Plexipave. Konal se mezi 9. až 20. březnem 2016 v kalifornském Indian Wells jako 41. ročník mužského a 28. ročník ženského turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 7 037 595 amerických dolarů. Ženská část disponovala rozpočtem 6 844 139 dolarů a byla také součástí druhé nejvyšší úrovně okruhu WTA Premier Mandatory. Kalifornská událost představovala v těchto kategoriích úvodní turnaj sezóny.\n\nSerena Williamsová startovala po přerušení dlouholetého bojkotu turnaje podruhé od sezóny 2001. V ročníku 2016 se poprvé vrátila také její starší sestra Venus Williamsová, která nehrála ze stejného důvodu. Nejvýše nasazenými v singlových soutěžích se stali světové jedničky Novak Djoković ze Srbska a Serena Williamsová ze Spojených států. Jako poslední přímí účastnici do dvouher nastoupili 98. belgický hráč pořadí Thiemo de Bakker a 78. žena klasifikace Cvetana Pironkovová z Bulharska.\n\nMaria Šarapovová před zahájením turnaje, z něhož se odhlásila pro poranění předloktí, v Los Angeles oznámila, že během Australian Open 2016 měla pozitivní dopingový nález na kardiakum meldonium. Mezinárodní tenisová federace ji prozatímně zakázala účastnit se turnajů, s platností od 12. března 2016.\n\nMužského singla potřetí v řadě ovládl Novak Djokovi a stal se prvním hráčem, jenž na Indian Wells Masters zvítězil popáté. Organizátoři na tento výkon zareagovali okamžitým přejmenováním centrálního dvorce po jeho osobě. V sérii ATP Masters 1000 vyrovnal rekordní počet 27 trofejí Rafaela Nadala. Výhru z ženské dvouhry si podruhé odvezla Běloruska Viktoria Azarenková, jež se tak poprvé od srpna 2014 vrátila do elitní světové desítky, když se v následném vydání žebříčku WTA posunula z 15. na 8. příčku. Mužskou čtyřhru vyhrál francouzský pár Pierre-Hugues Herbert a Nicolas Mahut. Svou první společnou trofej pak v ženské čtyřhře získaly domácí hráčky Bethanie Matteková-Sandsová a Coco Vandewegheová. První z dvojice se vrátila své žebříčkové maximum, třetí pozici světové deblové klasifikace.\n\nDen po skončení odstoupil Raymond Moore z pozice ředitele turnaje v důsledku svých výroků na adresu ženského tenisu. Ty vzbudily ostré negativní reakce. Podle jeho názoru tenistky jen těžily z atraktivnějšího mužského tenisu a mohly být rády, že pobíraly stejné odměny. Jeho slova zkritizovaly Serena Williamsová, Billie Jean Kingová, Chris Evertová nebo Martina Navrátilová.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující páry nastoupily z pozice náhradníka:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z šťastná poražená:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n\n"}
{"id": "1181410", "url": "https://cs.wikipedia.org/wiki?curid=1181410", "title": "Fabio Quagliarella", "text": "Fabio Quagliarella\n\nFabio Quagliarella (* 31. ledna 1983, Castellammare di Stabia) je italský fotbalista, který hraje na pozici útočníka za janovský klub UC Sampdoria, kde je od února 2016 na hostování z turínského FC.\n\nZa Torino debutoval v italské první lize roku 2000, později působil na hostování v nižších soutěžích, první ligový gól dal po přestupu do Ascoli Calcio 1898 v roce 2005. Později působil v Sampdorii, Udinese Calcio a SSC Napoli, proslul svou schopností zaskočit brankáře pohotovou střelou z nečekaných pozic. V roce 2009 obdržel cenu Gran Galà del Calcio za gól roku.\n\nRoku 2010 přestoupil do Juventusu Turín, se kterým se stal třikrát mistrem Itálie (2012, 2013, 2014) a dvakrát získal Supercoppa Italiana. V létě 2014 se vrátil do klubu FC Turín.\n\nV italské reprezentaci debutoval 28. března 2007 v kvalifikačním utkání proti Skotsku v Bari, které domácí vyhráli 2:0. Startoval na Mistrovství Evropy ve fotbale 2008, kde Italové vypadli ve čtvrtfinále, na Konfederačním poháru FIFA 2009 (5. místo) a na Mistrovství světa ve fotbale 2010. Zde nastoupil v závěrečném zápase základní skupiny proti Slovensku jako střídající hráč: jednu jeho gólovou střelu vykopl Martin Škrtel z brankové čáry, jednu neuznal rozhodčí Howard Webb pro sporný ofsajd a teprve v nastaveném čase se mu podařilo snížit na 2:3, jeho tým však už nestačil vyrovnat a na šampionátu skončil.\n\n"}
{"id": "1181411", "url": "https://cs.wikipedia.org/wiki?curid=1181411", "title": "Vysocký potok", "text": "Vysocký potok\n\nNázev Vysocký potok má více vodních toků:\n\n"}
{"id": "1181412", "url": "https://cs.wikipedia.org/wiki?curid=1181412", "title": "Dušan Majer", "text": "Dušan Majer\n\nDušan Majer (* 16. března 1987) je český popularizátor kosmonautiky. Je šéfredaktorem úspěšného českého blogu o kosmonautice a autorem pořadů Vesmírné výzvy a Dobývání vesmíru, které vycházely na internetové televizi Stream.cz. Nově vycházejí pořady Vesmírné starty, Vesmírná technika a Vesmírné zprávy na nové internetové televizi MALL.TV. Za svoji činnost obdržel několikrát cenu Akademie věd České republiky za popularizaci vědy.\n\nStudoval soukromé osmileté gymnázium v Jihlavě, které zakončil maturitou z českého a německého jazyka, chemie a biologie. O rok později začal pracovat jako redaktor v regionální televizi RTA. V roce 2008 si vedl soukromý internetový blog, na který dával příspěvky ze všech možných témat, jako třeba hokejové i fotbalové turnaje, hudba atd. Na podzim roku 2008 začal psát na blog tzv. Postřehy, krátké články na různá témata. Když jednou přemýšlel nad tématem pro další postřeh, zjistil že má startovat raketoplán Endeavour. To prý spustilo jeho touhu po kosmonautice a začal se jí věnovat naplno. Natočil první díl Vesmírných výzev a založil internetové diskusní fórum, které má dnes přes 850 registrovaných uživatelů. V září 2012 založil internetový blog, který byl na přehlídce Academia film Olomouc 2014 označen za nejlepší Blog popularizující vědu. V roce 2011 byl kontaktován Lukášem Záhořem, jestli by nemohl mít na internetové televizi Stream.cz video týdeník o kosmonautice. Souhlasil a v září 2011 vyšel první díl pořadu Dobývání vesmíru, který má nyní přes 29 miliónů zhlédnutí.\n\nJe svobodný. Rád hraje fotbal nebo sleduje hokej. Má rád dobré jídlo a spánek. Připustil, že díky Streamu se mu mohl stát jeho koníček také živností.\n\n14.\n\n\n"}
{"id": "1181414", "url": "https://cs.wikipedia.org/wiki?curid=1181414", "title": "Theodor Saturník", "text": "Theodor Saturník\n\nTheodor Saturník (26. listopadu 1888 Tábor – 18. září 1949 Praha) byl český právník a právní historik, profesor slovanského a středoevropského práva a děkan právnické fakulty Univerzity Karlovy.\n\nStudoval na gymnáziích v Rychnově nad Kněžnou a v Táboře, poté se zapsal ke studiu práv na české právnické fakultě v Praze, kde byl v roce 1913 promován doktorem práv. Krátce získával praxi v soudnictví, protože se původně chtěl stát advokátem, ale už od počátku roku 1914 až do roku 1928 pracoval jako konceptní úředník, resp. tajemník v Národním muzeu. Zpracoval také jeho dějiny během první světové války a v prvních letech po vzniku Československa, nejvíce se ale zabýval dějinami jižních Slovanů. V roce 1923 se habilitoval pro obor dějin slovanského práva a o pět let později byl na české právnické fakultě jmenován mimořádným profesorem, přednášel také o středoevropských právních dějinách. Ke jmenování řádným profesorem pro odpor v části profesorského sboru došlo až v roce 1938, ovšem jmenovací dekret nebyl Theodoru Saturníkovi kvůli událostem okolo Mnichovské dohody nikdy doručen a tak byl nakonec skutečně jmenován až po válce roku 1946. Tehdy také jedno funkční období právnickou fakultu jako děkan vedl. Kromě toho redigoval \"Sborník věd státních a právních\" a už od 30. let byl generálním sekretářem a jednatelem Slovanského ústavu. Ve svém díle se snažil navazovat na profesora Kadlece, k němuž se velmi hlásil, ale jeho úrovně a proslulosti nikdy nedosáhl.\n\n\n"}
{"id": "1181419", "url": "https://cs.wikipedia.org/wiki?curid=1181419", "title": "Jawa 250/623 UŘ", "text": "Jawa 250/623 UŘ\n\nJawa 250/623 UŘ je motocykl, vyvinutý firmou Jawa, vyráběný v letech 1970–1972. Předchůdcem byl model Jawa 250/592, nástupcem se stal typ Jawa 250/623 Bizon.\n\nZákladem unifikované řady – UŘ – byla myšlenka vyrábět motocykly různých kubatur (125, 175, 250 a 350 cm³) s jednotným designem a maximální unifikací dílů. Model vznikl v roce 1968 v domnění, že na trhu jsou žádané kapotované stroje. Design je kontroverzní a neměl prodejní úspěch pro neschopnost uvést řadu do výroby a dále pro nevhodnost neortodoxního řešení pro monopolního odběratele motocyklů Jawa – Sovětský svaz. Koncem šedesátých let byla vyrobena omezená série asi 120 motocyklů všech kubatur. Designově je podobný tehdejším motocyklům MZ. Motor má dobrý výkon, podvozek je slabší. Motocykl má dvojitý otevřený rám s palivovou nádrží, na kterou navazuje plášť předního světlometu, a v ní je vsazený tachometr včetně spínací skřínky. Výsledkem bylo, že motocykl zatáčející do zatáčky svítil při velkém rejdu mimo vozovku. V té době u Jawy pro kubaturu 250 cm³ neobvyklý dvouválcový motor je uložen zespod kolébkového rámu a je uchycený držáky po obou stranách u karburátoru. Pro jeho stavbu byly použity dva zcela nové hranaté válce převzaté z Californiana. K němu byly stvořeny hranatější kartery se čtyřstupňovou převodovkou se spojkou v olejové lázni. Zavěšení motoru v rámu vychází ze soutěžního motocyklu Jawa, lidově nazývaného Banán.\n\n\nMotocykl 1/2014\n\n"}
{"id": "1181422", "url": "https://cs.wikipedia.org/wiki?curid=1181422", "title": "Filipa z Guelders", "text": "Filipa z Guelders\n\nFilipa z Guelders (9. listopad 1467 - 28. únor 1547) byla lotrinskou vévodkyní. Vládla jako regentka během nepřítomnosti svého syna.\n\nByla dcerou Adolfa z Guelders a Kateřiny Bourbonské. Narodila se ve městě Grave, v Nizozemí, společně se svým dvojčetem, bratrem Karlem. K posílení vazeb mezi Francií a Lotrinskem byla vybrána jako nevěsta pro vévodu Reného II. Lotrinského. Svatba se konala 1. září 1485 v Orléans. Po smrti svého manžela se Filipa snažila převzít vládu nad vévodstvím jako regentka za svého 19letého syna, ale bylo rozhodnuto, že už je dost starý na to, aby vládl sám. Když vévoda Antonín odjel na francouzské tažení do Itálie, jmenoval svou matku Filipu regentkou po dobu jeho nepřítomnosti. Byla jednou z nejmoudřejších regentek.\n\n13. června 1509 vykoupila od Markéty z Vaudémont loďstvo z Mayenne. 15. prosince 1519 odešla do kláštera klarisek v Pont-à-Mousson, kde zůstala až do své smrti. V rodině byla velmi dominantní postavou a všichni s ní jednali s úctou. Navíc byla díky svému pověstnému soucitu oblíbená u veřejnosti. Její bratr Karel, vévoda z Guelders, zemřel 30. června 1538 bez legitimních potomků. Filipa si nárokovala vévodství Gelderland a Jülich, ale vévodství se chopil císař Karel V. Poté postoupila nároky svému synovi Antonínovi, který je zařadil do svého erbu. Filipa zemřela v klášteře klarisek v Pont-à-Mousson 28. února 1547 ve věku sedmdesáti devíti let. Přežila devět ze svých jedenácti dětí a dožila se narození některých svých pravnoučat, například Marie Stuartovny.\n\nFilipa a René spolu měli několik dětí:\n"}
{"id": "1181423", "url": "https://cs.wikipedia.org/wiki?curid=1181423", "title": "In Supremae praeminentia Dignitatis", "text": "In Supremae praeminentia Dignitatis\n\nIn Supremae praeminentia Dignitatis je apoštolská bula vydaná papežem Bonifácem VIII. 20. dubna 1303. Touto bulou papež založil \"Studium Urbis\", pozdější římskou Univerzitu La Sapienza.\n\n"}
{"id": "1181425", "url": "https://cs.wikipedia.org/wiki?curid=1181425", "title": "Petr Příhoda (právník)", "text": "Petr Příhoda (právník)\n\nJUDr. Petr Příhoda (1942 – 29. března 2010) byl český právník a soudce.\n\nV letech 1965–1990 byl prokurátorem Městské prokuratury v Praze. Následně pracoval jako ředitel legislativního odboru na Ministerstvu vnitra. Soudcem se stal v roce 1994, kdy byl přidělen ke Krajskému soudu v Praze. O rok později byl přeložen k Vrchnímu soudu v Praze, odkud byl v roce 2003 přidělen k Nejvyššímu správnímu soudu. Zde působil jako předseda senátu a byl také pověřen zastupováním předsedy finančně-správního kolegia.\n"}
{"id": "1181427", "url": "https://cs.wikipedia.org/wiki?curid=1181427", "title": "Deining", "text": "Deining\n\nDeining je obec v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc. Žije zde obyvatel.\n\n"}
{"id": "1181428", "url": "https://cs.wikipedia.org/wiki?curid=1181428", "title": "Dlouhý pochod 2A", "text": "Dlouhý pochod 2A\n\nDlouhý pochod 2A, také známý jako Chang Zheng 2A, CZ-2A či LM-2A, byla čínská nosná raketa ze série Dlouhý pochod. Všechny lety byly provedeny z kosmodromu Ťiou-čchüan. Byla to dvoustupňová raketa se čtyřmi lety.\nRaketa sloužila k vynášení špionážních družic FSW-0. Byla nahrazena vylepšeným Dlouhým pochodem 2C.\n"}
{"id": "1181429", "url": "https://cs.wikipedia.org/wiki?curid=1181429", "title": "Ernesto Maserati", "text": "Ernesto Maserati\n\nErnesto Maserati (4. srpna 1898 Voghera – 12. ledna 1975 Bologna) byl italský automobilový závodník, konstruktér a podnikatel.\n\nErnesto Maserati se narodil v roce 1898 jako nejmladší ze sedmi bratrů v rodině strojvedoucího ve městě Voghera v Lombardii.\n\nSpolečně se svými bratry Alfierim a Ettorem založil 1. prosince 1914 v Boloni automobilku Maserati. Během první světové války vedl Ernesto Maserati společnost sám, protože jeho bratři byli povoláni na frontu.\n\nZávodní kariéru začal Maserati v roce 1924. V letech 1927 a 1930 za volantem vozu Maserati Tipo 26 zvítězil v italském mistrovství. V Mistrovství Evropy 1931 zvítězil s vozem Maserati V4 při Gran Premio di Roma na trati Pista del Littorio. Stejného úspěchu dosáhl i ve Velké ceně Tuniska na okruhu Carthage Grand Prix Circuit ve třídě voiturette.\n\nPo smrti bratra Alfieriho v roce 1932 se Ernesto Maserati stal generálním ředitelem a šéfkonstruktérem Maserati. Konstruoval závodní vozy a kromě toho byl v této době jediným továrním jezdcem firmy.\n\nV roce 1937 museli bratři Maserati v důsledku finančních těžkostí firmu prodat investiční skupině v čele s Adolfem Orsim, podepsali s ní ale ještě desetiletý závazek. Během druhé světové války se Ernesto Maserati podílel na vývoji vozu Maserati A6. V roce 1947 firmu opustil a společně s bratry Ettorem a Bindem založil další firmu vyrábějící automobily – \"Officine Specializzata Costruzioni Automobili\" (OSCA).\n\nErnesto Maserati zemřel v roce 1975 v Bologni.\n\n"}
{"id": "1181430", "url": "https://cs.wikipedia.org/wiki?curid=1181430", "title": "Veľký potok", "text": "Veľký potok\n\nNázev Veľký potok má více vodních toků:\n\n\n"}
{"id": "1181431", "url": "https://cs.wikipedia.org/wiki?curid=1181431", "title": "Karel Gemperle", "text": "Karel Gemperle\n\nKarel Gemperle (14. dubna 1845 Třebívlice – 23. října 1888 Praha) byl český stavitel zaměřený na stavby domů ve stylu novorenesance. Náleží ke generaci Národního divadla. V letech 1880–1888 spolupracoval na stavbách s architektem Antonínem Wiehlem, vůdčí osobností novorenesance navazujícím na tradici české renesance 16. století.\nNarodil se v Třebívlicích, v rodině hostinského Františka Gemperla a jeho manželky Agnes, rozené Hedánkové. S manželkou Augustou, rozenou Bürgerovou (1856-1928) měl tři děti Hermínu, Richarda a Marii. Byl strýcem architekta Vladimíra Karfíka.\n\nZemřel v Praze 23. října 1888 a je pohřben na Olšanských hřbitovech, hřbitov II/1.\n\nKarel Gemperle působil od roku 1880 jako stavitel, kterým se stal na základě výnosu c. a k. místodržitelství ze dne 15. 10. 1880 a magistrátního výměru z 25. 10. 1880. Ve stavitelské praxi Gemperle spolupracoval v letech 1873–1880 s Antonínem Wiehlem, který jej ovlivnil podobně jako předtím Jana Zeyera.\n\nV osmdesátých letech spolupracoval s Antonínem Wiehlem na návrzích a realizacích nájemních domů v Praze.V letech 1875–1880 společně postavili 4 činžovní domy na Starém Městě a na Novém Městě. Na těchto stavbách Wiehl za Gemperlovy účasti postupně propracovával své typické prvky obnovené české renesance, zejména sgrafita.\nWiehl a Gemperle pokračovali ve stavbách novorenesančních domů ve stylu, ve kterém Wiehl stavěl nájemní domy v 70. letech s Janem Zeyerem. Toto do té doby neobvyklé pojetí výzdoby domů vzbuzovalo pozornost a příznivý ohlas. O tom svědčí názor historičky a etnografky Renáty Tyršové publikovaný již po dokončení domu čp. 1035/17 v ulici Karolíny Světlé. Wiehlův, Gemperlův a Zeyerův kolega architekt Jan Koula jejich úsilí definoval v roce 1883 ve Zprávách Spolku architektů jako „výklad o vývoji a stylu A. Wiehla“ \"\"...Wiehl bojuje o nové vyjádření architektonické na základě vzorů, pro Prahu a Čechy XVI. a XVII. století typických a ukázal k nim poprvé, když postavil svůj „sgrafitový domek“ v Poštovské ulici. Od té doby pilně sbíral památky naší renesance, studoval je a kde mu bylo možno, hleděl jich užíti na svých stavbách. Wiehlovým přičiněním mluví se o „české renesanci“; cítíme oprávněnost tohoto názvu, ale nikdo dosud nestanovil přesně, v čem ráz těch staveb záleží...\"\"\nFasády domů postavených Gemperlem ve spolupráci s Wiehlem mají podobná kompoziční řešení jako fasády navržené v 70. letech Wiehlem společně s Janem Zeyerem. Vůdčí osobností spolupráce byl nesporně Wiehl, který se stejně jako v době spolupráce se Zeyerem inspiroval dochovanými budovami české renesance 16. a 17. století. Na sgrafitech a freskách Wiehl a Gemperle spolupracovali s Mikolášem Alešem, Janem Koulou, Láďou Novákem.\n\n\n"}
{"id": "1181433", "url": "https://cs.wikipedia.org/wiki?curid=1181433", "title": "Karl Friedrich Richter", "text": "Karl Friedrich Richter\n\nKarl Friedrich Richter byl rakouský právník a politik německé národnosti z Moravy, během revolučního roku 1848 poslanec Říšského sněmu.\n\nPůsobil jako zemský advokát. Roku 1849 se uvádí jako Dr. Karl Friedrich Richter, moravsko-slezský zemský advokát v Jihlavě.\n\nBěhem revolučního roku 1848 se zapojil do veřejného dění. Byl členem velitelského sboru národní gardy v Jihlavě v roce 1848. Orientován byl liberálně, konstitučně, ale odmítající krajní levici. Ve volbách roku 1848 byl zvolen i na ústavodárný Říšský sněm. Zastupoval volební obvod Jihlava-venkov. Tehdy se uváděl coby advokát. Řadil se k sněmovní pravici.\n"}
{"id": "1181437", "url": "https://cs.wikipedia.org/wiki?curid=1181437", "title": "Kyselá žába", "text": "Kyselá žába\n\nKyselá žába je anticena udílená od roku 2006 za sexistické výroky a činy. Veřejnou soutěž vyhlašuje a anticenu udílí občanské sdružení Žába na prameni, v letech 2006–2008 za podpory nadačního fondu Slovak-Czech Women's Fund. \n\nCílem soutěže je dle pořádající organizace otevřít diskusi o správném, nediskriminujícím používání českého jazyka a také upozornit na jevy, výroky a situace, které nejsou vůči ženám nebo mužům fér. Z nominací veřejnosti vybírá oceněné porota, kterou tvoří osobnosti z oblasti kultury, školství, vědy a politiky, z komerčního i neziskového sektoru. Zasedají v ní odborníci a odbornice na genderová studia, jakož i lidé, kteří se touto tematikou aktivně nezabývají. Při příležitosti vyhlášení cen v roce 2008 však Žába na prameni oznámila ukončení své činnosti a ceny byly znovu obnoveny až v roce 2015.\n\nOcenění získali:\n\nCenu si osobně převzal pouze Petr Bílek. \n\nVyhlášení vítězů se uskutečnilo v pražském Činoherním klubu. Po předchozí zkušenosti, kdy si cenu téměř nikdo nepřevzal, byly sošky nahrazeny diplomem. Oceněni byli:\n\nAnticeny, vyhlašované 21. prosince opět v Činoherním klubu, byly rozděleny do čtyř kategorií:\n\nCenu pro Petra Dvořáka převzala osobně producentka a režisérka Tereza Kopáčová. \n\nPo obnovení soutěže byly v dalším ročníku ceny za rok 2015 vyhlášeny až 8. března následujícího roku u příležitosti Mezinárodního dne žen.\n\n\n"}
{"id": "1181438", "url": "https://cs.wikipedia.org/wiki?curid=1181438", "title": "Steyr SSG 69", "text": "Steyr SSG 69\n\nSSG 69 (\"Scharfschützengewehr 69\") je odstřelovačská puška vyráběná firmou Steyr Mannlicher, která slouží jako standardní zbraň ostřelovačů v rakouské armádě.\n\nPřijata byla do služby v roce 1969 a díky použití syntetických materiálů a za studena kovaných hlavní pro dlouhou životnost předběhla svou dobu.\n\nVedle rakouké armády je SSG 69 standardní odstřelovačská puška několika dalších ozbrojených složek po celém světě.\n"}
{"id": "1181439", "url": "https://cs.wikipedia.org/wiki?curid=1181439", "title": "Amada tříbarvá", "text": "Amada tříbarvá\n\nAmada tříbarvá též amadina tříbarvá (\"Erythrura trichroa\") je druh drobného ptáka z rodu amada (\"Erythrura\"). Obývá severní část Austrálie a Oceánie a jedná se o druh běžně chovaný v zajetí, první dovoz do Evropy, konkrétně do Anglie, se uskutečnil roku 1980. Přestože se amady tříbarvé vyskytují hlavně na území Austrálie a Oceánie, pravděpodobně pocházejí z Asie. Bývají často zaměňovány s amadami papuánskými (\"Erythrura papuana\").\n\nAreál výskytu amady tříbarvé zahrnuje Celebes, Moluky, Novou Guineu, Austrálii, konkrétně Yorský poloostrov, Nové Irsko, Novou Británii, Bismarckovo souostroví a Šalamounovy ostrovy. Celkem se jejich globální rozsah odhaduje na 10 000 000 km. Obývají okraje deštných lesů v převážně vyšších polohách; od 800 do 2 400 m n. m. Jejich nalezení je poměrně těžké, jelikož většinu života tráví schované vysoko v korunách stromů. Žijí v blízkosti vody a s oblibou se v ní potápějí.\n\nDruh amada tříbarvá má stabilní a rozsáhlé populace, kterým nehrozí, mimo pytláctví, příliš nebezpečí, i proto jim IUCN přiřazuje status málo dotčený (LC).\n\nAmady tříbarvé jsou 12 až 13 cm velcí pěvci z čeledi astrildovitých. Přestože to nejsou příliš pestře zbarvení ptáci, mezi chovateli okrasného ptactva jsou pro svoji nenáročnost oblíbení. Samičky i samečci jsou zbarveni téměř stejně, jen s tím rozdílem, že u samiček vidíme méně syté barvy, než u jejich protějšků. Jsou to zeleně zbarvení ptáci, u nichž je nejvýraznější modře zbarvená oblast na hlavě. Ocasní pera jsou světle oranžová až béžová, zobák šedivý, nohy oranžové, podobně jako ocasní peří. Jinak je celý pták zelený. Mláďata jsou jednolitě zelená jen s několika nevýraznými modrými pery na hlavě. Ve čtyřech měsících již mláďata vypadají jako dospělí.\n\nAmady tříbarvé žijí v párech nebo malých skupinkách. Živí se drobnými semeny, mladými listy některých druhů stromů, zralé ovoce a menším hmyzem. V době hnízdění si sameček a samička společně postaví hnízdo vakovitého tvaru s malým bočním vchodem, kam pak samička naklade 3 až 5 čistě bílých vajec. Následně vejce inkubují střídavě oba rodiče asi po dobu 12 až 15 dnů. Mláďata se líhnout úplně holá, jen se svítivě modrými papilami u kořene zobáku, které jim zůstávají ještě po dobu několika dní po opuštění hnízda. To opouštějí 21 až 23 dní od vylíhnutí.\n\nAmady tříbarvé jsou mezi chovateli, i těmi českými, oblíbené. Jsou to nenároční voliéroví ptáci, kteří potřebují voliéru větších rozměrů a jako krmení jim postačí směs různých druhů pros a lesklice. Moučné červy nebo muší larvy je vhodné podávat jen v malém množství. V současné době lze mezi chovateli okrasného ptactva pozorovat pouze jedinou skutečnou mutaci; lutino. Takoví ptáci mají červené oči, a veškerá zelená barva je nahrazena barvou žlutou, stejně tak bílá nahrazuje modrou. U zbarvení mořská zeleň se pravděpodobně jedná jen o modifikaci, nikoliv mutaci. Existují i jedinci se zbarvením straka, ti jsou žluto zeleně strakatí. \n\nDruh amada tříbarvá byl poprvé popsán ornitologem Heinrichem von Kittlitzem v roce 1835. Tvoří jedenáct poddruhů (avšak některé zdroje uvádí pouze deset). Jsou to tyto: \"Erythrura trichroa clara\", \"Erythrura trichroa cyanofrons\", \"Erythrura trichroa eichhorni\", \"Erythrura trichroa macgillivrayi\", \"Erythrura trichroa modesta\", \"Erythrura trichroa pelewensis\", \"Erythrura trichroa pinaiae\", \"Erythrura trichroa sanfordi\", \"Erythrura trichroa sigillifer\", \"Erythrura trichroa trichroa\" a \"Erythrura trichroa woodfordi\".\n\nJednotlivé poddruhy se liší, spíše než zbarvením, především místem výskytu. Obývají lesnaté biotopy. \"Erythrura trichroa cyanofrons\" obývá Vanuatu a ostrovy Loyauté v Nové Kaledonii, zatím co \"Erythrura trichroa pelewensis\" mimo Palauské souostroví nenajdeme. \"Erythrura trichroa sigilifera\" žije na Nové Guineji, ostrovech Tombara (Nové Irsko), Birara (Nová Británie), na D'Entrecasteauxových ostrovech a mimo jiné i na Yorském poloostrově. Nominátní poddruh \"Erythrura trichroa trichroa\" zase obývá pouze mikronéský ostrov Kusaie.\n\n"}
{"id": "1181440", "url": "https://cs.wikipedia.org/wiki?curid=1181440", "title": "Dlouhý pochod 2C", "text": "Dlouhý pochod 2C\n\nDlouhý pochod 2C (CZ-2C, ) je čínská nosná raketa patřící do rodiny Dlouhý pochod 2.\n\nBylo vytvořeno několik variant využívajících třetí stupeň na tuhá paliva:\n"}
{"id": "1181441", "url": "https://cs.wikipedia.org/wiki?curid=1181441", "title": "Sonic Boom Over Europe Tour", "text": "Sonic Boom Over Europe Tour\n\nSonic Boom Over Europe Tour (celý název: Sonic Boom Over Europe: From the Beginning to the Boom) bylo koncertní turné americké rockové skupiny Kiss na podporu jejich 19. studiové desky Sonic Boom vydané v říjnu 2009. Turné začalo ve Velké Británii v Sheffieldu. Během turné koncertovala skupina na mnoha festivalech včetně Rock am Ring nebo Hellfestu. Odehrála také svůj první koncert na Slovensku.\n\nNa konci července 2010 následovalo americké turné nazvané The Hottest Show on Earth Tour.\n\n\nPřídavky\n\n\"\"Beth\"\" se hrála pouze na některých koncertech turné\n"}
{"id": "1181444", "url": "https://cs.wikipedia.org/wiki?curid=1181444", "title": "Ratten (Štýrsko)", "text": "Ratten (Štýrsko)\n\nRatten je obec, která se rozkládá v okresu Weiz, ve spolkové zemi Štýrsko v Rakousku. V lednu 2016 zde žilo 1178 obyvatel.\nÚzemí obce má rozlohu 28,8 km². Rozkládá se na severu okresu, zhruba 25 km od okresního města, v horní části údolí Feistritztal. V údolí řeky Feistritz je nadmořská výška zhruba od 700 až do 850 m. Směrem na sever ale výška stoupá a na vrcholku hory Pretul dosahuje až 1656 m n. m.\n\nObec je tvořena dvěma místními částmi, jimiž jsou: Grubbauer (387) a Kirchenviertel (793). V závorkách je počet obyvatel v lednu 2015.\nSousedními obcemi Rattenu jsou: Rettenegg na východě, Strallegg na jihu, Fischbach a St. Kathrein am Hauenstein na západě. Sankt Jakob im Walde na jihovýchodě a Langenwang na severozápadě.\nPodél okraje území obce prochází Zemská silnice B72 (Weizer Straße), kterou je spojení s okresním městem Weiz na jihu anebo na severu možnost napojení na rychlostní silnici S6 - Semmering-Schnellstraße.\n\n"}
{"id": "1181453", "url": "https://cs.wikipedia.org/wiki?curid=1181453", "title": "Karel Jan Švédský", "text": "Karel Jan Švédský\n\nKarel Jan Švédský (31. října 1916, Stockholm – 5. května 2012, Ängelholm) byl švédský princ a hrabě z Wisborgu.\n\nNarodil se 31. října 1916 ve Stockholmu jako syn korunního prince Gustava Adolfa a jeho manželky princezny Margarety z Connaughtu. Jako švédský princ získal titul vévody z Dalarny.\n\nDne 19. února 1946 se v New Yorku oženil s žurnalistkou nešlechtického původu Elin Kerstin Margaretha Wijkmark a tím ztratil královský titul a právo na následnictví na trůn.\n\nSpolu adoptovali dvě děti:\n\nNějaký čas žili v New Yorku, kde byl zástupcem Anglo-Severské obchodní společnosti.\n\nDne 29. září 1988 se v Kodani ovdovělý hrabě oženil s hraběnkou Gunnilou Märthou Louise Wachtmeister af Johannishus. Hraběnkou je dcerou hraběte Nilse Wachtmeister af Johannishus a baronky Märty de Geer af Leufsta.\n\nZemřel 5. května 2012 v Ängelholmu.\n\n\nPo sňatku s nešlechtičnou Kerstin Wijkmark ztratil královský titul a právo na následnictví. Dne 2. července 1951 byl velkovévodkyní Šarlotou Lucemburskou přijat se svou rodinou mezi lucemburskou šlechtu a získal titul hraběte z Wisborgu.\n\n\n"}
{"id": "1181455", "url": "https://cs.wikipedia.org/wiki?curid=1181455", "title": "M19", "text": "M19\n\nSpojení písmen M a číslice 19 může mít různé významy:\n\n"}
{"id": "1181466", "url": "https://cs.wikipedia.org/wiki?curid=1181466", "title": "Alžběta Plívová", "text": "Alžběta Plívová\n\nAlžběta Plívová (* 1984 Jablonec nad Nisou) je česká novinářka a tisková mluvčí.\n\nVystudovala bohemistiku na Filozofické fakultě Univerzity Karlovy, později studovala liteturu na prestižní University College v Londýně. Při studiích se zaměřila na obraz ženy v české avantgardě (diplomová práce \"Gender v surrealismu : Surrealistická období v tvorbě Jindřicha Štyrského a Vítězslava Nezvala\").\n\nPo krátké praxi v médiích (MF DNES) se začala zaměřovat na práci v public relations. Řídila volební kampaň TOP 09 v severních Čechách.\n\nV listopadu 2010 se stala tiskovou mluvčí TOP 09. Členkou TOP 09 ale sama nebyla.. Její sestra Viktorie Plívová zde rovněž vykonávala funkci tiskové mluvčí. \n\nV roce 2013 vyhrála konkurs na mluvčí České televize, kterého se zúčastnilo 105 uchazečů. Ve funkci tak 15. července 2013 nahradila Michaelu Fričovou. Při nástupu do funkce krátce čelila i námitkám kvůli své minulosti spojené s politickou stranou, ale Česká televize odmítla, že ji měla kvůli tomu z výběru vyřadit, jako neférovou diskriminaci.\n\nV květnu 2015 se po několikaleté známosti provdala za zpěváka Dana Bártu. Je také autorkou několika textů jeho písní.\n"}
{"id": "1181469", "url": "https://cs.wikipedia.org/wiki?curid=1181469", "title": "Tottenham Hotspur FC (rezerva a akademie)", "text": "Tottenham Hotspur FC (rezerva a akademie)\n\nRezerva Tottenham Hotspur FC je rezervní tým anglického klubu Tottenham Hotspur FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Ugo Ehiogu.\n\nAkademie Tottenham Hotspur FC jsou týmy anglického klubu Tottenham Hotspur FC od 8 do 18 let. V 16 letech zde nejlepší hráči podepíší dvouroční školní kontrakt a potom působí v 1. a 2. roce akademie. Po absolvování těchto dvou let jim klub buďto nabídne profesionální kontrakt a nebo je propustí. Trenérem je John McDermott.\n\n\"Aktuální k datu: 8. březen 2016\"\n\n\"Aktuální k datu: 8. březen 2016\"\n\n\"Aktuální k datu: 8. březen 2016\"\n\n\n"}
{"id": "1181470", "url": "https://cs.wikipedia.org/wiki?curid=1181470", "title": "284 (číslo)", "text": "284 (číslo)\n\nDvě stě osmdesát čtyři je přirozené číslo, které následuje po čísle dvě stě osmdesát tři a předchází číslu dvě stě osmdesát pět. Římskými číslicemi se zapisuje CCLXXXIV.\n\n\nSilnice II/284 je česká silnice II. třídy vedoucí na trase II/325 – Miletín – Lázně Bělohrad – Nová Paka – Lomnice nad Popelkou\n\n\n"}
{"id": "1181471", "url": "https://cs.wikipedia.org/wiki?curid=1181471", "title": "Soročinsk", "text": "Soročinsk\n\nSoročinsk () je město v Orenburské oblasti Ruské federace. Při sčítání lidu v roce 2010 měl bezmála třicet tisíc obyvatel.\n\nSoročinsk leží u západních výběžků Uralu na levém břehu Samary. Od Orenburgu, správního střediska oblasti, je vzdálen zhruba 170 kilometrů na severozápad. Nejbližší město je Buzuluk zhruba 70 kilometrů na severozápad.\n\nSoročinsk byl založen v roce 1737 jako pevnost.\n\nMěstem je od roku 1945.\n"}
{"id": "1181472", "url": "https://cs.wikipedia.org/wiki?curid=1181472", "title": "Chrám svaté Ludmily (Praha)", "text": "Chrám svaté Ludmily (Praha)\n\nChrám svaté Ludmily v Praze je kostel Ruské pravoslavné církve v Česku, vysvěcený v prosinci 2012 a je tak nejmladším pravoslavným chrámem v Česku. Nachází se na adrese Sibiřské náměstí 10, Praha 6-Bubeneč.\n\nChrám byl zasvěcen české světici, mučednici kněžně Ludmile České (860–921), babičce sv. Václava. Chrám svaté Ludmily je v pořadí třetím pravoslavným chrámem moskevského patriarchátu na českém území, společně s chrámem svatých Petra a Pavla v Karlových Varech a chrámem svatého Jiří Vítězného stojícím v areálu pražského velvyslanectví Ruské federace.\n\nChrám sv. Ludmily Ruské pravoslavné církve v Bubenči byl vysvěcen 29. prosince 2012 a je tak jedním z nejmladších pravoslavných chrámů v Praze i na území Česka. Nachází se na půdě velvyslanectví Ruské federace v Praze.\n\nJako základ nového kostela posloužil bývalý výstavní pavilon Ruského obchodního zastoupení, kde se v dobách socialismu vystavovala sovětská zemědělská technika a výdobytky strojírenství, která byla později nahrazena expozicí automobilových veteránů. Nejprve proběhly úpravy interiéru a poté byly vystavěny kupole a zvonice.\n\nVysvěcením chrámu byl pověřen arcibiskup Marek (Sergej Anatoljevič Golovkov), metropolita vídeňský a rakouský a maďarský, vikář Jeho Svatosti Kyrila a Správce Moskevského patriarchátu pro zahraničí, který v této věci zastupoval Jeho Svatost moskevského a ruského patriarchu, společně s arcibiskupem Pravoslavné církve v českých zemích a na Slovensku, Jeho Blažeností pražským metropolitou Kryštofem.\n\nDuchovním správcem chrámu je protojerej Vladimír Abrosimov.\n"}
{"id": "1181473", "url": "https://cs.wikipedia.org/wiki?curid=1181473", "title": "Josef Thaddäus Ryll", "text": "Josef Thaddäus Ryll\n\nJosef Thaddäus Ryll, též Josef Tadeáš Ryll (\"cca 1817\" Osvětimany – 24. září 1871 Znojmo), byl rakouský právník a politik z Moravy, během revolučního roku 1848 poslanec Říšského sněmu.\n\nRoku 1849 se uvádí jako Dr. Joseph Thaddäus Ryll, doktor práv ve Vídni. Uvádí se etnicky jako Slovan.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Kyjov. Tehdy se uváděl coby doktor filozofie a práv. Řadil se k sněmovní pravici.\n\nV roce 1869 se uvádí jako majitel domu ve Znojmě. Zemřel v září 1871. Příčinou úmrtí byl akutní zápal plic. Zemřel ve věku 54 let. Bydlel na znojemském Ottokarplatz č. 241.\n"}
{"id": "1181475", "url": "https://cs.wikipedia.org/wiki?curid=1181475", "title": "Needles and Pins", "text": "Needles and Pins\n\nNeedles and Pins je píseň, kterou vytvořili Jack Nitzsche a Sonny Bono, poprvé ji nahrála Jackie DeShannon. Interprety dalších významných verzí byli The Searchers, Cher, Tom Petty and the Heartbreakers a Stevie Nicks, Willie DeVille, Gary Lewis & the Playboys, Smokie, The Turtles a Ramones.\n\nPíseň byla poprvé nahrána americkou zpěvačkou Jackie DeShannon roku 1963, v USA se dostala nejvýše na 84. místo hitparády U.S. Billboard Hot 100 v květnu tohoto roku. V Kanadě se píseň objevila v témže roce na první příčce v žebříčku CHUM Chart.\n\nThe Searchers slyšeli britského zpěváka Cliffa Bennetta zpívat „Needles and Pins“ v klubu v Hamburku a ihned chtěli, aby to byl jejich nový singl, ten byl vydán vydavatelstvím Pye Records v únoru 1964. Dostal se na první místo hitparád ve Spojeném království, Irsku a Jihoafrické republice a na 13. pozici v USA. Brzy poté, v dubnu 1964 se píseň objevila na jejich novém albu \"It's The Searchers\".\n\nV roce 1977, na vrcholu popularity, vydala britská rocková skupina Smokie svou verzi písně jako rockovou baladu na albu Bright Lights & Back Alleys. Píseň se v několika evropských hitparádách dostala na první místo.\n\nRamones nahráli Needles and Pins na album z roku 1978 \"Road to Ruin.\"\n\nTom Petty and the Heartbreakers vydali roku 1985 album Pack Up the Plantation: Live!, kde zpěvák a textař ze skupiny Fleetwood Mac Stevie Nicks s Tomem Pettym nazpívali Neeedles and Pins.\n\n"}
{"id": "1181477", "url": "https://cs.wikipedia.org/wiki?curid=1181477", "title": "Tesařov", "text": "Tesařov\n\nTesařov je přírodní památka ev.č. 6083 nacházející se v katastrálním území Polubný spadajícím pod obec Kořenov v okrese Jablonec nad Nisou.\n\nPředmětem ochrany jsou podmáčené pcháčové a rašelinné louky s bohatým výskytem chráněného druhu prstnatce májového (\"Dactylorhiza majalis\").\n\nÚzemí bylo chráněno historicky, od roku 1968 je součástí CHKO Jizerské hory. Aktuálně spadá do III. zóny chráněné krajinné oblasti. V roce 2010 byl vydán nový plán péče pro CHKO Jizerské hory. V jeho rámci byl uveden výčet cenných lokalit, které měly být prověřeny s cílem vyhlášení nových zvláště chráněných území. V tomto dokumentu figuroval název přírodní památky oproti dnešku „Prstnatcová louka v Tesařově”. \nOd roku 2012 dle informací uváděných v návrhu na vyhlášení zvláště chráněného území přírodní památky Tesařov je v lokalitě prováděn ochranářský management spočívající v kosení vybraných druhově neudržovaných ploch na obecních pozemcích v jižní části přírodní památky. Naproti tomu louky v severní části chráněného území jsou pravidelně koseny vlastníky pozemků. \nV roce 2013 bylo provedeno geometrické zaměření území, které posloužilo jako podklad pro vyhlášení přírodní památky. Území představuje jednu z nejbohatších populací ohroženého prstnatce májového v území CHKO Jizerské hory, proto bylo orgánem ochrany přírody a krajiny vyhodnoceno, že je třeba území věnovat další pozornost. Ochranářská hodnota podmáčených luk spočívá v jejich celkové druhové pestrosti. Vyjma prstnatce májového se v území nachází i jiné zvláště chráněné a ohrožené druhy rostlin. Vyhlášením přírodní památky došlo k nastavení pravidel v podobě zákazu činností: odvodňování pozemků, hnojení pozemků, ukládání biomasy, provozování intenzivní pastvy hospodářských zvířat je proto v území zakázáno. \n\nPodle Katalogu biotopů České republiky jde o ekosystém zamokřených luk ostřicového až pcháčového typu (svaz \"Calthion\" a \"Caricion canescenti-negrae\") místy s hojným výskytem prstnatce májového a s roztroušeným náletem keřových vrb.\n\nPrstnatec májový se v přírodní památce nachází v počtu stovek kvetoucích jedinců. Je zde řídce zastoupen také prstnatec Fuchsův, ostřice rusá, vrbovka bahenní, vrbovka tmavá, kozlík dvoudomý. Rostou zde i trsy kýchavice bílé Lobelovy nebo suchopýru pochvatého, které jsou charakteristické pro horské louky. V okraji náletové olšiny byl zjištěn česnek hadí, který je silně ohroženým druhem. Luční mokřad doplňují skupinky až souvislé porosty náletových dřevin - olší a vrb.\n\n\n"}
{"id": "1181480", "url": "https://cs.wikipedia.org/wiki?curid=1181480", "title": "Hanna Johansen", "text": "Hanna Johansen\n\nHanna Johansen (\"Hanna Margarete Muschg\", roz. Meyer, * 17. června 1939, Brémy) je švýcarská spisovatelka a také překladatelka z angličtiny.\n\nNa univerzitách v Marburgu a Göttingenu vystudovala germanistiku, klasickou filologii a pedagogiku.\n\nOd roku 1972 žije v Kilchbergu ZH nedaleko Curychu. Manželství se spisovatelem Adolfem Muschgem, s nímž má dva syny Philippa a Benjamina, bylo roku 1990 rozvedeno.\n\nZa svůj život napsala více než 30 knih pro děti, románů a povídek.\n"}
{"id": "1181481", "url": "https://cs.wikipedia.org/wiki?curid=1181481", "title": "Michael II. Savojský", "text": "Michael II. Savojský\n\nMichael II. Savojský ( - 1384 nebo 1385) byl německý sochař a kameník, syn mistra Michaela Savojského, který byl v pořadí pátým stavitelem (Dombaumeisterem) katedrály v Kolíně nad Rýnem.\n\nMichael byl zetěm Petra Parléře a spolu se svými bratry Janem a Rudgerem také významným členem pražské parléřovské huti. Jako stavitel byl odpovědný za stavbu Staroměstské mostecké věže od přízemí do prvního patra a byl patrně autorem její sochařské výzdoby. V letech 1381-1383 pracoval jako sochař na výzdobě svatopetrského portálu (spolu s Jindřichem IV. Parléřem) katedrály v Kolíně nad Rýnem a je autorem sochy Proroka.\n\nJeho bratr Rudger byl od roku 1363 měšťanem a od roku 1369 stavitelem v nizozemském Kampenu. Jako člen svatovítské huti je uváděn v letech 1372-1373.\n\n\n"}
{"id": "1181484", "url": "https://cs.wikipedia.org/wiki?curid=1181484", "title": "Ampulex compressa", "text": "Ampulex compressa\n\nAmpulex compressa, nazývaná česky smaragdová vosa či švábí vosa, je druh hmyzu z řádu blanokřídlí a čeledi žirafíkovití (Ampulicidae). Žije v tropických lesích Jižní Asie, Afriky a na ostrovech v Pacifiku. Má zelenomodrou kovově lesklou barvu, stehenní část zadního a prostředního páru nohou je červená. Samice dosahuje délky asi 22 mm, samec je o něco menší a postrádá žihadlo. Je to specializovaný druh parazita, jehož kořistí jsou švábi.\n\nSmaragdová vosa se vyznačuje zvláštním způsobem péče o potomstvo. Dospělý jedinec se sice živí převážně sladkou mízou a nektarem, ale pro své larvy připravuje potravu v podobě živého švába. Když samice narazí na švába (nejlépe druhy \"Periplaneta americana\", \"Periplaneta australasiae\" a \"Nauphoeta rhombifolia\"), tak mu prvním bodnutím žihadla dočasně ochromí pohyblivost předních nohou a pak druhým bodnutím vstříkne jed do nervového centra. Pohybový aparát švába se sice zakrátko vzpamatuje, ale to už je „poslušnou loutkou“ v kusadlech vosy. Vosa nejprve ukousne švábovi část tykadla, pravděpodobně proto, aby ochutnáním krvomízy zjistila, zda vstříkla do hostitele přiměřené množství jedu. Následně oběť, která je podstatně větší než ona, chytne za tykadlo a odvede do připraveného zemního hnízda. Šváb se vůbec nebrání, neboť jed mu zásadním způsobem utlumí pud sebezáchovy a dovolí mu hýbat se jen pod kontrolou. Vosa v hnízdě na švába naklade vajíčko a pak zvenku zatarasí vchod, kvůli ochraně před jinými predátory a parazity. Larva se vylíhne po 3 dnech a následných asi 4-5 dní se živí tím, že saje švábovu hemolymfu. Oběť sice žije, ale nejeví absolutně snahu utéct. Poté se larva prokouše dovnitř švába, kde dalších zhruba 8 dní požírá vnitřní orgány oběti. Dává pozor, aby dýchací a nervové centrum poškodila co nejpozději, a tím udržela kořist naživu nejdelší možnou dobu. Nakonec se v již mrtvém švábovi zakuklí a po několika dnech se vylíhne dospělá vosa. Celý proces od nakladení vajíčka až po vylíhnutí dospělé vosy trvá přibližně měsíc. Larva má v zásobě ještě jednu pozoruhodnou schopnost, jenž z její oběti dělá bezpečný pokrm. Ve střevech švábů se nachází bakterie \"Serratia marcescens,\" která může zničit larví buňky a následně ji usmrtit. Larva vosy si však vyvinula zvláštní protilátky na bázi antibiotik, které vypouští z úst. Ty švába sterilizují a činí z něj bezpečnou potravu.\n\nDospělí jedinci žijí několik měsíců a páří se pouze jedinkrát a to po dobu asi 1 minuty. Každá samice je následně schopná naklást několik desítek vajíček.\n\n"}
{"id": "1181486", "url": "https://cs.wikipedia.org/wiki?curid=1181486", "title": "Bruno Bauer (architekt)", "text": "Bruno Bauer (architekt)\n\nBruno Bauer (30. listopadu 1880 Vídeň – 21. prosince 1938 Londýn) byl rakouský architekt.\n\nBruno Bauer pocházel z rodiny havlíčkobrodského továrníka Morice Bauera. Absolvoval humanitní gymnázium v Praze a poté studoval tamtéž na Německé technické vysoké škole () u profesorů Franze Starcka a Josefa Melana. Po ukončení studia zde působil jako asistent. Později nastoupil jako stavbyvedoucí na stavbě železnice () v Jižním Tyrolsku. V roce 1908 získal doktorát technických věd. V témže roce dne 1. září 1908 dostal stavební koncesi v Praze. V roce 1910 pak obdržel stavitelskou koncesi. Věnoval se především průmyslovým stavbám a v tomto oboru získal mezinárodní pověst.\n\nDne 16. června 1908 se v pražské Pinkasově synagoze oženil s Wilmou, rozenou Kuh (1887-??).\n\nBěhem první světové války navrhl jako inženýr \"Landsturmu\" dvě továrny na výrobu výbušnin v Blumau a Sollenau v Dolním Rakousku. Podílel se na státních i soukromých stavbách v Německu.\n\nV letech 1908–1933 byl Bruno Bauer autorem 120 patentů v oblasti technologie železobetonových skeletových konstrukcí. Patenty se týkaly především použití válcované oceli různých profilů pro výztuže a dále povrchové úpravy železobetonových skeletů. Bauer byl prezidentem vídeňské komory inženýrů a architektů a stavebním radou.\n\nKvůli jeho židovskému původu byla jeho kancelář na vídeňské Mariahilferstraße po anšlusu Rakouska v roce 1938 uzavřena a Bauer byl nucen emigrovat do Londýna. Podle sdělení jeho bratra zemřel po vážné operaci dne 21. prosince 1938 v Londýně.\n\nNa území dnešní České republiky se nachází asi čtyřicet průmyslových objektů projektovaných a postavených Bruno Bauerem. Jsou to například:\n\n\n"}
{"id": "1181487", "url": "https://cs.wikipedia.org/wiki?curid=1181487", "title": "Witches of East End", "text": "Witches of East End\n\nWitches of East End je americký televizní seriál natočený podle knižní předlohy od Melissy de la Cruz. Premiéra byla odvysílána 6. října 2013 na stanici Lifetime.\n\nSeriálovou hvězdou je Julia Ormond vystupující v roli Joanny Beauchamp čarodějky a matky Freyy Beauchamp (Jenna Dewan) a Ingrid Beauchamp (Rachel Boston) které jsou další generací čarodějek. Mädchen Amick je Joannina sestra Wendy Beauchamp. Seriál je volně založen na knize i když v knize jsou sestry vědomy svých schopností.\n\n\n"}
{"id": "1181488", "url": "https://cs.wikipedia.org/wiki?curid=1181488", "title": "Milan Macho", "text": "Milan Macho\n\nMilan Macho (* 11. listopadu 1947 Praha) je český spisovatel, publicista a novinář.\n\nVystudoval novinařinu na Fakultě žurnalistiky Univerzity Karlovy v Praze (1974), kde v postgraduálním studiu získal i titul doktora filozofie (1982).\n\nOd 1. března 1968 byl sportovním redaktorem Svobodného slova, v letech 1973 až 1989 redaktorem sportovního časopisu Stadión a od roku 1990 jeho šéfredaktorem. Po roce 1990 se stal předsedou Klubu sportovních novinářů a místopředsedou Syndikátu novinářů.\n\nOd roku 1993 pracoval jako sportovní redaktor Mladé fronty Dnes, v roce 1999 spoluzakládal fotbalový magazín Hattrick a byl jeho prvním šéfredaktorem.\n\nV současnosti je na volné noze a věnuje se hlavně psaní knih se sportovní, převážně fotbalovou tematikou.\n\nV roce 2012 obdržel Cenu Miroslava Ivanova za literaturu faktu.\n\n\n"}
{"id": "1181490", "url": "https://cs.wikipedia.org/wiki?curid=1181490", "title": "Wilhelm Schuster", "text": "Wilhelm Schuster\n\nWilhelm Schuster byl rakouský politik německé národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Wilhelm Schuster, syndikus ve Frankstadtu (Frenštát pod Radhoštěm). Uvádí se etnicky jako \"Němec bez barvy\" (tedy bez výraznější národní a politické orientace).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Příbor. Tehdy se uváděl coby syndikus. Řadil se k sněmovní pravici.\n"}
{"id": "1181491", "url": "https://cs.wikipedia.org/wiki?curid=1181491", "title": "SAIMAN 202", "text": "SAIMAN 202\n\nSAIMAN 202 byl italský celodřevěný jednomotorový dvoumístný samonosný dolnoplošník se sedadly vedle sebe s pevným podvozkem ostruhového typu.\n\nV lednu 1937 vypsalo italské ministerstvo letectví soutěž na letoun kategorie pro malou turistiku. Stanovený termín předvedení sedmi přihlášených leteckých výrobců se musel několikrát odkládat, nestihlo se ani představení vítěze konkurzu na podzim 1937 na aerosalonu v Milánu. Státní podsekretář v italském ministerstvu letectví, generál Valle, byl nucen prodloužit konání soutěže na letišti Guidonia na 1. březen 1938. V tento den se objevily pouze dva typy, Ambrosini SAI.3 a SAIMAN 202 s invertním řadovým čtyřválcem Alfa Romeo 110 o 88 kW, zalétaný počátkem roku na továrním letišti Lido di Roma. S mírným opožděním byl ještě přijat letoun L.A.A. ND-6.\n\nPrototyp SAIMAN 202 (imatrikulace I-BOTT) se společně se svými konkurenty zúčastnil závodu III. Avio Raduno del Littorio, který probíhal od 16. do 24. července 1938 mezi Rimini a Benátkami. Ministerstvo ohodnotilo jako nejlepší italskou konstrukci své třídy SAIMAN 202, především pro jeho letové vlastnosti, možnosti údržby a cenu.\n\nPo testech a soutěžích byl již mezi zákazníky znám a firma Societá Anonima Industrie Mecchaniche Aeronautiche Navali obdržela prvních šest objednávek od soukromých uživatelů. Dodávky byly zahájeny v srpnu 1938. V březnu 1939 ministerstvo objednalo sériovou výrobu 100 kusů pro civilní sektor.\n\nPro IV. závod Avio Raduno del Littorio, který se konal v červnu 1939, byla zkonstruována verze SAIMAN 202RL s maximální rychlostí 270 km/h a zvětšená čtyřmístná varianta SAIMAN 204R s pohonnou jednotkou Alfa Romeo 115 o výkonu 136 kW. Typ 204R byl následně upraven na standard SAIMAN 202VSV pro nácvik létání bez vnější viditelnosti.\n\nV září 1939 padlo rozhodnutí o zařazení typu do druhé fáze základního leteckého výcviku italského vojenského letectva. Společně s velkou objednávkou u mateřské továrny zadalo ministerstvo letectví licenční stavbu u společností CNA v Římě, SACA v Brindisi a Caproni v Predappiu. Objednávka osmdesáti kusů u Caproni byla nakonec zrušena. Prvních 10 exemplářů pro Regia Aeronautica bylo dodáno v prosinci 1939, ve stejné době bylo v civilním sektoru rgistrováno 36 kusů. Sériové stroje byly dodávány ve verzích SAIMAN 202bis a 202M, rozeznatelných v odlišném prosklení boků kabiny. Výroba pokračovala u firmy Societá Anonima Construzionyi Aeronavali do června 1949.\n\nLetouny byly dodávány do leteckých škol, ke spojovací službě i jako osobní letouny leteckých přidělenců v různých částech Evropy. Němci po kapitulaci Itálie ukořistili 121 kusů, Mussoliniho Aviazione della Repubblica Sociale používala kolem 20 kusů a několik jich létalo i v rámci RAF. Také spojenecká Aeronautica Cobelligerante Italiana si ponechala své SAIMANy 202.\n\n\n"}
{"id": "1181492", "url": "https://cs.wikipedia.org/wiki?curid=1181492", "title": "Banjo Paterson", "text": "Banjo Paterson\n\nAndrew Barton „Banjo“ Paterson (17. února 1864 Orange – 5. února 1941 Sydney) byl australský spisovatel, jeden z nejvýznamnějších „básníků buše“.\n\nNarodil se na farmě Narrambla v katastru města Orange (Nový Jižní Wales). Vyrůstal na různých místech australského vnitrozemí, zdejší krajina a tvrdý venkovský život byly jeho hlavní inspirací. Jeho životní zálibou byla jízda na koni a koňské pólo. Po maturitě na Sydney Grammar School nebyl přijat na Sydneyskou univerzitu a začal pracovat v advokátní kanceláři. Roku 1885 vyšly v časopise \"The Bulletin\" jeho první verše, které podepsal jménem svého oblíbeného koně „Banjo“. Roku 1895 vydal svou první sbírku \"The Man from Snowy River and Other Verses\", přijal místo novináře a jako válečný zpravodaj se zúčastnil druhé búrské války a boxerského povstání. Za první světové války byl dobrovolníkem a sloužil jako řidič ambulance. Psával do časopisu \"The Truth\", propagujícího odtržení Austrálie od Britského impéria, i do revue \"Sydney Sportsman\" až do roku 1930, kdy odešel do penze.\n\nVe své tvorbě realisticky popisoval život prostých Australanů, využíval humoru, hovorového jazyka i zpěvné rýmové formy. Jeho nejznámějším dílem je text k písni Waltzing Matilda; příběh hrdého a svobodomyslného tuláka, který je chycen při krádeži ovce a raději zemře, než aby šel do vězení, je označován za symbol australské národní povahy. Slova napsal Paterson při návštěvě statku Dogworth Station, kde žila Christina Macphersonová, přítelkyně jeho snoubenky. Jako nápěv písně využil melodii, kterou jednou večer hrála Christina na autoharfu a k níž ji inspirovala skotská lidová píseň „Thou Bonnie Wood of Craigielea“. Další Patersonovo dílo, poema \"Muž od Sněžné řeky\", byla opakovaně zfilmována; v nejznámější verzi, kterou režíroval roku 1982 George T. Miller, hrál hlavní roli Kirk Douglas.\n\nPatersonův portrét nese bankovka v hodnotě 10 australských dolarů. V roce 1939 mu byl udělen Řád britského impéria v hodnosti komandéra.\n\n\n"}
{"id": "1181493", "url": "https://cs.wikipedia.org/wiki?curid=1181493", "title": "Vinzenz Stieber", "text": "Vinzenz Stieber\n\nVinzenz Stieber byl rakouský politik německé národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Vinzenz Stieber, dědičný rychtář a majitel půdy v Jistebníku (Stiebnig). Uvádí se etnicky jako Němec.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Ostrava. Tehdy se uváděl coby zemědělec a dědičný rychtář. Podle některých údajů zastupoval v parlamentu Moravu, podle jiných Slezsko. Řadil se k sněmovní levici.\n\nV roce 1869 získal zlatý záslužný kříž. Tehdy byl uváděn jako obecní starosta v Jistebníku.\n"}
{"id": "1181494", "url": "https://cs.wikipedia.org/wiki?curid=1181494", "title": "Mistrovství světa v biatlonu 2016 – vytrvalostní závod mužů", "text": "Mistrovství světa v biatlonu 2016 – vytrvalostní závod mužů\n\nVytrvalostní závod mužů na Mistrovství světa v biatlonu 2016 se konal ve čtvrtek 10. března jako v pořadí třetí mužský závod biatlonu v lyžařském středisku v Holmenkollenu. Zahájení vytrvalostního závodu proběhlo v 15:30 hodin středoevropského času. Závodu se zúčastnilo celkem 99 závodníků.\n\nObhájcem prvenství byl francouzský závodník Martin Fourcade.\n\nRoli favorita potvrdil výše jmenovaný Martin Fourcade, který tak na norském šampionátu získal už čtvrtou zlatou medaili. Další cenné kovy putovaly do Rakousko, když na stříbrném stupínku skončil Dominik Landertinger a o jednu příčku hůře Simon Eder, přičemž oba dva odstříleli celý závod čistě.\n"}
{"id": "1181495", "url": "https://cs.wikipedia.org/wiki?curid=1181495", "title": "Mistrovství světa v biatlonu 2016 – vytrvalostní závod žen", "text": "Mistrovství světa v biatlonu 2016 – vytrvalostní závod žen\n\nVytrvalostní závod žen na Mistrovství světa v biatlonu 2016 se konal ve středu 9. března jako v pořadí třetí ženský závod biatlonu v lyžařském středisku v Holmenkollenu. Zahájení vytrvalostního závodu proběhlo v 13:00 hodin středoevropského času, když byl závod kvůli očekávané husté mlze přesunut z původního času v 15:30. Závodu se zúčastnilo celkem 94 závodnic.\n\nObhájcem prvenství byla ruská závodnice Jekatěrina Jurlovová, jež si oproti předchozímu šampionátu pohoršila na jedenácté místo.\n\nSvou už čtvrtou medaili na šampionátu získala Francouzka Marie Dorinová Habertová, která se v cíli vměstnala před svoji krajanku Anaïs Bescondovou, když obě v závodě chybovali až na poslední položce. Bronz získala i přes dva omyly na střelnici Laura Dahlmeierová z Německa.\n"}
{"id": "1181496", "url": "https://cs.wikipedia.org/wiki?curid=1181496", "title": "Buková (okres Trnava)", "text": "Buková (okres Trnava)\n\nBuková je obec na Slovensku v okrese Trnava. Nachází se v Chráněné krajinní oblasti Malé Karpaty poblíž stejnojmenné vodní nádrže v nadmořské výšce 310 m n. m. Tato se využívá k rekreačním účelům i rybolovu. Okresní město Trnava leží 24 km jihovýchodním směrem.\n\nPrvní písemná zmínka pochází z roku 1256 v listině krále Bélu IV. pod jménem Byk. V roce 1394 se objevuje pojmenování Bygzaad později v roce 1773 Biksárd (Βixárd). Současný název byl zaveden v roce 1948. Přes Bukovú vedla známá Česká cesta.\n\n\n"}
{"id": "1181497", "url": "https://cs.wikipedia.org/wiki?curid=1181497", "title": "Leicester City FC (rezerva a akademie)", "text": "Leicester City FC (rezerva a akademie)\n\nRezerva Leicesteru City FC je rezervní tým anglického klubu Leicester City FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Steve Beaglehole, do nehody v říjnu 2018 byl předsedou thajský miliardář Vičaj Srivadtanaprapcha.\n\nAkademie Leicesteru City FC jsou týmy anglického klubu Leicester City FC do 18 a níže let. Trenérem je Jon Rudkin.\n\n\"Aktuální k datu: 8. březen 2016\"\n\n\"Aktuální k datu: 8. březen 2016\"\n\n\n"}
{"id": "1181500", "url": "https://cs.wikipedia.org/wiki?curid=1181500", "title": "František Štafa (poslanec Říšského sněmu)", "text": "František Štafa (poslanec Říšského sněmu)\n\nFrantišek Štafa (??? Křemenec u Konice nebo Lerchenfeld – ???) byl rakouský politik české národnosti z Moravy, během revolučního roku 1848 poslanec Říšského sněmu.\n\nByl rodákem z Veselé (část Křemence u Konice). Jeho bratrem byl buditel a poslanec Moravského zemského sněmu roku 1848 Antonín Štafa. Roku 1849 se uvádí jako Franz Staffa, vyměnkář z obce Křemenec. Uvádí se etnicky jako Slovan.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Konice. Tehdy se uváděl coby výměnkář. Řadil se k sněmovní levici.\n"}
{"id": "1181503", "url": "https://cs.wikipedia.org/wiki?curid=1181503", "title": "Tonalit", "text": "Tonalit\n\nTonalit je hlubinná magmatická hornina, patřící mezi granitoidy. Obsahuje křemen, ze živců plagioklas a méně andezin a tmavé minerály. \n\nPojmenována byla podle průsmyku Tonale na severu Itálie zavedl v roce 1864 G. Roth.\n\nTonalit má faneritickou texturu. Ze živců obsahuje hlavně plagioklasy (obvykle oligoklas nebo andezin) a všeobecne jen 10 % nebo méně procent alkalických živců. Křemen tvoří více než 20 % horniny. Amfiboly (hornblendit) a pyroxeny jsou poměrně běžnými akcesoriemi.\n\nStarší členění někdy termín tonalit zaměňovala s křemenným dioritem. Současná klasifikace IUGS považuje za tonalit horninu s obsahem křemene nad 20 %, zatímco křemenný diorit má obsah křemene od 5 do 20 %.\n\nTrondhjemit je na oligoklas bohatá varieta tonalitu s malým obsahem biotitu jako jediným mafickým minerálem. Variety naopak bohaté na ortoklas, jsou označovány křemenné monzonity nebo adamellity.\nTonality vznikají diferenciací granitoidních intruzí. M-typy granitoidů mohou vznikat frakční krystalizací bazaltového magmatu v oblastech ostrovních oblouků. Většinou jde o amfibolické tonality a trondhejmity. Někdy jsou všeobecně označovány i jako „plagiogranity“ (podle klasifikace IUGS jde o leukotonality). Horniny tzv. tonalit-trondhjemitové skupiny se významnou mírou podílejí na složení prekambrické zemské kůry.\n\nV Českém masivu se nachází pyroxenové tonality například v středočeském plutonu na Benešovsku. Jde o některé biotit-amfibolové tonality sázavského typu (Mrač, Žampach), Chrášťany a Bystřice u Benešova. \n\nMenší výskyty jsou v dyjském masivu (okolí Dobšice), častější jsou v brněnském masivu. Amfibol-biotitové tonality jsou známy od Žulové v okrese Jeseník, amfibolové se vyskytují v Železných horách i v okolí Mariánských Lázní a v brněnském masivu (okolí Dolních Kounic).\n\nNa Slovensku jsou biotitické leukotonality (biotitický tonalit až granodiorit) známé jako typ Sihla, podle typové lokality Sihla v Nízkých Tatrách. Nacházejí se například v modranském masivu Malých Karpat a masivu Považského Inovce, též v Tribeči a pohořích Čierna hora, Malá Fatra.\n"}
{"id": "1181504", "url": "https://cs.wikipedia.org/wiki?curid=1181504", "title": "Anton Weigl", "text": "Anton Weigl\n\nAnton Weigl (??? Dětřichov – ???) byl rakouský politik německé národnosti z Moravy, během revolučního roku 1848 poslanec Říšského sněmu.\n\nRoku 1849 se uvádí jako Anton Weigl, dědičný rychtář z obce \"Iglau\". Byl majitelem dědičné rychty v Dětřichově. Uvádí se etnicky jako Němec.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Moravská Třebová. Tehdy se uváděl coby zemědělec a dědičný rychtář. Řadil se k sněmovní levici.\n\nV Dětřichově se koncem 19. století jako dědičný rychtář uvádí i Ferdinand Weigl, který zasedal coby poslanec Moravského zemského sněmu.\n"}
{"id": "1181505", "url": "https://cs.wikipedia.org/wiki?curid=1181505", "title": "Antonín Lotrinský", "text": "Antonín Lotrinský\n\nAntonín Lotrinský (4. červen 1489 – 14. červen 1544), známý jako \"Dobrý\", byl v letech 1508 – 1544 lotrinským vévodou.\n\nAntonín se narodil v Bar-le-Duc jako syn Reného II. Lotrinského a Filipy z Guelders. Vyrůstal u dvora Ludvíka XII. společně s bratrem Claudem. Tam se spřátelil s vévodou z Angoulême, budoucím králem Františkem I.\n\nV roce 1509 svěřil vládu nad vévodstvím své matce a Hugovi des Hazards, biskupovi z Toul, a následoval Ludvíka XII. na jeho tažení do severní Itálie, kde se téhož roku zúčastnil bitvy u Agnadella. Po Ludvíkově smrti znovu následoval do Itálie krále Františka, kde se účastnil bitvy u Marignana. Nicméně, volaly ho domů problémy z Lotrinska, a tak chyběl u rozhodující bitvy u Pavie, ve které byl král František zajat a Antonínův bratr František zabit.\n\nV Lotrinsku musel Antonín čelit šířící se protestantské reformaci, proti které 26. prosince 1523 vydal edikt. Situace se zhoršila následujícího roku, kdy v Alsasku vypuklo povstání, známé jako Německá selská válka. Povstalci získali Saverne a snažili se dobýt Saint-Dié-des-Vosges, zatímco v květnu 1525 povstali také rolníci z Bitscherlandu. Antonín proti nim zahájil expedici, která 17. května dobyla zpět Saverne a 20. května rozdrtila nedaleko Sélestatu rolnickou armádu. Antonín následně vyhlásil další nařízení proti protestantům.\n\nAntonín raději zůstal ve válkách, které následovaly mezi Františkem I. a císařem Karlem V., neutrální. Smlouvou z Norimberku (26. srpen 1542) získal od Karla V. nezávislost lotrinského vévodství.\n\nPo smrti Karla II. z Guelders si nárokoval tituly vévody z Guelders a hraběte ze Zutphen, ale nebyl schopen tato území získat.\n\nAntonín trpěl dnou, a tak požádal svou neteř, Marii de Guise, aby mu poslala ze Skotska koně druhu hackney, protože doufal, že pro něj bude na jízdu v tomto stavu lepší.\n\n26. června 1515 se oženil s Renatou Bourbonskou, dcerou Gilberta z Montpensier a Kláry Gonzagy. Měli spolu šest dětí:\n\n"}
{"id": "1181508", "url": "https://cs.wikipedia.org/wiki?curid=1181508", "title": "Seznam ultraprominentních vrcholů v Grónsku", "text": "Seznam ultraprominentních vrcholů v Grónsku\n\nSeznam ultraprominentních vrcholů v Grónsku obsahuje grónské vrcholy s prominencí nad 1500 m. Seznam je založen na údajích dostupných na stránkách Peaklist.org. Některé údaje byly doplněny z webu Peakbagger.com.\n\n"}
{"id": "1181509", "url": "https://cs.wikipedia.org/wiki?curid=1181509", "title": "Josef Bombera", "text": "Josef Bombera\n\nJosef Bombera (4. prosince 1870, Jesenec – 2. ledna 1927, Praha) byl český římskokatolický duchovní, hlavní představený vojenské duchovní katolické správy s biskupským svěcením, od roku 1925 probošt ve Staré Boleslavi.\n\nVystudoval bohosloví v Olomouci, kněžské svěcení přijal v roce 1894. Od roku 1899 působil jako profesor náboženství, češtiny a vlastivědy v kadetní škole v Králově Poli. V roce 1922 byl ustanoven do čela duchovní správy v nově vzniklé československé armádě, o tři roky později byl předčasně penzionován a jmenován proboštem staroboleslavské kapituly.\n"}
{"id": "1181510", "url": "https://cs.wikipedia.org/wiki?curid=1181510", "title": "Anton Beinhauer", "text": "Anton Beinhauer\n\nAnton Beinhauer (??? Fulnek – ???) byl rakouský lékař a politik německé národnosti ze Slezska, během revolučního roku 1848 poslanec Říšského sněmu.\n\nRoku 1849 se uvádí jako Anton Beinhauer, doktor medicíny a městský lékař (fyzikus) v Bílovci. Uvádí se etnicky jako Němec.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Bílovec. Tehdy se uváděl coby doktor a městský lékař. Řadil se k sněmovní levici.\n\nV roce 1868 je uváděn jako obecní radní v Bílovci.\n\n"}
{"id": "1181511", "url": "https://cs.wikipedia.org/wiki?curid=1181511", "title": "František I. Lotrinský", "text": "František I. Lotrinský\n\nFrantišek I. Lotrinský (23. srpna 1517 – 12. června 1545) byl v letech 1544 - 1545 lotrinským vévodou.\n\nNarodil se v Nancy jako nejstarší syn Antonína Lotrinského a Renaty Bourbonské, dcery Gilberta z Montpensier. V polovině 30. let 16. století byl krátce zasnoubený s Annou Klevskou, která se v roce 1540 provdala za Jindřicha VIII. Tudora.\n\nFrantišek se oženil s dánskou princeznou, Kristinou Dánskou. Princezna byla dcerou krále Kristiána II. Dánského a Isabely Habsburské (která byla sama potenciální nevěstou pro Jindřicha VIII.). František zemřel v roce 1545 v Remiremontu. Kristina se stala regentkou a poručnicí jejich malých dětí.\n\n"}
{"id": "1181513", "url": "https://cs.wikipedia.org/wiki?curid=1181513", "title": "Karl Hodurek", "text": "Karl Hodurek\n\nKarl Hodurek, též Karol Hodurek, byl rakouský politik ze Slezska, během revolučního roku 1848 poslanec Říšského sněmu.\n\nRoku 1849 se uvádí jako Karl Hodurek, měšťan a majitel domu ve Strumeni. Uvádí se etnicky jako Slovan.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Těšín. Tehdy se uváděl coby měšťan a majitel domu. Řadil se k sněmovní levici.\n\nV roce 1854 je jistý Karl Hodurek uváděn jako starosta ve Strumeni.\n"}
{"id": "1181516", "url": "https://cs.wikipedia.org/wiki?curid=1181516", "title": "Karel Laštovka", "text": "Karel Laštovka\n\nKarel Laštovka (14. prosince 1876 Kolín – 10. června 1941 Praha) byl český právník, profesor správního práva a správní vědy, rektor Univerzity Komenského v Bratislavě a děkan její právnické fakulty.\n\nNarodil se rodiny poštovního úředníka, studoval na gymnáziu v Táboře a poté na české právnické fakultě v Praze, kde byl roku 1900 promován doktorem práv. V praxi začínal na finančním ředitelství, pak působil v silničním a obecním referátu českého zemského výboru. Teoretickým otázkám veřejné správy se začal věnovat o něco později. První krátké práce, zejména o problematice veřejných cest, publikoval ve \"Správním obzoru\", kde se seznámil s Jiřím Hoetzelem, který časopis redigoval.\n\nLaštovkova významnější činnost nicméně započala až po vzniku Československa. Spolu s Hoetzelem se na ministerstvu vnitra věnoval reformám československé veřejné správy směřujícím k župnímu zřízení. Výsledkem toho bylo první větší dílo \"Zákon župní\" (1925), především se ale na základě Hoetzelova doporučení už roku 1921 na pražské právnické fakultě habilitoval a ještě téhož roku byl jmenován řádným profesorem správního práva na nově zřízené právnické fakultě Univerzity Komenského v Bratislavě, kterou následně pomáhal budovat. Kromě správního práva zde vedl také semináře finančního a ústavního práva, po dvě funkční období (1921–1923 a 1928–1929) byl děkanem fakulty a pro roky 1924–1925 byl jmenován rektorem celé univerzity. Zasedal též ve slovenském zemském zastupitelstvu, byl členem Učené společnosti Šafárikovy, České akademie věd a umění nebo Slovanského ústavu. Publikoval ještě řadu různorodých prací v oblasti správního práva, zejména studii \"Vývoj organisace veřejné správy v republice československé\" (1925), za jeho životní dílo lze nicméně považovat \"Československé správní právo. Zvláštní část\" (1936), které vhodně navázalo na obecnou část sepsanou profesorem Hoetzelem. Také významně přispíval a byl redaktorem \"Slovníku veřejného práva československého\".\n\nNa rozdíl od ostatních českých profesorů nemusel Karel Laštovka samostatné Slovensko v roce 1939 opustit, neboť se zdejším prostředím velmi dobře srostl. Přesto se rozhodl vrátit a až do uzavření českých vysokých škol 17. listopadu 1939 přednášel na své \"alma mater\".\n\n"}
{"id": "1181518", "url": "https://cs.wikipedia.org/wiki?curid=1181518", "title": "Maximilian Sterz", "text": "Maximilian Sterz\n\nMaximilian Sterz byl rakouský politik německé národnosti ze Slezska, během revolučního roku 1848 poslanec Říšského sněmu.\n\nRoku 1849 se uvádí jako Maximilian Sterz, majitel hospodářství ve Skrochovicích. Uvádí se i jako mlynář a majitel statku ve Skrochovicích. Byl etnickým Němcem.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Krnov. Tehdy se uváděl coby majitel hospodářství. Řadil se k sněmovní levici.\n"}
{"id": "1181521", "url": "https://cs.wikipedia.org/wiki?curid=1181521", "title": "Sean Doherty", "text": "Sean Doherty\n\nSean Doherty (* 8. června 1995 Conway, New Hampshire) je americký biatlonista a několikanásobný medailista z juniorských šampionátů.\n\nVe světovém poháru skončil individuálně nejlépe na 13. místě ve sprintu v domácím prostředí v Presque Isle v sezóně 2015/16. S americkou štafetou skončil nejlépe na 5. místě na témže podniku.\n\nDoherty je čtyřnásobným účastníkem Mistrovství světa v biatlonu a rovněž účastníkem zimních olympijských her 2014 a 2018. Jeho nejlepším výsledkem v závodech jednotlivců je 34. místo z vytrvalostního závodu z norského Osla v roce 2016.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se šesti juniorských šampionátů v biatlonu. Celkově na těchto šampionátech získal čtyři zlaté, čtyři stříbrné a dvě bronzové medaile z individuálních závodů. Nejvíce zlatých medailí získal ze stíhacích závodů.\n\n"}
{"id": "1181526", "url": "https://cs.wikipedia.org/wiki?curid=1181526", "title": "Příspěvek na péči", "text": "Příspěvek na péči\n\nPříspěvek na péči se poskytuje osobám závislým na pomoci jiné fyzické osoby. Tímto příspěvkem se stát podílí na zajištění sociálních služeb, nebo jiných forem pomoci při zvládání základních životních potřeb osob. Náklady na příspěvek se hradí ze státního rozpočtu.\n\nKdyž byl v roce 2006 uveden do života nový zákon o sociálních službách, byla jeho nejvýznamnější změnou právě část pojednávající o zcela nové formě finanční podpory sociálních služeb – o příspěvku na péči. Jednalo se o zcela nový nástroj financování sociálních služeb, který měl za cíl výrazně přispět k potřebným, žádoucím a očekávaným změnám v této oblasti. Již od roku svého zavedení tvoří tato dávka více než 40procentní podíl všech finančních prostředků vynaložených na sociální služby v České republice.\n\nPříspěvek na péči je upraven zákonem č. 108/2006 Sb.,o sociálních službách a prováděcí vyhláškou č. 505/2006 Sb., kterou se provádějí některá ustanovení zákona o sociálních službách.\n\nProváděcí vyhláška stanovuje rozsah úkonů péče poskytovaných v rámci jednotlivých druhů sociálních služeb a rovněž určuje maximální výši úhrad. Základním kritériem pro stanovení výše příspěvku je stupeň závislosti klienta na pomoci druhé osoby.\n\nPodle § 19 zákona o sociálních službách může být příjemcem příspěvku oprávněná osoba, nebo zákonný zástupce, či jiná fyzická osoba, které byla nezletilá oprávněná osoba svěřena do péče rozhodnutím příslušného orgánu.\n\nNárok na příspěvek má, dle § 7 zákona o sociálních službách osoba, která z důvodu dlouhodobě nepříznivého zdravotního stavu potřebuje pomoc jiné fyzické osoby při zvládání základních životních potřeb v rozsahu stanoveném stupněm závislosti podle § 8 zákona o sociálních službách (za předpokladu, že jí tuto pomoc poskytuje osoba, nebo zařízení, které je k této činnosti způsobilé dle § 7 odst 2.)\n\nNárok na příspěvek má tato osoba i po dobu, po kterou je jí podle zvláštního právního předpisu poskytována zdravotní péče v průběhu hospitalizace.\n\nNárok na příspěvek nemá osoba mladší jednoho roku. O příspěvku rozhoduje krajská pobočka Úřadu práce. Nárok na příspěvek je dále upraven § 13 zákona o sociálních službách.\n\nNárok na příspěvek vzniká dnem splnění podmínek stanovených v § 7 a 8 zákona o sociálních službách.\n\nNárok na výplatu příspěvku vzniká podáním žádosti o přiznání příspěvku, na který vznikl nárok podle odstavce 1 zákona o sociálních službách, není-li řízení o jeho přiznání zahájeno z moci úřední.\n\nPříspěvek může být přiznán a vyplácen nejdříve od počátku kalendářního měsíce, ve kterém bylo zahájeno řízení o přiznání příspěvku.\n\nSplňuje-li oprávněná osoba podmínky nároku na příspěvek jen po část kalendářního měsíce, náleží příspěvek ve výši, v jaké náleží za kalendářní měsíc.\n\nDle zákona o sociálních službách může péči zajišťovat:\n\nPodle § 9 zákona o sociálních službách se při posuzování stupně závislosti hodnotí schopnost zvládat tyto základní životní potřeby:\n\nPři hodnocení schopnosti zvládat základní životní potřeby se hodnotí funkční dopad dlouhodobě nepříznivého zdravotního stavu na schopnost zvládat základní životní potřeby. Přitom se nepřihlíží k pomoci, dohledu nebo péči, která nevyplývá z funkčního dopadu dlouhodobě nepříznivého zdravotního stavu.\n\nProváděcí vyhláška k zákonu o sociálních službách upravuje způsob hodnocení základních úkonů péče o vlastní osobu a soběstačnosti. Posuzuje se schopnost osoby dlouhodobě, samostatně, spolehlivě a opakovaně rozpoznat potřebu úkonu, úkon fyzicky provádět obvyklým způsobem a kontrolovat správnost jeho provádění.\n\nPodle § 8 zákona o sociálních službách lze stanovit 4 stupně závislosti ve dvou skupinách podle věku žadatele:\n\nOsoba do 18 let věku se považuje za závislou na pomoci jiné fyzické osoby ve\nOsoba starší 18 let věku se považuje za závislou na pomoci jiné fyzické osoby ve\n\nPodle § 11 zákona o sociálních službách je výše příspěvku na péči stanovena následovně:\n\nVýše příspěvku pro osoby do 18 let věku činí za kalendářní měsíc\n\n\n\nVýše příspěvku pro osoby starší 18 let činí za kalendářní měsíc\n\n\n\nUvedené výše příspěvku se v některých případech ještě zvyšují o 2000 Kč za kalendářní měsíc. (Podle § 12 zákona o sociálních službách)\n\nŘízení o přiznání příspěvku na péči se zahajuje na základě písemné žádosti podané na tiskopisu předepsaném ministerstvem (žádosti jsou k dispozici na kontaktních pracovištích krajských poboček úřadu práce, nebo na Integrovaném portálu MPSV v sekci Elektronické formuláře). Žádost se podává na kontaktním pracovišti krajské pobočky úřadu práce. Příslušnost se určuje dle místa trvalého pobytu žadatele o příspěvek.\n\nKrajská pobočka Úřadu práce (sociální pracovník) provádí pro účely rozhodování o příspěvku nejprve sociální šetření, při kterém se zjišťuje schopnost samostatného života osoby v jejím přirozeném sociálním prostředí. Následně krajská pobočka Úřadu práce zašle příslušné okresní správě sociálního zabezpečení žádost o posouzení stupně závislosti osoby. Na základě tohoto posudku pak krajská pobočka Úřadu práce vydá rozhodnutí o tom, zda se příspěvek na péči přiznává či nikoliv.\n\nProti tomuto rozhodnutí se lze odvolat. Odvolání se podává k úřadu, který napadené rozhodnutí vydal, o odvolání pak rozhoduje MPSV.\n\nPříslušný úřad práce rovněž provádí kontrolu využívání příspěvku dle § 29 zákona o sociálních službách .\n\n\n"}
{"id": "1181529", "url": "https://cs.wikipedia.org/wiki?curid=1181529", "title": "Archieparchie Ternopil-Zborov", "text": "Archieparchie Ternopil-Zborov\n\nArchieparchie Ternopil-Zboriv ( \"Archieparchia Ternopoliensis-Zborovensis\", \"Тернопільсько-Зборівська архієпархія Української греко-католицької церкви\") je archieparchií Ukrajinské řeckokatolické církve se sídlem v Ternopilu. Vznikla vyčleněním ze lvovské archieparchie 20. dubna 1994 jako \"Eparchie ternopilská\", dne 21. června 2000 byla spojena se zrušenou Eparchií zborivskou jako \"Eparchie ternopilsko-zborivská\", ale zároveň z ní byla vyčleněna Eparchie Bučač a Eparchie Sokal. 21. listopadu 2011 byla povýšena na metropolitní archieparchii. 11. prosince 2015 z ní byla vyčleněna nově vzniklá Eparchie Kamenec Podolský.\n\nArchieparchie Ternopil-Zboriv je centrem církevní provincie, k níž náleží dvě sufragánní eparchie:\n\n"}
{"id": "1181534", "url": "https://cs.wikipedia.org/wiki?curid=1181534", "title": "Kristina Lotrinská", "text": "Kristina Lotrinská\n\nKristina Lotrinská (16. srpen 1565 – 19. prosinec 1637) byla členkou rodu Lotrinských a sňatkem toskánskou velkovévodkyní. Od roku 1621 vládla spolu se svou snachou jako regentka během nezletilosti svého vnuka.\n\nKristina se narodila v Nancy jako dcera Karla III. Lotrinského a jeho manželky Klaudie Francouzské, dcery Kateřiny Medicejské. Jmenovala se po své babičce z otcovy strany, Kristině Dánské.\n\nV roce 1587 zemřel velkovévoda František I. Medicejský bez mužského dědice a jeho bratr Ferdinand se okamžitě prohlásil třetím toskánským velkovévodou. Hledal manželku, kterou by si zachoval svou politickou nezávislost, a tak si Ferdinand vybral svou vzdálenou sestřenici, Kristinu Lotrinskou, oblíbenou vnučku francouzské královny Kateřiny Medicejské. Kateřina ji přiměla k tomuto sňatku, čímž vzniklo spojenectví Medicejů s Francií, nikoliv se Španělskem.\n\nPřepychové a dobře zdokumentované svatební slavnosti, konající se v roce 1589 ve Florencii, byly navrženy tak, aby zapůsobily na královské rody Evropy. Svatební obřad ve florentské katedrále byl následován venkovními akcemi pro veřejnost, kterými byly bankety, plesy, komedie a hudební mezihry, a pro šlechtu také falešná námořní bitva v zatopeném nádvoří paláce Pitti. Dohromady svatební podívaná stála přibližně čtrnáct milionů liber v přepočtu na měnu 21. století. Tyto okázalé a inovativní formy zábavy se ukázaly být lepší než herectví. Do značné míry ovlivnili divadelní praxi evropských dvorů 17. století.\n\nJejí syn Cosimo zemřel v roce 1621 a vévodou se stal jeho desetiletý syn Ferdinand. Kristina a její snacha, Marie Magdalena Habsburská, se staly regentkami až do chlapcovy dospělosti. Jejich společné regentství je známé jako \"Tutrici\". Obě ženy měly podobnou povahu. Vládly v souladu s papežstvím a zdvojnásobily toskánské duchovenstvo. Po smrti posledního vévody z Urbina, namísto toho, aby si nárokovaly vévodství pro Ferdinanda, který se oženil s jeho vnučkou a dědičkou, Vittorií Della Rovere, dovolily, aby vévodství anektoval papež Urban VIII.\n\nV roce 1626 zakázaly toskánským občanům vzdělávat se mimo velkovévodství. Tento zákon obnovil Kristinin pravnuk, Cosimo III. Medicejský. Harold Acton přisoudil úpadek Toskánska jejich regentství. Vévodkyně vdova poslala Ferdinanda v roce 1627 na cestu po Evropě. Marie Magdalena zemřela v roce 1631, rok před tím, než se její syn ujal vlády. Kristina zemřela ve Florencii v roce 1637. Bylo jí 72 let.\n\n"}
{"id": "1181536", "url": "https://cs.wikipedia.org/wiki?curid=1181536", "title": "Třída Admirable", "text": "Třída Admirable\n\nTřída Admirable byla třída oceánských minolovek Námořnictva Spojených států amerických z doby druhé světové války. Používány byly také jako hlídková a eskortní plavidla. Celkem bylo postaveno 123 minolovek této třídy. Jednalo se o nejpočetnější třídu amerických druhoválečných minolovek, která tvořila více než polovinu minolovek amerického námořnictva. Během druhé světové války války jich bylo 34 zapůjčeno SSSR. Později byla nadbytečná plavidla poskytována námořnictvům amerických spojenců. Uživateli třídy se mimo SSSR staly Čínská republika, Dominikánská republika, Filipíny, Jižní Vietnam, Korejská republika, Mexiko, Myanmar a Vietnam. Naprostá většina již byla vyřazena. Dle databáze Worldwarships ve službě zůstávají filipínská \"Magat Salamat\" (PS-20), mexická \"Aldebaran\" (BE02), myanmarská \"Yan Gyi Aung\" (M42) a dominikánská \"Prestol Botello\" (C454).\n\nTřída \"Admirable\" byla stavěna v letech 1942–1945. Postaveno jich bylo celkem 123 kusů, přičemž stavba dalších 94 byla zrušena v letech 1942–1945.\n\nPlavidla byla navržena jako jednoduché low-end rešení s nízkou cenou a přijatelnými výkony. Byly schopné ničit klasické i akustické miny, přičemž díky poměrně silné výzbroji mohly být nasazeny i jako eskortní plavidla. Plavidla byla vyzbrojema jedním 76mm kanónem, čtyřmi 40mm kanóny Bofors, šesti 20mm kanóny Oestlikon. K napadání ponorek nesly čtyři vrhače a dvě skluzavky hlubinných pum a dále jeden salvový vrhač hlubinných pum Hedgehog. Pohonný systém tvořily dva diesely ALCO s celkovým výkonem na šroubu 3420 hp. Nejvyšší rychlost dosahovala 15 uzlů.\n\n\nMinolovky byly nasazeny v druhé světové válce, korejské válce a vietnamské válce. Za druhé světové války byla ztracena americká minolovka USS \"Salute\" (AM-294), která se 8. června 1945 severně od Bornea potopila na mině. Za bojovou ztrátu lze považovat USS \"Spectacle\" (AM-305), která po těžkém poškození japonským kamikaze již nebyla opravena. Dalších pět minolovek za druhé světové války ztratilo sovětské námořnictvo. T-114 (ex \"Alchemy\") a T-118 (ex \"Armada\") byly 12. srpna 1944 při doprovodu konvoje BD-5 v Karském moři torpédovány německou ponorkou \"U 365\". Minolovka T-120 (ex \"Assail\") byla dne 24. září 1944 ve Východosibiřském moři torpédována ponorkou \"U 739\". T-278 (ex \"Indicative\") v květnu 1945 najela u korejského pobřeží na minu. T-279 (ex \"Palisade\") se 15. srpna 1945 potopila na mině.\n\nBěhem korejské války byly ztraceny americké minolovky USS \"Pirate\" (AM-275) a USS \"Pledge\" (AM-277), které se 12. října 1950 u Wonsanu potopily kvůli minám.\n\nMinolovka námořnictva Čínské republiky \"Yung Chang\" (ex \"Refresh\") byla 14. listopadu 1965 potopena dělovými čluny námořnictva Čínské lidové republiky.\n\nJihovietnamská fregata \"Nhut Tao\" (ex \"Serene\") byla 19. ledna 1974 potopena námořnictvem Čínské lidové republiky v bitvě u Paracelských ostrovů.\n\n\n"}
{"id": "1181540", "url": "https://cs.wikipedia.org/wiki?curid=1181540", "title": "Rušník diviznový", "text": "Rušník diviznový\n\nRušník diviznový (\"Anthrenus verbasci\") je 2 až 4 milimetry dlouhý brouk. Vyskytuje se v Evropě, severní Africe a na Blízkém východě.\n\nLarvy jsou hnědé a ochlupené a živí se organickým materiálem. Poškozují proto textilie, vlnu i koberce a také muzejní sbírky. Dožívají se poměrně dlouhého věku (1 až 3 roky).\n\nDospělí jedinci mají tělo široce vejčitého tvaru, černé barvy s mnoha bílými, žlutavými či červenými šupinami, které tvoří barevné skvrny a pásky. Žijí volně v přírodě v květech lučních rostlin, živí se nektarem a žijí asi dva týdny.\n\nHlavní nepřítel tohoto brouka jsou vosy \"Laelius pedatus\" z čeledi Bethylidae, které jej omráčí svým žihadlem a dobu paralýzy využijí k odstranění chloupků z jeho\ntěla a ke snesení vajíček na tato očištěná místa.\n\n"}
{"id": "1181541", "url": "https://cs.wikipedia.org/wiki?curid=1181541", "title": "Kostel svatého Václava (Vanovice)", "text": "Kostel svatého Václava (Vanovice)\n\nKostel svatého Václava je římskokatolický chrám v obci Vanovice v okrese Blansko. Je chráněn jako kulturní památka České republiky. Jedná se o filiální kostel farnosti Borotín na Moravě.\n\nPokud jde o stáří kostela, nelze přesně určit jeho stáří, tradice však klade jeho počátky až do dob prvního křesťanství na Moravě. Jde zřejmě o jednu z nejranějších památek svatováclavské úcty na Moravě. Vanovická fara se poprvé připomíná roku 1233, kdy ji moravský markrabě Přemysl i s pozemky daroval klášteru v Litomyšli a ten na ni potom dosazoval své řeholníky.\nV devatenáctém století byl kostel několikrát opravován, velkou opravou prošel roku 1904. Tehdy byl rozebrán a znovu zaklenut vítězný oblouk, opatřena nová okna. Kostel i věž dostaly novou krytinu, opraveny a očištěny byly pilíře a okna gotického presbytáře.\nJde o jednolodní podélnou stavbu s kněžištěm ukončeným pěti stranami osmiúhelníka, na severní straně presbytáře se nachází čtvercová sakristie, nad ní věž. V západním průčelí je čtvercová předsíň. Na vnějšku kněžiště jsou opěrné pilíře, okna lomená. Loď s půlkruhovými záklenky a šambránami. Věž je prolomena ve zvonicovém patře okny se segmentovým záklenkem. Klenba byla zřízena po požáru kostela v roce 1700 místo dřívějšího rovného stropu. \nOltářní obraz neznámého autora představuje svatého Václava klečícího v rytířské zbroji s vlajkou. Rovněž ve štítu chrámu nad vchodem se nachází reliéf představující svatého Václava.\n\n"}
{"id": "1181542", "url": "https://cs.wikipedia.org/wiki?curid=1181542", "title": "Emil Stodola", "text": "Emil Stodola\n\nEmil Stodola (22. března 1862 Liptovský Svätý Mikuláš – 28. června 1945 Bratislava) byl slovenský advokát, publicista a politik. Patřil mezi signatáře \"Martinské deklarace\". Spoluvytvářel slovenskou právní terminologii.\n\nNarodil se v Liptovském Mikuláši do evangelické rodiny národně uvědomělého a zámožného měšťana Ondreje Stodoly a Anny, roz. Kováčové. Měl dva bratry, Aurela, pozdějšího fyzika a vynálezce, a Kornela, později agrárnického politika. Týden po narození dostal při křtu jména Emil Miloslav. Studoval práva ve Vídni, Berlíně, Praze a Budapešti. Roku 1889 získal doktorát práv. Od roku 1891 působil jako advokát v Liptovském Mikuláši, při advokátní praxi se angažoval i ve slovenském národním hnutí. Byl členem Slovenské národní strany (SNS), od roku 1895 byl členem jejího vedení a měl zásluhu na tom, že strana zanechala politiku pasivity. V roce 1905 neúspěšně kandidoval do uherského sněmu.\n\nV roce 1911 odešel do Budapešti, kde pracoval jako advokát do roku 1918. Věnoval se zde spolkové činnosti a stýkal se i s maďarskými demokraty okolo Oszkára Jásziho, kteří hledali efektivnější řešení národnostní otázky. Usiloval o sjednocení slovenského národního hnutí, byl zastáncem užší spolupráce Slováků a Rumunů v rámci Uherska a během první světové války udržoval spojení s českými politiky ve Vídni. Roku 1917 začal vydávat odborný časopis \"Právny obzor\", jehož hlavním cílem bylo vytvoření slovenského právnického názvosloví. V tom spolupracoval především s Adolfem Zátureckým. Od začátku roku 1918 se snažil o obnovení činnosti SNS. Naléhal na vytvoření Slovenské národní rady (SNR). Připravoval shromáždění v Martině 30. října 1918, kam přinesl svůj vlastní, nakonec nepřijatý návrh \"Deklarace\", v němž zdůraznil obcházení občanských svobod a nerovnoprávné postavení slovenského národa v Uhersku. Na poradě SNR požadoval vybudování samosprávy Slovenska nejpozději do deseti let.\n\nNa podzim 1918 se usadil v Bratislavě. Odmítl vládní funkce, zůstal ale činný v SNS. Byl odpůrcem sjednocení s Národní republikánskou stranou rolnickou. Když se strana v březnu 1921 opět osamostatnila, stal se jejím předsedou. V roce 1922, když se do popředí dostalo výrazně nacionalistické křídlo, rezignoval a odešel z aktivního politického života. Věnoval se advokacii a odborné práci, ačkoli k habilitaci v oboru civilního procesního práva na právnické fakultě Univerzity Komenského nakonec nedošlo. Českým kolegům zpřístupňoval původní uherské právo, které na území Slovenska vzhledem k recepční normě stále platilo. I nadále pracoval na projektu samosprávy Slovenska a demokratizace veřejné správy, doporučoval umírněnou cestu postupného rozšiřování samosprávy přestavbou existujících institucí a zákonů. Silnou inspirací mu bylo Švýcarsko. V tom zůstal nepochopen z obou stran, jak zastánců čechoslovakismu, tak radikálnějších slovenských vlastenců. Autonomní a později samostatné Slovensko pro jeho nedemokratičnost odmítal.\n\n"}
{"id": "1181546", "url": "https://cs.wikipedia.org/wiki?curid=1181546", "title": "Homská ofenzíva", "text": "Homská ofenzíva\n\nOfenzíva v guvernorátu Homs je série vojenských operací zahájených v listopadu 2015 Syrskou arabskou armádou a jejími spojenci proti a Islámskému státu (a rebelům – severně od Homsu) v centrálním syrském guvernorátu Homs. Tyto operace trvají dodnes. Cílem ofenzívy je získat zpět území na východě dobytá teroristy z IS během roku 2015. Nejtvrdší boje probíhají především u měst Mahín, Karajtín a Palmýra.\n\n5.–7. listopad: Syrské jednotky zahájily útok na IS ze stanoviště mezi městy Sadád a Mahín, kde se jim podařilo získat několik kopců u města Mahín. O dva dny později zaútočily také v blízkosti a Palmýry, kde dobyly několik stanovišť a postoupily východně ke Starému městu.\n\n14.–16. listopad: Vládní jednotky dobyly kopec  Tal Hazím Al-Tálata u města Mahín. 16. listopadu obsadily u Palmýry kopce Tal Syrjatel, Džabal Már vesnici Al-Bajarát, starověké Palmýrské doly a oblasti Al-Kassarat a Al-Dawa.\n\n17.–23. listopad: SAA získala hory Al-Hazzm podél cesty Mahín-Sadád a malou vesnici Hadát severně teroristy drženého Mahínu. O čtyři dny dny později byla osvobozena i vesnice Havárín v těsné blízkosti města. Později byl dobyt i tamní sklad zbraní a dalšího dne i části Mahínu. 23. listopadu se Islámský stát stahuje do východního města Karajtín a Mahín je plně zabezpečen. Stejného dne se vládní vojska přiblížila k Palmýře na vzdálenost asi 4 km a 2 km od vily Katarí ležící v blízkosti dálnice Homs-Dajr az-Zaur.\n\n25. listopad: Syrská armáda postupovala k městu Karajtín a získala několik strategických kopců v jeho blízkosti.\n\n28. listopad: SAA postupovala s ruskou vzdušnou podporou a získala na Islámském státu malé vesničky (Muntar Armíla a Táníja) podél cesty z Mahínu ke Karajtínu.\n\n7. prosinec: Vládní vojska získala pod kontrolu strategicky významnou dálnici Homs-Palmýra po tom, co znovu získala vesničku Bajarát a Maratín jižně od starého města.\n\n10.–15. prosinec: Islámský stát zahajuje svoji protiofenzívu a dobývá zpět Mahín a Havárín. Později SAA zaútočila a získala zpět Havárín. 15. prosince obsadil IS ještě vesničku Hadát.\n\n19. prosinec: Po těžké bitvě postoupila Syrská armáda k Palmýrskému hradu. Přiblížila se tak k hradu na vzdálenost 400 metrů, a tím i 2 km od samotného města. Stejného dne vstoupila vládní vojska opět do Mahínu a osvobodily 5 okrsek.\n\n20. prosinec: SAA získala zpět stanoviště mezi městy Sadád a Mahín.\n\n23. prosinec: Syrská armáda získala zpět vesničku Hadát a několik kopců v blízkosti Mahínu.\n\n27. prosinec: Syrská armáda obnovila kontrolu nad vesnicí Havárín.\n\n29. prosinec: Vládní vojska zaútočila na Mahín a dobyla několik přilehlých objektů. Později téhož dne bylo osvobozeno i město samotné.\n\n8. březen: Po více jak dvou měsících těžkých bojů, kdy se však hranice nějak výrazněji nezměnila, byla u měst Palmýra a Karajtín vyhlášena rozsáhlá pozemní ofenzíva Syrské arabské armády a jejích spojenců. Za účelem osvobození těchto dvou měst byly do oblasti povolány i elitní syrské jednotky, tzv. Tiger forces. Islámský stát údajně začal stahovat některé své bojovníky z Palmýry.\n\n9. březen: Ruské letectvo zaútočilo na Palmýru a zabilo 32 teroristů IS. Hlavním obranným prvkem teroristů\njsou blízké hornaté pásy. Bitva o Palmýru je tedy hlavně o dobývání kopců a vrcholků.\n\n12.–13. březen: Rozhořely se nejtěžší boje. Syrská armáda zaútočila na vesnici Al-Dava západně od města. Dalšího dne zaútočila na kopec Džabal Kasun, na němž stojí i Palmýrský hrad. Celkově byla ofenzíva vládních vojsk vedena ze tří směrů, za účelem obklíčení města. Islámský stát se však v Palmýře dobře opevnil.\n\n14. březen: Armáda získal vrcholy 800 a 853, které jsou součástí hory Džabal Hajján, ležící jižně od města. Stejného dne byl údajně zabit teroristické emír Khalil Mohameed, při raketovém útoku na velitelství IS.\n\n15. březen: Vládní vojska zcela zajistila horu Džabal Hajján, po tom co dobyla vrcholek 900. Armáda se dostala od Palmýry na vzdálenost asi 4 km. Boje dále pokračovaly ve vesnici Al-Dava, když se SAA pokušela probojovat k základně 550. brigády.\n\n17. březen: Islámský stát využil písečné bouře a spustil vlastní protiofenzívu na vrchol 939 horu Džabal Hajján. SAA se jej však podařilo odrazit. Později téhož dne byly k Palmýře vyslány posily z guvernorátu Latákia. IS taktéž povolal posily.\n\n18. březen: Syrská armáda obsadila vrchol Tal Mattar v blízkosti Palmýrského hradu. Při následném postupu získala také kopec Tal Arín. Souběžně s útoky SAA podnikala ruská letadla asi 20–25 náletů denně.\n\n20. březen: SAA dobyla dva kopce kolem silnice z města Itríja a přerušila tak hlavní zásobovací trasu teroristů do Palmýry.\n\n21. březen: Syrská armáda postoupila ještě dál a zaútočila na vrchol Džabal Al-Tar. V bojích zemřelo 26 vojáků včetně jejich velitele Alího Rahmouna. 17 z nich však zabila špatně navedená ruská raketa. Dalších 26 vojáků bylo zraněno. Mezitím přijeli na místo poradci z íránských revolučních gard a afghánské dobrovolnické Fátimovské brigády. Přijely též posily z Národních obranných jednotek. Počet vojáků bojujících u Palmýry se tak zvýšil na 6000. Kolem půlnoci se vládním vojákům za podpory letectva podařilo dobýt tzv. Palmýrský trojúhelník (síť silnic západně od města).\n\n22.–23. březen: Syrská armáda postupovala obzvláště na západní frontě, kde dobyla statky Al-Kadrí a přiblížila se tak k blíže k Palmýrskému trojúhelníku ze západu. Druhého dne se vládním vojskům podařilo dobýt vrchol Džabal Hajjal přiblížit se tak k městu z jihu.\n\n24. březen: Armáda byla asi kilometr od města a pokoušela se proniknout přes obranu teroristů. SAA zaútočila na Hotel Semiramis jižně od antického města. Později jej získala stejně jako horu Mutar a Al-Tar, kruhový objezd Al-Zíraja, Údolí hrobů a Katarskou vilu, ve které si IS zřídil výcvikový tábor a velitelství. K večeru se Syrská armáda dostala k prvním palmýrským domům. Isámský stát vyzval civilní obyvatelstvo, aby město opustilo.\n\n25. březen: Vládním vojskům se podařilo překonat většinu hornatých pásů západně od Palmýry a obsadila Palmýrský hrad nacházející se na jednom z posledních z nich. Dále byla osvobozena základna 550 brigády severně od města a palmýrská letecká základna a čtvrť Al-Amiríja, z posledních dvou se však syrské jednotky musely k večeru stáhnout. Dobyta byla také většina sadů jižně od města.\n\n26. březen: Státní televize uvedla, že se syrské armádě podařilo osvobodit 3 městské čtvrti, včetně Al-Amiríja. Dále pak čtvrť Al-Džamíja a Mutakajdín. Údajně bylo zabezpečeno až 35 % města a teroristé se začali stahovat k vesnici Al-Suchná východně od Palmýry.\n\n27. březen: Obrana teroristů se rozpadla a Syrská armáda město zcela ovládla. Ojediněle probíhaly boje ve východních částech Palmýry jako věznice nebo okolí letecké základny. Většina islamistů se však z oblasti stáhla. Zbylých asi 30 bojovníků IS bylo zlikvidováno o několik hodin později.\n\n18.–19. březen: Syrská armáda zaznamenala velký pokrok a podařilo se jí přiblížit k městu ze tří stran.\n\n3. duben: Po několikaměsíčním obléhání by Karajtín osvobozen Syrskými ozbrojenými jednotkami.\n"}
{"id": "1181547", "url": "https://cs.wikipedia.org/wiki?curid=1181547", "title": "Kvadriatlon", "text": "Kvadriatlon\n\nKvadriatlon je vytrvalostní sport skládající se ze čtyř individuálních disciplín, které je nutné absolvovat ve stanoveném pořadí v těsném sledu. Je brán jako odnož triatlonu a je součástí České Triatlonové Asociace. \n\nSvětová Kvadriatlonová Federace (WQF) spustila sérii Světového Poháru v roce 2001. Do žebříčku poháru se počítají čtyři nejlepší výsledky každého závodníka dle umístění v jednotlivých závodech. Každý závodník se může zúčastnit libovolného počtu závodů Světového Poháru. \n\nPrvní zmínky o kvadriatlonu tak jak ho známe v dnešní podobě jsou z roku 1987 z ostrova Ibiza. Založil ho Sergio Ferrero di Muresanu - italsko rumunský extrémní sportovec a umělec, který následně v roce 1990 založil i Světovou Kvadriatlonovou Federaci (WQF). V roce 1997 byla založena Evropská Kvadriatlonová Federace (EQF)\n"}
{"id": "1181549", "url": "https://cs.wikipedia.org/wiki?curid=1181549", "title": "Georg Bauer", "text": "Georg Bauer\n\nGeorg Bauer byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nRoku 1849 se uvádí jako Georg Bauer, mlynář v obci Oberedlitz. Po delší dobu byl i rychtářem v Oberedlitz.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Waidhofen an der Thaya. Tehdy se uváděl coby mlynář. Řadil se k sněmovní levici. V březnu 1849 byl zatčen.\n"}
{"id": "1181552", "url": "https://cs.wikipedia.org/wiki?curid=1181552", "title": "Petr Buchta (herec)", "text": "Petr Buchta (herec)\n\nPetr Buchta (* 21. ledna 1985 Karviná) je český herec.\n\nPo absolvování studia na Janáčkové konzervatoři v Ostravě působil čtyří roky v Těšínském divadle, kde ztvárnil například role Raskolnikova (Zločin a trest), Chlestakova (Revizor), Figara (Figarova svatba) či Demetria (Sen noci svatojánské) a další.\n\nV současné době je v angažmá v Kladenském divadle, kde ho diváci mohou vidět ve hrách Vražda na Nilu (Smith), Noční motýl (Mášenka, Míťa), Vinnetou (Kulaté sklo), Brémská svoboda (Zimmerman), Podnájem na bulváru Courteline nebo Mach a Šebestová (Horáček).\n\nPrvní televizní a filmové zkušenosti získal v televizním filmu \"Kobova garáž\" (Česká televize). Do diváckého povědomí se poprvé více zapsal rolí Vojtěcha Kalicha v seriálu \"Ulice\" (TV Nova). V roce 2016 se na obrazovku vrátil rolí Tomáše v seriálu \"Drazí sousedé\" (TV Nova).\n\nFilmové role ztvárnil například v komedii \"10 pravidel jak sbalit holku\" (rež. Karel Janák, 2014), dokumentu \"Tajemství a smysl života\" (rež. Petr Vachler, 2014), v dramatu \"Hany\" (rež. Michael Samir, 2014) nebo ve filmu \"Nebezpečí klidu\" (rež. Tereza Volánková, 2015).\n\nKrom herecké práce se také věnuje tvůrčí činnosti a psaní textů pro společnost Funny bunny films (spot pro Týden komunikace 2013). Mluví anglicky a polsky, hraje na kytaru, baskytaru a klavír, žongluje a věnuje se široké škále sportů (brusle, skateboard, chůdy, potápění, házená, tenis, nohejbal, volejbal, vodáctví).\n\n\n\n\n"}
{"id": "1181553", "url": "https://cs.wikipedia.org/wiki?curid=1181553", "title": "Johann Michael Eichler", "text": "Johann Michael Eichler\n\nJohann Michael Eichler byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nRoku 1849 se uvádí jako Johann Michael Eichler, soukromník v obci Aschbach. Patřil mu mlýn Gobetsmühle u Aschbachu a žil v nedaleké osadě Abetzberg.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Seitenstetten. Tehdy se uváděl coby soukromník a mlynář. Řadil se k sněmovní levici.\n"}
{"id": "1181554", "url": "https://cs.wikipedia.org/wiki?curid=1181554", "title": "Josef Fischer (poslanec Říšského sněmu)", "text": "Josef Fischer (poslanec Říšského sněmu)\n\nJosef Fischer (1802 Potzneusiedl – 24. října 1858 Bruck an der Leitha) byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nNarodil se roku 1802 ve vsi Potzneusiedl v tehdejším Uhersku (dnes Burgenland).\n\nRoku 1849 se uvádí jako Joseph Fischer, sládek v obci Bruck an der Leitha.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Bruck an der Leitha. Tehdy se uváděl coby měšťanský sládek. Na mandát rezignoval v prosinci 1848.\n\nJeho synem byl Josef Fischer (1835–1911), který byl koncem 19. století poslancem Říšské rady.\n"}
{"id": "1181560", "url": "https://cs.wikipedia.org/wiki?curid=1181560", "title": "Strzelin", "text": "Strzelin\n\nStřelín ( ) je město a městská gmina v jihozápadním Polsku v Dolnoslezském vojvodství, sídlo střelínského okresu. V roce 2017 zde žilo 12 436 obyvatel. První písemná zmínka o městě pochází z 12. století. V letech 1975–1998 administrativně náleželo do Vratislavského vojvodství. Zdejší žulový lom patří s rozlohou 19,5 ha a hloubkou 123 m mezi největší v Evropě.\n\nMěsto leží na hranici Krkonošsko-jesenického podhůří, 37 km jižně od Vratislavi. Protéká jím řeka Oława.\n\nCentrum české nekatolické menšiny, vystěhovalců pro víru v pol. 18. století.\n\n\n"}
{"id": "1181562", "url": "https://cs.wikipedia.org/wiki?curid=1181562", "title": "Rodný dům Otokara Březiny", "text": "Rodný dům Otokara Březiny\n\nRodný dům Otokara Březiny je dům v Počátkách, v domě je umístěna stálá expozice o díle a životě Otokara Březiny, dům je pod správou Městského muzea Počátky. Dům se nachází v Březinově ulici čp. 224.\n\nDům byl zakoupen rodinou Jebavých v roce 1821, v přízemí domu byla ševcovská dílna otce Otokara Březiny (původním jménem Václav Jebavý), v poschodí byl byt rodiny. Otokar Březina dům po smrti obou rodičů ve svých 22 letech v roce 1890 prodal, protože mu prý připomínal rodiče, navíc v té době již v Počátkách nepůsobil. Později, v roce 1932 byla na domě umístěna pamětní deska s tématem Otokara Březiny, město pak dům v roce 1945 zakoupilo a v roce 1949 v domě zřídilo památník Otokara Březiny. V roce 2011 byla započata komplexní rekonstrukce domu, která skončila v roce 2013 a 15. června 2013 byla znovuotevřena expozice v domě.\n\nStálá expozice má tři místnosti. \n\nVe stálé expozici v domě jsou vystaveny předměty ze života Otokara Březiny, knihy a práce Otokara Březiny, vzpomínky a práce o Otokaru Březinovi, práce o přátelích Otokara Březiny – např. o Anně Pammrové, Jakubovi Demlovi, Františkovi Bílkovi a dalších. Uvedeny jsou také další dokumenty, např. úmrtní oznámení, korespondence, ex librisy od Michaela Floriana, Josefa Váchala, Jana Konůpka, busta Otokara Březiny, předměty z rodného domu, fotografie Otokara Březiny a další předměty.\n\n\n"}
{"id": "1181563", "url": "https://cs.wikipedia.org/wiki?curid=1181563", "title": "Jiří Kobr", "text": "Jiří Kobr\n\nJiří Kobr (* 4. srpna 1972) je bývalý český prvoligový fotbalový brankář.\n\nV československé nejvyšší soutěži debutoval v neděli 15. září 1991 v Bratislavě na hřišti Interu, kde v brance vystřídal Jiřího Krbečka (Cheb prohrál 0:6). V nejvyšší soutěži ČR zasáhl do 43 střetnutí (za Jablonec a Viktoriu Žižkov). V nejvyšší soutěži SR nastoupil v 50 zápasech za 1. FC Košice a vstřelil jednu branku.\n\nDruhou nejvyšší soutěž ČR hrál ve Znojmě (podzim 1992) a v Ústí nad Labem (1994/95). Ve druhé nejvyšší soutěži SR odchytal 88 utkání za Dunajskou Stredu, další přidal v sezoně 2007/08 za Starou Ľubovňu.\n\nV nižších soutěžích nastupoval za Jablonec, Ústí nad Labem, Děčín, Semice, Dunajskou Stredu, Spišskou Novou Ves, Hanisku a Veľký Meder.\n\nPoté, co se košický klub dostal do finančních problémů, se na podzim 2003 živil kopáním kanálů v Turnově.\n\nV sobotu 23. března 2002 vstřelil v zápase proti Slovanu Bratislava slavný vyrovnávající gól, čímž se stal prvním a dosud jediným brankářem, který ve slovenské lize skóroval ze hry (platné před začátkem ročníku 2018/19). Brance předcházel rohový kop Zvary, míč se nakonec odrazil ke Kobrovi a ten ho z voleje poslal do sítě srbského brankáře Vojina Proleho.\n\nPodobným způsobem se mu povedlo skórovat už na podzim 1995 ve třetí lize za Děčín proti Lázním Bohdaneč.\n\nNa jaře 2012 vycestoval za prací do Velké Británie. Od roku 2013 byl hráčem velšského třetiligového klubu Pwllheli FC.\n\n"}
{"id": "1181564", "url": "https://cs.wikipedia.org/wiki?curid=1181564", "title": "Pinus fenzeliana", "text": "Pinus fenzeliana\n\nPinus fenzeliana je čínská pětijehličná a nepříliš mrazuvzdorná borovice.\n\n\nStálezelený jehličnatý strom, dorůstající do výšky 20 m. Kmen je přímý a dosahuje průměru 1 m. Větve jsou dlouhé, tenké, vodorovné a rostoucí v široce rozložených patrech, s jehlicemi pouze na koncích. Koruna je vejčitá či válcovitá, otevřená a později deštníkovitá. Borka je tmavohnědá nebo šedohnědá, loupající se, a později, u základny kmenu velkých stromů, rozpraskaná do malých čtvercových bloků. Letorosty jsou v prvním roce světle hnědé, později sesycháním tmavě červenohnědé a vzácně také stříbrnomodrošedozelené, tenké, bez chlupů a podélně rýhované. Zimní pupeny jsou 7-10 mm dlouhé, mírně pryskyřičnaté, válcovitě kuželovité či vejčité. Jehlice jsou tenké a ohebné, přímé či pokleslé a tmavozelené; jehlice se vyskytují ve svazečcích (\"Fasciculus\") po 5 ; jehlice jsou 5-19 cm dlouhé a 0,5-0,8 mm široké, na okrajích pilovité a v průřezu trojúhelníkové; s 3 pryskyřičnými kanálky, pryskyřičné kanálky jsou 2 krajní a 1 středový; s 1 cévním svazkem; s řadami zelenobílých průduchů (\"Stomata\") pouze na vnitřních površích.\n\nSamčí (pylové) šištice (\"Microstrobilus\") jsou světle červenozelené a 15-30 mm dlouhé. Samičí (semenné) šištice - šišky (\"Megastrobilus\") jsou úzce vejčité, elipsoidně vejčité či válcovitě elipsoidní, zprvu zelené a později dozráváním žlutohnědé a na 1-2 cm dlouhých stopkách; šišky jsou 6-14 cm dlouhé, 3-6 cm široké; obvykle pryskyřičnaté; rozevíravé; vyskytují se u základen letorostů po jedné nebo v přeslenech po 2-4 . Šupiny šišek jsou téměř klínovité nebo obdélníkově vejčité; ve středu šišky 2-2,5 cm dlouhé a 1,5-2 cm široké. Výrůstky (\"Apophysis\") jsou široce téměř kosočtverečné, se zpět zahnutým vzdáleným okrajem. Přírůstek prvního roku (\"Umbo\") je trojúhelníkový, přímý nebo zpět stočený a vyskytuje se na konci šupiny. Semena jsou červenohnědá nebo světle hnědá, obvejčitě elipsoidní, 8-15 mm dlouhá a 5-8 mm široká a s tenkým osemením. Křídla semen jsou nevyvinutá, 2-7 mm dlouhá či výrazně kratší. K opylení dochází v dubnu. Semena dozrávají v říjnu až listopadu druhého roku.\n\nPodle některých botaniků existuje jedna varieta borovice \"Pinus fenzeliana\": \"Pinus fenzeliana\" varieta \"dabeshanensis\" , tato varieta je nicméně jinými botaniky považována za samostatný druh: \"Pinus dabeshanensis\".\n\nDomovinou borovice \"Pinus fenzeliana\" je Čína (provincie Chaj-nan, Chu-nan a Kuang-tung a autonomní oblast Kuang-si).\n\nStrom často roste na strmých horských svazích a skalnatých horských hřebenech v rozsahu nadmořských výšek 500-1800 m v monokulturních porostech, či tvoří smíšené porosty s dalšími jehličnany, například s dakrydiem \"Dacrydium pectinatum\" a v nižších nadmořských výškách také s krytosemennými rostlinami. Borovice \"Pinus fenzeliana\" je mrazuvzdorná do –6,6 °C.\n\nVzhledem k poměrně nízkým stavům populace tohoto stromu je pouze příležitostně využíván pro dřevo použitelné ve stavebnictví a tesařství. Kácení je zaměřeno a omezeno na dobře přístupné oblasti.\n\nBorovice \"Pinus fenzeliana\" je považována za téměř ohroženou a tendence stavu populace tohoto stromu není známa. Strom roste v několika chráněných oblastech v Číně.\n\n"}
{"id": "1181566", "url": "https://cs.wikipedia.org/wiki?curid=1181566", "title": "Ibrahim Touré", "text": "Ibrahim Touré\n\nIbrahim Obyala Touré (27. září 1985 - 19. června 2014) byl fotbalista z Pobřeží slonoviny, hrál na postu útočníka.\n\nJeho staršími bratry byli Yaya (Manchester City) a Kolo Touré (Liverpool).\n\nIbrahim Touré zemřel 19. června 2014 v Manchesteru, po krátkém boji s rakovinou. Jeho bratři byli v době smrti na Mistrovství světa v Brazílii. Zpráva o úmrtí Ibrahima jim byla sdělena po prohře Pobřeží slonoviny proti Kolumbii - 2:1.\n"}
{"id": "1181568", "url": "https://cs.wikipedia.org/wiki?curid=1181568", "title": "Peter Rybár", "text": "Peter Rybár\n\nPeter Rybár (* 15. června 1969) je bývalý slovenský fotbalový obránce.\n\nV československé hrál za Duklu Banská Bystrica. Nastoupil v 5 ligových utkáních. Gól v lize nedal. Ve druhé nejvyšší soutěži hrál i za Baník Prievidza.\n\n\n"}
{"id": "1181575", "url": "https://cs.wikipedia.org/wiki?curid=1181575", "title": "Suzuki GSF 1200S Bandit", "text": "Suzuki GSF 1200S Bandit\n\nSuzuki GSF 1200S Bandit je polokapotovaný naked bike motocykl firmy Suzuki, vyráběný v letech 1996-2006. Nástupcem se stal model Suzuki GSF 1250S Bandit. Souběžně se vyráběla i nahá verze.\n\nVýhodou je silný zátah vzduchem chlazeného motoru, dobrá ovladatelnost, dostatek místa pro řidiče i spolujezdce a vysoká spolehlivost. Nevýhodou je vyšší spotřeba oleje a rychle se opotřebovávající ložiska v krku řízení.\n\n\n\n\n"}
{"id": "1181579", "url": "https://cs.wikipedia.org/wiki?curid=1181579", "title": "NGC 3842", "text": "NGC 3842\n\nNGC 3842 je eliptická galaxie v souhvězdí Lva vzdálená přibližně 320 milionů světelných let. Objevil ji William Herschel v roce 1785. \nJe významná tím, že obsahuje jednu z nejhmotnějších dosud objevených obřích černých děr - má odhadovanou hmotnost 9,7 miliard hmotností Slunce. \nNGC 3842 je nejjasnějším členem Kupy galaxií ve Lvu.\n\n"}
{"id": "1181580", "url": "https://cs.wikipedia.org/wiki?curid=1181580", "title": "Serafin Wiestner", "text": "Serafin Wiestner\n\nSerafin Wiestner (* 20. července 1990 Ilanz) je švýcarský biatlonista.\n\nVe světovém poháru skončil nejlépe na 5. místě ve sprintu v americkém prostředí v Presque Isle v sezóně 2015/16. Se švýcarskou štafetou skončil nejlépe na 6. místě.\n\nWiestner je šestinásobným účastníkem Mistrovství světa v biatlonu a rovněž dvojnásobným účastníkem zimních olympijských her v ruské Soči a v jihokorejském Pchjongčchangu. Jeho nejlepším výsledkem v závodech jednotlivců je deváté místo ze sprintu na olympijských hrách v Pchjongčchangu v roce 2018.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnil se čtyř Mistrovství světa juniorů v biatlonu. Individuálně nejlépe obsadil 5. pozici ve sprintu v českém Novém Městě na Moravě v roce 2011. Na šampionátu v Ruhpoldingu 2008 v Německu skončil s mužskou štafetou na jedenáctém místě, což je jeho nejlepší týmové umístění.\n\n\n"}
{"id": "1181584", "url": "https://cs.wikipedia.org/wiki?curid=1181584", "title": "Jozef Paľo", "text": "Jozef Paľo\n\nJozef Paľo (* 18. dubna 1972) je bývalý slovenský fotbalista, záložník.\n\nV československé hrál za Duklu Banská Bystrica. Nastoupil v 1 ligovém utkání. Gól v lize nedal.\n\nHrál také za Nitru, Duslo Šaľa, Slovan Levice, Rimavskou Sobotu, Nové Zámky, FK Žiar nad Hronom, TJ Družstevník Baloň a po návratu z Rakouska za ŠK Váhovce.\n\nOd jara 2003 do sezony 2010/11 nastupoval v nižších rakouských soutěžích za FC Winden, UFC Donnerskirchen, FC Hill Jois, SV Wimpassing a SC Freistadt Rust.\n\n\n"}
{"id": "1181589", "url": "https://cs.wikipedia.org/wiki?curid=1181589", "title": "Petr Kanko", "text": "Petr Kanko\n\nPetr Kanko (* 7. únor 1984, Příbram Česká republika) je český hokejový útočník v současné době působící v české 1. lize, kde nastupuje za tým HC AZ Havířov 2010.\n\nStatistiky Petr Kanko\n\n\n"}
{"id": "1181591", "url": "https://cs.wikipedia.org/wiki?curid=1181591", "title": "Persipura Jayapura", "text": "Persipura Jayapura\n\nPersatuan Sepak Bola Indonesia Jayapura známý jako Persipura Jayapura je fotbalový klub z indonéského města Jayapura (provincie Papua) založený roku 1963. Letopočet založení je i v klubovém emblému. Má přezdívku \"Mutiara Hitam\" (černá perla). V roce 2014 hrál nejvyšší indonéskou ligu Liga Super Indonesia (sezóna 2015 byla zrušena). Domácím hřištěm je Stadion Mandala s kapacitou 30 000 míst.\n\nV červnu 2015 vedení klubu rozpustilo mužstvo kvůli intervencím vlády.\n\n\n"}
{"id": "1181593", "url": "https://cs.wikipedia.org/wiki?curid=1181593", "title": "Grumman G-44 Widgeon", "text": "Grumman G-44 Widgeon\n\nGrumman G-44 Widgeon byl americký dvoumotorový celokovový hornoplošný létající člun kategorie amfibie.\n\nÚspěch poměrně velkého letounu Grumman G-21 Goose vedl ve společnosti Grumman k myšlence na vývoj lehčí varianty pro čtyři až pět osob. Cílovou skupinou zákazníků měli být malí provozovatelé a soukromníci. K pohonu nového letounu byly vybrány dva invertní řadové vzduchem chlazené motory Ranger L-440-5 o výkonu po 147 kW s dřevěnými nestavitelnými vrtulemi.\n\nPrvní vyrobený G-44 zalétal Roy Grumman a Bud Gillies 28. června 1940. Brzy poté byl stroj předán k oficiálním testům civilnímu dohlédacímu úřadu (CAA). Certifikát o letové způsobilosti obdržel 5. dubna 1941 po rohovém odlehčení výškového kormidla.\nJeště v roce 1941 bylo vyrobeno 41 kusů G-44, které odebrali soukromí majitelé a portugalské letectvo. Dalším zákazníkem se stala americká pobřežní stráž, která zakoupila celkem 25 exemplářů s vojenským označením Grumman J4F-1 Widgeon. Osm z nich bylo dodáno ještě v roce 1941, zbytek v roce následujícím. Letouny byly třímístné a na hřbetě trupu za zadním nosníkem byly vybaveny nákladními vraty. Pod pravým kořenem křídla byl závěs pro záchrannou soupravu nebo pro protiponorkovou pumu o hmotnosti 90 kg.\nDalších 135 prakticky identických strojů bylo dodáno US Navy, které je používalo pod označením J4F-2 jako pětimístné spojovací nebo pro výcvik v letu podle palubních přístrojů. Patnáct z námořních J4F-2 přešlo podle zákona o půjčce a pronájmu k britskému královskému námořnictvu, které operovaly především v Západní Indii ve spojovacích službách.\n\nV roce 1942 zakoupilo 16 ks Widgeonů USAAF a podle svého systému je označilo OA-14 (Observation-Amphibian, pozorovací-obojživelný), které však sloužily výhradně jako spojovací. Několik J4F-2 bylo dodáno také brazilskému letectvu.\nPo válce několik Widgeonů přešlo do civilního sektoru, kde si získaly značnou oblibu. Francouzská společnost SCAN je proto začala vyrábět v licenci jako SCAN Model 30. Celkem zde bylo vyrobeno 40 kusů, z nichž převážná většina byla určena na export do USA. Značná část z nich zde obdržela výkonnější hvězdicové pohonné jednotky Lycoming R-680-E3 po 220 kW, které tak daly vzniknout verzi Ganner Super Widgeon. Výměnou původních agregátů za typ Lycoming GO-480-B1D po 200 kW zase vznikl McKinnon Super Widgeon.\n\nDne 1. srpna 1942 objevil pilot J4F-1 US Coast Guard Henry C. White s radistou Georgem H. Boggsem u delty Mississippi vynořenou německou ponorku. Po útoku na plavidlo začala ponorka U-166 hledat úkryt pod hladinou. Pilot nakonec během střemhlavého letu pod úhlem 52° z výšky 80 m svrhl na cíl úspěšně pumu. Byla to jediná ponorka zničená americkou pobřežní stráží, za což byl White dekorován záslužným leteckým křížem.\n\n\n"}
{"id": "1181594", "url": "https://cs.wikipedia.org/wiki?curid=1181594", "title": "Jozef Mores", "text": "Jozef Mores\n\nJozef Mores (* 21. září 1972, Ružomberok) je bývalý slovenský fotbalista. Po skončení aktivní kariéry působí jako trenér.\n\nV československé hrál za Duklu Banská Bystrica. Nastoupil v 7 ligových utkáních. Gól v lize nedal.\n\n\n"}
{"id": "1181601", "url": "https://cs.wikipedia.org/wiki?curid=1181601", "title": "Zřetězená zpráva", "text": "Zřetězená zpráva\n\nZřetězená zpráva ( ) je způsob přenosu SMS a EMS s větší délkou než 140 bytů (160 sedmibitových znaků) mobilní sítí GSM. Zpráva se sítí přenáší rozdělená na segmenty, z nichž každý obsahuje pořadové číslo segmentu, celkový počet segmentů ve zprávě a referenční číslo sloužící k rozlišení segmentů různých zpráv. Každý segment se přenáší samostatně a obvykle se účtuje jako zvláštní SMS. Telefon příjemce by měl z jednotlivých segmentů sestavit kompletní zprávu. Některé telefony umí zobrazit i zprávu, jejíž všechny segmenty nebyly doručeny, a vhodným způsobem informovat příjemce, že zpráva není kompletní (například symbolem roztržené obálky), jiné telefony zobrazují pouze úplné zprávy.\n\nNěkteré telefony při odesílání delších zpráv přepínají buď automaticky nebo podle uživatelského nastavení na službu MMS.\n\nInformace indikující, že SMS je segmentem zřetězené zprávy, je obsažena v User Data Header. Má délku 6 nebo 7 bytů a při použití 7bitového kódování zkracuje maximální možný počet znaků v segmentu ze 160 na 153 nebo 152 znaků.\n\n"}
{"id": "1181602", "url": "https://cs.wikipedia.org/wiki?curid=1181602", "title": "Helikultura", "text": "Helikultura\n\nHelikultura nebo helicikultura je chov hlemýžďů určených pro lidské využití. Svalnatá noha (maso), hlemýždí kaviár (vajíčka) a játra (hlemýždí foie gras) se používají ke konzumaci. Hlemýždí sliz nachází uplatnění v kosmetickém průmyslu.\n\nHlemýždi určení ke konzumaci se chovají na hlemýždích farmách v tzv. šnekáriích. Hlemýždí farmy se vyskytují po celé Evropě i ve zbytku světa. Hojně se chovají ve Francii, Španělsku, Itálii, Bulharsku, Řecku, Polsku i v České republice.\n\nSvětová produkce hlemýžďů v současnosti činí asi 300 000 tun/rok a každým rokem roste.\n\nNejvětšími konzumenty hlemýžďů jsou Francie a Španělsko. Běžně se dále konzumují v USA, Japonsku, Švýcarsku, Belgii, atd... Hlemýždi postupně nachází uplatnění znovu i v zemích, kde se dříve konzumovali. Běžní byli i v České republice, ještě za první republiky, jako postní jídlo. Během období půstu se nesmí jíst maso, ale hlemýždi nebyli bráni jako maso.\n\nHlemýžď zahradní \"(Helix pomatia)\" je chuťově nejlepší delikatesa. Jeho chov v zajetí je ale zdlouhavý a než doroste do požadované velikosti trvá to minimálně 2-3 roky.\n\nHlemýžď africký (kaviárový) \"(Helix aspersa maxima)\" je nejčastější helikulturní druh. Produkuje větší vajíčka, využívaná na kaviár. Je celkově větší a využívají se z něj i játra. Jateční velikosti (cca 10g) dorůstá ve 3 měsících a od této doby je schopen také rozmnožování. Chuťově je nejpodobnější hlemýždi zahradnímu. Jedná se o nejrozšířenější druh na hlemýždích farmách.\n\nHlemýžď kropenatý \"(Cornu aspersum)\" je vysoce ceněný jedlý druh.\n\n"}
{"id": "1181604", "url": "https://cs.wikipedia.org/wiki?curid=1181604", "title": "Oswald Knauer", "text": "Oswald Knauer\n\nOswald Knauer (15. června 1892 Tulln an der Donau – 29. června 1967 Vídeň) byl rakouský úředník a právník. Od roku 1912 pracoval jako stenograf u Říšské rady. V letech 1915 až 1957 působil v různých pozicích pro město Vídeň. Po odchodu do důchodu se věnoval historickému a biografickému bádání.\n\n\n"}
{"id": "1181608", "url": "https://cs.wikipedia.org/wiki?curid=1181608", "title": "Gary Clark, Jr.", "text": "Gary Clark, Jr.\n\nGary Lee Clark, Jr. (* 15. února 1984 Austin, Texas) je americký zpěvák a kytarista ovlivněný blues, jazzem, soulem, country, a také hip hopem. Roku 2014 získal cenu Grammy za nejlepší R&B vystoupení. V roce 2004 vydal své debutové album \"110\" a o čtyři roky později následovala druhá deska \"Worry No More\", do roku 2015 vydal další dvě alba.\n\nGary Clark, Jr. začal hrát na kytaru ve svých 12 letech. Ve svém rodišti v Austinu hrál na několika menších koncertech, než potkal Clifforda Antona, majitele austinského klubu Antone's, kde začínali bluesoví kytaristé, jako byli Stevie Ray Vaughan a jeho bratr Jimmie Vaughan. Nedlouho poté, co se Clark seznámil s Antonem, potkal Jimmyho Vaughana a jiné umělce texaské rock and rollové scény, kteří Clarkovi pomohli začít jeho profesionální kariéru. Clark ve své tvorbě ukazuje, jak se formoval blues s prvky country či hip hopu.\n\nV dubnu 2011 byl Clark časopisem \"Rolling Stone\" vyhlášen za nejlepšího novodobého umělce rockové hudby. Také spolupracoval s umělci jako jsou Sheryl Crow, se kterou nahrával píseň „I Want You Back“ od Jackson 5 na albu \"100 Miles from Memphis\". Důležitější však byla spolupráce s Aliciou Keys, se kterou v New Yorku pracoval na dvou písních, a Alicia později zveřejnila Clarkovo album na svém Twitteru, také spolupracoval se skupinou Foo Fighters na písních „What Did I Do“ a „God as My Witness“ z alba \"Sonic Highways\" z roku 2014.\n\nNa svém albu z roku 2015 \"The Story of Sonny Boy Slim\", které představil i v Praze, Clark představuje směsici funku, hip hopu, ale i folku, a samozřejmě nezapomíná na blues, které tvoří náboj všech jeho skladeb. Za zmínku také stojí, že kromě kytary Clark hraje na klávesy či baskytaru. Gary Clark, Jr. je považován za naději elektrického blues, a svou virtuozitou se často blíží k Jimimu Hendrixovi.\n\nClark žije se svou dlouholetou partnerkou, australskou modelkou s italskými předky Nicole Trunfio. 11. ledna 2015 se páru narodil chlapec Zion Rain a v říjnu 2017 oznámili, že čekají druhého potomka, tentokrát dceru.\n\n\n"}
{"id": "1181609", "url": "https://cs.wikipedia.org/wiki?curid=1181609", "title": "Bertel Storskrubb", "text": "Bertel Storskrubb\n\nStartoval v řadě disciplín, nejvíce úspěchů získal v běhu na 400 metrů překážek. V této disciplíně se stal v roce 1946 mistrem Evropy ve svém nejlepším výkonu 52,2. Na olympiádě v Londýně v roce 1948 do finále čtvrtky s překážkami nepostoupil, byl však členem finské štafety na 4 x 400 metrů, která doběhla čtvrtá. Během své kariéry vytvořil finské rekordy na 400 metrů, 800 metrů a čtyřikrát na 400 metrů překážek.\n\n"}
{"id": "1181610", "url": "https://cs.wikipedia.org/wiki?curid=1181610", "title": "FK Čerkaskyj Dněpr", "text": "FK Čerkaskyj Dněpr\n\nFutbolnyj klub Čerkaskyj Dněpr (ukrajinsky: Футбольний клуб «Черкаський Дніпро») je ukrajinský fotbalový klub sídlící ve městě Čerkasy.\n\nKlub byl založen v roce 2010 pod názvem Slavutyč Čerkasy. Po založení se klub začal považovat za nástupce slavnějšího městského celku Dněpr Čerkasy, který zanikl v roce 2009. V roce 2014 byl do klubu sloučen amatérský celek Zorja Bilozirja, s čímž následně souvisela i změna názvu na Slavutyč-Zorja Čerkasy. Po dvou týdnech byl samotný název na nátlak fanoušků změněn na Čerkaskyj Dněpr.\n\nSvé domácí zápasy odehrává klub na stadionu Centralnyj s kapacitou 10 321 diváků.\n\nZdroj: \n\n\nZdroj: \n\n"}
{"id": "1181612", "url": "https://cs.wikipedia.org/wiki?curid=1181612", "title": "Meridian Cup", "text": "Meridian Cup\n\nUEFA-CAF Meridian Cup (česky doslova \"poledníkový pohár\") byla fotbalová soutěž pořádaná ob rok v letech 1997 až 2007 evropskou a africkou fotbalovou federací pro hráče mladší 18 let. V letech 1997 až 2005 se soutěže zúčastnily národní výběry evropských a afrických zemí, v roce 2007 se proti sobě postavily výběry UEFA a CAF. Nejčastějším vítězem byl s třemi tituly celek Španělska.\n"}
{"id": "1181617", "url": "https://cs.wikipedia.org/wiki?curid=1181617", "title": "Armando Filiput", "text": "Armando Filiput\n\nSpecializoval se na 400 metrů překážek. V této disciplíně se stal v roce 1950 mistrem Evropy. Na tomto evropském šampionátu byl zároveň členem stříbrné italské štafety na 4 x 400 metrů.\n\n"}
{"id": "1181619", "url": "https://cs.wikipedia.org/wiki?curid=1181619", "title": "Egid Fritsch", "text": "Egid Fritsch\n\nEgid Fritsch byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nRoku 1849 se uvádí jako Egid Fritsch, láník a řezník v Paasdorfu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Zistersdorf. Tehdy se uváděl coby láník a řezník. Řadil se ke sněmovní levici.\n"}
{"id": "1181620", "url": "https://cs.wikipedia.org/wiki?curid=1181620", "title": "Chris Cahill", "text": "Chris Cahill\n\nChristopher Bruce \"Chris\" Cahill (* 25. prosince 1984, Sydney) je australsko-samojský fotbalový záložník a reprezentant Samoy, od roku 2006 hráč klubu St. George Saints.\n\nJeho bratrem je Tim Cahill, fotbalový reprezentant Austrálie.\n\nV roce 2007 odehrál za reprezentační A-mužstvo Samoy tři zápasy, v nichž dvakrát skóroval.\n\n"}
{"id": "1181621", "url": "https://cs.wikipedia.org/wiki?curid=1181621", "title": "Augustín Ráth", "text": "Augustín Ráth\n\nAugustín Ráth, plným jménem Kazimír Augustín Ráth (2. června 1873 Ružomberok – 12. března 1942 Bratislava), byl slovenský právník, advokát a profesor občanského práva, rektor Univerzity Komenského v Bratislavě a první děkan její právnické fakulty. Patřil k nejvýznamnějším slovenským právním teoretikům meziválečného období se zaměřením na filosofickou a sociologickou problematiku právní vědy. Specializoval se na slovenské zvykové a rodinné právo, sepětí práva a morálky a studium orientálních a judaistických právních pramenů. Používal také literární pseudonym Kazimír Konšel, a jméno se v tisku objevuje ve variantách August, Gustav. \n\nOtec, též Augustin, byl zámečnický mistr, matka Lukrécia (1853–1891) pocházela ze známého ružomberského rodu Krčméry. Augustín studoval na církevních gymnáziích v Ružomberoku, Levoči a Egeru (maturitu složil roku 1891). Absolvoval právnickou fakultu na univerzitě v Kluži a roku 1897 byl na fakultě státních a právních věd budapešťské Královské uherské univerzity po složení rigorózních zkoušek promován doktorem práv. Praxi advokátního koncipienta vykonal v Martine a Myjavě. V roce 1899 složil advokátské zkoušky a v Námestově převzal po tehdy padesátiletém Pavolu Országhovi Hviezdoslavovi advokátní praxi, kterou zde vykonával deset let. Manželka Augustina Rátha později vzpomínala na dům P. O. Hviezdoslava ve \"Slovenském denníku\". Kromě právní činnosti zde Ráth založil politicko-společenský měsíčník \"Orava\". Při volbách do uherského národního sněmu v roce 1906 jako kandidát Slovenské ľudové strany za dolnokubínský volební okres a blízký spolupracovník Andreje Hlinky obdržel 1224 hlasů oproti 1454 hlasům maďarského protikandidáta Csitáriho. \n\nByl členem představenstva Úvernej banky v Ružomberku, ve své době jediném ryze slovenském bankovním domě, která se z lokálního úvěrového ústavu vypracovala na přední místo slovenských bank. Kolem roku 1910 se stala Úverná banka největší slovenskou bankou, závislou na pražské Živnobance.\n\nV kanonickém procesu zastupoval Andreje Hlinku v jeho sporu s biskupem Alexandrem Párvym. Z důvodu finančních problémů \"Ľudových novín,\" v nichž působil, se redakce tohoto listu v dubnu 1910 přestěhovala na popud Andreje Hlinky do Bratislavy a noviny byly přejmenovány. Předsedou redakce se stal A. Hlinka, dále v ní působil Ján Vojtaššák a hlavním redaktorem těchto nových \"Slovenských ľudových novín\" se stal až do března 1911 A. Ráth. V roce 1912 ze Slovenské ľudové strany vystoupil.\n\nOd listopadu roku 1909 až do vypuknutí války v roce 1914 vykonával advokátskou praxi v Bratislavě (dnes již neexistující Cesta arcikňaza Fridricha č. 12). Během první světové války působil jako sedriální soudce v Novém Sadě, Valjevě a Kruševaci, i jako vojenský soudce na obsazených srbských územích. Byl vyznamenán rytířským stupněm řádu Františka Josefa s vojenskou dekorací. Po první světové válce působil od roku 1919 na žádost srbochorvatské strany jako sekční ředitel na bělehradském ministerstvu spravedlnosti, kde měl na starosti legislativu a organizaci soudnictví nově vzniklého Království Srbů, Chorvatů a Slovinců. Za své zásluhy byl vyznamenán řádem sv. Sávy. Následně působil v Československo-jihoslovanské lize.\n\nV nové Československé republice krátce působil na ministerstvu spravedlnosti, věnoval se řešení právního dualismu a roku 1920 byl ministrem Vavrem Šrobárem povolán jako sekční šéf na ministerstvo unifikací, v Praze bydlel v Dittrichově ul. č. 24, 2. patro (dnes č. 22). Téhož roku se habilitoval na české právnické fakultě a už o rok později (jmenován T. G. Masarykem dne 20. 5. 1921) se jako řádný profesor občanského práva vrátil do Bratislavy, aby se zde stal prvním děkanem Právnické fakulty Univerzity Komenského. Tuto funkci vykonával ve třech obdobích (1920–1921, 1923–1924, 1927–1928), jako proděkan působil v letech 1924–1925 a 1928–1929. Mezi roky 1921–1922 byl také rektorem celé univerzity, následně pak v letech 1922–1923 působil jako prorektor. V letech 1929–1930 uspořádal přednáškové turné po USA.\n\nCelý zbytek života pilně přednášel a působil v právních vědách a udržoval na Slovensku čilý společenský život. Zemřel po delší chorobě 12. března 1942. Pochován je v rodinném hrobu v Bratislavě-Ružinově, sektor 22, č. 696. Po politických změnách v roce 1948 slovenští vládní představitelé odmítli žádost univerzity o zhotovení a umístění Ráthovy busty ve vstupní hale Komenského univerzity. \n\nUdržoval čilé styky s představiteli české, slovansky orientované, inteligence a dne 10. 2. 1900 se v Praze oženil s učitelkou, překladatelkou, publicistkou a etnoložkou Růženou, roz. Kolářovou (30. srpna 1872 Praha – 22. října 1959 Bratislava), dcerou profesora slovanských jazyků Josefa Koláře (1830–1910). Byla členkou výboru ženského spolku Živena při Muzeálnej slovenskej spoločnosti. \n\nZ jejich manželství se narodily čtyři děti. Nejstarší syn Olgerd Blažej Ráth (3. února 1901 Námestovo – 23. února 1921 Praha), student medicíny na Karlově universitě, pohřben v Praze v rodinném hrobu Ráthova tchána Josefa Koláře.\n\nDruhá v pořadí byla dcera Mária ad Nives Margelona, „Mahuliena“ (4. srpna 1902 – 21. března 1943, pohřb. Ružomberok), studovala právo, provdala se v roce 1922 za MUDr. Karola Krčméryho (5. března 1887 Dumbrăveni – 18. března 1934 Trnava, pohřb. Ružomberok), tragicky zesnulého primáře Župní nemocnice v Trnavě. Mahuliena Krčméry byla také předsedkyní ve Slovenském katolickém skautingu SKS.\n\nTřetím dítětem byl JUDr. Eliáš Martin Ráth, „Ilja“ (12. listopadu 1904 Námestovo – 25. září 1987 Bratislava), poválečný diplomat v Londýně a v sekretariátu OSN v New Yorku. Vystudoval práva a historii v Bratislavě. Eliáš dále studoval v letech 1924–1925 v USA (Indiana University Bloomington) a roku 1928 v Londýně (London school of economics and political sciences). Před přerušením diplomatických styků s Vatikánem v roce 1950 vykonával složitou funkci posledního československého diplomata (chargé d’affaires) u Svatého stolce. Po stažení do Československa mu byla jako nečlenovi KSČ ukončena také jeho kariéra v diplomatických službách.\n\nNejmladším synem byl JUDr. Askold Servác Ráth (13. května 1907 Bratislava – 1982), který se věnoval také básnictví.\n\nAugustin Ráth byl prvním předsedou Učenej spoločnosti Šafárikovej a vykonával také funkci předsedy slovenské odbočky Státovědní společnosti. Od 29. června 1924 byl zakládajícím členem Slovenské župy Ústřední jednoty československých šachistů, jejíž předsedou byl Dr. Vavro Šrobár. \n\nAugustin Ráth působil v mnoha unifikačních a zkouškových komisích (pro státní zkoušky, pro jednotné soudcovské a notářské zkoušky, pro absolventy bývalých maďarských právnických fakult v Bratislavě a Košicích, stavební komisi Univerzity Komenského).\n\nV roce 1907 zpracoval pro Ottův slovník naučný heslo \"Moderní ústava\". Dále napsal:\n\n\nAugustín Ráth byl svého času jediným slovenským profesorem práva. Stal se tak zakladatelem slovenské teorie soukromého práva, zabýval se právními dějinami a otázkami právní filosofie. Byl významně slovensky vlastenecky orientován, buditelsky pracoval pro slovenský lid a spolupracoval Andrejem Hlinkou, se kterým se však později názorově rozešel. Je zmiňován Karlem Čapkem v monografii Hovory s T. G. Masarykem: „\"Koncem devadesátých let byla schůze Slováků v Martine; oposice, mladší křídlo, Šrobár, Makovický, Ráth, zašli ke mě na Bystričku; mluvil jsem s nimi o slovenském programu, o práci kulturní a politické – z toho vznikla revue Hlas; to bylo v roce devadesát osm.\"“ Byl rozhodným zastáncem myšlenky společného československého státu a vymezoval se proti nucenému odchodu Čechů ze Slovenského státu. Stejně rozhodně odmítal myšlenky komunismu. V současnosti se bádání o jeho životě a odkazu věnuje zejména doc. PhDr. Jozef Vozár, CSc., ze Slovenské akademie věd, autor monografie \"Augustín Ráth. Prvý slovenský rektor Univerzity Komenského\" v edici Významní slovenskí právníci a publikace \"Významní slovenskí právnici z Liptova\".\n"}
{"id": "1181622", "url": "https://cs.wikipedia.org/wiki?curid=1181622", "title": "Jan Češka", "text": "Jan Češka\n\nJan Češka (? - 1551, Pardubice) byl český renesanční a humanistický spisovatel.\n\nNejprve byl utrakvistickým knězem, po skončení husitských válek působil u Viléma z Pernštejna na jeho zámku v Pardubicích. Pernštejn mu svěřil výchovu svých dvou synů. Jako jakousi učebnici a čítanku pro tento účel sepsal Češka,\"Příkladné řeči a užitečná naučení, vybraná z kněh hlubokých mudrcův\" (vyšlo prvně roku 1529), kompilaci z antických a humanistických autorů (zejm. Pythagoras, Démokritos, Sókratés, Platón, Aristotelés, Diogenés, Cicero, Seneca aj.) Vycházel z Petrarcových \"De remediis utriusque Fortunae\" (\"O lécích ve štěstí i v neštěstí\"). které doplnil vlastními beletristickými vsuvkami. V nich je klíčovou postavou bohyně Fortuna, s níž autor vede dialog. Fortuna čtenáře nabádá ke stálému sebevzdělávání a sebezdokonalování. Na Češkovo dílo navazoval Šimon Lomnický z Budče (\"Instrukce mladému hospodáři\").\n\n"}
{"id": "1181623", "url": "https://cs.wikipedia.org/wiki?curid=1181623", "title": "Důl Antonín (Zbýšov)", "text": "Důl Antonín (Zbýšov)\n\nDůl Antonín ve Zbýšově byl černouhelný hlubinný důl založený na oslavanském panství Antonínem Rahnem I. (1819–1876) v roce 1846. Byl prvním dolem se svislou jámou v Rosicko-oslavanském revíru. \n\nJáma byla zaražena v roce 1846 a v roce 1848 bylo černé uhlí těženo společností \"Láska Boží\" (\"Gottesliebe Gewerkschaft\"), která byla převážně v rukou Rahnovy rodiny. Jáma byla v roce 1853 hluboká 338 m, v té době to byl nejhlubší důl v rakouské monarchii. V roce 1917 bylo pod vedením Antonína Rahna II. (1841–1928) přeměněno \"Těžířstvo Láska Boží\" na obchodní společnost s ručením omezeným. Po ukončení 1. světové války, v roce 1921, vznikla akciová společnost \"Kamenouhelný důl Láska Boží, a.s.\", v jejímž majetku byl důl Antonín a pomocný důl Jindřich ve Zbýšově. V roce 1932 akcie společnosti \"Kamenouhelný důl Láska Boží, a.s.\" odkoupily \"Západomoravské elektrárny\". V roce 1935 se spojily těžařské společnosti \"Kamenouhelný důl Láska Boží, a.s.\" s \"Těžařská společnost Rytíř Hering a spol.\" a vznikla společnost \"Rosická báňská společnost Láska Boží v Božím Požehnání\". Tato společnost vlastnila všechny doly v rosicko-oslavanském revíru. V období 2. světové války byly většinovým vlastníkem této akciové společnosti \"Západomoravské elektrárny a.s.\", jejíž akcie vlastnila německá státní akciová společnost \"Spojené průmyslové podniky v Berlíně (Vereinigte Industrie-Unternehmungen A. G. Berlin)\". Po ukončení 2. světové války byla na společnost uvalena národní správa na základě dekretu presidenta republiky č. 5/1945 Sb. a následně znárodněna. V roce 1946 patřila pod národní podnik \"Rosické uhelné doly\" (RUD), které se spojily s \"Lignitovými doly\" na jižní Moravě do jednoho podniku pod názvem \"Rosické a Jihomoravské doly\" \"v Zastávce u Brna\". Od 1. ledna 1950 byl opět pod samostatným podnikem \"Rosické uhelné doly, n.p., v Zastávce u Brna\". K dolu Antonín patřil pomocný důl Jindřich, důl Simson a koksovna. Od 1. ledna 1956 byly \"Rosické uhelné doly, k.p.\" součástí \"Kombinátu kamenouhelných dolů Kladno\". Na počátku 60. let bylo k dolu Antonín přičleněno důlní pole dolu Julius. V roce 1969 byla těžba přeložena z dolu Antonín na zmodernizovaný důl Jindřich II, na který byla postupně koncentrována těžba všech dolů v revíru. Důl Antonín se stal dolem pomocným. \n\nS růstem poválečné těžby se zhoršovala kvalita černého uhlí. Zvyšovala se popelnatost a snižovala výhřevnost, obsah popela se pohyboval v rozmezí 40–50 %, obsah síry byl 3–4,5 %. Prachové uhlí dodávané do briketárny nakonec z důvodu zvyšování popelnatosti způsobovalo výrobu nekvalitních briket a briketárna byla proto v roce 1959 zrušena. Taktéž původní kvalitní uhlí, které bylo využíváno pro výrobu koksu, postupně v nižších slojích ztrácelo svoji kvalitu. Z vytlačené vsázky bylo 70 procent tříděného koksu a 30 procent koksového prachu. Koks byl dodáván obyvatelstvu k topení a průmyslovým podnikům. Koksový prach byl používán zejména v cihelnách. V roce 1955 kvalita uhlí značně klesla. Z koksových baterií byl vytlačován víceméně koksový prach. Činnost koksovny byla ukončena v březnu 1955. Hlavním odběratelem uhlí z dolu Antonín byla \"Teplárna Brno\" (až 180 tisíc tun ročně dodaného z dolů Antonín a Julius). Zavedením zemního plynu došlo k poklesu odběru uhlí i když se Teplárna Brno částečně vrátila ke spalování uhlí z RUD. V roce 1960 odebrala z dolu Antonín 76 tisíc tun prachového uhlí. Od roku 1965 se zvýšil odběr uhlí pro Elektrárnu Prosincové stávky v Oslavanech, která byla vlastně jediným odběratelem uhlí z RUD. Dne 18. února 1992 byl vytěžen poslední vozík černého uhlí, jak na dole Antonín, tak v celém rosicko-oslavanském revíru. Útlumové práce a likvidaci důlní činnosti zabezpečoval od 1. ledna 1994 státní podnik \"Rosické uhelné doly\" (jeho redukovaná část), který od 1. ledna 1998 byl řízen \"Jihomoravskými lignitovými doly Hodonín\". \"Rosické uhelné doly, s.p\". zanikly 30. června 1998 a likvidaci prováděly \"Jihomoravské lignitové doly Hodonín\". V roce 2000 se staly odštěpným závodem \"Rudných dolů Příbram\". Svoji činnost ukončily na jaře roku 2002 a řízení zahlazování následků těžební činnosti v Rosicko-oslavanském uhelném revíru přešlo do kompetence Uranových dolů Příbram. \n\nJáma byla hloubena od roku 1846 jako první svislá jáma v revíru. Těžní budova byla zděná rohového typu. Na dominantní těžní budovu byla napojena strojovna a kotelna, půdorys objektu byl ve tvaru písmene L. Těžní budova byla zároveň i zděnou těžní věží. Ve strojovně byl umístěn parní bubnový těžní stroj od firmy Breitfeld-Daněk. Těžní bubny měly průměr 4000 mm a šířku 1000 mm. Parní válce měly průměr 550 mm se zdvihem 1000 mm a šoupátkovým rozvodem. Klece byly dvouetážové pro jeden vozík na etáž. Rychlost jízdy byla 11 m/s. Jáma byla soudkovitého průřezu a vyztužena cihlovou výztuží.\n\nV letech 1932–1936 byl důl rekonstruován a jáma prohloubena do hloubky 770 m (7. patro). Na přestavbě se podílely firmy \"Škodovy závody v Plzni\", \"Českomoravská-Kolben-Daněk v Praze\" a \"Vítkovické železárny v Ostravě\". Původní objekty strojovny, kotelny a těžní budovy byly zbourány. V roce 1936 byla postavená ocelová vzpěrová věž vysoká 40,1 m, která byla dominantou Zbýšova. Ve strojovně byl instalován elektrický těžní stroj typu Koepe (ČKD 1K 6000), vyrobený v roce 1937 ČKD Praha. Třecí buben měl průměr 6000 mm a šířku 160 mm. Elektrický motor byl stejnosměrný o výkonu 650 kW / 6000 V, změnu proudu zabezpečovalo Ward Leonardovo soustrojí. Tříetážové klece měly po jednom vozíku na etáži. Důl byl uveden do provozu v roce 1937, kapacita jámy byla 795 tun/den. Dále byla vybudována rozvodna, kompresorovna, nová jámová budova s automatickým oběhem vozů a visutou lanovou dráhou na třídírnu u dolu Jindřich. Z provozních objektů to byly budovy šaten, koupelen a kanceláře. Nová třídírna byla vybudována v letech 1934–1936. Provoz uhelného prádla na dole Antonín byl ukončen v roce 1959. V roce 1938 byla zahájená těžba na dole Antonín a důl Jindřich se stal dolem pomocným. V průběhu 2. světové války byla jáma prohloubena do dopravní hloubky 901 m, provedeny otvírkové práce, ražen překop na 7. patře a hloubení slepé jámy č. 100 (č. 1). V konečné fázi dosáhla jáma dopravní hloubky 900,1 m, celková hloubka s jámovou tůní byla 926 m. Profil jámy byl soudkový, do hloubky 200 m (7. patro) byla cihelná výztuž, od hloubky 200 m byla použita výztuž z dusaného betonu.\n\nPo druhé světové válce obnovil důl Antonín svou činnost dne 28. května 1945. Těžba na dole Antonín ve slojích mocných nad 5 metrů probíhala lávkováním. V závislosti na mocnosti sloje postupovaly za sebou s odstupem 30–70 m stěny 100 m dlouhé ve dvou až třech lávkách 2,5 až 3 m mocných. V roce 1959 byly na dole Antonín prováděny pokusy s čelní brázdičkou. V roce 1969 byla ukončena těžba uhlí jámou Antonín. Jáma se stala pomocnou dolu Jindřich II, na který byla přesunuta těžba uhlí. Po provedeném geologickém průzkumu v roce 1985 jámou Antonín byla těžena I. sloj do hloubky 180 m, aby kryla zásobu uhlí pro vlastní kotelnu. Těžba byla ukončena 18. února 1992. Pro zápar ve stařinách, celé patro muselo být uzavřeno protivýbuchovými hrázemi. Od 2. ledna do 18. února 1992 tak bylo ještě vytěženo 4 870 t černého uhlí – poslední uhlí z revíru. V úrovni 2. patra (180 m) jámy Antonín byl vybudován železobetonový celík 6 m mocný, vetknutý do naráží. Čerpání důlní vody bylo ukončeno 20. dubna 1992 zastavením provozu čerpací stanice na 11. patře dolu Jindřich, pak následovalo ukončení činnosti čerpací stanice na 7. patře jámy Antonín a 2. patře jámy Julius. Po vyplenění lezního oddělení bylo 19. srpna 1992 započato se zasypáváním hlušinou z odvalu dolu Jindřich. Celkem bylo do jámy nasypáno 1 998 m³. Krycí deska byla dokončena 7. září 1992. Těžní věž a provozní budovy byly zlikvidovány.\n\nV roce 1947 bylo dokončeno hloubení slepé jámy č. 104 (č. 2) ze 7. patra (901 m) na 9. patro v hloubce 1045 m. Tato jáma byla kruhového průřezu o průměru 3300 mm s cihlovou výztuží po celé délce 142 m. V roce 1948 ve strojovně slepé jámy č. 104 na 7. patře byl instalován elektrický těžní bubnový vrátek 2 H 900, s elektrickým motorem o výkonu 30 kW / 500 V. Rychlost jízdy s mužstvem i materiálem byla 1,6 m/s. Těžní klece byly jednoetážové pro jeden vozík na etáži. V roce 1968 byl provoz na slepé jámě č. 104 ukončen a slepá jáma zlikvidována.\n\nHloubení slepé jámy č. 100 (č. 1) probíhalo v době 1939–1945. V roce 1953 bylo dokončeno hloubení slepé jámy č. 100 (č. 1) ze 7. patra (901 m) na 10. patro v hloubce 1128 m. Jáma byla kruhového průřezu o průměru 4700 mm s výztuží z betonových tvárnic po celé délce 228 m. V roce 1955 byl ve strojovně slepé jámy č. 100 (č. 1) na 7. patře instalován elektrický bubnový těžní stroj ČKD 2 B 3213 (průměr bubnů 3200 mm a šířka 130 mm), se dvěma elektrickými motory o výkonu 340 kW / 6000 V. Rychlost jízdy s mužstvem byla 4 m/s, pro materiál 6 m/s. Těžní klece byly dvouetážové pro dva vozíky na etáži. Kapacita jámy byla 850 tun/den. V roce 1970 byl provoz na slepé jámě č. 100 (č. 1) ukončen a slepá jáma zlikvidována.\n\nV roce 1960 bylo zahájeno hloubení slepé jámy č. 103 v jižním poli z 9. patra (1049 m) na 11. patro (1228 m). Jáma měla délku 180 m a byla kruhového průřezu o průměru 4000 mm s výztuží z betonových tvárnic v úseku 9. patro až po 10. patro (1127 m), od 10. patra po 11. patro (1228 m) byla vyztužena litým betonem. Ve strojovně slepé jámy č. 103 na 9. patře byl instalován elektrický bubnový těžní stroj ČKD 2 B 2009 (průměr bubnů 2000 mm a šířka 900 mm), s elektrickým motorem o výkonu 110 kW / 500 V. Rychlost jízdy s mužstvem i pro materiál byla 4,5 m/s. Těžní klece byly jednoetážové pro jeden vozík na etáži.\n\nTěžba z 8/9. patra (1004 m) a 9. patra (1048 m) směřovala ve vozech na slepou jámu č. 100 na 7. patro (900 m), pak podzemní lanovkou na překopu v 7. patře k jámě Antonín a touto jámou na povrch.\n\nŽelezniční vlečka byla postavena v roce 1862, odbočka k dolu Antonín začínala v km 0,9. Provozována byla do roku 1974, zlikvidována byla do roku 1978. Lanová dráha z dolu Antonín na třídírnu dolu Jindřich vznikla roku 1935. Její délka byla 400 m, provoz byl ukončen v roce 1969 a v témže roce byla zlikvidována.\n\nDeset koksovacích pecí typu Haldi bylo zavedeno v roce 1856. Pro vysoký podíl síry a vysokou popelnatost se tento koks nehodil pro výrobu litiny. V následujících létech se vyráběl koks pro otop. Koksovna byla v provozu do roku 1914. \n\nZ odprašovacích zařízení se získával tzv. letek, který byl používán v gumárnách jako plnidlo do tvrdé pryže a slévárnách jako přísada formovacích slévarenských směsí. Od roku 1962 byl na dole Antonín vyráběn mletím prachového uhlí na úderovém mlýnu Universal. V roce 1965 bylo vyrobeno 10 180 tun letku pro slévarenské účely. V roce 1967 proběhla rekonstrukce letkovacího zařízení pro výrobu kvalitnějšího jemnějšího letku, kdy byl uveden do provozu vibrační mlýn. Výsledný produkt se třídil na pneumatické třídičce. Od roku 1988 došlo k poklesu zájmu o tento produkt, v roce 1995 bylo vyrobeno 2255 tun a výroba byla zastavena. Letek se vyvážel do Maďarska a Polska.\n\nUbytování pro havíře z dolu Antonín bylo v blízkosti dolu v dnešní ulici Havířská. V letech 1848–1949 byla Antonínem Rahnem postavena první havířská kolonie o 26 bytech, tzv. Rahnova kolonie na nynější Dolině. Dosud je zachováno pět řadových objektů po čtyřech bytech. V roce 1853 byla postavena Horní kolonie (nyní ulice 9. května). Dům měl 8 bytů se vstupem ze společné chodby. Byt měl kuchyň a pokoj, sociální zařízení, voda a elektřina nebyly. Elektrifikace proběhla až v roce 1913. Do roku 1932 byl zaveden vodovod. V roce 1948 měl důl Antonín ve Zbýšově provizorní ubytovnu.\n\nPo druhé světové válce byl u dolu Antonín zřízen pracovní tábor. Do roku 1948 v něm byli umístěni odsouzení za kolaboraci s Němci. Po roce 1948 vznikl Nápravně pracovní tábor PÚ Zbýšov (Důl Antonín) pod věznicí Mírov pro odsouzené za protistátní činnost – nesouhlasící s režimem. V roce 1956 byla na místě zrušeného pracovního tábora postavena správní budova, ve které se nacházela část vedení Rosických uhelných dolů, n.p., nový dispečink DZ 54 a zdravotní středisko.\n\nV roce 1942 byl nalezen při ražbě překopu ze 7. patra k slepé jámě č. 100 obrovský fosilní kmen. Na povrch byl vynesen ve dvou kusech a tyto kusy byly umístěny v blízkosti vchodu do šachetní budovy. Následně byly přemístěny do parčíku před obchodní dům.\n\nOdval hlušiny se nachází v severní části města Zbýšov mezi bývalými doly Antonín a Jindřich II. Její rozloha je 12 ha. Halda vznikla při založení jámy Antonín v roce 1846. Byly na ni ukládány vytěžené hlušiny především pískovcového typu z důlních děl a později i jalovina z třídíren dolů Antonín, Jindřich I a Jindřich II. Hlušina byla navršena na odval (v období dvacátých až devadesátých let 20. století byly zde uloženo téměř 3 miliony m³) s třemi nepravidelnými hřbety. Ještě v roce 1989 severní a severozápadní svah byl velmi řídce zarostlý náletovými dřevinami v dolní partii, ve vrchních byl holý. Jihovýchodní a jižní část byla bez dřevin. Od devadesátých let 20. století byla halda rekultivována. Nejdříve na haldě byly rozhrnuty a srovnány vrcholy a halda snížena a terasovitě upravena. Následně proběhla biologická rekultivace, jak ponecháním náletových dřevin, tak osázením kultivačními dřevinami a zatravněním. V severní a severozápadní části jsou opadavé modříny. Je to rarita zbýšovské haldy. Výsadba probíhala hydroosevem vodními děly (s vodou byla vstřikována i semena modřínů společně se suchomilnými travinami a sulfitovými pryskyřicemi). Osazování bylo prováděno také 10 cm velkými sazenicemi v textilních kontejnerech. Tato bývalá halda se stala zalesněným kopcem, který se začlenil do okolní krajiny. Poněvadž město Zbýšov leží téměř v jedné výškové rovině, staly se zrekultivované haldy novou zelenou dominantou města. Halda dosahuje nadmořské výšky 415 metrů, nad okolním terénem je to asi 50 metrů převýšení. \n\n\n\n"}
{"id": "1181625", "url": "https://cs.wikipedia.org/wiki?curid=1181625", "title": "Heinrich Fürnkranz starší", "text": "Heinrich Fürnkranz starší\n\nHeinrich Fürnkranz (\"cca 1792\" – 10. září 1851 Kremže) byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nRoku 1849 se uvádí jako Heinrich Fürnkranz, měšťan v Kremži. Patřil mu hostinec \"Zum Weissen Hahn\" a byl též obchodníkem s vínem.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kremže. Tehdy se uváděl coby měšťan. Na mandát rezignoval na podzim 1848.\n\nJeho synem byl Heinrich Fürnkranz (1828–1896), který byl v 2. polovině 19. století poslancem Říšské rady.\n"}
{"id": "1181627", "url": "https://cs.wikipedia.org/wiki?curid=1181627", "title": "Vavřinec Krasonický", "text": "Vavřinec Krasonický\n\nVavřinec Krasonický, též Vavřinec z Krasonic (asi 1460, Krasonice – 25. leden 1532, Litomyšl) byl český učenec a duchovní, člen užší rady Jednoty bratrské.\nPocházel z rodu zemanů. Byl vychován v duchu utrakvismu, možná byl i vysvěcen na kněze. Studoval na pražské univerzitě, kde roku 1479 získal titul bakaláře. Pravděpodobně roku 1482 přestoupil od utrakvistů k Jednotě bratrské. Roku 1494 se stal členem její užší rady. O rok později byl jmenován duchovním správcem bratského sboru v Litomyšli, Litomyšl se v té době pod jeho vedením stala hlavním sídlem Jednoty vedle Mladé Boleslavi. Ve sporu uvnitř Jednoty bratrské o to, zda víře prospívá vzdělanost, se (spolu s Janem Blahoslavem a dalšími) postavil na stranu vzdělání (zejm. v traktátu \"O učených\"). Roku 1503 sepsal též rozsáhlou obrannou \"Apologii\" proti zákazu jednoty Vladislavem Jagellonským. Zúčastnil se též mnoha dobových polemik, zejména s luterány a zwingliány (\"Psaní proti víře administrátora a mistrův pražských\", \"Psaní výstražné\", \"Obrana Bratří proti tomu, žeby nechtěli novokřtěnce přijímati\", \"Habrovanským o kusé víře\"). V katolických kruzích byl znám jako Lorek.\n\n\n"}
{"id": "1181630", "url": "https://cs.wikipedia.org/wiki?curid=1181630", "title": "BNP Paribas Open 2016 – ženská dvouhra", "text": "BNP Paribas Open 2016 – ženská dvouhra\n\nDo soutěže ženské dvouhry na tenisovém turnaji BNP Paribas Open 2016 nastoupilo devadesát šest hráček. Z kvalifikace postoupilo třináct tenistek. Obhájkyní titulu byla rumunská světová pětka Simona Halepová, která ve čtvrtfinále nestačila na Serenu Williamsovou. Poprvé po dlouholetém bojkotu turnaje, zahájeném v sezóně 2001, startovala bývalá světová jednička Venus Williamsová. Na kalifornskou událost se tak vrátila rok po mladší sestře Sereně Williamsové, jež absentovala ze stejného důvodu.\n\nVítězkou dvouhry se stala třináctá nasazená Běloruska Viktoria Azarenková, jež ve finále zdolala americkou světovou jedničku Serenu Williamsovou po dvousetovém průběhu 6–4 a 6–4. V probíhající sezóně si připsala druhé turnajové vítězství, které představovalo devatenáctý singlový titul na okruhu WTA Tour.\n\nDo žebříčku WTA si Azarenková připsala 1 000 bodů a obdržela prémii 1 028 300 dolarů. Snížila také výrazně pasivní bilanci vzájemných zápasů na 4:17. V utkání dokázala zachránit jedenáct z dvanácti brejkových příležitostí Williamsové. Na Indian Wells Masters vyhrála, po ročníku 2012, druhý titul. V sezóně 2016 držela poměr utkání 16–1. Poprvé od srpna 2014 se vrátila do elitní světové desítky, když se v následném vydání žebříčku WTA posunula z 15. na 8. příčku.\n\nVšech třicet dva nasazených mělo volný los do druhého kola.\n\n"}
{"id": "1181632", "url": "https://cs.wikipedia.org/wiki?curid=1181632", "title": "Středoevropská iniciativa", "text": "Středoevropská iniciativa\n\nStředoevropská iniciativa (zkratka CEI), známá také pod anglickým názvem \"Central European Initiative\", je sdružení pro přeshraniční regionální spolupráci, jehož členy je osmnáct zemí střední, východní a jihovýchodní Evropy.\n\nOrganizace byla založena 11. listopadu 1989 v Budapešti pod názvem \"Kvadragonála\", protože jejími členy byly čtyři země: Itálie, Jugoslávie, Rakousko a Maďarsko. Jejím cílem bylo hledat nové formy mezinárodní spolupráce v době po pádu železné opony. V roce 1990 přistoupilo Československo a skupina se přejmenovala na \"Pentagonálu\", po přijetí Polska o rok později byla známa jako \"Hexagonála\". Rozpad Československa, Jugoslávie a Sovětského svazu přinesl příliv dalších členů a nový název \"Středoevropská iniciativa\" (i když většina zemí nepatří do striktně geograficky vymezené střední Evropy).\n\nHlavní sídlo iniciativy se nachází v Terstu, generálním tajemníkem je od roku 2013 Ital Giovanni Caracciolo di Vietri. V předsednictví se jednotlivé země po roce střídají, každý rok na podzim se také scházejí předsedové vlád členských států. Skupina usiluje o sbližování zemí v regionu, o zvyšování životní úrovně a zapojení nečlenských zemí do rozvojových programů Evropské unie. SEI zřizuje pracovní skupiny, které zpracovávají projekty na kooperaci v oblasti ekonomiky, cestovního ruchu, rozvoje vědy a kultury, ochrany životního prostředí a boje proti kriminalitě.\n\n\n\n"}
{"id": "1181639", "url": "https://cs.wikipedia.org/wiki?curid=1181639", "title": "SFK Desna Černihiv", "text": "SFK Desna Černihiv\n\nSportovno-futbolnyj klub Desna Černihiv ( ) je ukrajinský fotbalový klub sídlící ve městě Černihiv.\n\nSvé domácí zápasy odehrává na stadionu Jurija Gagarina s kapacitou 12 060 diváků.\n\nZdroj: \n\n\nZdroj: \n\nDesna-2 Černihiv byl rezervní tým černihovské Desny, který zanikl v roce 2008.\n\nZdroj: \n\n"}
{"id": "1181641", "url": "https://cs.wikipedia.org/wiki?curid=1181641", "title": "Hawkeye", "text": "Hawkeye\n\nHawkeye může být:\n"}
{"id": "1181642", "url": "https://cs.wikipedia.org/wiki?curid=1181642", "title": "Tůma Přeloučský", "text": "Tůma Přeloučský\n\nTůma Přeloučský, uváděn i jako \"Tomáš z Přelouče\" (~1435, Přelouč – 23. února 1518, Přerov), byl český náboženský myslitel a duchovní, literární představitel první generace Jednoty bratrské.\nVyučil se krejčím. Byl však znalý latiny, kterou se patrně naučil na některé městské husitské škole. Prý byl rovněž částečně vzdělán v lékařství, není však známo, kde toto vzdělání získal.\n\nByl jedním ze zakladatelů Jednoty bratrské. V roce 1467 byl ve Lhotce u Rychnova zvolen (přesněji vylosován) jedním z prvních tří bratrských kněží (spolu s Matějem z Kunvaldu a Eliášem z Chřenskova na Moravě). Poté až do konce života působil v Přerově, z něhož udělal klíčovou bratrskou základnu na Moravě. Na přelomu 15. a 16. století (synod v Rychnově nad Kněžnou roku 1494) se účastnil sporu o vztah Jednoty bratrské k vnějšímu světu a světské moci, z něhož vyšel poražen, avšak nezatrpkl a dál se angažoval. Zúčastnil se mnoha polemik s odpůrci Jednoty té doby (s farářem v Holešově, s farářem z Lipníku, s farářem v Hranicích na Moravě a dalšími). Od roku 1501 až do své smrti držel nejvyšší správcovskou pozici v církvi, post tzv. sudího.\n\nVšechny jeho dochované práce jsou psány česky. Originální byla jeho teologie dějin, inspirovaná starozákonními texty a táborskými autory, což byly zdroje ve staré Jednotě bratrské velmi neobvyklé. Jako jeden z prvních bratrských autorů si osvojil ironii. Zemřel 23. 2. 1518 v Přerově a zde byl též pohřben.\n\n"}
{"id": "1181645", "url": "https://cs.wikipedia.org/wiki?curid=1181645", "title": "Šimon Ennius", "text": "Šimon Ennius\n\nŠimon Ennius, původním jménem Šimon Konvos (1520, Klatovy – 20. únor 1561, Klatovy) byl český spisovatel éry humanismu. Narodil se v rodině zámožného měšťana, v roce 1544 se stal bakalářem na pražské univerzitě a pak se věnoval pedagogické a literární činnosti. Byl členem básnické skupiny Jana Hodějovského. Působil jako správce a učitel na školách v Rakovníku, Vysokém Mýtu a v Prostějově. Od roku 1553 byl členem městské rady v Klatovech. Napsal několik veršovaných skladeb latinských, také na biblické náměty. Známý je jeho básnický popis Olomouce (\"Breve encomium Olomucii\").\nPřeložil \"Kroniky\" anglického autora Roberta Barnese (vyšlo pod názvem \"Kronyky a životuov sepsání najvrchnějších biskupuov římských, jináč papežuov\"). V roce 1554 získal šlechtický titul a přídomek z Fenixfeldu.\n"}
{"id": "1181646", "url": "https://cs.wikipedia.org/wiki?curid=1181646", "title": "FK Helios Charkov", "text": "FK Helios Charkov\n\nFutbolnyj klub Helios Charkov (ukrajinsky: Футбольний клуб «Геліос» Харків) je ukrajinský fotbalový klub sídlící ve městě Charkov.\n\nKlub své domácí zápasy odehrává na stadionu Helios-Arena s kapacitou 2 057 diváků.\n\nZdroj: \n\n"}
{"id": "1181649", "url": "https://cs.wikipedia.org/wiki?curid=1181649", "title": "Jurokové", "text": "Jurokové\n\nJurokové (anglicky: \"yurok\", v karukštině také: \"yuh´ára\" nebo \"yurúkvaarar\") jsou kmen původních indiánských obyvatel Severní Ameriky, žijící v severozápadní Kalifornii poblíž řeky Klamath a pobřeží Tichého oceánu, jejichž jméno znamená v překladu z jazyka jejich sousedů Karuků \"lid z dolního toku řeky\". V současné době žijí v rezervaci (\"Yurok Indian Reservation\") na několika malých rančeriích jakými je napřiklad Trinidad v Humboldt County. Ve federálním seznamu indiánských kmenů jsou Jurokové zapsáni jako sedm odlišných kmenů.\n\nJurokové původně žili ve stálých vesnicích okolo řeky Klamath. Některé z těchto sídlišť se dají datovat až do 14. století.\n\nŽivili se lovem lososů táhnoucích proti proudu řeky, mořských ryb, měkkýšů, lovem zvěře a sběrem bylin. Jejich hlavní měnou byla tzv. \"mušle dentalium\", což byl vlastntě šperk používaný širší škálou původních indiánských kmenů.\n\nK prvnímu kontaktu s Evropany došlo v roce 1775, kdy na jejich území pronikli španělští objevitelé. V roce 1827 přišli trappeři a obchodníci s kožešinami ze Společnosti Hudsonova zálivu. Po bližším kontaktu s bílými osadníky, kteří se na jeich domorodé území začali masivněji přesouvat v souvislosti se zlatou horečkou v roce 1850, museli čelit nákazám a masakrům které zredukovaly jejich populaci asi o 75 %. Po skončení říční války mezi Klamathy a Solomony v roce 1855 byla ustanovena indiánská rezervace. Do ní spadala část původního jurockého území a většina jejich vesnic. To způsobilo, že Jurokové nebyli nikdy násilně vyhnání ze svého území a ve svých původních vesnicích žijí částečně dodnes.\n"}
{"id": "1181651", "url": "https://cs.wikipedia.org/wiki?curid=1181651", "title": "FK Hirnyk Kryvyj Rih", "text": "FK Hirnyk Kryvyj Rih\n\nFutbolnyj klub Hirnyk Kryvyj Rih ( ) je ukrajinský fotbalový klub sídlící ve městě Kryvyj Rih.\n\nSvé domácí zápasy odehrává na stadionu Metalurh s kapacitou 28 957 diváků.\n\nZdroj: \n\n"}
{"id": "1181652", "url": "https://cs.wikipedia.org/wiki?curid=1181652", "title": "Jaroslava Hrivnáková", "text": "Jaroslava Hrivnáková\n\nDoc. MUDr. Jaroslava Hrivnáková, DrSc. (* 1930) je česká plastická chiruržka a docentka 3. lékařské fakulty Univerzity Karlovy, zaměřující se mj. na rekonstrukční a estetickou chirurgii vrozených vývojových vad, zejména obličejových rozštěpů. \n\nPo dokončení studií medicíny nastoupila na chirurgická oddělení nemocnic v Roudnici a v Prešově. Na chirurgických oddělení nemocnic pracovala 5 let. V roce 1961 získala atestaci 1. stupně a přijala místo odborného asistenta na klinice plastické chirurgie Lékařské fakulty hygienické (nyní 3. LF UK). Kliniku plastické chirurgie v Praze si vybrala, protože pocházela z Prahy a měla zkušenosti ze dvou delších stáží na Klinice plastické chirurgie v Bratislavě. Stala se součástí kliniky vedené profesorem Františkem Burianem. Nejraději vzpomínala právě na čtyři roky práce pod jeho odborným vedením. Profesor Burian ovlivnil její profesní dráhu a v té době se stala jednou z mála plastických chiruržek. Dále pracovala pod vedením plastických chirurgů, jakými byli profesor Václav Karfík nebo profesorka Helena Pešková.\n\nS profesorem Miroslavem Fárou se věnovali zvláště vrozeným vadám, zejména obličejovým rozštěpům a publikovali výsledky své práce ve světových odborných časopisech. Na klinice působila ve funkci zástupkyně přednosty kliniky a vedla dětskou část. Plánovala operace dětí a zapisovala je do plánu operací. Byla většinou prvním lékařem, který rodičům vysvětloval vše ohledně operativní léčby obličejových rozštěpů a vysvětloval další postupy léčby. \n\nJaroslava Hrivnáková je autorkou publikací, které se zabývají problematikou obličejových rozštěpů a protokolu jejich léčby. \n"}
{"id": "1181653", "url": "https://cs.wikipedia.org/wiki?curid=1181653", "title": "Pavel Litoměřický z Jizbice", "text": "Pavel Litoměřický z Jizbice\n\nPavel Litoměřický (Jizbický) z Jizbice, (16. srpen 1581, Praha – 27. říjen 1607, Praha), byl český renesanční spisovatel humanistické orientace. Byl velkým znalcem antického básnictví. Sám byl tvůrcem příležitostné poezie, psané latinsky.\nByl synem bohatého měšťana z Nového města pražského Václava Maštěrovského, zvaného Litoměřický. Jeho matka Lidmila Leptějovna z Vozerovic se po smrti prvního manžela (1587) provdala za Matyáše Jizbického, který, poté co se stal úředníkem královské komory, získal šlechtický přídomek „z Jizbice“. Ten přenesl i na nevlastní syny, tedy i na Pavla (roku 1592). Ten byl poté poslán na studia poetiky do saského Annaberku (1596), byl zde žákem Melichara Leaena. Roku 1598, v 16 letech, vydal svou první básnickou sbírku \"Carmen heroicum de nativitate Immanuelis et Salvatoris Domini nostri Jesu Christi\", která se setkala s úspěchem. Pavel dokonce za sbírku získal titul císařského básníka (\"poeta Caesareus\").\n\nV letech 1599-1600 studoval na univerzitě v Altdorfu u Norimberku, v letech 1601–1602 absolvoval studijní cestu po Německu a Nizozemsku. Ve Vitemberku se spřátelil s filologem Friedrichem Taubmannem. Ottův slovník naučný o tomto jeho pobytu v zahraničí uváděl: \"„Přízeň, které na všech místech docházel, ježto jako na obzvláštní zjev jakýsi na něho se patřilo, svedla Jizbického záhy ku přeceňování svých duševních sil a k neobyčejné vysokomyslnosti vzhledem na domácí literární poměry.“\" Kritizuje zejména jeho sbírky \"Periculorum poeticorum partes tres\" (1602) a \"Schediasmatum farrago nova\" (1602): \"„I v té i oné dobré stránky a nepopíratelné nadání valně zastíněny jsou jízlivou nevraživostí a posměvačností, kteráž tím protivněji působí, čím pokorněji autor všude klaní se cizotě. Za domnělé zneuznání v domově mstí se bezohlednou hrubostí a nenávist svou hlavně členům university pražské cítiti dává. Publikace ty vzbudily v Praze důrazný odpor. Po návratu Jizbický měl v zápětí křiklavé výstupy a soudní rovnání (1603–04). Posléze sám nerozvážného jednání svého litoval a s uraženými, zejména prof. univ. Janem Campanem, smíru vyhledával.“\" Poté vydal další sbírky \"Cunae Jesu Christi\" (1605) a \"Ignitabulum pro bello contra Turcas suscipiendo et conficiendo\" (1605). Zajímavé bylo, že v nich jsou četné erotické popisy, což tehdy nebylo obvyklé. Zemřel roku 1607, za dramatických okolností, když ho zavraždil Albrecht Pětipeský u své milenky Doroty Hadové z Proseče.\n"}
{"id": "1181654", "url": "https://cs.wikipedia.org/wiki?curid=1181654", "title": "Felicitas Hoppe", "text": "Felicitas Hoppe\n\nFelicitas Hoppe (* 22. prosince 1960, Hameln) je německá spisovatelka, laureátka ceny Georga Büchnera za rok 2012.\n\nNarodila se jako třetí z pěti dětí v německém Hamelnu. Po maturitě studovala na vícero univerzitách, nejenom v Německu, literární vědu, rétoriku, religionistiku, ruštinu a italštinu. Vedle toho pracovala jako jako lektorka němčiny v jazykových školách, či v Goethe-Institutu.\n\nOd úspěchu své prvotiny, sbírky krátkých povídek \"Picknick der Friseure\" (1996, Piknik kadeřníků), za kterou získala Cenu aspekte pro nejlepší německojazyčný debut roku, se živí jako spisovatelka na volné noze. \n\nFelicitas Hoppe ráda cestuje, poznává nové kraje a tyto zkušenosti pak přenáší i do své prózy. V roce 1997 podnikla z Hamburgu cestu kolem světa. Roku 2000 se společně s německo-rumunským spisovatelem Richardem Wagnerem zúčastnila projektu „Literaturexpress“, v rámci nějž cestovala z Lisabonu do Moskvy. Dále navštívila Indii (Dilí, Kalkatu, či Bombaj), západní Afriku, Indonésii, Filipíny, Ukrajinu či Rusko.\n\nŽije v Berlíně.\n\n\n \n"}
{"id": "1181657", "url": "https://cs.wikipedia.org/wiki?curid=1181657", "title": "Ferdinand Fußl", "text": "Ferdinand Fußl\n\nFerdinand Fußl (asi 30. listopadu 1804 – 8. listopadu 1877 Eschenau) byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nNarodil se zřejmě 30. listopadu 1804. Hospodařil jako sedlák na statku Neding v obci St. Veit an der Gölsen a po roce 1840 se usadil v Eschenau v témže okrese Lilienfeld.\n\nRoku 1849 se uvádí jako Ferdinand Füßl, majitel hospodářství v Eschenau u Sankt Pölten.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Sankt Pölten. Tehdy se uváděl coby majitel hospodářství. Řadil se ke sněmovní levici.\n"}
{"id": "1181659", "url": "https://cs.wikipedia.org/wiki?curid=1181659", "title": "Pávík popelavý", "text": "Pávík popelavý\n\nPávík popelavý (\"Rhipidura fuliginosa\") je druh malého hmyzožravého ptáka z rodu pávíků. Typickým znakem druhu jsou ocasní pera, která jsou při rozvinutí jako vějíř, podobně je tomu u pávů. Vyskytuje se na Novém Zélandu, rozsah na jednotlivých ostrovech záleží na poddruhu. Na Novém Zélandu jsou tito ptáci známí také pod názvy \"Pīwakawaka\" nebo \"Tīwakawaka\". V minulosti bylo častým jevem, že druhy pávík popelavý a \"Rhipidura albiscapa\" byly považovány za jeden. Nicméně většina ornitologů souhlasí s tím, že se jedná o samostatné druhy.\n\nPávík popelavý je středně až tmavě šedý nebo šedohnědý druh ptáka střední velikosti. Dolní partie jsou nažloutlé nebo oranžové, hrdlo bílé. Pod hrdlem je příčný černý pruh. Nad okem jsou bílé znaky, jejichž četnost závisí na poddruhu, a dlouhá ocasní pera jsou na koncích a dolní straně bílá. I zbarvení ocasních per ale závisí na poddruhu; například jen 1 % ptáků ze Severního ostrova má bílé okraje ocasního peří, na druhou stranu, 25 % ptáků z Jižního ostrova má ocasní peří částečně bílé. Na délku mají tito pávíci asi 16 cm, jen polovinu z toho ale tvoří ocas. Samečci jsou stejní jako samičky, jen mladiství jsou zbarveni spíše do hněda.\n\nPávík popelavý je velmi aktivní a hbitý pták, který se živí hmyzem, především létavým. Právě lov zabírá pávíkům většinu dne. Vůči lidem jsou přátelští a nikdy plaší. Není výjimkou, že žijí i v okolí zahrad nebo přímo na nich. Při nízkých teplotách se hejna pávíků popelavých choulí dohromady, aby se zahřáli. Mimo zahrad a parků obývají i husté lesy a houštiny.\n\nPávíci popelaví hnízdí v období od srpna do března na Severním ostrově, na Jižním ostrově je to od září do ledna. Na Chathamových ostrovech probíhá hnízdění obvykle od října do ledna. Samička do miskovitého hnízda z různých malých větviček klade tři nebo čtyři hnědě kropenatá vajíčka. Hnízdo staví pár společně a krom větviček se skládá i z mechu, kůry a podobných materiálů. Inkubace vajíček trvá asi 15 dní, kdy se vylíhnou holá a slepá ptáčata.\n\nPávík popelavý se objevuje i v místní kultuře, avšak pod jménem \"Piwakawaka\". Tento pták přináší smrt nebo zprávy o ní od Boha k lidem. \"Tiwakawaka\", další jméno, pod kterým pávík popelavý vystupuje, je vnuk poloboha a hrdiny Mauia.\n\nDruh pávík popelavý poprvé popsal švédský přírodovědec Anders Sparrman (1748–1820) v roce 1787. Ve své domovině je tento druh poměrně běžný a jeho populace jsou stabilní, i proto má pávík popelavý dle IUCN status málo dotčený (LC). V současné době tvoří druh několik poddruhů: \"Rhipidura fuliginosa cervina\", \"Rhipidura fuliginosa fuliginosa\", \"Rhipidura fuliginosa penita\" a \"Rhipidura fuliginosa placabilis\". Ty se krom rozšíření liší i zbarvením.\n\n"}
{"id": "1181661", "url": "https://cs.wikipedia.org/wiki?curid=1181661", "title": "Beliansky potok", "text": "Beliansky potok\n\nNázev Beliansky potok má více vodních toků:\n\n"}
{"id": "1181665", "url": "https://cs.wikipedia.org/wiki?curid=1181665", "title": "Georg von Békésy", "text": "Georg von Békésy\n\nGeorg von Békésy (3. června 1899, Budapešť – 13. června 1972, Honolulu, Havaj) byl maďarsko-americký biofyzik. Za své výzkumy mechanismu sluchového vnímání a vnitřního ucha savců byl roku 1961 oceněn Nobelovou cenou za fyziologii a lékařství.\n\nNarodil se jako první ze tří dětí ekonomického diplomata, navštěvoval školy v Budapešti, v Mnichově a v Curychu. Vystudoval chemii v Bernu a doktorát fyziky obhájil roku 1926 na budapešťské univerzitě L. Eötvöse prací o rychlé metodě stanovení molekulární váhy. V letech 1923–1946 pracoval pro maďarskou poštu a roku 1928 publikoval první článek o vibracích ve vnitřním uchu. Roku 1946 odešel do Švédska a roku 1947 do USA, kde do roku 1966 působil na Harvardově univerzitě. Když jeho laboratoř roku 1965 vyhořela, přijal nabídku University of Hawaii a v Honolulu také zemřel.\n\nBékésy byl také sběratel a velký znalec asijského umění a svoji sbírku odkázal Nobelově nadaci. Jeho mladší bratr, dr. Miklós Békésy (1903–1980) byl významný agrobiolog, vyznamenaný Kossuthovou cenou.\n\nBékésy vyvinul novou metodu pitvy, při níž zůstal hlemýžď zčásti vcelku, takže na něm mohl sledovat vibrace bazilární membrány Cortiho orgánu. Zjistil, že různé frekvence zvuku rozkmitávají bazilární membránu na různých místech podle její šířky: vyšší frekvence rozkmitávají membránu u báze hlemýždě, nižší frekvence u jeho vrcholu. Békésy pak vypracoval model, jak různé frekvence aktivují různá nervová vlákna podél hlemýždě, jeho model však nepomohl vysvětlit význam tohoto rozdělení frekvencí v procesu slyšení. V posmrtně uveřejněném článku napsal, že \"časem dospěl k přesvědčení, že dehydrované kočky a aplikace Fourierovy analýzy byly víc a víc spíš překážkou pro výzkum sluchu.\".\n\nBékésy získal celou řadu vědeckých ocenění:\n"}
{"id": "1181666", "url": "https://cs.wikipedia.org/wiki?curid=1181666", "title": "Romainmôtier-Envy", "text": "Romainmôtier-Envy\n\nRomainmôtier-Envy je obec v západní (frankofonní) části Švýcarska, v kantonu Vaud, v okrese Jura-Nord Vaudois.\n\nObec vznikla v roce 1970 sloučením obcí Romainmôtier a Envy. Původní kostel svatého Petra a Pavla z 6. století, postavený z pískovce, byl založen svatým Romanem z Condatu, po kterém byla pojmenována obec. Kostel, jehož jádro je z 11. století, je nejstarší stavbou románské architektury na území Švýcarska. Benediktinské opatství bylo předáno v roce 931 pod správu nově založeného kláštera v Cluny, fakticky však k tomu došlo až mezi roky 966 a 990. Další části kláštera byly v následujících stoletích přistavěny podle tehdy módních architektonických slohů. V lodi kostela jsou mohutné pilíře a vybledlé fresky.\n\nObec leží na řece Nozon asi 8 kilometrů jihozápadně od Orbe.\n\nV roce 2000 bylo vobci nejvíce obyvatel mluvících francouzsky (91,0%), dalšími jazyky byla němčina (5,3%) a dále italštína (2,1%).\n\n\n"}
{"id": "1181668", "url": "https://cs.wikipedia.org/wiki?curid=1181668", "title": "MAT 49", "text": "MAT 49\n\nMAT 49 je francouzský kompaktní samopal, který vyráběla firma \"Manufacture Nationale d'Armes de Tulle\" (MAT). Zbraň byla velmi spolehlivá i v těch nejnáročnějších podmínkách a pro své kompaktní rozměry se dobře hodila pro výsadkáře.\n\nPoužívá náboje 9 × 19 mm Parabellum a zásobník na 20 nebo 32 nábojů. Zbraň byla používána vietnamskými jednotkami ještě dlouho po francouzském odchodu z Vietnamu, dokud nebyla vyčerpána munice 9mm Parabellum. Kromě toho docházelo k úpravám zbraně, aby mohla používat sovětský náboj 7,62 × 25 mm Tokarev.\n\nPro policejních jednotky byla vyráběna speciální verze pod označením MAT 49/54. Ta měla delší hlaveň a dřevěnou pažbu a také poskytovala možnost jednotlivých výstřelů.\n\nI když je dnes standardní puškou francouzských sil FAMAS, používají MAT 49 nadále policejní a vojenské jednotky.\n\nMAT 49 do značné míry vycházel ze samopalu M3 Grease Gun a mechanismus sklápění zásobníkové šachty byl pravděpodobně inspirován československým samopalem ZK 383-H. Samopal měl neuzamčený závěr a střílel pouze dávkou. Zásobníková šachta, která zároveň plnila funkci přední rukojeti se mohla sklopit dopředu. Jedinou pojistkou byla dlaňová pojistka, nezávislá napínací páka je umístěna na levé straně. samopal měl výsuvnou ramenní opěrku z pružinového drátu.\n"}
{"id": "1181673", "url": "https://cs.wikipedia.org/wiki?curid=1181673", "title": "Josef Goldmark", "text": "Josef Goldmark\n\nJosef Goldmark (15. srpna 1818 Keresztúr – 18. dubna 1881 New York) byl rakouský lékař a politik německé národnosti z Dolních Rakous, během revolučního roku 1848 poslanec Říšského sněmu, později emigroval do USA.\n\nNarodil se v Uhersku v židovské rodině. Vystudoval střední školy v Uhersku, pak přišel do Vídně, kde studoval filozofii a lékařství. Zajímal se i o chemii a patřil mezi objevitele červeného fosforu. V roce 1847 získal titul doktora medicíny. Nastoupil do všeobecné nemocnice. Roku 1849 se uvádí jako Joseph Goldmark, doktor lékařství ve Vídni.\n\nBěhem revolučního roku 1848 se zapojil do veřejného dění. Jako lékař působil v Akademické legii. Ve volbách roku 1848 byl zvolen i na ústavodárný Říšský sněm. Zastupoval volební obvod Vídeň-Schottenfeld. Tehdy se uváděl coby doktor lékařství. Řadil se ke sněmovní levici. Patřil mezi čtyři poslance Říšského sněmu židovského vyznání.\n\nJako představitel liberální levice byl po rozpuštění sněmu v roce 1849 na útěku. Později se usídlil ve Spojených státech. Zde založil podnik na výrobu kapslí. Jeho manželka pocházela z Prahy. Zemřel po krátké nemoci na velikonoční pondělí v dubnu 1881 v USA.\n"}
{"id": "1181681", "url": "https://cs.wikipedia.org/wiki?curid=1181681", "title": "Vilém Švédský", "text": "Vilém Švédský\n\nVilém Švédský (17. června 1884, Trosa – 5. června 1965, Palác Stenhammar) byl švédský princ a vévoda ze Södermanlandu.\n\nNarodil se 17. června 1884 v paláci Tullgarn v Trose jako syn korunního prince Gustava a jeho manželky, princezny Viktorie Bádenské.\n\nDne 3. května 1908 se v Carském selu oženil s velkovévodkyní Marií Pavlovnou Ruskou, s dcerou velkovévody Pavla Alexandroviče a jeho manželky princezny Alexandry Řecké. Spolu měli jednoho syna:\n\nManželství skončilo nešťastně. Marie později řekla o svém manželovi, že je homosexuál i když to nikdy nebylo potvrzeno. Manželství bylo rozvedeno roku 1914.\n\nDo roku 1952 měl neveřejný vztah s Jeanne de Tramcourt.\n\nByl známým fotografem a autorem několika knih.\n\nZemřel 5. června 1965 v paláci Stenhammar.\n"}
{"id": "1181683", "url": "https://cs.wikipedia.org/wiki?curid=1181683", "title": "Franz Haunsteiner", "text": "Franz Haunsteiner\n\nFranz Haunsteiner (1798 – 1861) byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nBěhem revolučního roku 1848 se zapojil do veřejného dění. V doplňovacích volbách byl zvolen na ústavodárný Říšský sněm, kam nastoupil v lednu 1849. Nahradil poslance Franze Redla, který rezignoval v prosinci 1848. Zastupoval volební obvod Zwettl. Tehdy se uváděl coby poštmistr.\n\nPovoláním byl c. k. poštmistr. Po zavedení obecní samosprávy se stal prvním voleným starostou města Zwettl. Založil místní spořitelnu.\n"}
{"id": "1181684", "url": "https://cs.wikipedia.org/wiki?curid=1181684", "title": "FK Hirnyk-Sport Horišni Plavni", "text": "FK Hirnyk-Sport Horišni Plavni\n\nFutbolnyj klub Hirnyk-Sport Horišni Plavni (ukrajinsky: Футбольний клуб «Гірник-спорт» Горішні Плавні) je ukrajinský fotbalový klub sídlící ve městě Horišni Plavni.\n\nSvé domácí zápasy odehrává na stadionu Junist s kapacitou 2 500 diváků.\n\nZdroj: \n\n\nZdroj: \n\n"}
{"id": "1181685", "url": "https://cs.wikipedia.org/wiki?curid=1181685", "title": "Hoppe", "text": "Hoppe\n\nHoppe je německé příjmení:\n\n\n"}
{"id": "1181686", "url": "https://cs.wikipedia.org/wiki?curid=1181686", "title": "Masakr studentů na Kentské státní univerzitě v Ohiu", "text": "Masakr studentů na Kentské státní univerzitě v Ohiu\n\nMasakr studentů na Kentské státní univerzitě v Ohiu (USA) byl násilný incident, při němž členové americké národní gardy dne 4. května 1970 v areálu univerzity střelou ostrými náboji usmrtili čtveřici neozbrojených vysokoškolských studentů a devět dalších zranili. K události došlo v rámci zásahu proti studentské protiválečné demonstraci. Jediným výsledkem zásahu bylo zesílení masových demonstrací, vlna nespokojenosti a vandalismu a zvýšené obavy o bezpečnost prezidenta USA, který musel být evakuován z Bílého domu.\n\nZačátkem roku 1969 nastoupil do úřadu amerického prezidenta Richard Nixon. Slíbil brzké ukončení války ve Vietnamu, protože kritika vůči neúspěšnosti, zbytečnosti a brutalitě této války mezi veřejností prudce narůstala. V rozporu s Nixonovými sliby se Vietnamská válka během roku 1969 ale ještě více rozhořela. Na podzim roku 1969 byly navíc odhaleny informace o brutálním masakru civilního obyvatelstva, kterého se o rok předtím dopustili vojáci americké armády v jihovietnamské vesnici My Lai. Tyto a další události související s válkou vedly v USA už během roku 1969 k organizaci celé řady masových protiválečných protestů.\n\nStejně jako i na jiných amerických univerzitách, probíhaly také na Kentské státní univerzitě od 1. května 1970 protiválečné demonstrace. V hojné části se jich účastnili studenti, také ale část pedagogů. Vedle toho mezi demonstranty narůstal i počet těch, kteří s akademickým prostředím neměli nic společného. V následujících dnech atmosféra mezi účastníky postupně eskalovala. Objevily se i případy vandalismu, 4. května začala v areálu univerzity hořet jedna budova zapálená zápalnými lahvemi. Demonstranti házeli na zasahující Národní gardu kameny a kusy betonu. \n\nUž 1. května vyhlásil místní starosta výjimečný stav a nařídil policii, aby dav rozehnala. To se v zásadě nepodařilo, protože rozehnaní demonstranti se vždy následující den sešli znovu. Vypjatá atmosféra na obou stranách pokračovala i v následujících dnech. Mezi představiteli státní správy postupně převážil názor rozehnat demonstranty s použitím všech dostupných prostředků, které ovšem nebyly definovány. \n\nV poledne 4. května se navzdory policejním výzvám k rozchodu před hlavní budovou univerzity shromáždilo na dva tisíce studentů. Národní garda proti nim použila granáty se slzným plynem, které však demonstranty nijak neohrozily, protože vítr šel špatným směrem. Někteří demonstranti se naopak několika granátů sami zmocnili a neváhali je použít proti zasahujícím gardistům. Atmosféru chaosu to jen posilovalo.\n\nNárodní garda dostala povel vytlačovat studenty z pozemku univerzity. To se nepodařilo a členové gardy ustupovali před demonstranty na kopec „Blanket Hill“. Náhle došlo ke střelbě, v jejímž důsledku byli čtyři studenti na místě usmrceni a devět dalších zraněno (jeden s trvalým ochrnutím). Členové Národní gardy uvedli, že se báli o život. \n\nNeexistoval jednotný veřejný názor, ale významná část veřejnosti se po zásahu postavila na stranu studentů. Jen pět dnů po incidentu se na demonstraci ve Washingtonu, D.C. sešlo 100 000 lidí, kteří protestovali proti válce a také proti zabíjení neozbrojených demonstrantů. \n\nHlavním městem USA se současně s tím prohnala vlna nespokojenosti a vandalismu, kterou komentátoři přirovnávali k občanské válce. Z obavy o bezpečnost prezidenta USA byl dokonce Richard Nixon na několik dní evakuován z Bílého domu do Camp Davidu.\n\nPodle původního oficiálního vyšetřování došlo 4. května 1970 v areálu státní univerzity v Ohiu k nešťastné náhodě. Oficiální šetření záležitost uzavřelo s tím, že národní garda dostala ostré náboje omylem. Část gardistů měla navíc za to, že v okamžiku zmatku a panujícího napětí došlo k útoku demonstrantů střelnými zbraněmi, což bylo příčinou neplánovaného použití zbraní, to se nikdy nepotvrdilo. Zastánci postupu národní gardy tak v zásadě tvrdili, že šlo ze strany národní gardy o sebeobranu.\n\nObhájci demonstrantů naproti tomu od počátku tvrdili, že v okamžiku střelby byla většina demonstrantů již vytlačena z původního místa demonstrace a vzdálena od členů národní gardy. Navíc nebyli nijak ozbrojeni. \n"}
{"id": "1181687", "url": "https://cs.wikipedia.org/wiki?curid=1181687", "title": "Beliansky potok (přítok Popradu)", "text": "Beliansky potok (přítok Popradu)\n\nBeliansky potok je přírodní památka v oblasti PIENAP.\n\nNachází se v katastrálním území obce Spišská Belá v okrese Kežmarok v Prešovském kraji. Území bylo vyhlášeno či novelizováno v roce 2012 na rozloze 2,5201 ha. Ochranné pásmo nebylo stanoveno.\n\n"}
{"id": "1181690", "url": "https://cs.wikipedia.org/wiki?curid=1181690", "title": "FK Obolon-Brovar Kyjev", "text": "FK Obolon-Brovar Kyjev\n\nFutbolnyj klub Obolon-Brovar Kyjev (ukrajinsky: Футбольний клуб «Оболонь-Бровар» Київ) je ukrajinský fotbalový klub sídlící v Kyjevě. Klub byl založen v roce 2013 po zániku původního kyjevského Obolonu.\n\nSvé domácí zápasy odehrává na stadionu Obolon Arena s kapacitou 5 100 diváků.\n\nZdroj: \n\n"}
{"id": "1181691", "url": "https://cs.wikipedia.org/wiki?curid=1181691", "title": "Andreas Heigl", "text": "Andreas Heigl\n\nAndreas Heigl byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nRoku 1849 se uvádí jako Andreas Heigl, městský rychtář a majitel hospodářství v Mautern an der Donau.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Tulln an der Donau. Tehdy se uváděl coby zemědělec a městský rychtář. Řadil se ke sněmovní levici.\n"}
{"id": "1181692", "url": "https://cs.wikipedia.org/wiki?curid=1181692", "title": "Karukové", "text": "Karukové\n\nKarukové () jsou kmen původních indiánských obyvatel Kalifornie a jeden z největších indiánských kmenů v Kalifornii vůbec. Příslušníci této skupiny jsou mimo jiné zapsáni na seznamu federálně uznaných indiánských kmenů ještě ve dvou dalších kmenech a to \"Cher-Ae Heights Indian Community of the Trinidad Rancheria\" a \"Quartz Valley Indian Community\".\n\nMěsto Happy Camp v Kalifornii se nachází přímo ve středu někdejšího karuckého území, které se rozkládalo okolo řeky Klamath od Buff Creek přes Siskiyou County až do jižního Oregonu.\n\nSlovo „karuk“, někdy též vyslovováno jako „karok“, znamená „lid od horního toku řeky“ nebo „lid proti proudu“ a v jazyce Tolovů jsou Karukové nazývání \"Chum-ne\".\n\nKarukové hovoří svým vlastním jazykem, který spadá do Hokanské jazykové rodiny. Kmen má aktivní program na obnovu svého původního jazyka.\n\nOdhady pro velikost populací většiny původních indiánských kmenů a skupin před kontaktem s Evropany jsou velmi odlišné. Alfred L. Kroeber navrhuje číslo 1 500 v roce 1770. Sherburne F. Cook původně odhadl 2 000 a později svůj odhad zvýšil na 2 700. V roce 1910 podal Kroeber zprávu o 800 přeživších příslušnících kmene Karuků.\n\nPodle sčítání lidu z roku 2010 žije v současnosti 6 115 Karuků z nichž je 3 431 čistokrevných.\n\nOd nepaměti žili Karukové ve vesnicích podél řeky Klamath, kde se věnovali lovu, rybaření, sběru, košíkářství a rituálním tancům. Byli jediným kalifornským indiánským kmenem pěstujícím tabák. Jejich obřady trvaly i několik dní a měly za cíl vyléčit a upevnit svět, přimluvit se za dobrou úrodu a dostatek jelenů a lososů, stejně jako obnovu kolektivní dobré vůle a osobního štěstí.\n\nV létě roku 1871 a 1872 navštívil skupiny indiánů v severní Kalifornii amatérský entograf jménem Stephen Powers. Jeho vydaná pozorování přináší pohled na životy indiánů přeživších Kalifornskou zlatou horečku. Podle Powerse byli Karukové (Karokové) jedním ze tří kmenů žijících na řece Klamath, (dalšími byli Jurokové a Modokové). Také zaznamenal, že v paměti obyvatel neexistují vzpomínky na jakékoli dřívější migrace kmene, naopak se objevovaly legendy o stvoření světa a potopě, které byly zasazovány právě na území kolem řeky Klamath.\n\nKarukové pro svojí obživu vyvinuli velmi sofistikovaný systém využití rostlin a zvířat. Tyto praktiky nezahrnovaly pouze sběr přírodních plodin, ale také využívání rostlinných a živočišných materiálů jako nástrojů, oblečení i medikamentů. Karukové kultivovali jednu z forem tabáku a při přípravě úhořů využívali antibakteriálních účinků pobřežní kapradiny \"Dryopteris arguta\".\n\n"}
{"id": "1181693", "url": "https://cs.wikipedia.org/wiki?curid=1181693", "title": "Karl Krause", "text": "Karl Krause\n\nKarl Krause byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nRoku 1849 se Karl Krause uvádí jako majitel hospodářství v Trumau.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Baden. Tehdy se uváděl coby majitel hospodářství. Řadil se ke sněmovní levici.\n"}
{"id": "1181694", "url": "https://cs.wikipedia.org/wiki?curid=1181694", "title": "Kostel svatého Jiří (Jenišovice)", "text": "Kostel svatého Jiří (Jenišovice)\n\nKostel svatého Jiří v Jenišovicích je postaven v barokním stylu. Nachází se na vyvýšenině nad centrální částí obce. Pata kostela je situována v nadmořské výšce necelých 400 metrů. Je to významná památka barokní architektury, chráněná památkovou péčí a zároveň jediný římskokatolický kostel na území Římskokatolické farnosti Jenišovice.\n\nPrvní zmínka o založení kostela zasvěcenému svatému Jiří v Jenišovicích pochází z písemností Cisterciáků z kláštera Hradiště u Mnichova Hradiště z roku 1348. Kostel byl dřevěný. Po té, co v roce 1592 vyhořel, byl vybudován znovu. Opět jako dřevěný. Kolem kostela se rozprostíral hřbitov s kostnicí (dnes park).\n\nV roce 1728 se v blízkém sousedství dřevěného kostela začal stavět kostel kamenný. Stavbu kostela zaplatili Albrecht a Karel Des Fours. Stavba byla dokončena v roce 1744, tedy po 16 letech. Dne 5. května 1831 udeřil do věže kostela blesk a kostel zapálil. Požár zničil střechu a zvony. V roce 1847 byly zakoupeny zvony nové. V roce 1882 byla věž kostela osazena hodinami. Zvony z roku 1847 byly ve 40. letech 20. století odvezeny do Německa, kde měly být přetaveny na zbraně. Zpět se již nevrátily.\n\nV současné době probíhají dílčí opravy kostela.\n\nKostel má hranolovou věž. Na hlavním průčelí je nad vchodem umístěný tesaný erb hraběcího rodu Des Fours. Erby rodu jsou i v okenních vitrážích. Vpředu má kostel zvlněné průčelí, které zdobí asi v polovině výšky sochy svatého Petra a Pavla. Věž je krytá zvonovitou bání. Okraje střechy jsou osazeny barokními kuželkami se šiškami.\n\nChrámová loď je 13 metrů dlouhá, 15 metrů široká a 15,3 metrů vysoká. Vybavení kostela pochází převážně z 18. století. Tvoří ho několik historicky cenných oltářů, barokní kazatelna, pozdně barokní dřevěná křtitelnice a další. Kostel byl v 90. letech 20. století vyloupen.\n\nBaroko si libovalo v kompozičním členění staveb vůči sobě, čímž vznikala nová estetická hodnota krajiny. Významné krajinotvorné prvky zanechali na hruborohozeckém panství i Des Foursové a na sychrovském panství Rohanové.\n\nLoď kostela míří na kostel sv. Jana v Železném Brodě (byl postaven 21 let po jenišovickém kostele a Des Foursové zde mají kostnici). Je také doložena kompoziční provázanost kostela s poplužní statek Červený dvůr a zámky na Malém a Hrubém Rohozci.\n\nV roce 1820 koupil sousední panství Sychrov hraběcí rod Rohanů z Francie. Přestavba zámku zahrnovala i stanovení tří os, které se v zámku sbíhají. Jižní osa je nasměrována na věž kostela v Jenišovicích.\n\nZámek měl být také spojen s Jenišovicemi lipovou alejí (byla dokončena jen část). Rohanové proto usilovali o odkoupení panství Jenišovice od Des Foursů. Na prodeji se ale nedohodli.\n\n"}
{"id": "1181696", "url": "https://cs.wikipedia.org/wiki?curid=1181696", "title": "FK Poltava", "text": "FK Poltava\n\nFutbolnyj klub Poltava (ukrajinsky: Футбольний клуб «Полтава») je ukrajinský fotbalový klub sídlící ve městě Poltava.\n\nSvé domácí zápasy odehrává klub na stadionu Lokomotiv s kapacitou 2 500 diváků.\n\nZdroj: \n\n"}
{"id": "1181698", "url": "https://cs.wikipedia.org/wiki?curid=1181698", "title": "FK Ternopil", "text": "FK Ternopil\n\nFutbolnyj klub Ternopil (ukrajinsky: Футбольний клуб «Тернопіль») je ukrajinský fotbalový klub sídlící ve městě Ternopil. Klub byl založen v roce 2000 jako rezervní tým Nyvy Ternopil. K osamostatnění od ternopilské Nivy došlo až v roce 2007.\n\nSvé domácí zápasy odehrává klub na městském stadionu Ternopil s kapacitou 15 150 diváků.\n\nZdroj: \n\n\nZdroj: \n\n"}
{"id": "1181701", "url": "https://cs.wikipedia.org/wiki?curid=1181701", "title": "Banský potok", "text": "Banský potok\n\nNázev Banský potok má více vodních toků:\n\n"}
{"id": "1181711", "url": "https://cs.wikipedia.org/wiki?curid=1181711", "title": "Pavel Roubal", "text": "Pavel Roubal\n\nPavel Roubal (25. července 1948 Klatovy – 18. října 1990 Pelhřimov) byl český disident. \n\nVystudoval na strojní fakultě ČVUT. V lednu 1977 podepsal Chartu 77. Od roku 1977 do 1978 vázal na půdě rodinného domu v Praze Strašnicích samizdatové knihy rozepisované v rámci brněnské edice Jiřího Müllera. Začátkem července 1978, v souvislosti s návštěvou Leonida Iljiče Brežněva, byla v domě Pavla Roubala provedena domovní prohlídka a zabaveno větší množství knih připravených ke svázání. Pavel Roubal byl vzat do vazby a vyšetřován pro rozšiřování románu Dotazník Jiřího Gruši, který byl rovněž zadržen. Oba disidenti byli po necelých třech měsících z vazby propuštěni. 19. 6. 1979 se Pavel Roubal stal členem Výboru na obranu nespravedlivě stíhaných (VONS), monitoroval soudní přelíčení s politickými vězni a podával zprávy pro „Sdělení VONS“. V lednu a v únoru roku 1980 se v bytě manželů Roubalových v Častrově (okres Pelhřimov) ukrývala Drahuše Šinóglová, celostátně hledaná osoba, odsouzená pro rozmnožování samizdatů. Během domovní prohlídky v tomto bytě se ukryla v nefunkčních akumulačních kamnech a policie ji neodhalila. Pavel Roubal se také věnoval otázce životního prostředí.\nBěhem sametové revoluce 1989 Pavel Roubal organizoval protestní akce na Pelhřimovsku. \n\nS manželkou Věrou Roubalovou (roz. Lomskou), rovněž signatářkou Charty 77, měl čtyři děti Jana Roubala, Pavla Roubala, Petra Roubala a Martu Kolskou (rozenou Roubalovou).\nV roce 2009 Václav Havel zařadil ve svém projevu k výročí 17. listopadu Pavla Roubala do seznamu těch, kteří se zasloužili o svobodu.\n"}
{"id": "1181717", "url": "https://cs.wikipedia.org/wiki?curid=1181717", "title": "Sheffield Wednesday FC (rezerva a akademie)", "text": "Sheffield Wednesday FC (rezerva a akademie)\n\nSheffield Wednesday FC Development squad je rezervní tým anglického klubu Sheffield Wednesday FC. Rezerva hraje ligovou sezónu ve 2. severní divizi Premier League do 21 let. Trenérem je Neil Thompson.\n\nAkademie Sheffield Wednesday FC je výběr hráčů Sheffieldu Wednesday FC do 18 a méně let. Akademie působí ve 2. severní divizi Premier League do 18 let a v FA Youth Cupu.\n\n\"Aktuální k datu: 9. březen 2016\"\n\n\"Aktuální k datu: 9. březen 2016\"\n\n"}
{"id": "1181719", "url": "https://cs.wikipedia.org/wiki?curid=1181719", "title": "Mk 19 (granátomet)", "text": "Mk 19 (granátomet)\n\nMk 19 (také Mark 19) je americký automatický granátomet ráže 40 mm. Granáty jsou, podobně jako náboje u kulometu, přiváděny bočně pásem, který umožňuje rychlost střelby až pět ran za sekundu.\n\nMk 19 lze namontovat a používat na lafetě či na vozidlech nebo lehkých tancích, jako například HMMWV, nákladní automobil, FAV, LAV-25 nebo AAV.\n\nPůvodně byl vyvinut pro hlídkové čluny amerického námořnictva v čase války ve Vietnamu. Verze MOD 3 byla do služby přijata v roce 1983 a je dodnes ve službě.\n\n"}
{"id": "1181720", "url": "https://cs.wikipedia.org/wiki?curid=1181720", "title": "Třída D'Entrecasteaux", "text": "Třída D'Entrecasteaux\n\nTřída D'Entrecasteaux je lodní třída víceúčelových oceánských hlídkových lodí francouzského námořnictva. Plavidla jsou určena ke službě ve francouzských zámořských teritoriích, kde nahradí výsadkové lodě třídy BATRAL. Objednány byly celkem čtyři jednotky této třídy. Jejich francouzské označení je Bâtiment multi-mission (B2M). Mohou být nasazeny například při záchraně a evakuaci osob, vlečení lodí, hašení požárů, kontrole rybolovu, boji proti ilegální imigraci, pašování drog a pirátství.\n\nKontrakt na vývoj a stavbu tří jednotek této třídy (s opcí na čtvrtou) získala v prosinci 2013 francouzská společnost Kership v Concarneau. Stavbu provádí loděnice Piriou. V květnu 2015 byla uplatněna opce na čtvrté plavidlo. Prototypová jednotka \"D'Entrecasteaux\" byla postavena v letech 2014–2015. V říjnu 2015 zahájila zkoušky a v březnu 2016 byla předána francouzskému námořnictvu.\n\nJednotky třídy \"D'Entrecasteaux\":\nPlavidla jsou postavena podle civilních standardů. Jejich trup a nástavby jsou z oceli. Kromě 20 členů posádky mají kajuty pro dalších 20 osob (např. policistů) se dvěma vozidly a vybavením. Dále jsou vybavena osmimetrovým člunem, několika malými čluny RHIB a jeřábem s nosností 17 tun na překládání těžkých břemen a kontejnerů. Mohou z nich operovat potápěči. Plavidla jsou vyzbrojena dvěma 12,7mm kulomety a dvěma vodními děly. Pohonný systém tvoří dva diesely, pohánějící dva čtyřlisté lodní šrouby. Nejvyšší rychlost dosahuje 12–15 uzlů. Manévrovací schopnosti zlepšeuje příďové dokormidlovací zařízení.\n"}
{"id": "1181731", "url": "https://cs.wikipedia.org/wiki?curid=1181731", "title": "Archivační program", "text": "Archivační program\n\nArchivační program je počítačový program, který kombinuje několik souborů do jednoho archivního souboru (případně rozděleného na několik částí) pro snazší manipulaci. Archivační programy mohou používat bezeztrátovou kompresi pro zmenšení velikosti archivu.\n\nNejjednodušší archivační programy pouze vezmou seznam souborů a zřetězí jejich obsahy do archívu. Archivní soubory však musí také obsahovat metadata, přinejmenším jména a délky původních souborů. Pokročilejší archivační programy ukládají další atributy souborů jako například datum a čas vytvoření a/nebo poslední změny souboru, oprávnění případně ACL informace.\n\nProces vytvoření archivního souboru nazýváme \"archivací\" nebo \"zabalením\", získání původních souborů z archivu \"rozbalením\" nebo \"extrakcí\".\n\nK nejstarším archivačním programům patří příkaz \"archive\" v operačních systémech CTSS a Multics, který neprováděl komprimaci. Multics obsahoval také příkaz „tape_archiver“, zkráceně \"ta\" k archivaci na magnetickou pásku, který lze považovat ze předchůdce unixového příkazu \"tar\".\n\nUnixové nástroje \"ar\", \"tar\" a \"cpio\" fungují jako archivační programy, ale neprovádějí kompresi. Pro kompresi lze vybrat z programů compress, gzip, bzip2 nebo xz. V obou krocích se ke jménu souboru obvykle přidává přípona, takže například po archivaci sady souborů příkazem tar a následné kompresi archivního souboru programem gzip bude mít výsledný soubor jméno zakončené codice_1.\n\nTento přístup má své výhody:\n\n\ni nevýhody:\n\n\nArchivační program vestavěný v Microsoft Windows i archivační software třetích stran, jako například WinRAR a 7-zip, obvykle používají grafické uživatelské rozhraní. Často poskytují i rozhraní příkazového řádku. Archivační programy pro Windows provádějí archivaci i komprimaci. WinRAR a 7-zip umožňují volitelně komprimovat společně více souborů.\n"}
{"id": "1181747", "url": "https://cs.wikipedia.org/wiki?curid=1181747", "title": "285 (číslo)", "text": "285 (číslo)\n\nDvě stě osmdesát pět je přirozené číslo, které následuje po čísle dvě stě osmdesát čtyři a předchází číslu dvě stě osmdesát šest. Římskými číslicemi se zapisuje CCLXXXV.\n\n\n\nSilnice II/285 je česká silnice II. třídy vedoucí na trase Sedlec – Velichovky – Jaroměř – Městec – Nové Město nad Metují \"peáž s I/14\" – Olešnice v Orlických horách\n\n\n"}
{"id": "1181749", "url": "https://cs.wikipedia.org/wiki?curid=1181749", "title": "Vídeňská škola dějin umění", "text": "Vídeňská škola dějin umění\n\nVídeňská škola dějin umění (Wiener Schule der Kunstgeschichte) je souhrnný pojem označující vývoj základních vědeckých postupů při studiu dějin umění, které formulovalo několik generací historiků umění působících na Vídeňské univerzitě. Jejich teorie měly podstatný vliv na celé moderní dějiny umění, i když každá z navržených metod již nemá absolutní platnost. Charakteristickým rysem Vídeňské školy byla snaha postavit zkoumání dějin umění na vědecké základy, vyloučit z historického hodnocení subjektivní vkus a zavést přesné analytické postupy, pomocí nichž bylo možné interpretovat všechna umělecká díla. Samotný pojem \"Vídeňská škola dějin umění\" použil poprvé roku 1910 Vincenc Kramář a obecně přijímaným termínem se stala po publikaci článků Otto Benesche (1920) a Julia von Schlossera (1934).\nZa zakladatelskou osobnost je považován Rudolf Eitelberger, který získal hluboké znalosti umění privátním studiem a byl roku 1852 jmenován prvním profesorem dějin umění na Vídeňské univerzitě. Patřil k okruhu znalců umění, kteří se scházeli u sběratele a autora didaktické metody, založené na přímém studiu uměleckých děl Josepha Daniela Böhma. Eitelberger prosazoval, aby postižení estetických kvalit díla vzalo v úvahu historické souvislosti a prokazatelná fakta a tím se objektivizovalo. Umělecko-historické zkoumání chápal jako nutnou podmínku pro pozvednutí obecného vkusu i pro zlepšení úrovně současného umění a stal se tak vůdčí postavou historizujících slohů v rakouské architektuře a umění.\n\nPrvním Eitelbergerovým absolventem byl Moritz Thausing, který se roku 1879 stal druhým řádným profesorem dějin umění na Vídeňské univerzitě. Dílo svého učitele rozvíjel důrazem na autonomii oboru dějin umění a jeho oddělení od studia estetiky.\nThausingovi studenti Franz Wickhoff (jmenován profesorem 1891) a Alois Riegl (jmenován profesorem 1897) pokračovali v jeho přístupu k dějinám umění a rozvinuli metodu komparativní stylistické analýzy a pokusili se o objektivní hodnocení umění s vyloučením osobního vkusu. Oba přispěli k přehodnocení období pozdní antiky, které bylo předtím považováno za období úpadku. Zejména Riegl, jako otevřený zastánce positivismu, se soustředil na čistě formální kvality uměleckého díla a odmítl veškeré dohady o jeho obsahu jako metafyzickou spekulaci.\nPo předčasném úmrtí Riegla (1905) a Wickhoffa (1909) byl profesorem dějin umění jmenován jejich asistent Max Dvořák, který zprvu pokračoval také ve funkci poradce Centrální památkové komise, kterou před ním zastával Riegl. Dvořákův zájem se ale postupně soustředil na otázky obsahu uměleckého díla, které jeho předchůdci nepovažovali za předmět studia dějin umění. Dvořáka, který byl částečně ovlivněn nástupem německého expresionismu, hluboce zaujaly \"neklasické\" formální kvality manýrismu. Dvořákova idealistická metoda, později označená jako \"Kunstgeschichte als Geistesgeschichte\" (\"historie umění jako historie idejí\"), našla oddané pokračovatele v osobách Hanse Tietze and Otto Benesche.\nDvořák rovněž zemřel předčasně a jeho nástupcem byl jmenován roku 1922 Julius von Schlosser. Schlosser představoval typ klasického vzdělance, který byl po celý život hluboce zaujat italským uměním a kulturou. Byl blízkým přítelem italského filosofa Benedetta Croce a mnichovského profesora románských jazyků Karla Vosslera, pod jehož vlivem rozvinul uměleckohistorickou metodu založenou na filologických modelech. Vymezil rozdíl mezi \"Stilgeschichte\" (\"historie stylu\") vynikajících umělců a jejich jedinečných děl a \"Sprachgeschichte\" (\"historie jazyka\") výtvarného umění, která zahrnuje celé spektrum uměleckých výtvorů. Ke Schlosserově škole patřil Ernst Gombrich, Hans Sedlmayr a zakladatel uměleckohistorického strukturalismu 30. let Otto Pächt. Jejich metodologické postupy označil Meyer Schapiro jako Druhou nebo \"Novou vídeňskou školu\".\nJosef Strzygowski, který byl jmenován profesorem ve stejném roce jako Max Dvořák, zaujímá v historii Vídeňské školy unikátní postavení. Byl vehementním odpůrcem klasického pojetí historie a zastáncem antiklasického, antihumanistického a antiklerikálního názoru na svět. Na rozdíl od převažujícího zájmu historiků o Řecko a Řím, Strygowski zaměřil svou pozornost na Orient, kde se domníval, že nalezl stopy původních \"Nordických\" rysů, které byly nadřazené těm středomořským. Jako zastánce takto jednostranně formulovaného názoru se ocitl v nesmiřitelné opozici s \"ortodoxní\" větví Vídeňské školy, zejména se \"staro-humanistou\" Schlosserem, který po straně označil Strzygowského jako \"Attilu historie umění\". Tento spor vyústil nejen v ideologické, ale i faktické rozdělení Vídeňské školy na dvě instituce, které byly navzájem nezávislé. Protože Strzygowski nemohl akceptovat metodologii svých oponentů, vytvořil vlastní souhrnnou metodu \"Planforschung\", u které předpokládal, že zaručí absolutní objektivitu. Ze zpětného pohledu byla jeho metoda zcela nepoužitelná a jejím účelem bylo pouze zdůvodnění jeho těžko pochopitelných teorií. S radikální ideou pangermánství se přiblížil nacistické ideologii. Strzygowského Institut (Erstes kunsthistorisches Institut) byl po jeho odchodu do důchodu roku 1933 zrušen, ale následujícího roku založil Společnost pro komparativní historii umění (Gesellschaft für vergleichende Kunstforschung). Jeho zásluhou se historikové umění začali zajímat o neevropská umění a jeho obdiv k abstraktnímu umění, které považoval za \"Nordické\", byl krokem směrem k pochopení moderního umění.\nNástup nacismu znamenal kritický obrat v dějinách Vídeňské školy. Historikové umění, kteří byli donuceni emigrovat, se zejména v angloamerickém prostředí seznámili s odlišnými metodologickými postupy. Během války vedl školu Hans Sedlmayr, který byl autorem metody strukturální analýzy a spolu s Otto Pächtem jedním ze zakladatelů Nové vídeňské školy. Až do roku 1942 byl členem NSDAP a roku 1945 musel odejít. Vedení po něm převzal Karl Maria Swoboda, který provedl syntézu dříve neslučitelných koncepcí Schlossera a Strygowského a zbavil je ideologické nesmiřitelnosti. Roku 1963 byla vytvořena dvě další profesorská místa, která obsadili Otto Pächt a Otto Demus. Díky nim se Vídeň stala \"Mekkou\" dějin středověkého umění (\"Mekka der Mittelalterkunstgeschichte\"). Jako Professor extraordinarius byl jmenován ředitel Österreichische Galerie Belvedere Fritz Nowotny, který byl mezinárodně uznávaným expertem na moderní umění. Za nejmladšího pokračovatele Vídeňské školy byl považován historik umění a zakladatel vídeňského muzea moderního umění (Museum Moderner Kunst Stiftung Ludwig Wien) Werner Hoffmann (1928-2013), který v její tradici interpretoval moderní umění.\n\n"}
{"id": "1181750", "url": "https://cs.wikipedia.org/wiki?curid=1181750", "title": "Gersdorf an der Feistritz", "text": "Gersdorf an der Feistritz\n\nGersdorf an der Feistritz je obec, která se rozkládá v okresu Weiz, ve spolkové zemi Štýrsko v Rakousku. V lednu 2016 zde žilo 1679 obyvatel.\nÚzemí obce má rozlohu 30,07 km² a je protáhlé ve směru od severozápadu k jihovýchodu, v délce zhruba 10 km. Rozkládá se v jihovýchodní části okresu, v údolí při pravém břehu řeky Feistritz. Území je mírně kopcovité, zčásti zalesněné, s nadmořskou výškou zhruba od 300 m na jihu až po 450 m na severozápadě. Průměrná nadmořská výška je 333 m.\n\nObec je tvořena pěti místními částmi (osadami), jimiž jsou:\nV závorkách je počet obyvatel v lednu 2015.\nSousedními obcemi v okresu jsou: Sinabelkirchen a Ilztal na západě, Pischelsdorf am Kulm na severu. Na východě sousedí s obcemi okresu Hartberg-Fürstenfeld.\nZ osady Gersdorf an der Feistritz je směrem k západu rychlé napojení na Zemskou silnici B54 (Wechsel Straße). Obec je protkána silničkami místního významu, avšak na jihu se lze snadno napojit na Zemskou silnici B65 (Gleisdorfer Straße) a z ní na dálnici A2 (Süd Autobahn).\n"}
{"id": "1181751", "url": "https://cs.wikipedia.org/wiki?curid=1181751", "title": "Viktor An", "text": "Viktor An\n\nViktor An ( Виктор Ан, 안현수, \"An Hjon-su\"; * 23. listopadu 1985 Soul) je jihokorejský závodník v short tracku, který od roku 2011 reprezentuje Rusko.\n\nV roce 2002 vyhrál na mistrovství světa juniorů v short tracku víceboj, na seniorském mistrovství světa v short tracku ve stejném roce byl druhý ve víceboji, na 1000 m a 3000 m a byl členem vítězné štafety, na olympiádě 2002 skončil čtvrtý ve finále na 1000 m. Během kariéry získal na mistrovství světa dvacet zlatých, deset stříbrných a čtyři bronzové medaile, dvakrát vyhrál s jihokorejským týmem mistrovství světa družstev v short tracku, na Univerziádě 2005 získal tři zlaté, má také šest zlatých a jednu stříbrnou medaili z Asijských zimních her. Je nejúspěšnějším shorttrackařem v olympijské historii: získal šest zlatých a dvě bronzové medaile, stal se také prvním, kdo vyhrál v tomto sportu všechny olympijské disciplíny. Na olympiádě 2006 byl se ziskem tří zlatých a jedné bronzové medaile nejlepším sportovcem her.\n\nPřed olympiádou v roce 2010 byl zraněný a nedostal se do jihokorejské nominace. Následoval Anův spor s vedením jihokorejského svazu, který vyústil v jeho rozhodnutí reprezentovat jinou zemi. Původně usiloval o americké občanství, ale v roce 2011 dostal výhodnou nabídku od Rusů, aby posílil jejich tým před domácí olympiádou v Soči. Přijal také ruské jméno Viktor na počest zpěváka Viktora Coje. V Soči vyhrál závody na 500 m, 1000 m a štafetu, byl třetí na 1500 m, při svém návratu překvapil silovým pojetím, které využil na sprinterských tratích, kde se mu předtím dařilo méně. Stal se prvním zimním olympionikem, který získal zlato v barvách dvou různých zemí a jako první mužský sportovec získal pro samostatné Rusko na zimní olympiádě tři zlaté medaile. Po hrách mu byl udělen Řád Za zásluhy o vlast. Vybojoval pro Rusko také pět zlatých medailí na mistrovství Evropy v short tracku 2014 v Drážďanech.\n\nŽije v petrohradském mrakodrapu Kníže Alexandr Něvský s manželkou U Na-ri a dcerou Jane (* 2015).\n\n"}
{"id": "1181753", "url": "https://cs.wikipedia.org/wiki?curid=1181753", "title": "Seznam dílů pořadu Ondra Kutil", "text": "Seznam dílů pořadu Ondra Kutil\n\nSeznam dílů pořadu Ondra Kutil uvádí přehled všech částí tohoto pořadu vysílaných internetovou televizí Stream.cz.\n\n\n"}
{"id": "1181755", "url": "https://cs.wikipedia.org/wiki?curid=1181755", "title": "Kostel svatého Martina (Břvany)", "text": "Kostel svatého Martina (Břvany)\n\nKostel svatého Martina je římskokatolický farní kostel zasvěcený svatému Martinovi v Břvanech v okrese Louny. Od roku 1964 je chráněn jako kulturní památka. Stojí v areálu zrušeného hřbitova na jižním okraji vesnice.\n\nKostel byl postaven v pozdně gotickém slohu roku 1501. Reliéf svatého Martina zasazený pod štít přístavku pochází z šestnáctého století. V roce 1720 byla horní část věže zbořena a znovu postavena podle barokních plánů architekta Pavla Ignáce Bayera.\n\nJednolodní kostel s neodsazeným presbytářem je orientovaný k východu. K severní straně přiléhá čtverhranná věž s obdélnými a půlkruhově zakončenými okny. K protější jižní straně je přiložen přístavek s kaplí božího hrobu, která původně sloužila jako předsíň. Z jižní strany do kaple vede profilovaný portál v pravoúhlém rámci obklopeném navíc hrotitým obloukem, jehož část vystupující z fasády byla odtesána. Nad portálem je reliéf svatého Martina a ještě nad ním rovnoramenný vpadlý kříž. Polygonálně uzavřený presbytář podpírají opěráky s tesanými erbovními štítky a osvětluje ho šestice velkých hrotitých oken. Valeně zaklenutá sakristie se nachází v přízemí věže a vchází se do ní hrotitým portálkem z presbytáře. Stejnou klenbu má také kaple božího hrobu.\n\nHlavní raně barokní oltář ze druhé poloviny sedmnáctého století je zdoben obrazy svatého Martina a svatého Josefa z devatenáctého století. Boční oltáře jsou rokokové a zasvěcené svatému Janu Nepomuckému a Panně Marii. Obrazem Krista a evangelistů zdobená kazatelna je ze sedmnáctého století. Výbavu doplňují barokní kamenná křtitelnice s původním dřevěným víkem a obrazy Narození Páně a Poslední večeře ze druhé poloviny osmnáctého století.\n\n"}
{"id": "1181757", "url": "https://cs.wikipedia.org/wiki?curid=1181757", "title": "Orebice", "text": "Orebice\n\nOrebice jsou rodem hrabavých ptáků z čeledi bažantovitých.\n\nJedná se o zavalité ptáky střední velikosti, s krátkým, ale silným zobákem. Délka je kolem 35 cm, váha do 1 kg. Základní zbarvení na zádech, bříše a hlavě je šedé až šedohnědé. Hrdlo je bílé, obepnuté výrazným černým pruhem. Na bocích jsou černobílé letky.\n\nOrebice jsou monogamní, vytvářejí hnízdní páry. Samice snáší 8–12 vajec, z nichž se po zhruba 23 dnech líhnou malá ptáčata. Po skončení hnízdění se orebice na zbytek roku seskupují do hejn o řádově desítkách jedinců.\n\nOrebice se vyskytují v jižní Evropě, severní Africe a v pásu Asie od Turecka a předního Východu přes stepi a horské oblasti centrální Asie až ke Žlutému moři. Výskyt ve Velké Británii není původní, orebice rudá \"(Alectoris rufa)\", sem byla introdukována. Dva poddruhy se také izolovaně vyskytují v jižní části Arabského poloostrova.\n\nJe uznáváno celkem sedm recentních druhů orebic.\n\n"}
{"id": "1181758", "url": "https://cs.wikipedia.org/wiki?curid=1181758", "title": "Bouzovská vrchovina", "text": "Bouzovská vrchovina\n\nBouzovská vrchovina je nejjižnější podcelek Zábřežské vrchoviny. Od zbytku Zábřežské vrchoviny (Mírovské vrchoviny) ji odděluje řeka Třebůvka, od Drahanské vrchoviny řeky Nectava a Romže. Nejvyšším vrcholem jsou Zahálkovy skalky (610 m n. m.) nad obcí Kladky. Nejznámějším vrcholem je Velký Kosíř (442 m n. m.). Reliéf vrchoviny zaujímá výšky mezi 300 – 600 m n. m.\n\nMezi největší obce patří Kladky, Bouzov či Luká. V oblasti se nacházejí Javoříčské a Mladečské jeskyně a přírodní parky Kladecko a Bohdalov-Hartinkov.\n\nZ geologického hlediska je severozápadní část Bouzovské vrchoviny budována komplexem fylitů a svinsko-vanovským krystalinikem. Jsou do nich vkleslé cenomanské a turonské horniny. Jihovýchodní část budují spodnokarbonské břidlice a droby s pruhem jesenecko-mladečského devonu, vyvinutého převážně ve vápencové facii. V okrajových částech vrchoviny jsou spodnotortonské a pliocenní sedimenty a mocné polohy mladopleistocenních spraší. (Vladimír Panoš, 1964; Jaromír Demek et al., 1987).\n\n"}
{"id": "1181760", "url": "https://cs.wikipedia.org/wiki?curid=1181760", "title": "Clifford Antone", "text": "Clifford Antone\n\nCliffon Antone (27. října 1949 – 23. května 2006) byl majitel hudebního klubu Antone's a hudební poradce bluesových umělců jako Stevie Ray Vaughan, Jimmie Vaughan či Gary Clark, Jr.\n\nNarodil se v řecko-americké rodině, jeho rodiče se přistěhovali do Port Arthur ve východním Texasu. Roku 1968 se přestěhoval do Austinu, kde studoval na The University of Texas at Austin, ale byla u něj nalezena marihuana a musel školu opustit. Antone po vyloučení zůstal v Austinu a ovlivněn texaským blues otevřel svůj vlastní klub, který nazval Antone's. Roku 1987 založil nezávislou nahrávací společnost Antone's Records and Tapes, a později také obchod s bluesovou hudbou. Antone také přednášel na Texaské univerzitě historii blues. Po jeho smrti prohlásil austinský starosta, že Austin je centrem živé hudby díky Cliffonu Antonovi.\n\n"}
{"id": "1181763", "url": "https://cs.wikipedia.org/wiki?curid=1181763", "title": "Velekur", "text": "Velekur\n\nVelekur je české označení dvou rodů hrabavých ptáků z čeledi bažantovitých.\n\n"}
{"id": "1181764", "url": "https://cs.wikipedia.org/wiki?curid=1181764", "title": "Psittacara", "text": "Psittacara\n\nPsittacara je jedním ze čtyř rodů aratingů. Jsou to střední až velcí ptáci žijící ve Střední a Jižní Americe. Nadřazená čeleď jsou papouškovití. Až do roku 2013 se předpokládalo, že všechny druhy z tohoto rodu patří do rodu \"Aratinga\", avšak toto tvrzení bylo vyvráceno. Celkový počet podřazených druhů je jedenáct.\n\nMezi nejznámější zástupce patří aratinga červenolící, druh, běžně chovaný v zajetí, a aratinga zelený. I přesto jsou ptáci z rodu \"Aratinga\" oblíbenější, než zástupci rodu \"Psittacara\". Rozdíly mezi nimi ale nejsou příliš velké.\n\nAratingové z rodu \"Psittacara\" se podobají těm z rodu \"Aratinga\" i \"Eupsittula\"; jejich zbarvení je převážně zelené s pestřejším peřím na hlavě. Mimo to se ale nejedná o příliš výrazné ptáky. Žijí v menších skupinkách a vyhledávají suché husté lesy. Živí se ovocem, ořechy nebo rostlinami, pěstovanými na plantážích; rýží, kukuřicí a podobně.\n\nObecně jsou arartingové běžně dostupní ptáci, které je možné vidět i v klecích chovatelů, ale existují i výjimky. Například aratingu sokorskému přísluší status ohrožený, dále pak aratinga zelenokřídlý a kubánský mají status zranitelný. Méně významný je pak aratinga červenolící, který má dle IUCN status téměř ohrožený.\n\n\n"}
{"id": "1181766", "url": "https://cs.wikipedia.org/wiki?curid=1181766", "title": "Tunel do věčnosti", "text": "Tunel do věčnosti\n\nTunel do věčnosti je název české antologie osmi angloamerických vědeckofantastických povídek z padesátých let 20. století, kterou roku 1999 vydalo nakladatelství Albatros. Výbor uspořádal Ondřej Müller, povídky přeložili Jarmila Emmerová, František Jungwirth, Pavel Medek, Gerta Pospíšilová a Vladimír Svoboda\n\nSvazek obsahuje tyto povídky:\n\n"}
{"id": "1181767", "url": "https://cs.wikipedia.org/wiki?curid=1181767", "title": "Isabela Savojská", "text": "Isabela Savojská\n\nIsabela Savojská (11. březen 1591 - 28. srpen 1626) byla dcerou Karla Emanuela I. Savojského a Kateřiny Michaely Španělské. Jejími prarodiči z matčiny strany byli Filip II. Španělský a Alžběta z Valois, z otcovy strany Emanuel Filibert Savojský a Markéta z Valois. Byla korunní princeznou Modeny, ale zemřela dříve, než její manžel zdědil vévodství.\n\nIsabela se narodila v Turíně jako dcera Karla Emanuela I. Savojského a Kateřiny Michaely Španělské, dcery Filipa II. Španělského a Alžběty z Valois.\n\n22. února 1608 se provdala za Alfonsa, korunního prince Modeny, syna Cesara d'Este a Virginie Medicejské. Manželství bylo šťastné, Alfons svou manželku miloval a byl k ní loajální. Po dvou letech se jim narodil syn, František, který se stal otcovým nástupcem. Isabelina smrt 28. srpna 1626 zlomila Alfonsovi srdce, nikdy se už neoženil a zemřel v roce 1644. Zemřela při porodu ještě před tím, než se stal její manžel vévodou, nebyla tak nikdy modenskou vévodkyní.\n\nIsabela s Alfonsem spolu měli čtrnáct dětí:\n\n"}
{"id": "1181773", "url": "https://cs.wikipedia.org/wiki?curid=1181773", "title": "Eparchie stryjská", "text": "Eparchie stryjská\n\nStryjská eparchie ( \"Eparchia Striensis\", \"Стрийська єпархія Української греко-католицької церкви\") je eparchií Ukrajinské řeckokatolické církve se sídlem ve Stryji. Je sufragánní vůči Lvovské ukrajinské archieparchii.\n\nEparchie byla zřízena Biskupským synodem Ukrajinské řeckokatolické církve dne 21. července 2000. Území diecéze bylo vzato z území Lvovské ukrajinské archieparchie, při zřízení byla eparchie stryjská její sufragánní diecézí, ale v letech 2005 - 2011 byla Stryj sufragání k archieparchii kyjevské.\n\n\n"}
{"id": "1181774", "url": "https://cs.wikipedia.org/wiki?curid=1181774", "title": "Vlněna", "text": "Vlněna\n\nVLNĚNA, vlnařské závody, státní podnik byl socialistický textilní podnik v Brně vyrábějící vlněné látky. Podnik navázal a využíval budovy, stroje a know-how několika tradičních brněnských i mimobrněnských textilních továren, jejichž přímá historie sahá do 18. století. V obecném povědomí se pojem Vlněna stal synonymem názvu pro rozsáhlý tovární areál v brněnské čtvrti Trnitá, mezi ulicemi Přízova, Mlýnská a Dornych. Další továrny zaniklého socialistického podniku koncernového typu s názvem Vlněna, např. v Brněnci, Svitávce nebo v Brně na ulici Cejlu toto pojmenování v obecném povědomí ztratily.\n\nVlněna byl jeden z nejstarších a i nejrozsáhlejších továrních komplexů na zpracování vlny v Brně. Nacházel se mezi ulicemi Dornych, Přízova a Mlýnská.\n\nPočátky historie tohoto komplexu sahají do 18. století, kdy zde, ve východní části předměstské čtvrti Náhon, vznikla textilní manufaktura Josefa Biegmanna. V první půli 19. století továrnu provozovala rodina Bochnerů. Z tohoto období pochází správní a rezidenční budova, palác Edmunda Bochnera von Stražisko, jež byla postavena v roce 1867 podle návrhu Josefa Arnolda. V druhé polovině 19. století až do arizace provozovala textilní továrnu rodina Stiassny. Druhá část továrního komplexu při ulici Dornych byla vybudována firmou Paul Neumark v druhé polovině 19. století. Nacházela se zde jedna z nejmodernějších přádelen na mykanou přízi ve střední Evropě. Dílčí úpravy a dostavby budov prováděl pro svého investora mezi lety 1924 – 1938 pravděpodobně i architekt Ernst Wiesner. Po konfiskaci majetku rodiny Stiassny zakoupil továrnu na začátku války německý továrník Julius Kunert.\n\nPo druhé světové válce byla továrna znárodněna a sloučena do národního podniku Vlněna. Sloučeny byly i do té doby oddělené továrny, které po roce 1945 vytvořily jeden rozsáhlý areál. Ve správní budově Bochnerova paláce bylo umístěno podnikové ředitelství národního podniku Vlněna. Objekt byl k textilní výrobě využíván až do roku 2008, kdy byla odstavena poslední linka menší soukromé firmy Vlnako, jež pokračovala v tradiční vlnařské výrobě.\n\nAreál tvořily různorodé budovy, od nejstarších zděných, často s litinovými sloupy, nebo dřevěnými záklopovými stropy a po dominantní železobetonové skeletové konstrukce ve tvaru písmene L, které tvořily nároží ulice Dornych a Přízova. Za tradičně nejhodnotnější části areálu je považován neorenesanční Bochnerův palác z 60. let 19. století. Jedinečný byl však tento areál jako celek.\n\nPo roce 2008 se areál nacházel v neutěšeném stavu. Přes snahu památkářů, aby byl objekt jako komplex uznán kulturní památkou, případně alespoň jeho nejhodnotnější část, Ministerstvo kultury tyto návrhy zamítlo. Jedním z původních záměrů jak budovy využít, bylo po vzoru západních realizací vystavět v prostorech loftové byty. Tento projekt však nebyl uskutečněn z důvodu přílišné finanční náročnosti. Částečně byly prostory využívány pro dílny desítek řemeslníků a ateliéry brněnských umělců. Mezi nejznámější ateliéry patřil ten s názvem Šestá větev (dříve sídlil v areálu Zbrojovky Brno), který zde sídlil již čtvrtým rokem. Působila zde například malířka Lenka Pilařová, konzervátorka a restaurátorka Olga Piperová Taušová, dále designér lamp Jan Novotný a architekti Alžběta Sukačová, Martin Hlavsa a Petr Bureš. Nacházela se zde také hospoda, truhlárna, tiskárna, několik prodejen či autoservis.\n\nOd roku 2013 vznikaly projekty na oživení areálu. Konaly se zde výstavy a koncerty. Objekt Vlněny byl využíván především nezávislou scénou, kdy se měnila na dočasný pop-up klub, který měl za úkol přitáhnout do této opomíjené části města Brna návštěvníky. Mezi účinkujícími byla například Monika Načeva a Justin Lavash. Konalo se zde také několik ročníků multižánrového festivalu Vlna. Všechny tyto snahy ale selhaly a Vlněna byla roku 2016 zbourána.\n\nNa jaře roku 2016 bylo vlastníkem objektu, firmou CTP, započato s celkovou dlouho plánovanou demolicí objektu. Po demolici posledních domů zde začal majítel stavět kancelářský komplex. Plánuje se zde postavit až 13 nových moderních domů. Předpokládají se zde nájemci z řad velkých, převážně nadnárodních firem a prostory pro podnikaní. Dále je zde počítáno i s dvoupatrovými garážemi, kancelářemi, byty či studii. Z původního areálu Vlněny se zachovala pouze správní a rezidenční budova Bochnerova paláce. Zde má v přízemí vzniknout restaurace a v horních patrech kanceláře.\n"}
{"id": "1181775", "url": "https://cs.wikipedia.org/wiki?curid=1181775", "title": "Nokia 2700 Classic", "text": "Nokia 2700 Classic\n\nNokia 2700 classic je multimodální GSM mobilní telefon od společnosti Nokia. Je vybaven fotoaparátem, FM rádiem, připojením bluetooth, podporuje přehrávání multimedií a několik internetových aplikací (Webový prohlížeč, E-mailový klient a Instant messaging). Je sestaven v Rumunsku.\n\n\n\n\n\n\n\n\n\n\n\n\n"}
{"id": "1181776", "url": "https://cs.wikipedia.org/wiki?curid=1181776", "title": "Muzeum průmyslových železnic", "text": "Muzeum průmyslových železnic\n\nMuzeum průmyslových železnic (MPŽ) se nachází ve Zbýšově v okrese Brno-venkov v areálu bývalého dolu Jindřich II. Jedná se o spolek – neziskovou organizaci zabývající se dokumentací, záchranou, renovacemi a muzejní prezentací úzkorozchodných železničních vozidel.\n\nV roce 1991 vznikl Klub průmyslových železnic (KPŽ), jehož cílem byla záchrana slovenských lesních železnic, provozní dokumentace a železniční techniky. V Brně-Černovicích byla v letech 1991–1994 pro získané exponáty vybudována na soukromém pozemku předváděcí trať. Ve sbírce bylo šest lokomotiv a patnáct vozů. Postupem doby se sbírka rozrůstala o další exponáty a také rozšiřovala se i členská základna KPŽ. Dne 1. března 1994 byl KPŽ přeregistrován na Muzeum průmyslových železnic Brno (MPŽ). Ve vlastnictví muzea bylo deset lokomotiv a 30 vozů. Dne 12. května 1995 byly převezeny dvě lokomotivy a dva vagony do Mladějova, kde MPŽ zahájilo spolupráci na záchraně mladějovské úzkorozchodné dráhy. V květnu 1997 byla podepsána smlouva o pronájmu dráhy mezi zástupci MPŽ a Moravskými šamotovými a lupkovými závody Mladějov. V roce 2004 byl pronájem ukončen. Roku 2005 získalo Muzeum průmyslových železnic vlečku Zastávka – Zbýšov. V areálu bývalého dolu Jindřich II ve Zbýšově byla zahájena výstavba zázemí a nové dráhy. Původní trať o rozchodu 1435 mm byla postupně přestavěna na úzkorozchodnou železnici s rozchodem 600 mm a zprovozněna. V roce 2006 bylo ve sbírce na 150 exponátů parních a elektrických lokomotiv, motorových lokomotiv, osobních a nákladních vagónů a další traťové mechanismy. Lokomotivy a vagóny byly shromážděné ze zrušených dolů, lomů, cihelen a jiných průmyslových úzkorozchodných železnic z celé ČR. V novém místě na ploše 1000 m² bylo muzeum zpřístupněno v roce 2007. Mezi nejstarší provozuschopné unikáty patří elektrická lokomotiva Siemens z roku 1908.\n\nTěžištěm sbírek je poválečné období, kdy v Československu došlo k největšímu rozmachu sériové výroby úzkorozchodných lokomotiv a vozů pro průmyslové dráhy. To dokumentuje ucelená vývojová řada motorových lokomotiv středního výkonu (30 ks) vyráběná od padesátých let 20. století v ČKD – typy BN 30 (1953), BN 30U (1959), BN 30R (1961), což byly nejčastěji provozované lokomotivy na většině československých povrchových průmyslových drah. Mezi stroje ojedinělé konstrukce patří spojnicová BN 60 (ČKD, rok 1952), jediný dochovaný kus tohoto typu, nebo BNE 25 a BNE 50 (ČKD, z let 1950 a 1952), zajímavé nejen na svou dobu jedinečným elektrickým přenosem výkonu. K nejstarším motorovým lokomotivám patří typ MD2 výrobce Orenstein & Koppel z roku 1940.\n\nMuzeum v roce 2010 založilo společně s obcemi Zbýšov, Babice u Rosic a Zastávka obecně prospěšnou společnost Regionální úzkorozchodná železnice, která zabezpečuje dostavbu, údržbu a provoz úzkorozchodné železnice Zastávka u Brna – Babice u Rosic – Zbýšov a provozování muzea průmyslových železnic v areálu bývalého dolu Jindřich II ve Zbýšově. Tato původně uhelná dráha byla postavena v roce 1862 v délce 2,7 km s odbočkou na důl Jindřich v km 2,6. Provoz na trati, která má stoupání až 35 ‰, což ji v době vzniku řadilo k nejstrmějším ve střední Evropě, byl ukončen se zánikem činností černouhelných dolů Jindřich II a Antonín v roce 1992.\n\nÚzkorozchodná dráha, dlouhá 1,3 km a vybudovaná na tělese původní vlečky, začíná ve Zbýšově a vede do zastávky Babice u Rosic. V roce 2009 byla trať dlouhá 800 m, plán počítá se čtyřmi kilometry. Po dostavbě zbylé části dráhy do Zastávky budou moci návštěvníci přestoupit v této stanici z vlaků na trati Brno–Jihlava do vláčků Regionální úzkorozchodné železnice. Před zahájením turistické sezóny 2016 byla dráha prodloužena o 300metrový úsek k bývalému dolu Ferdinand. Pro nadcházející rok má spolek v plánu dokončit trať až do Zastávky.\n\n"}
{"id": "1181777", "url": "https://cs.wikipedia.org/wiki?curid=1181777", "title": "Louis de Marillac", "text": "Louis de Marillac\n\nLouis de Marillac, hrabě de Beaumont-le-Roger (1573 – 10. května 1632, Place de Grève, Paříž) byl francouzský voják a šlechtic, bratr francouzského politika Michela de Marillac. Dosáhl hodnosti maršála Francie. Ačkoli proti němu nebyly žádné důkazy, byl v roce 1630 na příkaz kardinála Richelieua zatčen, souzen za velezradu a roku 1632 popraven.\n\nZa vlády Jindřicha IV. žil na jeho dvoře. Díky funkci, kterou zde vykonával, byl v častém kontaktu s králem. Poté působil jako guvernér Verdunu a velitel armády v Champagni. Roku 1629 byl jmenován maršálem Francie. Po boku Ludvíka XIII. se účastnil obléhání La Rochelle.\n\nDne 10. listopadu 1630 byl Louis de Marillac jmenován velitelem armády v Itálii, kde právě probíhala Válka o dědictví mantovské. V té době se jeho bratr Michel de Marillac stal účastníkem neúspěšného spiknutí, jehož cílem bylo svržení kardinála Richelieu z pozice prvního ministra Francie. Tento pokus o odstranění Richelieua se nazývá Den oklamaných. Existovalo podezření, že by maršál Marillac mohl s armádou táhnout svému bratrovi na pomoc. Ačkoli proti němu nebyly žádné důkazy, byl na příkaz Richelieua zatčen a obviněn z velezrady. Přelíčení s Marillacem se konalo před zvláštním tribunálem, jehož členy vybral osobně kardinál Richelieu. Protože soudci neprojednávali případ zcela podle kardinálových představ, bylo jednání přesunuto do domu v Rueilu, který Richelieu vlastnil. Jednalo se o formu nátlaku na členy tribunálu. Celý proces dohromady trval osmnáct měsíců a maršál Marillac v něm byl odsouzen k trestu smrti a následně popraven na náměstí de Grève v Paříži. Záznamy o jednání soudu byly příkazem krále Ludvíka XIII. zničeny.\n\nPoprava Louise de Marillac měla působit jako exemplární trest, který měl zabránit dalšímu spiknutí proti vévodovi de Richelieu. Nespravedlnost tohoto rozhodnutí ale také vyvolala ve Francii vlnu nesouhlasu.\n\nNeteří maršála de Marillac byla svatá Louisa de Marillac.\n"}
{"id": "1181779", "url": "https://cs.wikipedia.org/wiki?curid=1181779", "title": "Velekur (Tetraogallus)", "text": "Velekur (Tetraogallus)\n\nVelekur (\"Tetraogallus\") je rod hrabavých ptáků z čeledi bažantovitých.\n\nVelekuři jsou větší ptáci s rozpětím křídel až 97 cm a váhou až přes 3,5 kg. Obývají alpínské louky a kamenité svahy nad horní hranicí lesa. V zimě vydrží teploty až -40 °C. Nejsou dobří letci, umí však rychle běhat.\n\nRod zahrnuje celkem pět druhů. Výskyt je omezen pouze na Eurasii, vysoká pohoří od Kavkazu a Malé Asie k Altaji a Himálaji.\n\n"}
{"id": "1181781", "url": "https://cs.wikipedia.org/wiki?curid=1181781", "title": "Borovice větromilná", "text": "Borovice větromilná\n\nBorovice větromilná (\"Pinus anemophila\") je laoská pětijehličná borovice.\n\nStálezelený jehličnatý strom, dorůstající do výšky 25 m. Kmen dosahuje průměru 1,2 m. Větve jsou tuhé. Koruna je u starších stromů seshora rovná. Borka je s podélnými brázdami, šupinatá a loupající se. Letorosty jsou tenké a ojíněné. Jehlice jsou měkké a vzpřímené, seshora světle zelené a vyskytují se ve svazečcích (\"Fasciculus\") po 5 ; jehlice jsou 3-8 cm dlouhé a 0,75-1,1 mm široké, na okrajích pilovité; na vnitřních stranách s řadami průduchů (\"Stomata\"); s brzy opadávajícími svazečkovými pochvami.\n\nSamičí (semenné) šištice - šišky (\"Megastrobilus\") jsou vejčité až elipsovité a na 2 cm dlouhých stopkách; šišky jsou 4,5-10,5 cm dlouhé a rozevřené 4,5-6,5 cm široké a vyskytují se u základen letorostů po jedné nebo v přeslenech po 2-3 . Největší šupiny šišek jsou 2,5-3 cm dlouhé a 2 cm široké. Výrůstky (\"Apophysis\") jsou klínovité až okrouhlé a pevné, se zvednutými nebo přímými předními okraji. Přírůstek prvního roku (\"Umbo\") je plochý, na konci šupiny a 5-7 mm široký. Semena jsou 7-9,5 mm dlouhá. Křídla semen jsou přirostlá a 8-19 mm dlouhá.\n\nBorovice větromilná se vyskytuje endemicky v Laosu (plošina Phou Ak v provincii Khammouan).\n\nStrom rostoucí v nadmořských výškách 800-1100 m na skalnaté plošině pískovcového původu. Strom zde tvoří smíšené porosty například s ketelerkou \"Keteleeria evelyniana\", pazeravem \"Calocedrus macrolepis\", dakrydiem \"Dacrydium elatum\" a dalšími.\n\nBorovice větromilná byla objevena v roce 2006  a vyskytuje se v jedné populaci čítající kolem 300 dospělých jedinců. Populace stromu se vyskytuje v chráněné a málo osídlené oblasti. Žádná konkrétní ohrožení pro strom nejsou známa. \n\n"}
{"id": "1181784", "url": "https://cs.wikipedia.org/wiki?curid=1181784", "title": "Zemské volby v Bádensku-Württembersku 2016", "text": "Zemské volby v Bádensku-Württembersku 2016\n\nZemské volby v Bádensku-Württembersku v roce 2016 se konaly dne 13. března od 8 do 18 hodin současně se zemskými volbami v Sasku-Anhaltsku a v Porýní-Falci. Bylo to přibližně pět let po volbách v roce 2011. Občané žijící v této spolkové zemi měli také právo volit písemnou formou.\n\nPo volbách v roce 2011 byla v zemském sněmu nejsilněji zastoupena Křesťanskodemokratická unie, které při zisku 39 % připadlo 60 mandátů. Zemskou vládu ovšem sestavila koalice dvou dalších stran, Svaz 90/Zelení s 36 mandáty při 24,2 % a Sociálnědemokratická strana Německa s 35 mandáty při 23,1 %. Poslední ve sněmu zastoupenou stranou byla Svobodná demokratická strana se ziskem 7 mandátů při 5,3 %. Ministerským předsedou, tedy předsedou vlády Bádenska-Württemberska, byl zvolen Winfried Kretschmann (* 17. května 1948). Kretschmann je prvním a doposud jediným předsedou zemské vlády v Německu za stranu Svaz 90/Zelení, a brzy se stal jedním z nejznámějších politiků v Německu.\n\nPrůzkumy v posledních měsících před volbami v roce 2016 vedly k předpokladu, že si Křesťanskodemokratická unie pohorší o více než deset procent, naopak přes deset procent měla získat nová strana Alternativa pro Německo. Polepšit si měl i Svaz 90/Zelení a naopak Sociálnědemokratická strana Německa měla ztratit. Svobodné demokratické straně slibovaly průzkumy mírné zvýšení jejího zisku o jeden až dva procentní body.\n\nDalší strany měly podle průzkumů zůstat pod hranicí uzavírací klauzule, stanovené na pět procent. Nejblíže jejímu překonání stejně jako v roce 2016 měla být Levice se ziskem zhruba tří procent.\n\nVe volbách se na prvním místě umístili Zelení (30,3 %, 47 mandátů), vedení opět Winfriedem Kretschmannem. Jen na druhém místě skončila Křesťanskodemokratická unie (CDU, 27 %, 42 mandátů), na třetím Alternativa pro Německo (AfD, 15,1 %, 23 mandátů), na čtvrtém Sociálnědemokratická strana Německa (SPD, 12,7 %, 19 mandátů) a na pátém Svobodná demokratická strana (FDP, 8,3 %, 12 mandátů). Další strany skončily pod hranicí uzavírací klauzule, první z nich byla Levice se ziskem 2,9 %.\n\nPřestože si Zelení oproti volbám v roce 2011 polepšili o přibližně 6,1 procentních bodů a naopak CDU ztratila nejvíce ze všech stran, zhruba 12 procentních bodů, ztratila koalice Zelených a SPD většinu, neboť i SPD ztratila, byť „jen“ přibližně 10,4 procentních bodů. Nováček AfD vyrostl na 15,1 % z nuly. Po volbách vznikla dne 12. května 2016 druhá vláda Winfrieda Kretschmanna jako první koaliční vláda Svazu 90/Zelených a CDU, která je vedená Zelenými.\n\n"}
{"id": "1181786", "url": "https://cs.wikipedia.org/wiki?curid=1181786", "title": "Solvyčegodsk", "text": "Solvyčegodsk\n\nSolvyčegodsk () je město v Archangelské oblasti Ruské federace. Při sčítání lidu v roce 2010 mělo 2460 obyvatel.\n\nSolvyčegodsk leží na pravém břehu Vyčegdy, pravého přítoku Severní Dviny. Od Archangelsku, správního střediska oblasti, je vzdálen zhruba 480 kilometrů na jihovýchod.\n"}
{"id": "1181797", "url": "https://cs.wikipedia.org/wiki?curid=1181797", "title": "Jan Kocín z Kocinétu", "text": "Jan Kocín z Kocinétu\n\nJan Kocín z Kocinétu (14. únor 1543 Písek – 26. březen 1610 Praha) byl český historik, právník, překladatel a spisovatel humanistické orientace, jeden z nejbližších spolupracovníků Daniela Adama z Veleslavína. Psal česky i latinsky.\nVystudoval na Karlově univerzitě v Praze. Poté učil na městských školách. V letech 1568–1577 cestoval po Francii, Německu a Itálii. V Padově nabyl právnického vzdělání (1575–1577). V roce 1577 se vrátil do Prahy a byl jmenován písařem Menšího Města pražského. Záhy začal úzce spolupracovat s Veleslavínem a jeho nakladatelstvím. Roku 1571 získal šlechtický přídomek z Kocinétu. Byl pravděpodobně tajným přívržence Jednoty bratrské.\n\nNěkolik děl antických autorů vydal již při svém pobytu v zahraničí. Pro Veleslavínovo nakladatelství přeložil \"Historii církevní\" Eusebia Pamfilia (1594) a \"Historii církevní\" Kassiodorovu (zvanou též \"Tripartita\"), \"Kroniku novou o národu tureckém\" (1594) či komentáře štrasburského humanisty Johannese Sturma k Aristotelově \"Rétorice\". Podle latinské předlohy sepsal \"Rozmlouvání o moru\" (1582). Roku 1592 vydal významný právní spis \"Joanis Bodini Nova distributio iuris universi\" (\"Jana Bodina Nové rozvržení práva veškerého\"). Jeho nejpůvodnějším spisem byla \"Abeceda zbožné manželky a rozšafné hospodyně\" z roku 1585.\n\nLiterární historik Jaroslav Vlček o něm soudil, že „hověl potřebám a vkusu doby, jejíhož proudu neřídil“.\n\n"}
{"id": "1181803", "url": "https://cs.wikipedia.org/wiki?curid=1181803", "title": "Dušan Tóth", "text": "Dušan Tóth\n\nDušan Tóth (* 8. února 1971, Plavé Vozokany) je bývalý slovenský fotbalista, obránce. Po skončení aktivní kariéry působí jako trenér.\n\nV československé hrál za Duklu Banská Bystrica. Nastoupil v 11 ligových utkáních. Gól v československé lize nedal. Ve slovenské lize hrál za Duklu Banská Bystrica a 1. FC Košice, nastoupil ve 187 ligových utkáních a dal 11 gólů. Vítěz slovenské ligy 1996/97 a 1997/98 s 1. FC Košice. Vítěz Slovenského poháru 1997. Za reprezentaci Slovenska nastoupil v 5 utkáních. V Lize mistrů UEFA nastoupil ve 4 utkáních a dal 1 gól a v Evropské lize UEFA nastoupil v 1 utkání.\n\n\n\n"}
{"id": "1181813", "url": "https://cs.wikipedia.org/wiki?curid=1181813", "title": "Zajíc africký", "text": "Zajíc africký\n\nZajíc africký (\"Lepus capensis\") je druh zajíce žijící v Africe, v západních částech Asie a některých ostrovech Středomoří. Jeho domovinou jsou polopouště, křovinatá krajina, stepi, suché savany a horské oblasti tropů a subtropů. Má šedohnědou až pískovou barvu srsti a okolo očí světlý prstenec. Samice bývá větší než samec. Živí se různými částmi rostlin, především travními porosty. Uplatňuje i, podobně jako jiní zajíci a králíci, koprofágii, neboť konzumuje vlastní trus. Samice po 42 dnech březosti rodí 1–3 mláďata. Ta přicházejí na svět poměrně vyvinutá, dokáží vidět a velmi brzy i běhat. Samice může mít až 8 vrhů ročně. Zajíc africký je velmi rychlý běžec, ale navzdory tomu má množství přirozených nepřátel. Patří mezi ně například gepard, karakal, šakal, levhart nebo vlk. IUCN nemá dostatek údajů k odhadu velikosti populace, nicméně její trend je ubývající.\n"}
{"id": "1181815", "url": "https://cs.wikipedia.org/wiki?curid=1181815", "title": "Atribut souboru", "text": "Atribut souboru\n\nAtributy souborů (anglicky \"file attributes\") jsou v informatice metadata připojená k souborům v souborovém systému. Každý atribut může mít jeden ze dvou stavů: aktivní nebo neaktivní. Atributy jsou považovány za odlišné od jiných metadat, jako je datum a čas, jméno a přípona názvu souboru nebo oprávnění v systému souborů. Atributy mohou být přiřazeny i adresáře (složky), logické jednotky a další objekty v systému souborů.\n\nTradičně byly v systému DOS a Microsoft Windows definovány čtyři atributy: vyžaduje archivaci, skrytý, jen pro čtení a systémový. V systému Microsoft Windows byly přidány další. Systémy odvozené od 4.4BSD-Lite, jako je například FreeBSD, NetBSD, OpenBSD, DragonFly BSD a OS X, mají sady „systémových“ a „uživatelských“ atributů; novější verze linuxového jádra také podporuje atributy souborů.\n\nTradičně byly v systému DOS a Microsoft Windows definovány čtyři atributy:\n\n\nS příchodem nové verze systému Microsoft Windows byly k dostupným atributům systému souboru NTFS přidány další atributy:\n\n\nV systémech 4.4BSD a 4.4BSD-Lite přibyly pro soubory a adresáře (složky) čtyři atributy, které může nastavit vlastník souboru nebo správce počítače (níže jsou tyto atributy uvedeny jako „uživatelské“ atributy) a dva atributy, které může nastavit pouze správce počítače (níže jsou tyto atributy uvedeny jako „systémové“ atributy).\n\n\n"}
{"id": "1181817", "url": "https://cs.wikipedia.org/wiki?curid=1181817", "title": "Lourmarin", "text": "Lourmarin\n\nLourmarin je francouzská obec v departementu Vaucluse v regionu Provence-Alpy-Azurové pobřeží.\n\nLourmarin se nachází ve historické oblasti Provence na úpatí pohoří Luberon. Pro místní krajinu jsou typické dramaticky vyhlížející skály a skalní výběžky.\n\nNa území Lourmarinu se již v prehistorickém období nacházelo oppidum a neolitická nekropole. Později si zde osadu vybudovali také Římané. Na konci středověku se zde usadily mocné šlechtické rody. Ve 12. století byla v Lourmarinu vybudována pevnost, na jejímž místě dnes stojí renesanční zámek.\nV roce 1545 bylo město vypáleno při náboženských nepokojích, protože valnou část obyvatelstva tvořili protestanté. Za vláda Ludvíka XV., v roce 1720, bylo město postiženo velkou morovou epidemií.\n\nLourmarin patří mezi nejkrásnější vesnice ve Francii. Díky své malebnosti se stal magnetem pro návštěvníky. V obci se nachází pěkný renesanční zámek, katolický a protestantský kostel. Katolický kostel pochází již z 11. století a snoubí v sobě prvky románského a gotického slohu. Zvonice Castellas s veřejnými hodinami byla postavena v 17. století.\n\nV Lourmarinu se narodil Philippe de Girard (1775–1845), inženýr a vynálezce v oblasti textilního průmyslu, který od roku 1825 působil v Polsku. Dnes je polské město Żyrardów, kde působil, partnerským městem obce Lourmarin.\n\nŽili zde také spisovatelé Henri Bosco (1888–1976) a Albert Camus (1913–1960). Jsou pochováni na místním hřbitově. Z vesnice se lze vydat po tzv. literární stezce ve stopách těchto dvou spisovatelů.\nObyvatelem vesnice je též známý britský spisovatel Peter Mayle. Jedna z jeho knih, Rok v Provence, pojednává o životě Angličana žijícího v nedaleké vesnici Ménerbes. Díky úspěchu knih Petera Mayla se vesnice jako Lourmarin a Ménebres, do té doby málo známé vesnice ve Francii, staly velmi populární v zahraničí, především v anglicky mluvícím světě.\n\nV pátek ráno se pravidelně koná v Lourmarinu tradiční trh s zhruba 80 prodejci. Odehrává se přímo v centru obce na Boulevard du Rayol a náměstí Henryho Barthelémyho. Každé úterý večer od května do října se koná trh místních zemědělců.\n\n"}
{"id": "1181820", "url": "https://cs.wikipedia.org/wiki?curid=1181820", "title": "Vera Lynn", "text": "Vera Lynn\n\nDame Vera Lynn, OBE (* 20. března 1917 jako Vera Margaret Welch), je anglická zpěvačka, textařka, a herečka, jejíž hudební nahrávky a vystoupení dosáhly obrovské popularity během druhé světové války.\nV průběhu války uspořádala koncerty pod otevřeným nebem pro britské vojáky v Egyptě, Indii a Barmě. Písně spojované s její osobou jsou \"We'll Meet Again\", \"The White Cliffs of Dover\", \"A Nightingale Sang in Berkeley Square\" a \"There'll Always Be an England\".\n\nZůstala populární i po válce, vystupovala v rozhlasových a televizních stanicích ve Velké Británii a Spojených státech amerických a nahrála takové hity jako \"Auf Wiederseh'n Sweetheart\" a její singl číslo 1 ve Velké Británii \"My Son, My Son\".\n\nV roce 2009 se ve věku 92 let stala nejstarší žijící umělkyní, která dosáhla na první pozici žebříčku UK Albums Chart. Věnovala mnoho času a energie charitativní práci pro vysloužilé vojáky, postižené děti a nemocné rakovinou prsu. Je stále oblíbená veterány druhé světové války a v roce 2000 byla jmenována Britem, který nejlépe vystihuje ducha dvacátého století.\n\nOdkaz Very Lynn a její skladby \"We'll Meet Again\" se také staly jedním z motivů legendárního alba Pink Floyd \"The Wall\".\n\n"}
{"id": "1181822", "url": "https://cs.wikipedia.org/wiki?curid=1181822", "title": "Eva Menasse", "text": "Eva Menasse\n\nEva Menasse (* 11. května 1970, Vídeň) je rakouská novinářka a spisovatelka. \n\nJe nejstarší dcerou bývalého rakouského fotbalového reprezentanta, Hanse Menasseho, a sestrou rakouského prozaika Roberta Menasseho.\n\nPo maturitě vystudovala na Vídeňské univerzitě germanistiku a historii. Její závěrečnou diplomovou práci na téma \"\"Literarisches Schlachtenbummeln - Hannibal als Held im historischen Roman\"\" vedl germanista prof. Wendelin Schmidt-Dengler. Po studiu pracovala jako novinářka pro magazín \"profil\", či noviny Frankfurter Allgemeine Zeitung. Od roku 2003 žije v Berlíně a od roku 2005 je novinářkou a spisovatelkou na volné noze. \n\nRoku 2004 se provdala za německého spisovatele Michaela Kumpfmüllera.. S autorem, pro kterého šlo už o jeho druhé manželství, má syna, pár je však rozvedený. Po letech strávených v berlínské čtvrti Schöneberg dnes autorka žije v sousední čtvrti Wilmersdorf.\n\n\n\n\n\n"}
{"id": "1181825", "url": "https://cs.wikipedia.org/wiki?curid=1181825", "title": "NGC 4889", "text": "NGC 4889\n\nNGC 4889 (také známá jako Coma B nebo Caldwell 35) je obří eliptická galaxie v souhvězdí Vlasů Bereniky vzdálená přibližně 304 milionů světelných let. Objevil ji britský astronom William Herschel v roce 1785 a zapsal ji do svého katalogu jako jasnou mlhovinnou skvrnu. NGC 4889 je spolu s NGC 4874 (Coma A) nejjasnějším členem Kupy galaxií ve Vlasech Bereniky (anglicky Coma Cluster). Na rozdíl od plochých spirálních galaxií, jako je galaxie Mléčná dráha, nemá NGC 4889 viditelné prachové pásy ani spirální ramena a má hladký jednotvárný vejčitý vzhled, jehož jasnost klesá od jádra směrem k okraji. V centru této galaxie se nachází obří černá díra, která zahřívá mezihvězdné prostředí třením přitahovaného prachu a plynů. Rentgenové záření z galaxie se šíří na vzdálenost několika milionů světelných let.\n\nTak jako v jiných podobných eliptických galaxiích je pouze část hmoty NGC 4889 soustředěna ve hvězdách. Ty jsou v galaxii rozloženy nerovnoměrně, hromadí se blízko galaktického jádra a směrem k okraji jejich počet klesá. Mezihvězdné prostředí této galaxie je husté a plné těžkých kovů, které byly vytvořeny hvězdami v pozdním stádiu vývoje. Kolem galaxie obíhá velké množství kulových hvězdokup a celou soustavu obepíná rozsáhlé galaktické halo o průměru jednoho milionu světelných let. NGC 4889 je také zdrojem měkkého rentgenového a ultrafialového záření a rádiových vln. \n\nNGC 4889 hraje důležitou roli v amatérské a profesionální astronomii, protože je největší a nejhmotnější galaxií viditelnou ze Země, a stala se modelem při studiu dynamického vývoje obřích eliptických galaxií ve vzdáleném vesmíru. \n\nFrancouzský astronom Charles Messier nezahrnul NGC 4889 do svého známého Messierova katalogu, ačkoli je to opravdu jasný objekt nacházející se blízko od několika dalších objektů tohoto katalogu. První zaznamenané pozorování z roku 1785 pochází od Williama Herschela a jeho sestry Caroliny Herschelové, kteří NGC 4889 zapsali do svého katalogu mlhovin a hvězdokup (Catalogue of Nebulae and Clusters of Stars) vydaného o rok později. Herschelův syn John Herschel pak v roce 1864 vydal souhrnný katalog mlhovin a hvězdokup (General Catalogue of Nebulae and Clusters of Stars), kam zahrnul objekty nalezené svým otcem a další objekty, které sám nalezl. V roce 1888 vydal dánsko-irský astronom John Dreyer nový souhrnný katalog New General Catalogue (NGC), obsahující 7840 objektů, ale omylem této galaxii přiřadil dvě označení, NGC 4884 a NGC 4889. V následujícím století se na přepracování katalogu NGC zaměřilo několik projektů, jako např. The NGC/IC Project, Revised New General Catalogue of Nebulae and Clusters of Stars a NGC 2000.0, které tuto chybu objevily. Na základě vzniklé dohody se dnes používá pouze označení NGC 4889.\n\nV roce 1995 sestavil Patrick Caldwell-Moore Caldwellův katalog, seznam 109 výjimečných jasných objektů, které se nedostaly do Messierova katalogu. NGC 4889 v tomto seznamu dostala označení Caldwell 35. \n\nNGC 4889 se nachází v severní oblasti souhvězdí Vlasů Bereniky, jižně od souhvězdí Honicích psů, ve čtvrtině vzdálenosti od Beta Comae Berenices směrem ke Gama Comae Berenices. Při své zdánlivé magnitudě 11,1 je viditelná v dalekohledech o průměru 300 mm (12 palců), ale její viditelnost je ovlivněna světelným znečištěním a oslnivou září blízkých hvězd (např. HD 112887). Na tmavé bezměsíčné obloze ji můžeme spatřit i v menších dalekohledech jako slabý flíček, ale ke spatření galaktického hala je zapotřebí větší dalekohled.\n\nV upravené Hubbleově klasifikaci galaxií (de Vaucouleursově klasifikaci, podle francouzského astronoma Gérarda de Vaucouleurse) je NGC 4889 zařazena jako typ E4 (mírně protažená elipsa). V Yerkeské klasifikaci galaxií je označena jako cD, tedy obří galaxie, což je skupina, kterou v roce 1958 vyčlenil americký astronom William Wilson Morgan galaxiím s jádrem eliptického tvaru, které je obklopeno rozsáhlým rozptýleným halem bez přítomnosti mezihvězdného prachu. \n\nNGC 4889 je dostatečně vzdálená na to, aby mohla být určena její vzdálenost podle rudého posuvu. Přehlídka oblohy s názvem Sloan Digital Sky Survey určila hodnotu rudého posuvu této galaxie na 0,021665, takže můžeme pomocí Hubbleovy konstanty, kterou v roce 2013 upřesnila Evropská kosmická agentura díky družici Planck, vypočítat její vzdálenost na 94 Mpc (308 milionů světelných let) od Země. \n\nNGC 4889 je pravděpodobně největší a nejhmotnější galaxie v okruhu 100 Mpc (326 milionů světelných let) od Mléčné dráhy. Galaxie má na obloze úhlovou velikost 2,9 obloukových minut, její skutečný rozměr je tedy 239 000 světelných let, což je srovnatelné s rozměrem Galaxie v Andromedě. Navíc je kolem galaxie halo rozsáhlého rozptýleného světla, které má úhlovou velikost 17,8 obloukových minut (zhruba polovina úhlové velikosti Slunce), tedy ve skutečnosti 1,3 milionů světelných let.\n\nDíky svému velkému rozměru může být NGC 4889 mimořádně hmotná. Mléčná dráha by při stejném rozměru měla hmotnost přibližně 8 bilionů (10) hmotností Slunce. NGC 4889 je ovšem sféroid, nikoli plochá spirála, má trojrozměrnou strukturu, takže její hmotnost může být až 15 bilionů hmotností Slunce. Stejně jako u jiných eliptických galaxií je pouze malá část hmoty NGC 4889 soustředěna ve hvězdách, které vyzařují energii. Pokud budeme uvažovat poměr hmoty a vyzařovaného světla stejný jako u jiných eliptických galaxií, tedy 6,5, může být tisíckrát hmotnější než Mléčná dráha.\n\n5. prosince 2011 astronomové změřili rozložení rychlostí ve středových oblastech dvou hmotných galaxií, jednou byla NGC 4889 a druhou NGC 3842 v Kupě galaxií ve Lvu. Podle dat získaných touto studií má černá díra uprostřed NGC 4889 hmotnost 5 200 krát větší než černá díra uprostřed Mléčné dráhy, tedy 2.1 × 10 (21 miliard) hmotností Slunce (střední hodnota; naměřená hodnota se nachází v rozmezí 6 až 37 miliard hmotností Slunce). \nJe to jedna z nejhmotnějších známých černých děr. Průměr jejího obrovského horizontu událostí je zhruba 20 až 124 miliard kilometrů, tedy 2 až 12 násobek průměru oběžné dráhy Pluta. Ionizované prostředí objevené v okolí černé díry naznačuje, že NGC 4889 možná dříve byla kvasarem, ale nyní už je klidná, protože patrně pohltila veškerou snadno dostupnou hmotu.\n\nPředpokládáme, že obří eliptické galaxie, jako je NGC 4889, jsou výsledkem spojení mnoha menších galaxií. V takových galaxiích už zbývá málo prachu, ze kterého by v difúzních mlhovinách vznikaly hvězdy, proto zde převažují staré hvězdy populace II, které obsahují poměrně málo prvků těžších než vodík a helium. Vejčitý tvar této galaxie je udržován náhodnými oběžnými pohyby jejích hvězd, na rozdíl od uspořádaného oběžného pohybu hvězd ve spirálních galaxiích, jako je Mléčná dráha.\n\nProstor mezi hvězdami v galaxii je vyplněn rozptýleným plynem mezihvězdného prostředí, které obsahuje prvky vyvržené z hvězd na konci jejich období na hlavní posloupnosti. Hvězdy střední hmotnosti, nacházející se na asymptotické větvi obrů, do něj stále dodávají uhlík a dusík. Těžší prvky od kyslíku po železo jsou v galaxii vytvářeny převážně během výbuchů supernov. Mezihvězdné prostředí je stále zahříváno zářením plynů padajících směrem k centrální černé díře.\n\nPodle studie z roku 2007 se NGC 4889 spolu s okolními galaxiemi přibližuje k NGC 4874 a za několik miliard let s ní splyne. Od jihozápadu se k nim navíc postupně přibližuje NGC 4839. \n\nNGC 4889 leží spolu s NGC 4874 v centru Kupy galaxií ve Vlasech Bereniky, obrovské kupy čítající na 20 000 galaxií, nazývané též Abell 1656, odkud tato galaxie získala svůj další název Abell 1656 BCG (A1656-BCG). Celková hmotnost kupy se odhaduje na 4 × 10 hmotností Slunce.\n\nKupa galaxií ve Vlasech Bereniky leží v přesném středu Nadkupy galaxií ve Vlasech Bereniky, která je jednou z nadkup sousedících s nadkupou Laniakea, ve které se nachází Mléčná dráha. Nadkupa galaxií ve Vlasech Bereniky se nachází v objektu CfA Homunculus, tedy uprostřed CfA2 Velké zdi, což je galaktické vlákno nejbližší k Zemi a jedna z největších struktur ve známém vesmíru.\n\n\n\n"}
{"id": "1181829", "url": "https://cs.wikipedia.org/wiki?curid=1181829", "title": "Henri Grégoire", "text": "Henri Grégoire\n\nHenri Jean-Baptiste Grégoire zvaný abbé Grégoire (4. prosince 1750 Vého – 20. května 1831 Paříž) byl francouzský duchovní a politik, který hrál významnou roli během Velké francouzské revoluce.\n\nByl synem krejčího, studoval u jezuitů v Nancy a na kněze byl vysvěcen roku 1782. Roku 1789 byl v obvodě Nancy zvolen do generálních stavů, a stal se tam vůdcem revoluční části kléru, prosazující zrušení stavovských privilegií. Roku 1790 byl zvolen konstitučním biskupem v Blois, jímž zůstal do roku 1801. Byl výrazným mužem Velké francouzské revoluce a podporoval politické uskupení girondistů. Zároveň dál působil jako politik a organizátor francouzské konstituční církve. Později patřil k odpůrcům Napoleona Bonaparta, kvůli tomu musel na čas do exilu. Zemřel v chudobě roku 1831 v Příži. Jeho ostatky byly roku 1989 přeneseny do pařížského Pantheonu.\n\nHenri Grégoire se jako politik zasazoval za lidská práva, zrušení otroctví a zrovnoprávnění Židů ve veřejném životě. Sporná je jeho snaha potlačit místní dialekty a nahradit je spisovnou francouzštinou, jež se na dlouhou dobu stala východiskem jazykové politiky francouzského státu. \n"}
{"id": "1181832", "url": "https://cs.wikipedia.org/wiki?curid=1181832", "title": "Jan Kuzma", "text": "Jan Kuzma\n\nJan Kuzma (* 23. prosince 1972) je bývalý český fotbalista, záložník.\n\nV československé hrál za Dukla Praha. Nastoupil ve 3 ligových utkáních. Gól v lize nedal.\n\nV nižších soutěžích nastupoval za TJ Slavoj Jarošov, SK Sokol Brozany, TJ FS Napajedla, SK Boršice, FC SYNOT Slovácká Slavia Uherské Hradiště, FC Kyjov 1919, TJ Zlámanec, SK Zlechov a TJ Kudlovice.\n\n\n"}
{"id": "1181836", "url": "https://cs.wikipedia.org/wiki?curid=1181836", "title": "Extremální teorie grafů", "text": "Extremální teorie grafů\n\nExtremální teorie grafů je oblastí teorie grafů, která zkoumá vztah kvantitativních parametrů konečných grafů. Extremální teorie grafů též může být vnímána jako obor extremální kombinatoriky, která zkoumá podobné problémy pro další diskrétní struktury (zejména pro množinové systémy a hypergrafy). \n\nV roce 1941 dokázal Pál Turán slavnou Turánovu větu. Tento okamžik je často považován za vznik extrámální teorie grafů, a to i přesto, že nejdůležitější trojúhelníkový případ Turánovy věty dokázal již v roce 1907 nizozemský matematik Willem Mantel. Kolem Turána ovšem v Budapešti vznikla skupina mladých maďarských matematiků, kteří začali systematicky zkoumat problémy teorie grafů podobného typu. Do této skupiny patřil též Pál Erdős. Do sedmdesátých let dvacátého století se extremální teorie grafů rozvíjela převážně v Maďarsku. Mezi její nejvýznamnější představitele z tohoto období patřili Béla Bollobás a Endre Szemerédi. Jedním z hlavních důvodů internacionalizace oboru v sedmdesátých a osmdesátých letech dvacátého století byl odchod mnohých maďarských matematiků zejména do Spojených států.\n\nMilníkem pro vývoj disciplíny byla Szemerédiho práce o aritmetických posloupnostech, která vedla k objevení regularity lemmatu, jednoho z nejdůležitějších nástrojů v moderní extremální teorie grafů. Právě tyto výsledky byly jedním z hlavních důvodů pro udělení Abelovy ceny Szemerédimu.\n\nPočáteční rozvoj teorie grafů byl z velké části motivován otázkami v kombinatorické teorii čísel. Nejbližším oborem je teorie náhodných grafů, která se rozvíjela souběžně s extremální teorií grafů. Důvodem blízkosti těchto dvou disciplín je podobnost zkoumaných otázek a fakt, že výsledky v jednom z těchto oborů jsou aplikovatelné též ve druhém a v mnoha případech též podobnost metod použitelných k vyřešení problému. S tím souvisí, že pravděpodobnostní metoda hraje v extremální teorii grafů důležitou roli. Mnohé problémy studované v extremální teorii grafů přesahují do Ramseyovy teorie. V teoretické informatice je nejdůležitější použití extremální teorie grafů v oblasti testování vlastností.\n\nTuránova věta udává optimální mez na počet hran ve grafu na daném počtu vrcholů, který zaručuje existenci úplného grafu formula_1 jako podgrafu. Z mnoha zobecnění této věty je nejdůležitější věta Erdőse a Stonea, která určuje asymptoticky optimální mez pro obsahování libovolného nebipartitního grafu. Takzvaný Zarankiewiczův problém se táže na tu stejnou otázku pro bipartitní grafy. Přes to, že problém byl položen již v roce 1951, je pořád málo porozuměn.\n\nDiracova věta říká, že pokud je minimální stupeň grafu alespoň polovina jeho řádu, pak je graf hamiltonovský.\n\nV extremální teorii orientovaných grafů je nejdůležitějším problémem domněnka Caccetty a Häggkvista, která říká, že v orientovaném grafu na formula_2 vrcholech a s minimálním stupněm alespoň formula_3 obsahuje orientovaný cyklus délky nanejvýš formula_4.\n"}
{"id": "1181839", "url": "https://cs.wikipedia.org/wiki?curid=1181839", "title": "Třída Auk", "text": "Třída Auk\n\nTřída Auk byly oceánské minolovky Námořnictva Spojených států amerických za doby druhé světové války. Celkem bylo postaveno 95 těchto minolovek. Část jich za druhé světové války sloužila v britském královském námořnictvu jako třída Catherine.\n\nStavba první série oceánských minolovek této třídy byla americkým Kongresem autorizována roku 1940. Pro americké námořnictvo bylo postaveno 73 těchto minolovek, přičemž dalších 22 bylo postaveno pro Velkou Británii v rámci programu Lend-Lease. Do služby plavidla vstupovala v období od ledna 1942 do října 1945.\n\nPlavidla byla vyzbrojema jedním 76mm kanónem, dvěma 40mm kanóny Bofors, osmi 20mm kanóny Oerlikon. K napadání ponorek nesly čtyři vrhače a dvě skluzavky hlubinných pum a dále jeden salvový vrhač hlubinných pum Hedgehog. Nejvyšší rychlost dosahovala 18 uzlů.\n\n\n\n\n\n\n\n\n\n\n\n\nV bojích druhé světové války bylo ztraceno osm amerických minolovek, z toho čtyři ve Středomoří, jedna v Normandii a tři v Tichomoří.\n\n\nBritské královské námořnictvo za druhé světové války ztratilo čtyři minolovky této třídy. Ve všech případech se tak stalo během vylodění v Normandii.\n\nCelkem 36 amerických minolovek této třídy bylo nasazeno v korejské válce. Dvě tyto minolovky americké námořnictvo nasadilo ve vietnamské válce. Později byla část lodí upravena pro jiné užití, např. jako hydrografické výzkumné lodě.\n\nPoslední potopenou minolovkou této třídy se stala ROCS \"Chien Men\" (PCE-45) námořnictva Čínské republiky, potopená 6. srpna 1965 plavidly námořnictva Čínské lidové republiky.\n\n\n"}
{"id": "1181842", "url": "https://cs.wikipedia.org/wiki?curid=1181842", "title": "Jiří Mach (regionální historik)", "text": "Jiří Mach (regionální historik)\n\nJiří Mach (* 30. června 1950 Rychnov nad Kněžnou) je regionální historik, spisovatel a bývalý ředitel Vlastivědného muzea v Dobrušce. Ve svých pracích se věnuje převážně regionu Podorlika a Orlických hor. Je kronikářem města Dobrušky a v rámci své práce se věnuje především popularizaci historie.\n\nJiří Mach se narodil 30. června roku 1950 v Rychnově nad Kněžnou. Rodina v této době žila v Hlinném v Orlických horách, kde jeho otec zastával funkci řídícího učitele. Zde prožil své dětství. Po absolvování základní školy vystudoval gymnázium v Dobrušce a v roce 1968 (tedy po událostech tzv. pražského jara) nastoupil na studium Filosofické fakulty Univerzity Karlovy, dvojobor Sociologie městských sídel a Andragogika, který absolvoval v roce 1973.\n\nRoku 1984 nastoupil do funkce ředitele Vlastivědného muzea v Dobrušce, které svojí prací restrukturalizoval a vybudoval mimo jiné i muzejní knihovnu pro veřejnost, pomohl s přípravou a realizací nové expozice a rekonstrukce budovy přilehlé synagogy. Svoji práci věnoval především oblasti popularizace historie. Od roku 1984 přispíval svými články o historii regionu a jeho osobnostech do lokálních periodik, jakými jsou Rychnovský deník, Panorama, Orlický týdeník, MF DNES, Noviny Rychnovska. Od roku 1985 je také členem redakční rady Dobrušského zpravodaje.\n\n\n"}
{"id": "1181849", "url": "https://cs.wikipedia.org/wiki?curid=1181849", "title": "Kontrolní hlášení DPH", "text": "Kontrolní hlášení DPH\n\nKontrolní hlášení DPH je daňový výkaz, který byl jako nástroj pro odhalování daňových podvodů (např. karuselových obchodů) od 1. ledna 2016 zaveden v Česku úpravou zákona o DPH č.235/2004 Sb. (dále jen Zákon) zákonem č.360/2014 Sb. přijatým poslaneckou sněmovnou 22.12.2014. Obsah hlášení vychází ze vzorového formuláře a pokynů k jeho vyplnění (dále jen Pokyny). Další upřesnění jsou v otázkách a odpovědích (dále jen Odpovědi) a na webu správce daně.\n\nKontrolní hlášení DPH nenahradilo přiznání k DPH, ani souhrnné hlášení podle §102, ale nahradilo výpis z evidence pro účely DPH podle § 92a předchozího znění zákona o DPH.\n\nV České republice je kontrolní hlášení povinné od 1. ledna 2016. Zavedl jej ministr financí Andrej Babiš (tehdy zástupce ANO 2011). Účelem kontrolního hlášení má být zabránění tzv. karuselových podvodů. Hlášení má pomoci zabránit těmto podvodům a vybrat tak vyšší daně. Dle názoru některých odborníků kontrolní hlášení zatěžuje malé a střední podnikatele další byrokracií.\n\nKontrolní hlášení podávají všichni plátci DPH v České republice včetně zahraničních subjektů. V případě společnosti podává kontrolní hlášení vybraný společník. Právnické osoby hlášení podávají čtvrtletně, vždy do 25 dnů za předchozí kalendářní měsíc. Fyzické osoby si mohou vybrat mezi měsíčními a čtvrtletními splátkami. Hlášení lze podat pouze elektronicky na elektronickou adresu podatelny správce daně.\n\nZa nepodání kontrolního hlášení či prodlevu uvaluje finanční úřad různě vysoké sankce od 1000 Kč až po 500 000 Kč. V kontrolním hlášení se uvádí všechny tuzemské vydané a přijaté faktury. Sankce naskakují od pátého dne od odeslání e-mailu s výzvou pro podání kontrolního hlášení.\n\nHlášení podává každý plátce DPH vždy, když podává přiznání k DPH.\n\nPodle §101c podává hlášení každý plátce DPH, který měl ve sledovaném období nějakou operaci, která měla něco společného s DPH (přijal, nebo uskutečnil tuzemské plnění či platbu na něj, nebo uplatňuje nárok na odpočet daně). V ustanovení není žádná výjimka, proto se hlášení týká všech plátců DPH bez ohledu na jejich obrat. Tedy i drobných podnikatelů, kteří se stali plátci DPH dobrovolně a nedosahují obratů pro povinnou registraci. Důvodem jejich zařazení bylo zřejmě to, že do daňových podvodů bývají zapojeny podnikající fyzické osoby v roli bílých koní.\n\nUstanovení §101c je dále rozvíjeno Kapitolou 1.1 Pokynů. Ta dává typy operací do vztahu s položkami Přiznání k DPH, do kterých se započítávají, upřesňuje podávání za skupiny, společnosti a v insolvenci. Také uvádí, kdo hlášení nepodává. Zjednodušeně řečeno, hlášení nemusí plátce DPH podat jen, když ve sledovaném období neměl žádnou operaci související s DPH.\n\nKontrolní hlášení se podle §101e podává ve stejných termínech jako přiznání DPH, tedy do 25. dne měsíce následujícího po konci příslušného sledovaného období. Další upřesnění (např. datum podání prvního hlášení) jsou v kapitole 1.3 Pokynů.\n\nV hlášení jde o stejné operace jako v přiznání k DPH. Jen se některé speciální operace a běžné operace s plátci DPH větší než 10 tis. Kč neuvádějí v součtech, ale jednotlivě.\nPro menšího podnikatele, který má jen málo větších operací s plátci DPH, není hlášení o moc složitější, než přiznání k DPH. Většinu aktivit vykáže v součtu, pár větších položek jednotlivě a do ostatních části výkazu nemá co vyplnit.\n\nZákon obsah hlášení definuje v 101d odst.1 velmi obecně: \"\".. předepsané údaje potřebné pro správu daně\"\". Skutečný obsah hlášení vychází ze vzorového formuláře a popisu v Pokynech. Přehlednější seznam operací, které mají být v hlášení, na příslušných stránkách Finanční správy není.\n\nBěžné menší operace se vykazují v součtech, podobně jako v přiznání k DPH. Jednotlivě se vykazují jen větší a speciální operace (přenesení daňové povinnosti, obchody se zlatem, se zahraničními osobami a opravy daně u insolventních pohledávek), které jsou zřejmě nejčastěji zdrojem podvodů. U jednotlivé operace se uvádějí základní informace - identifikace protistrany (většinou jen DIČ), objem obchodu, struktura a výše DPH. Přesné informace o předmětu obchodu (prodej auta, nákup jízdenek, zpracování posudku..) předmětem hlášení nejsou. Pouze u speciálních operací s přenesením daňové povinnosti se uvádí typ předmětu plnění.\n\nBěžné operace (neuvedené mezi speciálními), kde plátce\nse uvádějí v součtu, nebo jednotlivě podle objemu operace a toho, zda protistrana je, či není plátcem DPH.\n\nJednotlivě (v oddílech A4 a B2) se vykazuje běžná operace, pokud\nV součtu (v oddílech A5 a B3) se vykazuje běžná operace, pokud\nVýjimky jsou\n\nObjem operace se posuzuje samostatně za každý jednotlivý účetní doklad s vlastním kódem (číslo faktury..).\n\nPokud je několik jednotlivých dokladů spojeno (jízdenky, účtenky..) a vloženo do účetnictví jako jedna položka, neposuzuje se výše plnění za celek, ale za samostatné doklady. Pokud některý přesáhne limit, uvede se jednotlivě, ostatní se uvádí v součtech.\n\nNaproti tomu v případech splátkového kalendáře (§31), platebního kalendáře (§31a) a souhrnného daňového dokladu (§31b) se pro posouzení limitu bere součet všech plateb. Další podrobnosti k vykazování těchto případů, nebo zvláštního režimu pro cestovní službu (§89) a pro použité zboží (§90) jsou v kapitole A4 Pokynů. Vykazování záloh se věnují také Odpovědi zde a splátkovým kalendářům tady.\n\nSprávce daně požaduje vykazování těchto operací jednotlivě zřejmě proto, že bývají často zdrojem daňových podvodů. Nejsou však příliš běžné a budou se tedy týkat spíš jen menšího počtu firem a podnikatelů. Až na dodání investičního zlata jde výhradně o operace s plátci DPH. Jednotlivé typy operací mají v hlášení většinou svůj vlastní oddíl.\n\nOperace podle §92a a souvisejících se vykazují v oddílech A1 a B1 v závislosti na směru operace (přijaté, či poskytnuté plnění). U těchto operací dodavatel fakturuje bez DPH a uvede jen sazbu DPH. Odběratel má povinnost výši DPH dopočítat, přiznat a zaplatit. A za určitých podmínek si ji může rovnou odečíst jako daň na vstupu. Výhodou pro odběratele je, že nenese i tíži DPH, pokud odběratel nezaplatí včas.\n\nParagraf §92a upravuje přenesení daňové povinnosti obecně, konkrétní případy jsou až v souvisejících paragrafech (řazeno podle pravděpodobnosti využití):\n\nOperace podle §108 odst.1 písm.b) a c), §24a §25 se uvádějí v oddíle A2. Ustanovení paragrafu §108 definují operaci a osoby povinné přiznat daň, další dva paragrafy upřesňují další související okolnosti a podmínky. Zboží je dodáno ze zahraničí bez daně a příjemce je povinen daň dopočítat, přiznat a zaplatit.\n\nOperace podle §44 nemají vlastní oddíl. Uvádějí se spolu s běžnými operacemi nad 10 tis. Kč v oddílech A4 nebo B2 a to s ohledem na směr opravy (snížení nebo zvýšení), a vždy, bez ohledu na výši opravy daně.\n\nOperace podle §101c odst.1 písm.c bod 2 se uvádějí v oddíle A3 a to u dodávky pro plátce i neplátce DPH (kapitola A3 Pokynů). Jde o případy nákupu neinvestičního zlata s DPH, jeho přeměněnu na investiční a dodání v režimu osvobození od daně (§92). V takovém případě je možno žádat o odpočet a vrácení daně.\n\nHlášení lze podat pouze elektronicky. Stačí na to běžný počítač s internetem a prohlížečem.\n\nPovinnost podat elektronicky platí bez výjimek, tedy i pro drobné podnikatele s malým obratem. Papírová forma by znesnadňovala rychlé a přesné odhalování daňových podvodů. Pro stát i firmy s větším počtem jednotlivě vykazovaných operací by byla navíc pracná a drahá.\n\nWebový formulář umí i načíst data z XML souboru, ale slouží hlavně pro ruční zpracování podání. Umožňuje podat hlášení i drobným podnikatelům, kteří mají papírové účetnictví, nebo mají jednoduchý účetní program bez možnosti exportu dat pro XML podání hlášení.\n\nPro práci s formulářem stačí běžný počítač s internetem a prohlížečem. Jeho nastavení a splnění předepsaných technických požadavků je ale dobré si předem ověřit a vyřešit případné nedostatky.\n\nSekce s oddíly Ax a Bx začínají speciálními operacemi, běžné jsou až na konci sekcí.\n\nWebový formulář má několik částí (oddílů) pro různé typ údajů. Odpovídající si oddíly jsou tabulce zvýrazněny barevně.\n\nProti vzorovému formuláři má webový navíc 2 pomocné části „Úvod“ a „Závěr“, kde se žádné údaje nezadávají. Obsahují jen tlačítka některých funkcí, vysvětlující texty. A část „Úvod“ také seznam oddílů s krátkým popisem jejich obsahu, ale bez podrobnějšího vysvětlení. K zadávání údajů neslouží ani oddíl „C“, jsou v němž jen automaticky počítané kontrolní součty.\n\nDo oddílů „Záhlaví“ a „Plátce“ se uvádějí základní údaje pro identifikaci podání a firmy, které jsou běžné i na titulních stranách jiných výkazů.\n\nPodstatou hlášení jsou 2 sekce s oddíly „A1-5“ a „B1-3“. Tam se zadávají informace o jednotlivých typech operací popsaných v kapitole „Předmět hlášení“. Oddíly na formuláři nejsou řazeny s ohledem na potřeby klienta, ale podle správce daně. Na začátku sekcí jsou oddíly pro málo běžné operace, oddíly pro běžné operace jsou až na konci sekcí.\n\nU jednotlivé operace je uvedena identifikace protistrany (většinou jen DIČ), finanční údaje (základy a výše DPH) a případné upřesnění k plnění. Konkrétní předmět plnění se neuvádí. V tabulce s přehledem položek jsou oddíly v pořadí podle obvyklosti operací a související u sebe. Proti formuláři je upraveno i pořadí položek, aby se dal obsah oddílů dobře porovnat.\n\nOddíly „A5“ a „B3“ obsahují jen souhrny za operace pod 10 tis. Kč (s DPH) a operace s neplátci daně. Ostatní oddíly obsahují informace k jednotlivým operacím.\n\nEvidenční číslo dokladu by mělo být zapsáno stejně jako na dokladu. Podstatné jsou jen písmena a číslice, velikost písmen se nerozlišuje. Případný text před číslem dokladu se neuvádí. Například označení „Fakt.č. Fa100_321/2016“ bude uvedeno jako Fa100_321/2016. Lze i velikost písmen a případně vynechat nealfanumerické znaky FA1003212016, ale při ručním zadávání to snižuje přehlednost. Více viz Odpovědi.\n\nJako identifikace protistrany slouží se u tuzemců DIČ bez úvodních písmen CZ. U zahraničních plátců národní kód VAT ID a kód země. U prodeje investičního zlata se uvádí plné jméno protistrany, adresa bydliště/sídla u fyzických osob i datum narození. Více viz Odpovědi.\n\nJako rozhodné datum operace slouží datum uskutečnění (zdanitelného) plnění DU(Z)P, nebo datum povinnosti přiznat daň DPPD (viz tabulku, podrobně §21 až §25, vysvětlení např. tady). DPPD je obvykle stejné jako DU(Z)P až na některé výjimky - z běžných např. přijetí zálohy. K vykazování záloh více viz Odpovědi.\n\nPro základ a výše daně jsou ve výkazu 3 dvojice položek rozlišené číslem 1-3 (1=základní sazba, 2=1.snížená sazba, 3.=2. snížená sazba). Prorok 2016 platí sazby 21%,15% a 10%. V případě poskytnutí plnění s přenesením daňové povinnosti se uvádí jen základ bez uvedení sazby daně a při prodeji investičního zlata hodnota osvobozeného plnění.\n\nU některých operací se zadává upřesnění k plnění.(viz tabulku) U operací s přenosem daňové povinnosti se zadává výběrem z číselníku kód předmětu plnění. Význam kódů je uveden v nápovědě dostupné po kliknutí na hlavičku sloupce (pozor od 1.2.2016 se význam číselných kódů měnil). Dále k přenesení daňové povinnosti viz Odpovědi.\n\nU běžných operací s plátci DPH nad 10 tis. Kč se zadává výběrem z číselníku kód režimu plnění (0 = běžné plnění, 1 = zvláštní režim pro cestovní službu (§89), 2 = zvláštní režim pro použité zboží (§90), příznak, zda jde o poměrný nárok na odpočet daně (více viz Odpovědi), a příznak, že jde o opravu výše daně u pohledávek za dlužníky v insolventním řízení (§44), vice viz Odpovědi.\n\nK opravám dalších pohledávek podle §42 a §43 viz Odpovědi zde a zde.\n\nRozpracovaný formulář se automaticky neukládá a po 30 minutách nečinnosti je zrušen. Dá se ručně uložit na lokální disk v menu na levé straně tlačítkem „Uložení prac. souboru“ a pak načíst tlačítkem „Načtení souboru“.\n\nWebový formulář má vlevo od hlavní oblasti (se zeleným podtiskem) ještě nabídku. V nabídce jsou tlačítka pro vyvolání různých funkcí a také pro navigaci ve formuláři. Formulář má sice více částí, ale technicky je to jediná webová stránka. Proto mezi jeho částmi nelze přecházet pomocí tlačítek Zpět/Vpřed prohlížeče a je potřeba používat pouze tlačítka formuláře. Jsou k dispozici přechody Předchozí strana a Další strana, ale jednodušší je klikat do seznamu částí (oddílů) na konci nabídky. Také ze stránek vyvolaných tlačítky dalších funkcí je potřeba se vracet tlačítkem Zpět formuláře a ne prohlížeče.\n\nPři zadávání se pro některé položky vybírají hodnoty z číselníků, nebo kalendáře a někde (finanční úřad, adresa..) funguje i automatické doplňování (např. po vybrání PSČ z nabídky se vyplní obec a stát).\n\nK dispozici je nápověda k významu položek formuláře. Po najetí kurzorem na otazník u názvu položky, nebo bloku položek se objeví dočasné okno s nápovědou, které zmizí, když se kurzor přesune jinam. Okno nápovědy se dá kliknutím na otazník otevřít trvale což se hodí u delší nápovědy, kterou je potřeba listovat. Okno lze zavřít kliknutím na X v pravém horním rohu.\n\nV režimu spuštěném tlačítkem „Průvodce“ se některé položky na formuláři objeví s podrobnějším popisem (odpovídá nápovědě), zmizí nabídka a formulář se dá procházet tlačítky Další/Předchozí krok jen stránku po stránce vpřed nebo vzad. Podrobnější popis položek se týká jen prvních dvou oddílů (Záhlaví a Plátce), další oddíly vypadají stejně jako v normálním režimu, jen je nefunkční nápověda u oddílů A5 a B3 (operace vykazované v součtech). Tlačítkem Opustit průvodce se dá vrátit zpět do normálního režimu.\n\nPokud v některém oddílu pro jednotlivé operace nestačí počet řádek, lze přidat další stránku (20 řádek), ale jen tehdy, není-li na předchozí stránce poslední řádka zcela prázdná (obsah jiných řádek předchozí stránky se nekontroluje). Jednou přidanou stránku už nejde vymazat. Ale je odstraněna automaticky, když se vymaže obsah všech jejích řádek a přejde se na předchozí stránku. Pro mazání řádky slouží tlačítko s křížkem (X) vedle čísla řádky. Zruší celou řádku a všechny následující posune o jednu nahoru. Celkový počet řádek na stránkách se nezmění, protože je pevně dán. Opakovaným rušením řádek jen přibývají na konci poslední stránky oddílu prázdné řádky a když na ní už žádná neprázdná řádka nezbývá, je poslední stránka odstraněna.\n\nPrůběžná kontrola chyb zadaných hodnot někdy nefunguje dobře a po opravě problémových položek se nesmažou červené texty upozornění zapsané na formuláři. Ověřit skutečná stav lze tlačítkem Kontrola stránky z nabídky. Tlačítko Protokol chyb kontroluje celé podání a vypíše seznam chyb s případným vysvětlením. Kliknutím na řádek v seznamu chyb se dá přejít na položku s chybou. Chyby se dělí na kritické, které nedovolí odeslání formuláře, a chyby propustné. Ale při odeslání hlášení se závažnými propustnými chybami bude správce daně požadovat jejich odstranění.\n\nJe-li hlášení bez kritických chyb, dá se tlačítkem „Odeslání písemnosti“ uložit v XLM formátu tlačítkem „Uložit k odeslání do datové schránky“, nebo přejít na stránku pro jeho odeslání tlačítkem „Odeslání písemnosti“. Při odesílání formuláře je dobré uložit si odesílaná XML data (odkaz Podepisovaný obsah písemnosti úplně dole) a také zadat email, aby bylo možno později získat informace o stavu podání. Ze stejného důvodu je dobré si zaznamenat i podací číslo, které je přiděleno po odeslání hlášení. Je potřeba si uložit i vygenerovaný potvrzovací soubor ve formátu P7S, který je jediným důkazem odeslání hlášení a také jeho PDF verzi, kterou lze po vytištění a podepsání použít pro potvrzení elektronicky neověřeného podání.\n\nTlačítkem „Úplný opis k tisku“ se dá ze zadaných dat vygenerovat a pak uložit a případně i vytisknout soubor v podobě vzorového formuláře. Výsledný tisk nelze použít pro fyzické podání, ani jako důkaz, že bylo uskutečněno elektronické podání. Je vhodný jen pro přehled a případnou papírovou archivaci toho, co bylo podáno.\n\nTlačítkem „Uložení prac. souboru“ se dá uložit aktuální stav rozpracovaného formuláře na disk a v případě potřeby znovu načíst tlačítkem „Načtení souboru“. Při ručním zadávání většího podání je zálohování důležité, protože data se nikam automaticky neukládají a po 30 minutách nečinnosti, nebo při problémech třeba s prohlížečem by byla celá neuložená práce ztracena. Stav dat se ukládá do XML souboru DPHKH1-<ičo>-<datum>-<čas_vygenerování>-pracovni.xml, který má soubor stejný formát jako soubor vytvořený tlačítkem „Uložit k odeslání do datové schránky“, nebo (až na zazipovanání) soubor vygenerovaný při odesílání podání (odkaz \"Podepisovaný obsah písemnosti\").\nDatové XML hlášení exportované, nebo přímo odeslané z účetnictví je vhodné pro větší firmy.\n\nU větších firem by bylo ruční zadávání kontrolního hlášení do webového formuláře příliš pracné, nákladné a chybové. Lze ho vyžít snad jen jako nouzovou variantu do realizace vhodnějšího řešení. Základem řešení pro větší firmy je předávání dat v XML souborech. Jejich obsah a struktura jsou určeny správcem daně ve specifikaci dostupné na jeho webu. Popis struktury je užitečný pro programátory účetních programů, běžní uživatelé ho nepotřebují.\n\nXML soubor pro kontrolní hlášení je obvykle generovány účetním programem. Pak je buď přímo odeslán s elektronickým podpisem správci daně, nebo uložen pro následné ruční odeslání. Pro ruční XML souboru s hlášením odeslání lze využít datovou schránku, nebo stejný webový formulář, jaký se využívá pro ruční zadání. V oddílu Úvod se XML soubor načte a pak odešle stejně jako při ručním zpracování. Není-li XML soubor příliš velký (do 10 MB), dá se po načtení ve webovém formuláři i prohlížet a případně editovat.\n\nKaždé podání musí být buď potvrzeno buď elektronicky při odeslání nebo následné doručením vytištěného potvrzení správci daně, nejpozději do data povinnosti odevzdat hlášení.\n\nPro odeslání a potvrzení jsou k dispozici (podrobněji zde) tyto možností (podrobněji zde):\n\nTechnicky nejjednodušší je potvrzení doručením vlastnoručně podepsaného vytištěného potvrzovacího formuláře na příslušný finanční úřad. Potvrzení je po odeslání hlášení vygenerováno v PDF i v datové podobě a obě verze je potřeba si pomocí odkazů na příslušné stránce uložit na svůj počítač jako doklad o podání.\n\nTechnicky jednodušší variantou elektronického potvrzování je využití datové schránky. Hlášení lze buď potvrdit přihlášením do datové schránky během odesílání, nebo ho lze přes datovou schránku poslat v podobě XML souboru. Právnické osoby mají datovou schránku zřízenou ze zákona, podnikatelé o ni mohou požádat. Česká pošta provozuje službu bezplatně, placené jsou jen doplňkové služby a autorizované vytištění zprávy. Po zřízení datové schránky by správce daně i ostatní orgány státní moci mohou s jejím vlastníkem komunikovat už jen elektronicky. V datové schránce se dá nastavit zasílání emailu s upozorněním na přijetí nové zprávy.\n\nPotvrzování uznávaným elektronickým podpisem (dále jen EP), neboli kvalifikovaným certifikátem, je možné použít během odeslání hlášení a je nutný i pro odesílání přímo z účetního programu. Musí jít o uznávaný EP a ne o zaručený EP (rozdíl vysvětlen zde), jak nesprávně naznačuje matoucí zkratka ZAREP používaná často na webu správce daně. Certifikát s požadovanými vlastnostmi lze získat u jedné ze tří oprávněných firem (certifikařních autorit). Jde o placenou službu a doba platnosti certifikátu je 1 rok. Další informace k použití EP jsou na webu správce daně zde a zde.\n\nPro elektronické podání stačí běžný počítač s webovým prohlížečem a internetem.\n\nPočítač pro elektronické podání by měl splňovat předepsané technické požadavky, jinak nemusí být některé funkce daňového portálu plně, nebo vůbec dostupné. Měl by je však být schopen splnit každý „běžný počítač“, ale je dobré ho předem otestovat. Test na stránce Kontrola nastavení počítače se spustí tlačítkem „Zjistit“, které je zcela vlevo nahoře nad sloupcem nabídek. Ve výstupu je přehled dostupnosti funkcí daňového portálu, zjištěné nedostatky konfigurace s odkazy na jejich řešeni a v tabulce všechny testované vlastností počítače.\n\nPro základní podání pomocí webového formuláře musí být dostupné alespoň funkce\nPodpora starého formátu EPO1 není potřeba.\n\nPro elektronickou autorizaci podání musí být ještě dostupná alespoň jedna z těchto funkcí\nv závislosti na použitém typu autorizace.\n\nZákladní informace jsou v aktuálním znění Zákona o DPH, na jehož paragrafy vedou i odkazy z této stránky. Zákon sám však nestačí, protože neobsahuje všechny potřebné informace. Oficiálním zdrojem zákonů je jen Sbírka zákonů, ale v ní plná znění upravených zákonů obvykle nevycházejí. Zde použitý web www.zakonyprolidi.cz je uveden na stránkách Poslanecké sněmovny mezi zdroji pro získání textu zákona. Jako jediný nabízí volný přístup k zákonům v aktuálním znění a má dobře udělaný hierarchický obsah s možností odkazů na jednotlivé paragrafy.\n\nPokyny pro vyplnění kontrolního hlášení jsou nejúplnější a nejpřesnější zdroje závazných informací k hlášení. Má 20 stran ne zrovna jednoduchého textu bez seznamu kapitol. Je vhodné ho nejdřív jen rychle projít, aby si člověk udělal představu o jeho obsahu. Případní odkazy z této stránky vedou na celý dokument a v odkazu je uvedeno číslo příslušné kapitoly.\n\nČasto kladené otázky dávají přehled o některých problémech uživatelů a jejich výklad správcem daně. Je to poměrně rozsáhlý dokument členěný na kapitoly. Na začátku je seznam kapitol, na které vedou i odkazy z této stránky.\n\nVzorový formulář slouží jen jako ukázka struktury a obsahu podání - tak by vypadal papírový formulář, kdyby podání nebylo čistě elektronické. Po vyplnění dat do webového formuláře se podle tohoto vzoru dá vygenerovat PDF soubor s podáním. Dá se uložit, případně i vytisknout, aby uživatel viděl, jaké údaje do hlášení zadal. Tuto vytištěnou verzi nelze použít pro podání hlášení.\n\nVideo ukazuje vyplnění jednotlivých částí hlášení. Celé trvá skoro 27 minut a pro každý oddíl ukazuje zadání jedné faktury. Nezabývá se možnostmi odeslání a moc nevysvětluje ani typy operací, které do oddílů patří. Protože jsou položky oddílů stejné, nebo podobné, řadu oddílů běžný podnikatel nevyužije a oddíly jsou ve výkazu řazeny od těch pro speciální operace, je sledování dost zdlouhavé a informačně chudé. Video má 12 částí a když se najede kurzorem nad jeho okno, objeví se šipky pro posun na další část. Člověk tedy může pro něj neužitečné části přeskočit (pokud ví, které to jsou).\n\nNa webu Finanční správy jsou pro kontrolní hlášení DPH vytvořeny stránky, na kterých je mnoho různých informací. Nejsou však přehledné a není snadné tam najít jasné odpovědi na základní otázky. To bylo hlavním důvodem pro vznik této stránky.\n\nNástroj kritizovala Komora daňových poradců České republiky. Po spuštění kontrolního hlášení bylo zaznamenáno mnoho chyb, většina plátců nestihla podat v termínu, celé hlášení obsahuje příliš komplikovaných kroků a 21 senátorů s kontrolním hlášením vůbec nesouhlasí.\n"}
{"id": "1181851", "url": "https://cs.wikipedia.org/wiki?curid=1181851", "title": "Básník (Michael Connelly)", "text": "Básník (Michael Connelly)\n\nBásník je pátým románem amerického spisovatele Michaela Connellyho. Vydán byl v roce 1996 a je prvním z Connellyho románů, ve kterém nevystupuje postava policejního detektiva Harryho Bosche, a zároveň prvním románem, v němž se objevuje postava reportéra Jacka McEvoye. Na děj tohoto románu navazuje kniha Temné proudy, která byla vydána v roce 2004. Básník získal v roce 1997 cenu Dilys.\n\nDěj je vyprávěn v první osobě z pohledu reportéra Jacka McEvoye. V několika částech knihy je vyprávění v první osobě použito také pro tajemnou postavu jménem \"Eidolon\". A pro popis příběhu z pohledu pedofila Williama Gladdena používá Connelly vyprávění v třetí osobě. V knize se poprvé objevuje agentka FBI Rachel Wallingová, která vystupuje i v dalších Connellyho románech.\n\nV dubnu 2004 byl Básník vydán znovu v brožované podobě s úvodem od Stephena Kinga.\n\nKniha nám představuje Jacka McEvoye, novináře pracujícího pro noviny Rocky Mountain News v Denveru, v okamžiku kdy se dozvídá o sebevraždě svého jednovaječného dvojčete Seana, jenž byl detektivem na policejním oddělení vražd v Denveru. Byl nalezen mrtvý ve svém autě na odstavném parkovišti. Společně s ním byl v autě nalezen dopis na rozloučenou obsahující jedinou větu, a zdálo se nemožné, že by jej mohl zabít někdo jiný. McEvoy však odmítá uvěřit, že by jeho bratr propadl depresím z vyšetřování jeho případů, i když ten poslední byl obzvláště brutální. Jednalo se o případ mladé vysokoškolské studentky Theresy Loftonové, jejíž rozpůlené tělo bylo nalezeno v parku.\n\nJack se pouští do vlastního pátrání a snaží se zjistit detaily z bratrova vyšetřování případu Loftonová. Dochází k závěru, že bratrova smrt byla dílem sériového vraha, a byla zamaskována tak, aby vypadala jako sebevražda. Jack upře svou pozornost k případům detektivů z různých oddělení vražd, kteří spáchali sebevraždu podobným způsobem a zanechali u sebe dopis na rozloučenou s jedinou větou z díla Edgara Allana Poea (stejně jako u Seana). Narazí na tři případy, které se jasně shodují s bratrovou smrtí. Když si FBI konečně uvědomí, že na něco narazil, pokusí se ho od vyšetřování odstavit. Jackovi se však podaří vyměnit své poznatky o ostatních úmrtích (z nichž jeden případ dokonce agentům FBI zcela unikl) za možnost podílet se na vyšetřování FBI. Vyšetřovací tým vede Patrick Backus, který musí žít ve stínu svého otce, jenž je považován za legendu FBI. Jacka dostane na starost jedna z Backusových oblíbených agentek, Rachel Wallingová. Jack a Rachel spolu prožijí milostný románek. FBI začne sériového vraha nazývat \"Básníkem\", protože u svých obětí používá citáty E. A. Poea.\n\nVyšetřování se zaměří na internetovou komunitu pedofilů, především na jistého Williama Gladdena. McEvoy se zúčastní operace, jejímž cílem je Gladdenovo zatčení. Ten ale pojme podezření, že se něco chystá, a agenta FBI, který se jej pokusí zatknout, zabije. Tím agentem je Gordon Thorson, bývalý manžel Rachel Wallingové. Gladdena nakonec zabije McEvoy když je držen jako rukojmí. I když je případ uzavřen, díky Gladdenově poznámce o smrti jeho bratra, si McEvoy myslí, že Gladden není jeho skutečným vrahem. McEvoy poté narazí na důkazy, které naznačují, že vraždy mají spojitost s někým z FBI. Podaří se mu také dohledat telefonní číslo, z nějž FBI přišel vychloubačný fax od Básníka. Toto číslo patří Thorsonovu hotelovému pokoji. A protože McEvoy ví, že Wallingová poslala v době kdy byl fax odeslán Thorsona do obchodu koupit kondomy, podezírá ji, že ona je Básníkem, a že to ona přispívá do internetové komunity pedofilů pod jménem \"Eidolon\", což je další odkaz na Poeova díla. Poté zjistí, že její otec byl policistou a spáchal sebevraždu když byla ještě mladá\n... a navíc byl podezřelý z toho, že Rachel dlouhodobě sexuálně zneužíval. Protože pedofilové bývají často jako děti zneužíváni, svěří se McEvoy se svým podezřením Backusovi. Backus McEvoyovi navrhne, že na Wallingovou připraví past, a odveze ho do jednoho vzdáleného domu - tady Backus podá McEvoyovi sedativa aby nekladl odpor. Přizná se mu, že to on se skrývá jak za postavou Eidolona tak i Básníka. Hotelový pokoj, který byl omylem naúčtován na Thorsonovo jméno, byl ve skutečnosti jeho. Přizná se, že to on spáchal všechny vraždy a zařídil, aby veškerá vina padla na Gladdena.\n\nKdyž se Backus chystá McEvoye sexuálně zneužít a pak zabít, objeví se na místě Wallingová, která díky zprávám od obou mužů pojala vlastní podezření, a podaří se jí zachránit McEvoyovi život a Backuse vystrčí ven z okna na prudký svah. Policie tam později nalezne tělo, ale nepodaří se prokázat, že patří Backusovi. Mezitím vycházejí na světlo fakta z vyšetřování a profesionální úsudek Wallingové je zpochybněn kvůli jejímu osobnímu vztahu k McEvoyovi a jejímu pracovnímu vztahu k Backusovi. Bulvár také otiskne společnou fotku McEvoye a Wallingové. Ale protože ji McEvoy neprávem podezíral, ukončí Wallingová jejich vztah a odjede do Itálie. McEvoy přestane pracovat pro noviny aby mohl o prožitých událostech napsat knihu, a to i přes námitky Wallingové, že kniha o Backusovi vrhne na práci FBI špatné světlo.\n"}
{"id": "1181864", "url": "https://cs.wikipedia.org/wiki?curid=1181864", "title": "PFK Nyva Ternopil", "text": "PFK Nyva Ternopil\n\nTernopilskyj profesijnyj futbolnyj klub Nyva (ukrajinsky: Тернопільський професійний\nфутбольний клуб “Нива”) je ukrajinský fotbalový klub sídlící ve městě Ternopil.\n\nSvé domácí zápasy odehrává na městském stadionu Ternopil s kapacitou 15 150 diváků (v sezoné 2016/17 - v Vyšnivci).\n\nZdroj: \n\n\nZdroj: \n\n\n"}
{"id": "1181871", "url": "https://cs.wikipedia.org/wiki?curid=1181871", "title": "Cima Margherita", "text": "Cima Margherita\n\nSkalní štít Cima Margherita pojmenovaný po italské královně a horolezkyni Markétě Savojské se vypíná v pohoří Brenta do výšky 2845 metrů nad mořem. Jeho sousedními vrcholy jsou Cima Brenta Bassa a Cima Tosa.\n\nCima Margherita je tvořena dolomitem třetihorního stáří, stejně jako celé pohoří.\n\nNejbližší horské chaty jsou Rifugio Tosa též zvaná Pedrotti a Rifugio Agostini zvaná Ambiez\n\nPoprvé vystoupil na vrchol po západním hřebeni Stefano Yocca, kterého doprovázeli dva místními horští vůdci Bonifacio Nicolussi a Matthew Nicolussi. Do té doby bezejmenný vrchol pojmenovali po vládnoucí italské královně Markétě Savojské. Trasa obtížnosti 2 UIAA se dnes využívá jako Normální cesta k výstupu a také jako sestup po vylezení ze všech ostatních směrů. Skála je lámavá a sestup je sporadicky značený skalními mužiky.\n\nNa vrchol Cima Margherita bylo vylezeno mnoho významných prvovýstupů. Nejčastěji se dnes leze Normální cesta, kudy vedl prvovýstup, a trasa Videsott v jihozápadní stěně.\n\n"}
{"id": "1181881", "url": "https://cs.wikipedia.org/wiki?curid=1181881", "title": "Regina Řandová", "text": "Regina Řandová\n\nRegina Řandová, rozená Zahradníková (* 21. září 1967 Praha) je česká herečka a dabérka.\n\nOd čtyř let chodila na klasický balet, později zpívala ve sboru a docházela na dramatický kroužek. Roku 1983 se objevila jako představitelka Jolanky ve filmu Bota jménem Melichar. V roce 1988 vystudovala Pražskou konzervatoř. Věnuje se také dabingu, svůj hlas propůjčila například Demi Moore či Angelině Jolie. V roce 2015 získala Cenu diváků v rámci udílení Cen Františka Filipovského za roli \"Zloby\" ve filmu \"Zloba – Královna černé magie\". Byla manželkou herce Čestmíra Řandy, se kterým má syna Čestmíra.\n\n"}
{"id": "1181891", "url": "https://cs.wikipedia.org/wiki?curid=1181891", "title": "Alice z Lusignanu (1256)", "text": "Alice z Lusignanu (1256)\n\nAlice z Lusignanu (1224 – 9. únor 1256) byla polorodou sestrou krále Jindřicha III. a manželkou Jana de Warenne, 6. hraběte ze Surrey. Krátce po jejím příjezdu Francie do Anglie v roce 1247, jí nevlastní bratr král provdal za hraběte, čímž podnítil nelibost anglické šlechty.\n\nAlice byla členkou rodu Lusignanů. Narodila se v Lusignanu, Poitou, ve Francii v roce 1224 jako druhá nejstarší dcera Huga X. z Lusignanu a Isabely z Angoulême, královny vdovy Anglie. Měla pět vlastních bratrů a tři vlastní sestry, a dva polorodé bratry a tři sestry z prvního matčina manželství.\n\nV roce 1247, rok po matčině smrti, doprovodila nového papežského legáta, Viléma z Modeny, do Anglie, kde se rozhodla zůstat a žít na úkor koruny. V srpnu 1247 ji nevlastní bratr provdal za hraběte ze Surrey, Jana de Warenne. Manželství způsobila nelibost anglické šlechty, protože považovali královy sourozence z Lusignanu za příživníky království. Lusignanům byly uděleny prestižní tituly a vyznamenání. Alice také údajně pohrdala vším anglickým.\n\nJan byl synem Viléma de Warenne, 5. hraběte ze Surrey, a Maud Marshalové. Alice s Janem spolu měli tři děti:\n\n\nAlice zemřela ve Warrenne, v Sussexu v Anglii 9. února 1256, po porodu svého jediného syna Viléma. Bylo jí třicet dva let.\n"}
{"id": "1181892", "url": "https://cs.wikipedia.org/wiki?curid=1181892", "title": "Vztuhy", "text": "Vztuhy\n\nVztuhy (též Vstuhy) jsou zaniklá vesnice a stejnojmenná zaniklá tvrz, které se nacházely na území dnešní obce Zvíkov v okrese České Budějovice.\n\nPrvní písemná zmínka o vsi a tvrzi pochází z listiny z 26. května 1367, kde mezi svědky byl uvedený Kunáš ze Vstuh. Tento nejstarší známý držitel vztužského panství, k němuž náležela i blízká ves Ortvínovice, byl zmiňován ještě o 7 let později jako „ušlechtilý a urozený pán Kunáš ze Vstuh.“\n\nDalším známým držitelem panství byl na počátku 15. století pan Smil z Chlumu a Křemic, který však na vztužské tvrzi nesídlil, neboť měl panství na Plzeňsku. V této době bylo usazeno ve Vztuhách 5 sedláků. Od Smila přešly Vztuhy na Albína, českobudějovického měšťana a dědičného soudce městského, jehož dcera Eliška zboží zapsala svému manželu Wolfgangu Pochomerovi, měšťanu z rakouského Freistadtu.\nV roce 1445 získal vztužské panství sňatkem s Magdalenou Johanou Pochomerovou (věno obsahovalo i dům na budějovickém náměstí) tehdejší člen městské rady a pozdější primátor v Českých Budějovicích Ondřej Puklice, takže mohl užívat erb a přídomek ze Vztuh. Ondřej Puklice sídlil ve vztužské tvrzi a hospodářství prosperovalo. Na Vztuhách měl 8 sedláků, v Ortvínovicích 9. Puklice byl v roce 1467 svržen, uvězněn a 29. května podlehl těžkým zraněním. Dědictví po otci si po dosažení dospělosti rozdělili dva synové. Mladší Jan († 1482) opustil České Budějovice, vstoupil do rožmberských služeb a 1471 se stal úředníkem ve Velešíně. Vztužské panství spravoval starší ze synů Václav († 1500). Václav panství dále zveleboval, založil nové rybníky. Roku 1479 se přihnala na Puklicovo zboží zbojnická výprava lidí pana Racka z Kocova, pána na Horažďovicích. Roku 1486 Puklice získal dědictví po Sovovi ze Srubce, který byl tchánem Václavova mladšího bratra Jana, jenž zemřel i se svými čtyřmi dětmi při morové epidemii 1483. O Sovovo jmění se Puklice dělil s českobudějovickým měšťanem Petrem Hofleichem a získal vsi Srubec, Zborov, Mečíkovice, Chodeč a půl vsi Ohrazení. Václavovou smrtí vymřela rodina Pukliců po meči.\nDědičkou se stala Johanka († asi 1516), dcera Jana Puklice, která se asi roku 1504 provdala za Linharta Ekharta († 1537), bohatého kupce z Freistadtu a díky sňatku následně předního měšťana Českých Budějovic a člena městské rady, a tomu také zapsala své zboží. Za jejich užívání dochází k rozdělení vsí. Ortvínovice zůstaly Johance a jejímu manželovi s užíváním predikátu z Urtvínovic. Vztuhy Johanka prodala patrně ještě před svatbou svému bratranci a budějovickému měšťanovi Mikuláši Štrabochovi († 1539), jenž se poté píše s přídomkem ze Vztuh. Mikuláš Štraboch tak rozmnožil značný rodinný movitý i nemovitý majetek, obchodoval s obilím, rybami, sladem a pivem, spekuloval také s koupěmi a prodeji domů. Na sklonku života prodal městu ve prospěch kostelních záduší ves Srubec, kterou koupil od příbuzného Linharta Ekharta z Urtvínovic. Mikuláš Štraboch byl dvakrát ženat a měl dvě děti. Dcera Anna († 1549) se provdala za Wolfa Wiennera z Muranu († 1548), který se sňatkem zařadil mezi přední měšťany a počeštil se, od té doby se rovněž psal ze Vztuh, patřila mu i tvrz Drslavice na Prachaticku. Posledním známým z jeho potomků je dcera Maryna Wiennerová († 1559). Maryna se 1558 provdala za Michala Frydbergera († 1586), služebníka arciknížete Ferdinanda Tyrolského (1529—1595). Frydberger se ujal dědictví po své ženě a usadil se v Českých Budějovicích, kde působil 1573—1576 jako desátník při mincovně.\n\nV roce 1572 se majitelem Vztuh stal další budějovický měšťan a městský radní pan Daniel Matyáš ze Sudetu. Daniel Matyáš (1535— asi 1610) studoval na univerzitě v Praze, kde 1555 dosáhl titulu bakaláře, a pokoušel se i o příležitostnou humanistickou poezii. V roce 1558 získal dědičně erb s predikátem ze Sudetu, jenž se vztahoval i na ostatní členy rozvětvené rodiny. Opakovaně zasedal v městské radě, než se s městem rozešel pro spory o dědictví po manželce Kateřině († 1563) a pro náboženské rozdíly, neboť stejně jako jeho příbuzní i on sympatizoval s luteránstvím. V roce 1572 koupil ves Vztuhy a rozšířil o ně svůj přídomek. V letech 1582 a 1590 přikoupil Urtvínovice od Jakuba Ekharta z Urtvínovic (vnuk Johanky a Linharta Ekharta) a Ortvínovice se opět spojily se Vztuhy v jedno panství. Na sněmu 1589 byl Daniel Matyáš přijat do rytířského stavu. Zbytek života dožil ve Vztuhách, pochován byl v luterském kostele v Rudolfově. Daniel Matyáš mimo jiné založil na svém panství 10 rybníků. Po jeho smrti převzal panství Zikmund Matyáš. Ovšem celé Českobudějovicko bylo v roce 1611 zasaženo vpádem pasovských. Město České Budějovice bylo pasovskými obsazeno od ledna do června a ti odtud podnikali do kraje pravidelné loupežné výpravy. Od Vztuh nedaleké Zaliny byly 23. dubna 1611 přepadeny a při bitce byl zabit jeden sedlák a dva vojáci, poté vojáci vypálili celou ves. Drancování nebyly ušetřeny ani Vztuhy. Osudným pro existenci Vztuh se stalo stavovské povstání o sedm let později. Od června 1618 obléhala stavovská vojska město České Budějovice. V listopadu bylo město obsazeno císařským vojskem vedeným hrabětem Buquoyem. Stavovské vojsko zaujalo pevné postavení v městě Rudolfově a na okolních návrších. V následujících měsících docházelo k rabování okolních vesnic a městeček, vojáci plenili chlévy, stodoly, sklepy i rybníky. Po bitvě u Záblatí opustilo stavovské vojsko časně z rána 15. června 1619 Rudolfov a nikým nechráněné město se stalo kořistí útočníků, hornické město bylo vypáleno, vydrancováno, obyvatelé pobiti či vyhnáni. V dalších měsících nemělo císařské vojsko proti sobě nepřítele a pustošilo blízké i dalekém okolí Budějovic, zkáza se tehdy nevyhnula ani Vztuhám a Ortvínovicím, jimž přitížila luteránská víra jejich majitele. Zikmund Matyáš ze zničeného panství rovněž uprchl a vrátil se až po šesti letech, kdy pobýval v Třeboni, Jindřichově Hradci a Ratibořských Horách na Táborsku. Na vypleněné panství však kvůli průběhu třicetileté války, kdy docházelo neustále k pohybu vojsk nezůstal žádný poddaný. Ve snaze znovu zde začít hospodařit si Zikmund Matyáš půjčil v roce 1629 od budějovického měšťana Benedikta Fischera 300 kop míšenských, ale i po roce bylo panství nadále bez poddaných, a tak se jej Zikmund Matyáš nakonec rozhodl prodat.\n\nPozemky bývalých vesnic Vztuh a Ortvínovic kvůli dobré půdě pro pěstování pšenice, deseti rybníkům, velkým lesům a ovčínu převzal pod správu císařský hejtman třeboňského panství Jan z Eckersdorfu. Císař Ferdinand II. potvrdil koupi 26. listopadu 1633. Kupní smlouva byla uzavřena na 4600 kop míšenských, za něž pan Zikmund Matyáš odstoupil zboží v minulosti zvané vztužské se dvěma k němu náležícími vesnicemi, v té době polozničenými, s hospodou Tobolkou, pustým mlýnem, spáleništi a jinými příslušenstvími. Prodávající si mohl podle smlouvy ponechat příjmy, plynoucí ze Vztuh až do roku 1635. Podle popisu panství třeboňského z roku 1648 byla u vztužského ovčína prostorná stodola nově vystavěná z kamene, s dvěma parnami, krytá na polovinu slámou a šindelem. U stodoly zahrada, uprostřed ní tůň a vedle ní část zdiva z bývalé tvrze. Ovčín se uvádí jako nově z kamene vystavěný se třemi branami, krytý šindelem. Odlehlý kraj Lišovského prahu kolem Ortvínovic byl plný potulných rot mordérů a zběhlých záškodníků, kteří neustávali v plenění na vlastní pěst. Hejtman panství Jan z Eckersdorfu tyto tlupy postupně likvidoval. Po uklidnění válečných hrůz, které byly provázeny nemocemi a hladem, zbylo na vesnicích jen málo rodin.\n\nRoku 1660 se dostalo panství třeboňské za zásluhy hraběti Janu Adolfovi ze Schwarzenbergu. Ten ho začal zvelebovat, v roce 1669 byla provedena obnova hranic celého třeboňského panství. K jejich vyznačení a osazení mezníků dochází 17. června 1689 za účasti 5 sedláků z Hlincovy Hory. Hranice ortvínovického dvora byly přírodní – lesy, hráze rybníků, potoky, spojovací cesty. Dále bylo přistoupeno k vykopání příkopů a osázení hranic listnatými stromy. V roce 1923 byl ortvínovický dvůr Schwarzenbergům vyvlastněn v pozemkové reformě a prodán jako zbytkový statek za 600 200 Kč bankovnímu řediteli Františku Bělohlávkovi. Výměra statku činila 272 ha. Nový majitel provedl opravy, opatřil inventář, hospodářské náčiní, vysázel stromoví, postavil znovu vyhořelý ovčín a stodolu a 4 obytné místnosti pro deputátníky.\n"}
{"id": "1181895", "url": "https://cs.wikipedia.org/wiki?curid=1181895", "title": "Klamath (řeka)", "text": "Klamath (řeka)\n\nKlamath (karucky Ishkéesh, klamathsky Koke, jurocky Hehlkeek 'We-Roy) je 423 km dlouhá řeka protékající státy Oregon a severní částí Kalifornie a Kaskádové pohoří a vlévající se v Kalifornii do Tichého oceánu.\n\nZ hlediska průměrného průtoku je Klamath po Sacramentu druhou největší kalifornskou řekou. Její povodí, zabírající plochu asi 41 000 km² se táhne od pouští Velké pánve až do mírných deštných pralesů na pobřeží Pacifiku. V údolích na horním toku se kdysi nacházely rozsáhlé sladkovodní bažiny, které skýtaly útočiště obrovskému množství fauny i flóry včetně milionů stěhovavých ptáků. Dnes je toto území využíváno zemědělsky, zatímco hornatý dolní tok si zachoval svou divokost. Právě pro svoje neobvyklé geografické uspořádání byla Klamath nazvána National Geographic Society „řekou vzhůru nohama“.\n\nZ hlediska rybí migrace je Klamath nejdůležitější pobřežní řekou na jih od Columbie. Ve srovnání s jinými řekami regionu Pacific Northwest jsou místní lososi a pstruzi adaptováni na neobvykle vysokou teplotu vody a kyselost. Obrovské množství ryb bylo obživou původních indiánských kmenů, které povodí Klamathu osídlily již před 7000 lety. Prvními Evropany, kteří spatřili Klamath, byli ve 20. letech 19. století lovci a obchodníci s kožešinami ze Společnosti Hudsonova zálivu. Ti také začali používat stezku zvanou \"\"Siskiyou Trail\"\", vedoucí podél řek Klamath a Trininty až do údolí Sacramento Valley (tato trasa byla samozřejmě využívána už původními obyvateli oblasti). Po několika dekádách osidlování území bílými osadníky byla většina indiánů vytlačena do rezervací.\n\nKe konci Kalifornské zlaté horečky začalo na Klamathu a jeho přítocích operovat množství zlatokopů. Na velkých jezerech na horním toku řeky fungovaly krátce parníky, ty byly ale ke konci 19. století nahrazeny železnicí. V 19. a 20. století začal být horní tok velmi intenzivně zemědělsky využíván a k zajištění dostatku vody na zavlažování bylo na řece vybudováno množství přehrad. V 60. letech minulého století začaly vznikat plány na zahrnutí řeky do většího záměru na vodní zásobování Centrálního údolí, ty ovšem nebyly nikdy realizovány.\n\nVzhledem k tomu, že se na Klamathu vyskytují jak delší klidné úseky tak i vynikající peřeje, je velmi oblíbenou rekreační řekou. Kvůli přehradám na horním toku však není kvalita vody v dolní polovině řeky příliš valná. Ekologické skupiny a indiánské kmeny, které částečně stále žijí kolem řeky, proto navrhují rozsáhlejší změny vodního režimu na řece, do nichž spadá i odstranění některých přehrad za účelem zlepšení rybí migrace.\n"}
{"id": "1181899", "url": "https://cs.wikipedia.org/wiki?curid=1181899", "title": "Sixt Palma Močidlanský", "text": "Sixt Palma Močidlanský\n\nSixt Palma Močidlanský (6. srpen 1569, Praha - po 1620) byl pražský měšťan, český knihtiskař a náboženský spisovatel, autor mnoha protikatolických písní a traktátů.\n\nNarodil se jako syn pražského měšťana a byl určen k duchovnímu stavu; proto se mu dostalo vyššího vzdělání, studoval teologii. Nevstoupil ale do stavu kněžského, věnoval se spisovatelství a zřídil si na Novém městě pražském tiskárnu. \n\nV roce 1602 byl zatčen a nadosmrti vypovězen za nepovolené vydání \"Písně horlivé o M. Janovi z Husince\" a \"Písně o dobývání pevnosti Kanýže\". Roku 1606 se tajně vrátil do Čech a roku 1609 byl přijata jeho stížnost a byla mu navrácena tiskárna. Informace o Sixtu Palmovi mizí v předbělohorské době.\n\nVydával satirické a politické skladby, ale také písně, traktáty, výklady teologické, modlitby, většinou drobné formátem i objemem. Podporoval přitom protestanty. V roce 1595 vydal \"Písně na historie staro a novozákonní a žalmy kající\", v roce 1598 \"Píseň o sv. Jánu apoštolu\". Sám složil \"Píseň horlivou o M. Janovi z Husince\". Tato Palmova píseň útočila již roku 1602 proti jezuitům a připomínala současníkům husitskou revoluční minulost. \n\nNejvětší rozruch vyvolalo vydání \"Písně o dobývání pevnosti Kanýže\" roku 1602. Text, jenž je samostatným zpracováním německého originálu, vypadá, jako by popisoval historickou událost, neúspěch Habsburků při pokusu o dobytí pevnosti Kaniže z turecké moci. Tuto porážku interpretuje jako důkaz nezdaru katolické politiky a jako potvrzení pravosti protestantské víry. Sixt Palma si byl ošemetnosti textu vědom, a proto ho vytiskl bez označení místa, jména tiskárny a roku. Byl však udán a odsouzen do vězení. Po 8 měsících těžkého věznění byl v březnu 1603 propuštěn za podmínky, že do čtrnácti dnů opustí zemi. Přes různé spekulace o jeho dřívějším návratu se zřejmě oficiálně mohl vrátit do Prahy až v roce 1617. Dlouho v ní však nepobyl. Po bitvě na Bílé hoře roku 1620 musel jako protestant znovu vlast opustit. Zemřel během třicetileté války, pravděpodobně v Německu.\n\nJako literáta charakterizuje Palmu záliba v skládání veršovaném. Vycvičil se na žalmech, ač formou často podléhá písničkám lidovým. V roce 1617 vydal \"Kancionál\". Profesor Vlček uvádí, že „celkem spisů Palmových počítá se do třiceti\", což potvrzuje i Lexikon české literatury.\n\n"}
{"id": "1181902", "url": "https://cs.wikipedia.org/wiki?curid=1181902", "title": "Vilém z Warenne", "text": "Vilém z Warenne\n\nVilém z Warenne (9. únor 1256 - 15. prosinec 1286) byl jediným synem Jana z Warenne a jeho manželky Alice z Lusignanu.\n\nVilém se oženil s Johanou, dcerou Roberta de Vere, 5. hraběte z Oxfordu. Měli spolu dvě děti:\n\n\nVilém byl v roce 1286 zabit v turnaji v Croydonu. jeho otec ho přežil. Bylo naznačeno, že se jednalo o vraždu, kterou naplánovali Vilémovi nepřátelé. 5. hrabětem se po smrti Vilémova otce Jana stal Vilémův jediný syn Jan. Ten zemřel bez legitimních potomků a titul po něm zdědil Richard FitzAlan, nejstarší syn Edmunda FitzAlana a Janovy sestry Alice.\n"}
{"id": "1181903", "url": "https://cs.wikipedia.org/wiki?curid=1181903", "title": "Bečovský potok", "text": "Bečovský potok\n\nNázev Bečovský potok má více vodních toků:\n\n"}
{"id": "1181904", "url": "https://cs.wikipedia.org/wiki?curid=1181904", "title": "Hyosung GT 125", "text": "Hyosung GT 125\n\nHyosung GT 125 je naked bike motocykl firmy Hyosung, vyráběný od roku 2003. Mezi motocykly do 125 cm³ vypadá díky dvouválcovému motoru do V a širokým pneumatikám velmi dospěle, byl vytvořen jako menší kopie modelu Hyosung GT 650 Comet.\n\nMotor je původem od Suzuki. Dvouválec o zdvihovém objemu 124 cm³ má nejvyšší výkon 15 koní při 10500 ot/min a kroutící moment činí 10 Nm při 10 000 ot/min, pro dynamičtější jízdu je nutno motor vytáčet. Motor je spolehlivý, vydrží i agresivnější zacházení a stčí mu základní údržba. Pětistupňová převodovka je slušná.\n\nJízdní vlastnosti jsou dobré. Motocykl jde do zatáček a dobře reaguje na změny směru jízdy. Hodí hlavně na okresky plné zatáček. Podvozek je tuhý a motocykl je stabilní i při vyšších rychlostech. Kotoučové brzdy mají tendenci při agresivním používání vadnout.\n\n\n\n"}
{"id": "1181906", "url": "https://cs.wikipedia.org/wiki?curid=1181906", "title": "Trinity (řeka v Kalifornii)", "text": "Trinity (řeka v Kalifornii)\n\nTrinity (karucky: Kishakeevrásav) je nejdelším přítokem řeky Klamath, dlouhým přibližně 266 km nacházejícím se v Kalifornii ve Spojených státech. Její povodí odvodňuje Pacifické pobřežní pásmo, které zahrnuje také jižní část pohoří Klamath severozápadně od Sacramento Valley. Řeka je součástí ochranného programu \"National Wild and Scenic River\". Po většinu svého toku teče Trinity rychle skrze úzké kaňony a horské louky.\n\nPůvodní hupské jméno řeky bylo Hoopah. Když ji 25. května 1828 jako první Evropan překonal Jedediah Smith se svojí skupinou lovců a obchodníků s kožešinami byla také známa jako \"Indian Scalp River\" (řeka indiánských skalpů).\n\nVe stejném roce byla na mapách zapsána jako Smith's River. Jméno Trinity dostala řeka omylem. Když k ní totiž v roce 1845 přišel Pierson B. Reading pojmenoval ji tak v domnění, že se vlévá do zátoky Trinidad Bay.\n\nV roce 1862 byla řeka postižena masivními povodněmi, čímž zcela zničila hospodářské zázemí kolem ní.\n\nOtec známého kytaristy Jerryho Garcíi se v Trinity utopil.\n\nŘeka pramení na severovýchodě okresu Trinity v národním parku Shasta Trinity podél východních svahů pohoří Scott (součást pohoří Klamath). Teče severozápadním směrem okolo západních úbočí pohoří Trinity až do 32 km dlouhé nádrže Trinity. Následně pokračuje k menší přehradě Lewiston z níž vytéká směrem na západ podél pohoří Trinity Alps. U Brunt Ranch se do ní ze severu vlévá New River a na hranicích okresů Humboldt a Trinity z jihu South Fork Trinity. Od soutoku se South Fork se stáčí na sever přes indiánskou rezervaci Hoopa Valley a u Weitchpec, asi 32 km od jeho ústí do Tichého oceánu, se vlévá do Klamathu.\n\nV dobách Kalifornské zlaté horečky byla řeka dějištěm masivního rýžování zlata a to i za použití hydraulické těžby. Rychlý tok Trinity je hojně využíván k raftingu a kajakování. Výstavba přehrad Trinity a Lewiston, které byly součástí projektu Central Valley odvedla většinu vody z horního toku řeky do Sacramento Valley, ale byl stanoven alespoň minimální průtok na řece.\n\nŘeka je známá také díky migraci lososů a pstruhů, kteří jsou však částečně udržování v líhních. Lososi připlouvají zpravidla v polovině července a v říjnu putují zpět. Pstruzi připlouvají v říjnu a běžně bývají v řece ještě v březnu.\n"}
{"id": "1181909", "url": "https://cs.wikipedia.org/wiki?curid=1181909", "title": "Sikorsky S-64 Skycrane", "text": "Sikorsky S-64 Skycrane\n\nSikorsky S-64 Skycrane je americký dvoumotorový těžký transportní vrtulník. Jde o civilní verzi vojenského typu CH-54 Tarhe. Současná verze se jmenuje S-64 Aircrane a vyrábí ji firma Erickson Air-Crane.\n\nSikorsky S-64 byl navržen jako zvětšená verze prototypu \"létajícího jeřábu\" Sikorsky S-60. S-64 měl šestilistý hlavní rotor a byl poháněn dvěma turbohřídelovými motory Pratt & Whitney JFTD12A o výkonu 3 020 kW. Prototyp S-64 poprvé vzlétl 9. května 1962 a následovaly další dva kusy ke zkouškám u německé armády.\nNěmci nakonec objednávku nepodali, ale americká armáda objednala šest vrtulníků S-64A (s označením CH-54A Tarhe). Sedm variant S-64E bylo vyrobeno pro civilní trh.\n\n\n\n\n\n"}
{"id": "1181911", "url": "https://cs.wikipedia.org/wiki?curid=1181911", "title": "Robert Menasse", "text": "Robert Menasse\n\nRobert Menasse (* 21. června 1954, Vídeň) je rakouský spisovatel, esejista a také překladatel z brazilské portugalštiny. Je otevřeným kritikem rakouské společnosti, Evropské unie a globalizace. V roce 2017 se stal laureátem Německé knižní ceny za román \"Die Hauptstadt\" (Hlavní město), jehož ústředním tématem je právě Evropská unie.\n\nNarodil se do vídeňské židovské rodiny, jeho otec, Hans Menasse, byl rakouským fotbalovým reprezentantem. Jeho sestra, Eva Menasse, je také spisovatelkou.\n\nStudoval germanistiku, filozofii a historii na univerzitě ve Vídni, dále pak v Salcburku a Messině. Promoval roku 1980 disertační prací na téma \"\"Typus des Außenseiters im Literaturbetrieb\".\"\n\nV dubnu roku 2015 se nelichotivě vyjádřil na adresu evropských politických lídrů, dle jeho soudu se příliš vzdálili prvotní myšlence, která stála za vznikem Evropské unie. Německu vyčítá také např. jeho dominantní roli v tomto společenství.\n\nMenasse se už několikrát osobně představil svým českým fanouškům. V letech 1997, 2006 a 2017 byl hostem pražského Festivalu spisovatelů. V roce 2013 četl v Brně v rámci festivalu Měsíc autorského čtení a roku 2014 v Praze představil překlad svého románu \"Vyhnání z pekla\".\n\nČeský germanista, prof. Milan Tvrdík, na adresu literárního úspěchu Roberta Menasseho s odstupem času dodává:\n\n\n\n\n\n\n\nRozhovory\nRecenze\n"}
{"id": "1181912", "url": "https://cs.wikipedia.org/wiki?curid=1181912", "title": "Vít Hofman", "text": "Vít Hofman\n\nVít Hofman (* 1992) je český tiskový mluvčí, moderátor, žurnalista, od roku 2015 tiskový mluvčí Magistrátu hlavního města Prahy. \n\nNarodil se v roce 1992 v Rakovníku. Mediálnímu prostředí a moderování se věnoval již od střední školy, na Gymnázium J. A. Komenského v Nové Strašecí studoval 2 roky předmět mediální výchova. V lednu 2015 absolvoval bakalářský program mediální a komunikační studia na Fakultě sociálních studií Masarykovy univerzity v Brně, tématem jeho absolventské práce byla „Rozhlasová reportáž: Problematika výuky Mediální výchovy na českých školách“.\n\nOd října 2011 do června 2013 byl tiskovým mluvčím projektu Řemeslo žije!, který realizoval Magistrát hlavního města Prahy společně s Hospodářskou komorou hlavního města Prahy. Na městském úřadě v Novém Strašecí od listopadu 2013 spolupracoval na projektech v oblasti komunikace, zasedal mimo jiné v komisi pro informovanost a komunikaci a v komisi pro rozvoj turistiky a zahraniční styky. Působil také v ekologické neziskové organizaci Arnika, kde od října 2014 do května 2015 vedl projekt na záchranu levhartů sněžných. Od 10. června 2015 nastoupil jako tiskový mluvčí Magistrátu hlavního města Prahy, kde vystřídal Petru Hrubou.\n\nVěnuje se běhu.\n\n"}
{"id": "1181913", "url": "https://cs.wikipedia.org/wiki?curid=1181913", "title": "Václav Koranda mladší", "text": "Václav Koranda mladší\n\nVáclav Koranda mladší (* 1425 – 1. února 1519, Praha) byl pražský univerzitní mistr, děkan artistické fakulty a trojnásobný rektor Karlovy univerzity v Praze, který působil také jako laický správce utrakvistického duchovenstva.\n\nNarodil se zřejmě roku 1425. Pocházel z rodiny původně zřejmě plzeňské, avšak není zcela jisté, byla-li Nová Plzeň jeho rodištěm. Jako „mladší\" byl označován pro rozlišení od staršího jmenovce, Václava Korandy staršího, patrně svého příbuzného.\n\nRoku 1454 stal se v Praze bakalářem, čtyři roky poté mistrem svobodných umění. Roku 1460 byl zvolen děkanem artistické fakulty Karlovy univerzity. Ve funkci byl potvrzen i přes odpor katolických univerzitních mistrů. Roku 1462 byl zvolen rektorem a stal se členem českého poselstva krále Jiřího z Poděbrad k papeži do Říma. Jeho úkolem bylo získat od papeže Pia II. souhlas s basilejskými kompaktáty. Toho Koranda ovšem nedosáhl. Po návratu celé jednání v Římě popsal ve spise. Na univerzitě poté získal hodnost rektora. Své náboženské, utrakvistické stanovisko hájil v četných polemikách, mj. s Hilariem Litoměřickým a Joštem z Rožmberka. Roku 1470 byl podruhé zvolen rektorem a roku 1471 administrátorem utrakvistické církve, když nahradil Jana Rokycanu. Roku 1478 Koranda do Prahy svolal sněm utrakvistických šlechticů, který zřídil konzistoř s Korandou v čele, která zahájila tažení zejména proti Jednotě bratrské. Roku 1489 ve vedení konzistoře skončil a českou utrakvistickou církev spravoval biskup Augustin Luciani spou s konzistoří. Roku 1513 byl opět zvolen rektorem. Náboženské polemiky a traktáty své doby uspořádal do sborníku \"Korandův manuálník\".\n\nOttův slovník naučný ho hodnotil takto: \"Koranda byl muž poctivý a neohrožený, polemisoval až do únavy. Znal se v theologii, nebyl však původní a hluboký.\"\n\n\n"}
{"id": "1181914", "url": "https://cs.wikipedia.org/wiki?curid=1181914", "title": "Anežka Míšeňská", "text": "Anežka Míšeňská\n\nAnežka Míšeňská (před 1264 - po září 1332) byla šlechtična, dcera Albrechta II. Míšeňského a jeho manželky Markéty Štaufské.\n\nAnežka se v roce 1282 provdala za Jindřicha I. Brunšvicko-Lüneburského, se kterým měla 16 dětí.\n\n"}
{"id": "1181916", "url": "https://cs.wikipedia.org/wiki?curid=1181916", "title": "Magnussen", "text": "Magnussen\n\nMagnussen či Magnússen je skandinávské patronymum a z něj vzešlé příjmení:\n\n"}
{"id": "1181920", "url": "https://cs.wikipedia.org/wiki?curid=1181920", "title": "Kundratický potok", "text": "Kundratický potok\n\nNázev Kundratický potok má více vodních toků:\n\n"}
{"id": "1181921", "url": "https://cs.wikipedia.org/wiki?curid=1181921", "title": "Červený dvůr", "text": "Červený dvůr\n\nČervený dvůr (také \"Činov, Czinow, Rothe Hoff, Neu Hoff\") je bývalý poplužní statek založený v 17. století hraběcím rodem Des Fours v rámci panství Hrubý Rohozec. Statek stojí na katastru obce Jenišovice. Po rozsáhlé rekonstrukci jej využívá jako sídlo soukromá společnost. Statek je památkově chráněný.\n\nNa místě dnešního statku původně stála ves a tvrz Činov. Tu založili vladykové z Činova (1322 - 1450). Osada byla naposledy připomínána v roce 1653. \nV 17. století (přesné datum se nezachovalo) vznikl na místě osady poplužní statek Červený dvůr. Své jméno dostal podle červené omítky. V první polovině 18. století prošel statek barokní úpravou. Po konfiskaci zámku Hrubý Rohozec v roce 1945 přišli Des Foursové i o statek Červený dvůr.\n\nRoku 1952 převzalo areál JZD Družba Jenišovice. Neudržované budovy rychle chátraly. Stav se nezměnil ani po rozpadu JZD Družba Jenišovice na čtyři části po roce 1990. Nově vzniklé Zemědělské družstvo Černava nemělo na údržbu statku potřebné peníze. V objektu se začaly propadat stropy, střechou zatékalo.\n\nZchátralý objekt koupila v roce 1997 soukromá společnost. Statek díky ní prošel kompletní rekonstrukcí. Dnes zde má tato společnost sídlo.\n\nStatek je dotčen soudním sporem o návrat majetku Des Fours Walderode dědičce po Karlovi Des Fours Walderode Johanně Kammerlander. Ta se domáhá zneplatnění konfiskace majetku rodiny v roce 1945 na základě Benešových dekretů. Soud se zabývá kolaborací Karla Des Fours Walderode s nacisty. Rodině již byl přiznán nárok na některé pozemky.\n\nStatek tvoří zděné patrové budovy se sedlovými střechami, které jsou postavené do čtverce kolem vnitřního dvora. Vstupní brána je na severní straně ve směru k silnici z Jenišovic do Turnova. Jedná se o bohatě zdobený barokní portál zakončený stlačeným obloukem. Bránu zdobí oblamovaná římsa se segmentovanou atikou a vázami. Nad atikou je do pískovce vytesaný erb rodu Des Fours. \n\nZápadní část statku je otevřená a pokračuje ovocnou alejí volně do krajiny.\n\n"}
{"id": "1181923", "url": "https://cs.wikipedia.org/wiki?curid=1181923", "title": "Trinity (přehrada v Kalifornii)", "text": "Trinity (přehrada v Kalifornii)\n\nTrinity dam je přehrada na řece Trinity, asi 11 km severovýchodně od Weaverville v Kalifornii ve Spojených státech. Přehrada byla dokončena začátkem 60. let jako součást federálního projektu \"Central Valley\", jehož cílem bylo přivést vodu na zavlažování do agrární oblasti San Joaquin Valley.\n\n164 m vysoká sypaná gravitační (tížinná) hráz vytváří stejnojmennou vodní nádrž, která je s objemem 3 000 000 000 m 3. největší vodní nádrží v Kalifornii. Pod hrází je umístěna vodní elektrárna, která dodává elektřinu do zemědělských oblastí a nádrž mimo jiné zajišťuje ochranu před povodněmi na řece Trinity. Nicméně přehrada má i negativní dopady, mezi které patří například znemožnění tahu lososů proti proudu řeky.\n"}
{"id": "1181927", "url": "https://cs.wikipedia.org/wiki?curid=1181927", "title": "Allen Raine", "text": "Allen Raine\n\nAllen Raine, vlastním jménem Anne Adaliza Beynon Puddicombe, (6. října 1836 – 21. června 1908) byla velšská romanopiskyně. Narodila se jako Anne Adaliza Evans v jihovelšské obci Newcastle Emlyn. Její otec pracoval jako právník, byl vnukem básníka Davida Davise, známého jako Castellhywel. Matka byla vnučkou kněze Daniela Rowlanda. V roce 1849 byla odeslána za vzděláním do Anglie. Roku 1856 se navrátila do Walesu, kde se v roce 1872 vdala. S manželem se později usadila v Londýně. Poslední léta života strávila ve Walesu. Většinu své tvorby psala v anglickém jazyce. Vedle románů psala rovněž povídky, které vyšly v řadě periodik.\n"}
{"id": "1181928", "url": "https://cs.wikipedia.org/wiki?curid=1181928", "title": "Machairodus", "text": "Machairodus\n\nMachairodus (čeština přebírá vědecký název machairodus) byl rod šavlozubých kočkovitých šelem, jehož zástupci žili v období od pozdního miocénu (před asi 11,6 mil lety) do středního pleistocénu (před asi 126 tis. lety) v Evropě, v Asii, Severní Americe a Africe.\nJméno v překladu znamená „nožový zub“. Lebka machairodů byla poměrně úzká, špičáky stály velikostí mezi zuby dnešních velkých koček a klasickými šavlozubými šelmami jako byl například smilodon. Ocas byl kratší než u současných velkých koček, ale delší než u rysů. Velikostí těla jednotlivé druhy machairodů oscilovaly od rozměrů současných levhartů po velmi vzrostlé tygry. Největší druh rodu \"Machairodus horribilis\" mohl vážit až okolo 400 kg. Lebka tohoto druhu nalezená v Číně a měřící na délku téměř 41 cm je největší známou lebkou mezi šavlozubci. Je pravděpodobné, že Machairodus žil ve skupinách podobných lvím smečkám. Kořistí mohly být různé velké druhy prehistorických býložravců – buvoli, mastodonti, nosorožci, bizoni aj.\n\nPokročilé formy machairodů (\"kabir\", \"giganteus\", \"kurteni\", \"coloradensis\") byly nedávno přeřazeny do rodu\" Amphimachairodus.\"\n\n"}
{"id": "1181929", "url": "https://cs.wikipedia.org/wiki?curid=1181929", "title": "Trinity (pohoří)", "text": "Trinity (pohoří)\n\nTrinity je pohoří, které je součástí Klamatských hor a nachází se v okrese Siskiyou v severní Kalifornii ve Spojených státech amerických. \n\nPohoří Trinity probíhá ve směru jihozápad-severovýchod a je dlouhé asi 48–56 km. Horské pásmo vede mezi nádrží Trinity a nádrží Shasta, asi 27 km severozápadně od Reddingu. Vrcholy Trinity se na jihozápadě zvedají do výšek kolem 1 200 m a na severovýchodě více než 2 200 m n. m. \n\nMezi pohořím a nádrží Shasta vede silniční komunikace Chapple-Shasta Off-Highway Vehicle Area.\n\nPohoří je pokryto rozsáhlými lesními plochami v nichž najdeme stanoviště dubu černého a modrého a douglasky tisolisté. Modrý dub (\"Quercus douglasii\") se vyskytuje výlučně zde, je endemickým druhem zdejší oblasti.\n"}
{"id": "1181930", "url": "https://cs.wikipedia.org/wiki?curid=1181930", "title": "Anatolij Julin", "text": "Anatolij Julin\n\nAnatolij Julin (rusky Анатолий Иванович Юлин) (9. března 1929 – 29. srpna 2002) byl sovětský atlet. Jeho specializací byl běh na 400 metrů překážek. V této disciplíně se stal v roce 1954 mistrem Evropy.\n\nSpecializoval se na běh na 400 metrů překážek. Na olympiádě v Helsinkách v roce 1952 doběhl čtvrtý, na další olympiádě v Melbourne skončil v semifinále. Překvapivě zvítězil na této trati na evropském šampionátu v Bernu v roce 1954, když si zároveň vytvořil osobní rekord 50,5 s. Při startu na mistrovství Evropy o čtyři roky později doběhl ve finále běhu na 400 metrů překážek pátý.\n\n"}
{"id": "1181931", "url": "https://cs.wikipedia.org/wiki?curid=1181931", "title": "Steve Strange", "text": "Steve Strange\n\nSteve Strange, vlastním jménem Stephen John Harrington, (28. května 1959 – 12. února 2015) byl velšský zpěvák. Narodil se v jihovelšském Newbridge. V roce 1977 založil kapelu The Moors Murderers, která příliš dlouho neexistovala, ale hráli v ní například Chrissie Hynde, pozdější členka The Pretenders, a Topper Headon, který spolupracoval s The Clash. Jeho další kapelou byla The Photons, která rovněž příliš dlouho neexistovala. V roce 1978 založil kapelu Visage, v níž s přestávkami působil až do své smrti. V původní sestavě dále figuroval například Midge Ure. V roce 2002 vydal svou autobiografii nazvanou \"Blitzed!\". Roku 2015 utrpěl při dovolené v Egyptě infarkt, kterému podlehl.\n"}
{"id": "1181932", "url": "https://cs.wikipedia.org/wiki?curid=1181932", "title": "Prokop Písař", "text": "Prokop Písař\n\nProkop Písař (1390 – asi 1482) byl český spisovatel a písař Nového Města pražského. Byl též učitelem rétoriky a stylistiky na Karlově univerzitě v Praze. Sepsal z katolických pozic latinskou kroniku, která se zabývala českými dějinami do začátku husitského hnutí, a později též veršovanou \"Novou kroniku\", jež se ovšem zachovala jen ve zlomcích. Napsal také traktát o právech Nového Města pražského a česko-latinský spis \"Ars dictandi\", jakýsi návod, jak vyhotovovat listiny právní povahy a psát oficiální dopisy.\n\n"}
{"id": "1181933", "url": "https://cs.wikipedia.org/wiki?curid=1181933", "title": "BNP Paribas Open 2016 – mužská dvouhra", "text": "BNP Paribas Open 2016 – mužská dvouhra\n\nDo soutěže mužské dvouhry na tenisovém turnaji BNP Paribas Open 2016 nastoupilo devadesát šest hráčů. Z kvalifikace postoupilo dvanáct tenistů. Dvojnásobným obhájcem titulu byl první hráč světa Novak Djoković ze Srbska, který získal hattrick.\n\nVítězem dvouhry se stal nejvýše nasazený Novak Djoković, jenž ve finále za 77 minut zdolal kanadskou turnajovou dvanáctku Milose Raonice po hladkém dvousetovém průběhu 6–2 a 6–0. V utkání nemusel odvracet žádnou brejkovou šanci soupeře a vyrobil pouze čtyři nevynucené chyby, všechny v úvodní sadě.\n\nV probíhající sezóně si Djoković připsal třetí turnajové vítězství, které představovalo šedesátý druhý singlový titul na okruhu ATP Tour. Počtem titulů na ATP Tour se vyrovnal argentinskému tenistovi Guillermu Vilasovi, když s ním sdílel desátou pozici. Jako první dokázal na Indian Wells Masters zvítězit popáté, na což organizátoři zareagovali okamžitým přejmenováním centrálního dvorce po jeho osobě. V sérii ATP Masters 1000 vyrovnal rekordní počet 27 trofejí Rafaela Nadala. Z předešlých devatenácti turnajových účastí se osmnáctkrát v řadě probojoval do finále a získal čtrnáct titulů.\n\nDjoković si do žebříčku ATP připsal 1 000 bodů a obdržel prémii 1 028 300 dolarů.\n\nVšech třicet dva nasazených mělo volný los do druhého kola.\n"}
{"id": "1181935", "url": "https://cs.wikipedia.org/wiki?curid=1181935", "title": "Nicole Trunfio", "text": "Nicole Trunfio\n\nNicole Trunfio (* 16. března 1986 Merredin, Austrálie) je australská modelka.\n\nSvou kariéru začala, když vyhrála třetí sérii australského pořadu Super Model of Australia, a v roce 2002 skončila jako druhá v mezinárodní soutěži Supermodel of the World. Pracuje jako modelka pro módní značky, jako jsou Chanel, Dolce & Gabbana, Versace, Christian Dior, Gucci, Fendi, Missoni, Roberto Cavalli, Vivienne Westwood, Victoria's Secret, objevila se v kampaních pro Karla Lagerfelda, Lacoste. Dále pózovala pro Harper's Bazaar, italský a britský Vogue. Také se zajímá o herectví, několik let jej studovala v New Yorku. Je také poradcem v profesionálním modelingu.\n\nNicole Trunfio žije se svým dlouholetým partnerem, americkým hudebníkem Gary Clarkem. 11. ledna 2015 se páru narodil chlapec Zion Rain a v říjnu 2017 oznámili, že čekají druhého potomka, tentokrát dceru.\n"}
{"id": "1181938", "url": "https://cs.wikipedia.org/wiki?curid=1181938", "title": "BNP Paribas Open 2016 – mužská čtyřhra", "text": "BNP Paribas Open 2016 – mužská čtyřhra\n\nDo soutěže mužské čtyřhry na tenisovém turnaji BNP Paribas Open 2016 nastoupilo třicet dva dvojic. Obhájcem titulu byl šestý nasazený kanadsko-americký pár Vasek Pospisil a Jack Sock.\n\nVítězem čtyřhry se stal sedmý nasazený pár Francouzů Pierra-Huguese Herberta a Nicolase Mahuta, který ve finále zdolal turnajové šestky a obhájce titulu Vaska Pospisila a Jacka Socka výsledkem 6–3 a 7–6. Oba získali třetí společný titul v mužské čtyřhře na okru ATP, když Herbert zaznamenal čtvrtý triumf a Mahut si připsal dvanáctou deblovou trofej na okruhu ATP Tour. Oba šampioni si do žebříčku ATP připsali 1000 bodů.\n\n"}
{"id": "1181939", "url": "https://cs.wikipedia.org/wiki?curid=1181939", "title": "David Jenkins (knihovník)", "text": "David Jenkins (knihovník)\n\nDavid Jenkins (29. května 1912 – 6. března 2002) byl velšský knihovník. Narodil se v jihovelšské vesnici Blaenclydach, avšak převážnou část svého dětství strávil u své tety ve vesnici Penrhyn-coch v západní části země. Později studoval na Aberystwythské univerzitě. V roce 1964 byl jmenován editorem magazínu \"Journal of the Welsh Bibliographical Society\", jímž zůstal až do roku 1979. Počínaje rokem 1968 byl také editorem časopisu \"National Library of Wales Journal\". Funkci opustil rovněž v roce 1979, stejně jako funkci knihovníka Velšské národní knihovny, do níž byl obsazen roku 1969. Zemřel v Aberystwythu ve věku 89 let.\n"}
{"id": "1181948", "url": "https://cs.wikipedia.org/wiki?curid=1181948", "title": "Jiří Hlohovský", "text": "Jiří Hlohovský\n\nJiří Hlohovský byl český katolický kněz a spisovatel. Působil v 1. čtvrtině 17. století. V roce 1622 vydal kancionál \"Písně katolické\". Některé nápěvy jsou upraveny pro čtyřhlas. Je to první známý případ, kdy se v českém katolickém kancionálu objevuje harmonizace melodie. Jde také o první katolický kancionál vydaný na Moravě po bitvě na Bílé hoře. Sborník obsahuje 230 textů a 154 nápěvů.\n\nHlohovského kancionál je někdy označován za první barokní kancionál u nás, byť literární historik Antonín Škarka tomu oponoval, když napsal: \"Samy písně Hlohovského nedovedou ještě jeho zpěvník představiti jako výtvor barokního ducha a barokní formy. Více se tomuto baroknímu cítění přiblížily některé cizí skladby z tohoto kancionálu. Nejsou sice původní, nýbrž zase přeloženy a adaptovány podle cizojazyčných předloh, ale jsou pro náš katolický barok typické.\"\n"}
{"id": "1181951", "url": "https://cs.wikipedia.org/wiki?curid=1181951", "title": "BNP Paribas Open 2016 – ženská čtyřhra", "text": "BNP Paribas Open 2016 – ženská čtyřhra\n\nDo soutěže ženské čtyřhry na tenisovém turnaji BNP Paribas Open 2016 nastoupilo třicet dva dvojic. Obhájcem titulu byl první světový pár Martina Hingisová a Sania Mirzaová, které skončily ve 2. kole na raketách Američanky Vanie Kingové a Rusky Ally Kudrjavcevové.\n\nSvou první společnou účast na turnaji okruhu WTA proměnil ve vítězství nenasazený americký pár Bethanie Matteková-Sandsová a Coco Vandewegheová, který ve finále zdolal rovněž nenasazené Julii Görgesovou z Německa a Češku Karolínu Plíškovou výsledkem 4–6 a 6–4, když o šampionkách rozhodl až závěr supertiebreaku poměrem [10–6].\n\nObě šampionky si do žebříčku WTA připsaly 1 000 bodů. Matteková-Sandsová získala osmnáctou deblovou trofej na okruhu WTA Tour a pro Vandewegheovou se jednalo o premiérové turnajové vítězství.\n\n"}
{"id": "1181955", "url": "https://cs.wikipedia.org/wiki?curid=1181955", "title": "Dafydd Hywel", "text": "Dafydd Hywel\n\nDafydd Hywel (* 1946) je velšský herec. Pochází z jihovelšského Garnantu. Vystupoval například v seriálech \"Pobol y Cwm\" a \"Y Pris\" či ve filmu \"Yr Alcoholig Llon\". V roce 2013 byla publikována jeho autobiografická kniha nazvaná \"\". Kniha byla napsána ve velšském jazyce a vydalo ji nakladatelství Gomer.\n"}
{"id": "1181957", "url": "https://cs.wikipedia.org/wiki?curid=1181957", "title": "Potmě jsou všechny kočky černý", "text": "Potmě jsou všechny kočky černý\n\nPotmě jsou všechny kočky černý je páté album české hudební skupiny Mandrage. Vydáno bylo 20. listopadu roku 2015.\n\n\n"}
{"id": "1181963", "url": "https://cs.wikipedia.org/wiki?curid=1181963", "title": "Katolický dům", "text": "Katolický dům\n\nKatolický dům může být:\n\n\n"}
{"id": "1181973", "url": "https://cs.wikipedia.org/wiki?curid=1181973", "title": "Tolovové", "text": "Tolovové\n\nTolovové nebo také \"Taa-laa-wa Dee-ni’\" (anglicky: \"Tolowa\") jsou kmen původních indiánských obyvatel Severní Ameriky, příslušníci athabaské etnolingvistické skupiny, kteří stále žijí ve svých původních teritoriích v severozápadní Kalifornii a v jižním Oregonu. Na federálním seznamu uznaných indiánských kmenů jsou zapsáni jako Tolowa Dee-ni’ Nation, Elk Valley Rancheria, Confederated Tribes of Siletz, Trinidad Rancheria stejně jako nezapsaný národ Tolovů.\n\nJejich domovina, Taa-laa-waa-dvn (tolovská dědičná země) se rozkládalo podél pobřeží Tichého oceánu mezi Wilson Creek a údolím řeky Smith a v blízkosti řek Winchuck, Chetco, Pistol, Rogue, Elk and Sixes a pokračovalo podél řeky Rogue až do údolí Applegate v jihozápadním Oregonu, zhruba v místech dnešních okresů Curry, Josephine a Del Norte. Ze severu bylo území ohraničeno dnešním přístavem Port Orford v Oregonu a z jihu pak Wilson Creekem, který leží na sever od řeky Klamath. Žili přibližně v osmi stálých vesnicích. Jejich nejdůležitější osadou je \"Yan’-daa-k’vt.\" Kmen Tolovů sousedil na severu s Cokvilly a Umpquy; Takelmy, Shasty a Karuky na východě a s Juroky na jihu.\n\nJméno Tolova (Tolowa) je odvozeno z \"Taa-laa-welh (Taa-laa-wa)\" algického jména které jim dali jejich sousedi Jurokové a znamená přibližně \"mluvím tolovsky\".\n"}
{"id": "1181976", "url": "https://cs.wikipedia.org/wiki?curid=1181976", "title": "West Ham United FC (rezerva a akademie)", "text": "West Ham United FC (rezerva a akademie)\n\nRezerva West Hamu United FC je rezervní tým anglického klubu West Ham United FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Steve Potts.\n\nAkademie West Hamu United FC je výběr hráčů West Hamu United do 18 a méně let. Díky této akademii je West Hamu United přezdíváno \"The Academy of Football\" (Akademie fotbalu). Akademie působí v Premier League do 18 let a v FA Youth Cupu.\n\n\"Aktuální k datu: 10. březen 2016\"\n\n\"Aktuální k datu: 10. březen 2016\"\n\n"}
{"id": "1181979", "url": "https://cs.wikipedia.org/wiki?curid=1181979", "title": "Toržok", "text": "Toržok\n\nToržok () je město v Tverské oblasti Ruské federace. Při sčítání lidu v roce 2010 měl 47 644 obyvatel.\n\nToržok leží na řece Tverce, levém přítoku Volhy. Od Tveru, správního střediska oblasti, je vzdálen přibližně šedesát kilometrů na západ, od Moskvy, hlavního města federace, je vzdálen přibližně 260 kilometrů na severozápad.\n\nPrvní zmínka je už z roku 1139.\n"}
{"id": "1181984", "url": "https://cs.wikipedia.org/wiki?curid=1181984", "title": "FC Slavoj Žirovnice", "text": "FC Slavoj Žirovnice\n\nFC Slavoj Žirovnice je český fotbalový klub ze Žirovnice, který byl založen v roce 1919 jako SK Žirovnice.\n\nMezi slavné odchovance klubu patří hráči Jaroslav Drobný (fotbalista), Stanislav Marek nebo Libor Šebesta. Své domácí zápasy odehrává na stadionu Budín s kapacitou 400 diváků.\n\nZdroj: \n\nFC Slavoj Žirovnice „B“ je rezervní tým žirovnického Slavoje, hrající Okresní přebor Pelhřimovska (8. nejvyšší soutěž). Největšího úspěchu dosáhl klub v sezónách 2006/07, 2008/09 a 2012/13, kdy se v Okresním přeboru Pelhřimovska (8. nejvyšší soutěž) umístil na 2. místě.\n\n"}
{"id": "1181987", "url": "https://cs.wikipedia.org/wiki?curid=1181987", "title": "Cyklopentadienid sodný", "text": "Cyklopentadienid sodný\n\nCyklopentadienid sodný je organická sloučenina sodíku se sumárním vzorcem CHNa. Vzorec se nčasto zkracuje na NaCp, kde Cp je cyklopentadienidový aniont. Jako čistá látka je to bezbarvá kapalina, ovšem často je růžový kvůli přítomnosti zoxidovaných nečistot.\n\nCyklopentadienid sodný je komerčně dostupný jako roztok v tetrahydrofuranu. Připravuje se reakcí cyklopentadienu se sodíkem:\n2 Na + 2 CH → 2 NaCH + H.\n\nČasto se přitom zahřívá kapalný sodík rozptýlený v dicyklopentadienu. Dříve se používal sodík ve formě drátu nebo písku, připravovaného rozpouštěním kapalného sodíku v xylenu za prudkého míchání.\n\nDalší způsob přípravy spočívá v reakci hydridu sodného s cyklopentadienem:\nNaH + CH → NaCH + H\n\nCyklopentadienid sodný je běžná výchozí látka pro výrobu metalocenů, například ferrocenu:\n\n2 NaCH + FeCl → Fe(CH) + 2 NaCl.\n"}
{"id": "1181989", "url": "https://cs.wikipedia.org/wiki?curid=1181989", "title": "Caradog Roberts", "text": "Caradog Roberts\n\nCaradog Roberts (30. října 1878 – 3. března 1935) byl velšský hudební skladatel, varhaník a sbormistr. Narodil se ve vesnici Rhosllannerchrugog na severovýchodě Walesu Johnovi a Margaret Robertsovým a hudbě se věnoval již od dětství (učil se na klavír a varhany). Studoval například v Oxfordu. V roce 1894 se stal kostelním varhaníkem v nedaleké vesnici Ponciau. Ve funkci zůstal do roku 1903. Následně byl až do své smrti varhaníkem v kostele ve své rodné vesnici. Jako skladatel je například autorem hudby k několika chvalozpěvům. Zemřel ve Wrexhamu a pohřben byl ve svém rodišti.\n"}
{"id": "1181992", "url": "https://cs.wikipedia.org/wiki?curid=1181992", "title": "Johann Leithner", "text": "Johann Leithner\n\nJohann Leithner (??? – 12. ledna 1857) byl rakouský politik německé národnosti z Dolních Rakous, během revolučního roku 1848 poslanec Říšského sněmu.\n\nRoku 1849 se uvádí jako Johann Leithner, majitel dvora v Grunddorfu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Stockerau. Tehdy se uváděl coby majitel dvora. Řadil se ke sněmovní levici.\n\nJistý Johann Leithner, majitel hospodářství čp. 23 v Grunddorfu (pozemková kniha v Oberwölblingu), zemřel v lednu 1857.\n"}
{"id": "1181994", "url": "https://cs.wikipedia.org/wiki?curid=1181994", "title": "Hokejová liga mistrů 2016/2017", "text": "Hokejová liga mistrů 2016/2017\n\nHokejová liga mistrů 2016/2017 je třetím ročníkem evropské klubové soutěže pořádané akciovou společností Champions Hockey League. Soutěže se zúčastní 48 klubů. V základních skupinách se uskuteční celkem 96 zápasů, ve vyřazovací části se uskuteční celkem 61 zápasů, dohromady tedy bude v celém ročníku odehráno 157 utkání.\n\nPoček klubů s A-licencí i B-licencí zůstal oproti loňskému ročníků nezměněn. A-licenci má 6 švédských, 6 finských, 4 české, 4 švýcarské a 4 německé a 2 rakouské (z mezinárodní EBEL) zakládající kluby. Dalších 12 klubů, po dvou z každé ze 6 členských lig, získá B-licenci. Počet týmů s licencí C zůstal na čísle deset.\n\nKaždá členská liga pak disponuje dvěma B-licencemi, které jsou přiděleny:\n\n\nPokud některou z těchto pozic obsadí tým s A-licencí, získá B-licenci klub:\n\n\nSystém je stejný jako v předešlé sezoně. 48 týmů bude rozlosováno do 16 tříčlenných skupin, ve kterých se střetnou dvakrát každý s každým (celkem 4 kola). Dva nejlepší týmy z každé skupiny postoupí do vyřazovací části.\n\nPlay-off se hraje až na finále na dva zápasy (nerozhodné zápasy se neprodlužují) a postupuje mužstvo s nejlepším celkovým skóre. Bude-li po dvou zápasech skóre nerozhodné, rozhodne desetiminutové prodloužení, popřípadě samostatné nájezdy. Finále rozhodne jediný finálový zápas, který v případě remízy po základní hrací době rozhodne dvacetiminutové prodloužení, popřípadě samostatné nájezdy.\n\nZápasy základních skupin budou probíhat od 16. srpna do 11. září 2016.\n\nO postupu Minsku rozhodl větší počet vstřelených branek ve vítězném vzájemném utkání.\n\nPlay-off bylo rozlosováno 12.9.2016 . Týmy byly losovány do dvojic ze dvou košů. V prvním koši byly vítězové skupin, ve druhém koši týmy z druhých míst. První zápasy prvního kola vyřazovací části proběhnou 4.10.2016.\n\nPoznámky:\n\n\n"}
{"id": "1181998", "url": "https://cs.wikipedia.org/wiki?curid=1181998", "title": "Network Control Protocol", "text": "Network Control Protocol\n\nNetwork Control Protocol (NCP) byl protokol prostřední vrstvy protokolového zásobníku běžícího na počítačích připojené k síti ARPANET, předchůdci moderního internetu. \n\nNCP předcházel protokolu TCP, který se používá dnes. NCP byl simplexním protokolem, který musel využívat dva porty a dvě spojení, aby mohl zajistit obousměrnou komunikaci. Pro každou součást aplikační vrstvy zde byl vyhrazeno jedno sudé a jedno liché číslo portu. Během standardizace protokolů TCP a UDP bylo docíleno snížení potřeby čísel portů z dvou simplexních portů na jeden duplexní. \n\nPrvního ledna roku 1983 byl protokol NCP oficiálně prohlášený za zastaralý, když ARPANET měnil své hlavní síťové protokoly z NCP na více flexibilní a rychlejší protokol TCP/IP, čímž byl položen základ moderního internetu. \n"}
{"id": "1182002", "url": "https://cs.wikipedia.org/wiki?curid=1182002", "title": "Eric Jones", "text": "Eric Jones\n\nEric Jones (* 1935) je velšský horolezec. Vyrůstal na farmě nedaleko severovelšského města Ruthin a docházel do školy Ysgol Brynhyfryd. S horolezectvím začal ve svých šestadvaceti letech. Zpočátku lezl ve velšském pohoří Snowdonia, později odjížděl i do Itálie. V roce 1970 spolu se třemi dalšími horolezci absolvoval výstup na Eiger (severní stěnou). V roce 1981 se sem vrátil sám a absolvoval první britský sólový výstup na stěnu. Dvakrát se pokusil vylézt na Mount Everest bez použití kyslíkového přístroje. Dále například seskočil padákem z východní stěny patagonské hory Cerro Torre. Některé jeho výstupy zaznamenal Leo Dickinson do filmu.\n"}
{"id": "1182003", "url": "https://cs.wikipedia.org/wiki?curid=1182003", "title": "Ferdinand Staudenheim", "text": "Ferdinand Staudenheim\n\nFerdinand von Staudenheim (\"cca 1809\" – 17. nebo 18. listopadu 1883 Štýrský Hradec) byl rakouský šlechtic a politik německé národnosti z Dolních Rakous, během revolučního roku 1848 poslanec Říšského sněmu.\n\nRoku 1849 se uvádí jako rytíř Ferdinand von Staudenheim z Mühlhofu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Neunkirchen. Tehdy se uváděl coby statkář. Rezignoval koncem roku 1848. Místo něj pak do parlamentu usedl Josef Steidler, ale jeho volba byla zneplatněna, takže nakonec ho v Říšském sněmu nahradil Joseph Franz Neumann.\n\nOd května 1848 do července 1848 byl též poslancem celoněmeckého Frankfurtského parlamentu, kde oficiálně nepatřil k žádné poslanecké frakci, ale hlasoval s pravým středem.\n\nZemřel v listopadu 1883. Bylo mu 74 let. Příčinou úmrtí byla srdeční nemoc.\n"}
{"id": "1182009", "url": "https://cs.wikipedia.org/wiki?curid=1182009", "title": "Poštová banka", "text": "Poštová banka\n\nPoštová banka, a.s. je slovenská banka, dceřiná společnost české holdingové společnosti J&T Finance Group, jejímiž akcionáři jsou slovenští podnikatelé Ivan Jakabovič a Jozef Tkáč (oba po 45,05 %) a čínská společnost Rainbow Wisdom Investment (9,9 %).\n\n"}
{"id": "1182010", "url": "https://cs.wikipedia.org/wiki?curid=1182010", "title": "Meredith Edwards", "text": "Meredith Edwards\n\nMeredith Edwards, celým jménem Gwilym Meredith Edwards, (10. června 1917 – 8. února 1999) byl velšský herec. Narodil se v severovelšské vesnici Rhosllannerchrugog jako syn horníka. Hercem se stal v roce 1938, byl členem Velšské národní divadelní společnosti, později Liverpool Playhouse. Během války nejprve službu odpíral, později byl vyslán do armádního hasičského sboru (nejprve v Liverpoolu, později v Londýně). Své první filmové role dostal koncem čtyřicátých let. Hrál například ve filmech \"Modrá lampa\" (1950), \"Kam nelétají supi\" (1951), \"Kruté moře\" (1953), \"Dunkirk\" (1958), \"Jen dva mohou hrát\" (1962) a \"Gulliverovy cesty\" (1977). V roce 1977 vydal autobiografickou knihu s názvem \"\". Knihu napsal ve velšském jazyce. Jeho synem byl herec Ioan Meredith. Zemřel ve velšském hrabství Denbighshireg ve věku 81 let.\n"}
{"id": "1182011", "url": "https://cs.wikipedia.org/wiki?curid=1182011", "title": "Smrček (rozcestník)", "text": "Smrček (rozcestník)\n\nSmrček může znamenat: \n\n\n\n\n"}
{"id": "1182012", "url": "https://cs.wikipedia.org/wiki?curid=1182012", "title": "Ignaz Wildner", "text": "Ignaz Wildner\n\nIgnaz Wildner von Maithstein (9. června 1803 Český Krumlov – 13. listopadu 1854 Vídeň) byl rakouský právník a politik německé národnosti z Dolních Rakous, během revolučního roku 1848 poslanec Říšského sněmu.\n\nNarodil se v Českém Krumlově. Působil jako právník. Podílel se na tvorbě první podrobné obchodní legislativy v Uhersku. Historik Ernest Denis ho uvádí jako autora populárního termínu Cislajtánie, který po rakousko-uherském vyrovnání označoval část monarchie, která nespadala pod Uherskou korunu. V jiných zdrojích ovšem Wildnerovo autorství tohoto výrazu doloženo není.\n\nBěhem revolučního roku 1848 se zapojil do veřejného dění. V doplňovacích volbách roku 1848 byl zvolen i na ústavodárný Říšský sněm. Zastupoval volební obvod Kremže. Tehdy se uváděl coby advokát. Nastoupil v listopadu 1848 místo Heinricha Fürnkranze. Řadil se ke sněmovní levici.\n\nZemřel v listopadu 1854 ve věku 52 let po dlouhé a bolestivé nemoci.\n"}
{"id": "1182015", "url": "https://cs.wikipedia.org/wiki?curid=1182015", "title": "Kaple Obětování Panny Marie (Výškov)", "text": "Kaple Obětování Panny Marie (Výškov)\n\nKaple Obětování Panny Marie je římskokatolická kaple zasvěcená Panně Marii ve Výškově v okrese Louny. Stojí na návsi uprostřed vesnice.\n\nBarokní kaple byla postavena v roce 1743. Drobná vížka se zvonem byla opravena v roce 1996. Kaple má obdélný půdorys s půlkruhově zakončeným presbytářem orientovaným k severozápadu. Trojosé průčelí člení lizénové rámce a středový rizalit zakončený trojúhelníkovým štítem. Uvnitř valeně zaklenuté lodi se nachází zděná kruchta s prohnutou poprsnicí a vnitřní stěny jsou rozčleněné pilíři se svazky pilastrů. Oltář a kazatelna pochází z doby okolo poloviny osmnáctého století a oltářní obraz \"Korunování Panny Marie\" z roku 1750. Starší barokní obraz svatého Prokopa je z doby okolo roku 1700.\n\n"}
{"id": "1182018", "url": "https://cs.wikipedia.org/wiki?curid=1182018", "title": "Kaple svaté Anny (Počerady)", "text": "Kaple svaté Anny (Počerady)\n\nKaple svaté Anny je římskokatolická kaple zasvěcená svaté Anně v Počeradech v okrese Louny. Stojí na návsi uprostřed vesnice.\n\nBarokní kaple byla postavena v roce 1720, ale dochovaná podoba pochází z roku 1782, kdy ji upravil zednický mistr \"Václav Vyčichlo.\" Od března do září roku 2002 probíhala její rekonstrukce, na kterou byl z veřejných darů shromážděn přibližně jeden milion korun. Dne 26. října stejného roku byla kaple za přítomnosti litoměřického biskupa Josefa Koukla znovu vysvěcena.\n\nKaple má čtvercový půdorys s polokruhovým presbytářem orientovaným k severu. Její průčelí je zvýrazněno jednoosým rizalitem a nástavcem s volutovými zdmi a členěno lizénovými ramci. Interiér je zaklenutý plackovou klenbou. V sedmdesátých letech dvacátého století tvořily vybavení kaple oltář se soškami svatého Prokopa a svatého Vojtěcha z doby výstavby, dřevěná kruchta a varhany přestěhované z pražského Klementina. Oltářní obraz svaté Anny namaloval malíř \"J. Kraus.\"\n\n"}
{"id": "1182019", "url": "https://cs.wikipedia.org/wiki?curid=1182019", "title": "Anglická snídaně", "text": "Anglická snídaně\n\nAnglická snídaně, v angličtině \"full breakfast\" nebo \"full English\", je teplé ranní jídlo, oblíbené na britských ostrovech a v dalších anglicky mluvících zemích.\n\nSnídaňový talíř tvoří opečená slanina a další masové výrobky, jako klobásy, párky nebo jelito, doplněné vejci (zpravidla upravenými jako volské oko), kousky rajčat a žampionů orestovaných na tuku a fazolemi v tomatové omáčce. Přílohou jsou opečené toasty, brambory především ve formě hash browns (druh bramboráku z uvařených, nastrouhaných a osmažených brambor) nebo lívance. Na dochucení jídla bývá k dispozici kečup nebo hnědá omáčka HP sauce z melasy a sladového octa. Existuje řada krajových obměn základního receptu, např. ve Skotsku doplňuje snídani haggis a ovesné suchary, ve Walesu zase laverbread (dušené mořské řasy), někdy se přidává i uzený sleď. Z nápojů se k anglické snídani podává čaj (obvykle s mlékem), káva nebo ovocné džusy. Existuje i vegetariánská varianta, využívající náhražek masa.\n\nTradice vydatných snídaní „na vidličku“ se vyvinula počátkem 19. století u anglické venkovské šlechty a rozšířila se do všech vrstev společnosti, jako zdroj energie na celý den si ji oblíbili zvláště manuálně pracující. Isabella Beetonová tuto snídani doporučuje ve své klasické kuchařské knize z roku 1861, která se stala základem viktoriánského životního stylu. V moderní době je vzhledem k nedostatku času na přípravu její konzumace omezena na víkendy, případně se chodí jíst do restaurací. Typická anglická snídaně má v průměru 1190 kalorií.\n\nProtipólem anglické snídaně je tzv. \"kontinentální snídaně\", která se podává studená a její hlavní složkou je pečivo, doplněné máslem, sýrem, medem, marmeládou a někdy i menším množstvím uzenin. V hotelech a restauracích zpravidla dostávají hosté na výběr z obou variant.\n\n\n"}
{"id": "1182025", "url": "https://cs.wikipedia.org/wiki?curid=1182025", "title": "Klárus z Marmoutier", "text": "Klárus z Marmoutier\n\nSvatý Klárus z Marmoutier (asi 356, Tours – asi 396) byl kněz a poustevník od opatství Marmoutier, žák sv. Martina z Tours. Známý je též jako sv. Clarus (z Marmoutier) či sv. Clari z Dalmácie.\n\nKatolíci i pravoslavní jej ctí jako světce a mučedníka. Podle legendy byl umučen uvařením v oleji. Je patron lázeňství a svátosti manželství. Katolíci si ho připomínají 8. listopadu.\n\nJeho kompletní ostatky jsou uloženy v pravoslavném chrámu Povýšení sv. Kříže v Teplicích, v kapli Sv. Clari. Ostatky daroval římský papež Urban VIII. (pontifikát 1623–1644) knížecímu biskupovi Johanu IV. Marcus von Aldringen, opatu kláštera v rakouském Seckau na teplické panství rodiny Clary-Aldringen.\n\n"}
{"id": "1182042", "url": "https://cs.wikipedia.org/wiki?curid=1182042", "title": "William Fichtner", "text": "William Fichtner\n\nWilliam Edward Fichtner, Jr. (* 27. listopadu 1956) je americký herec. Objevil se v mnoha významných filmech a televizních seriálech. Hrál například v seriálech \"Bez hranic\" nebo \"Útěk z vězení\" a v mnoha filmech, například \"Armageddon\", \"Den nezávislosti\",\" Želvy Ninja\" , \"Ledově ostří\", \"Černý jestřáb sestřelen\", \"Mr. & Mrs. Smith\", \"Temný rytíř\" a \"Osamělý jezdec\".\n\n"}
{"id": "1182043", "url": "https://cs.wikipedia.org/wiki?curid=1182043", "title": "CRISPR", "text": "CRISPR\n\nCRISPR jsou segmenty nahromaděných pravidelně rozmístěných krátkých palindromických repetic (Clustered Regularly Interspaced Short Palindromic Repeats), jsou to úseky prokaryotické DNA obsahující krátké repetice nukleotidů. Každá z repetic je následována krátkými segmenty tzv. spacer DNA, získanými při předchozích setkáních s příslušnými bakteriálními viry nebo plazmidy.\n\nCRISPR / Cas systém je prokaryotický imunitní systém, zajišťující rezistenci vůči cizím genetickým elementům, jako jsou plazmidy nebo fágy, a představuje tedy formu získané imunity. Spacerová DNA tyto exogenní genetické elementy rozpozná a deaktivuje způsobem analogickým s mechanismem RNA interference v eukaryotických organismech. CRISPR lokusy již byly objeveny u přibližně 40% osekvenovaných bakterií a u 90% archeí.\nTechnologie CRISPR interference má enormní potenciál k uplatnění, včetně pozměňování lidské zárodečné linie, zvířat (i dalších organismů) nebo modifikace genů potravinářských plodin. Doručením proteinu Cas9 a příslušné naváděcí RNA do buňky, lze genom cílového organismu rozstřihnout v jakémkoli požadovaném místě. CRISPRy ve spojení se specifickými endonukleázami, určenými k editování genomu či cílené regulaci genů, již byly otestovány v rozličných organismech. Z etického hlediska se jeví jako znepokojivá zejména možnost editace lidské zárodečné linie.\n\nCRISPR je přirozenou součástí bakteriálních procesů. Bakterie mají schopnost začleňovat cizí DNA a dokonce i účelně získávat poškozenou DNA přímo ze svého okolního prostředí.\nNahromaděné repetice byly poprvé popsány v roce 1987 u bakterie \"Escherichia coli\" na Univerzitě v Osace, vědcem Yoshizumim Ishinou, v té době ovšem jejich funkce nebyla známa. Nezávisle na tom byly tyto repetice pozorovány také španělským badatelem Franciscem Mojicou v roce 1993, který je nazval krátkými pravidelně rozmístěnými repeticemi (SRSR). V roce 2000 byly podobné repetice identifikovány u dalších zástupců bakterií a archeí. Na Mojicův návrh byly SRSR roku 2002 přejmenovány na CRISPR. Poprvé vyvstalo podezření, že by CRISPR lokusy mohly být zodpovědné za zprostředkování adaptivní imunity u mikrobů. Práce zahrhující tyto hypotézy byla prvotně odmítnuta celou řadou vysoce impaktovaných žurnálů.\nByla objevena řada genů, asociovaných s CRISPRovýmy repeticemi, pojmenovaných Cas, neboli CRISPR-associated genes (s CRISPRem-asociované geny). Cas geny kódují nukleázy nebo helikázy, což jsou enzymy, které stříhají (nukleázy) nebo rozvolňují (helikázy) dvoušroubovici DNA.\nV roce 2005, tři nezávislé výzkumné skupiny prokázaly, že některé DNA spacery z CRISPR lokusu jsou odvozeny z fágové a extrachromozomální DNA, jako jsou plazmidy. Spacery byly identifikovány jako fragmenty DNA pocházející z virů, které již dříve napadly danou bakteriální buňku. Původ DNA spacerů byl známkou toho, že by CRISPR/Cas systém mohl hrát roli v adaptivní imunitě bakterií. Koonin a jeho tým navrhli, že DNA spacery slouží jako templáty pro transkripci RNA molekul analogicky systému zvanému RNA interference uplatňovanému v eukaryotických buňkách.\nV roce 2007, Barrangou, Horvath (odborníci potravinového průmyslu v Daniscu) a skupina Moineau na Université Laval v Kanadě ukázali, že lze využít spacerovou DNA ke změně rezistence \"Streptococcus thermophilus\" vůči útoku fágů.\nV roce 2012 bylo poprvé ukázáno, že CRISPR může být využit jako nástroj genového inženýrství pro editaci genů v lidské buněčné kultuře. Od té doby byl již systém úspěšně vyzkoušen v široké škále organismů od kvasinek (\"S. cerevisiae\"), Dania pruhovaného (\"D. rerio\"), octomilky (\"D. melanogaster\"), Axolotl (\"A. mexicanum\"), hlístice \"(C. elegans\"), rostlin, myší, opic až po lidská embrya.\nCRISPR byl modifikován do podoby programovatelných transkripčních faktorů, které vědcům umožňují přesně zacílit a pak aktivovat nebo umlčet specifické geny.\nNyní jsou již k dispozici knihovny desítek tisíc ověřených naváděcích RNA. Soudní dvůr Evropské unie však roku 2018 metodu postavil na úroveň GMO.\n\nJennifer Doudna a Emmanuelle Charpentier (nezávisle na sobě) zkoumaly s CRISPRem-asociované proteiny, ve snaze lépe porozumět mechanismu využití DNA spacerů v imunitní obraně bakterií. Obě vědkyně se zaměřily na jednodušší CRISPR systém, který využívá bílkovinu zvanou Cas9. Zjistily, že bakterie reagují na napadení fágem přepisem příslušného DNA spaceru a přilehlých palindromických sekvencí do dlouhé molekuly RNA. Buňka pak použije tracrRNA (trans-activating crRNA) a protein Cas9 k rozstříhání této dlouhé RNA molekuly na kratší kousky zvané crRNA (CRISPR RNA).\nCas9 je nukleáza, enzym, specializovaný pro stříhání DNA. Má dvě aktivní „stříhací“ místa (HNH a RuvC), jeden pro každé vlákno dvoušroubovice DNA. Bylo prokázáno, že lze jedno či obě tato aktivní místa deaktivovat při zachování schopnosti Cas9 vyhledat a navázat cílovou sekvenci v DNA. V roce 2012, Doudna a Charpentier (nyní již ve společné vědecké skupině) zkombinovaly tracrRNA a crRNA do jediné hybridní „guide“ RNA molekuly (gRNA), která je v komplexu s Cas9 schopna přesně zacílit a rozstřihnout libovolnou sekvenci v DNA. Ve své studii navrhly využití takto uměle sestavené naváděcí RNA jako prostředku využitelného k editaci genů.\n\nNa přelomu tisíciletí, vědci vyvinuli tzv. Zinc-finger nukleázy (nespecifické nukleázy spojené se zinkovými prsty, syntetickými proteiny, jejichž DNA-vazebné domény umožňují rozeznávat specifické sekvence v DNA) umožňující vytvářet dvojřetězcové zlomy v DNA na předem vybraných místech. V roce 2010, s objevem syntetických nukleáz zvaných TALENy, došlo ke značnému zjednodušení a zpřesnění zacilování na konkrétní místa v sekvenci DNA. Zinc-finger nukleázy i TALENy vyžadují navržení a syntézu proteinů, které dokáží rozeznat cílovou sekvenci na bázi interakce protein-DNA, což je finančně i časově náročnější proces, než je tomu při využití komplementárního párování RNA-DNA. CRISPR vyžaduje pouze tvorbu krátkých sekvencí RNA.\n\n"}
{"id": "1182044", "url": "https://cs.wikipedia.org/wiki?curid=1182044", "title": "František II. Lotrinský", "text": "František II. Lotrinský\n\nFrantišek II. Lotrinský (\"François II de Lorraine\", 27. února 1572, Nancy — 14. října 1632, Badonviller), třetí syn vévody Karla III. Lotrinského a jeho manželky Claude Francouzské, hrabě z Vaudémontu. Na popud svého syna spoluvévody Karla IV. Lotrinského se dal nakrátko prohlásit vévodou lotrinským a barským (21. až 25. listopad 1625).\nFrantišek se narodil v Nancy jako nejmladší ze tří synů Karla III., vévody lotrinského, a jeho manželky Claude Francouzské, dcery francouzského krále Jindřicha II.\n\nJako vnuk francouzského krále Jindřicha II. a Kateřiny Medicejské byl spřízněn s rody Valois a Guise. Jako princ lotrinský byl švagrem kurfiřta Maximiliána I. Bavorského a toskánského velkovévody Ferdinanda I. Medicejského. Při vědomí slabin svého dědice jmenoval otec Františka generálním místodržitelem u vévodských stavů v době svých cest do Francie v roce 1594, když jednal o míru s francouzským králem Jindřichem IV. Díky míru s Francií se mladý princ stal guvernérem a generálním místodržitelem francouzského krále ve městech Toul a Verdun, fakticky pod francouzským protektorátem od roku 1552.\n\nNakrátko působil jako generalissimus v Benátské republice. Tehdy se neúspěšně ucházel o ruku Marie Medicejské, neteře toskánského velkovévody (později se provdala za Jindřicha IV.)..Od září do října 1606 byl František v zastoupení svého otce na diplomatické misi v Anglii..\n\nRoku 1608 zemřel vévoda Karel III., zanechav trůn nejstaršímu synu Jindřichovi II. Téhož roku se narodila Nicole Lotrinská, první životaschopné Jindřichovo dítě. František a jeho potomci tím přestali být dědici obou vévodských stolců. Již tak mocný král Francie zamýšlel provdat budoucí lotrinskou a barskou vévodkyni za svého syna, budoucího Ludvíka XIII, čimž by se Lotrinsko a Barrois přirozeně a legitimně připojily k francouzské koruně. Král Jindřich byl zavražděn v roce 1610, jeho vdova Marie Medicejská (o niž se František předtím marně ucházel) se stala regentkou a vazbu na Lotrinsko vyměnila za spojenectví se Španělskem.\n\nFrantišek si přál, aby se budoucí vévodkyně provdala za jeho nejstaršího syna, prvního následníka v mužské linii. Vévoda Jindřich II. však chtěl svoji třináctiletou dceru provdat za svého favorita Louise de Guise, nadaného barona z Ancerville. navzdory jeho četným přednostem příbuzenství s lotrinským rodem narazila tato volba na odpor vévodské rodiny, vysoké lotrinské šlechty a celého dvora; levoboček zesnulého kardinála de Guise přece jen nebyl legitimním princem.\n\nV roce 1621, znesvářen s bratrem a toužící ukázat svoje rozčarování celé Evropě, hrabě vaudémontský s rodinou opustil vévodství a svěřil se do ochrany císaře. Vstoupil do císařského vojska, aby bojoval s německými protestanty. Jeho nejstarší syn Karel se ve věku pouhých šestnácti let vyznamenal v bitvě na Bílé hoře. \n\nOba bratři uzavřeli dohodu: vévodova dcera se provdala za svého bratrance Karla a vévodův favorit si vzal Františkovu dceru Jindřišku (\"Henriette\"), která dostala jako věno knížectví phalsbursko-lixheimské. \n\nVévoda Jindřich II. zemřel 31. července 1624 a protože nezanechal syna, ustanovil svou následnicí dceru Nicole Lotrinskou, provdanou za Karla z Vaudémontu, nejstaršího Františkova syna, a upřesnil, že Karlova moc pochází od jeho ženy. Ze sňatku měla vzejít nová dynastie, rod lotrinsko-vaudémontský; dědic ovšem nebyl na obzoru. \n\nTak začala vláda dvou spoluvladařů, šestnáctileté vévodkyně a jejího dvacetiletého manžela. Vladařka podepisovala dekrety, její manžel je kontrasignoval. Mince měly na líci profil vévodkyně, na rubu vévodův. Tato situace dráždila čilého mladíka, nesmířeného s rolí prince-chotě a toužícího vládnout sám. Otec František se rozhodl, že mu pomůže splnit přání.\n\nHodila se k tomu závěť Františkova pradědečka vévody René II.z roku 1506, podle níž byla obě vévodství dědičná pouze v mužském potomstvu (tento sálský zákon pro vévodství Lotrinské odpovídal tradici panství Svaté říše, z níž pocházelo; v Barském vévodství došlo již dvakrát k ženskému následnictví). Jindřich a jeho žena Markéta však zanechali pouze dcery. Soudní dvůr vévodství, nakloněný vaudémontskému hraběti, uznal pravost listiny a princ František se tak škodě své neteře stal věrohodným dědicem obou vévodství.\n\nV listopadu 1625 František z Vaudémontu na základě uvedené závěti Reného II. vznesl nárok na obě vévodství. Lotrinské generální stavy uznaly nárok za oprávněný. Vévodkyně Nicole a vévoda Karel abdikovali a František z Vaudémontu se 21. listopadu 1625 stal vévodou. Přesídlil ze Salmu do Nancy a využil situace k zaplacení svých dluhů z vévodské pokladny. Pět dní nato abdikoval ve prospěch svého syna, který se tak stal vévodou Karlem IV. \n\nTen toho využil k odluce od manželky Nicole a bez úspěchu usiloval, aby papež manželství zrušil. Nakonec zašel tak daleko, že prohlásil křest Nicole neplatným a kněze, který ji křtil, obvinil z čarodějnictví a nechal jej upálit zaživa.\n\nFrantišek, který v roce 1627 ovdověl, se poté věnoval správě svých hrabství Vaudémont a Salm. Roku 1632 intriky a nešťastná zahraniční politika jeho syna, stranící císaři Ferdinandu II., vedly k invazi vojsk mocného francouzského souseda do obou vévodství a jejich okupaci do konce století. Obyvatelstvo nesmírně trpělo pustošením za třicetileté války., \n\nVe stejném roce někdejší vévoda lotrinský a barský, hrabě vaudémontský, markýz z Hattonchattel, hrabě ze Salmu a ze Chaligny, baron z Viviers, Ruppe, Brandebourgu, Turquesteinu a Monthureux-sur-Saône, zesnul tiše na svém zámku v Badonviller ve věku šedesáti let. Ve své závěti uvedl, že \"nikdy netoužil nosit na tomto světě korunu.\"\n\nJiný jeho syn Mikuláš František (z Vaudémontu, Lotrinský), biskup a kardinál v Touls 1624-1634, se v lednu až dubnu 1634 stal vévodou lotrinským a barským, když po francouzské okupaci abdikoval Karel IV. \n\nPůvodním záměrem Františka byl sňatek s Marií Medicejskou, k němuž ale nakonec nedošlo. Místo toho si 12. března 1597 vzal velmi bohatou šlechtičnu Kristýnu ze Salmu. S tou měl několik dětí:\n\n\n"}
{"id": "1182046", "url": "https://cs.wikipedia.org/wiki?curid=1182046", "title": "ART4.RU", "text": "ART4.RU\n\nMuzeum aktuálního umění ART4.RU () je soukromé muzeum výtvarného umění v Moskvě.\n\nMuzeum ART4.RU bylo založeno roku 2007 podnikatelem Igorem Markinem. Cílem musea ART4.RU je prezentace významných ruských a sovětských tvůrců druhé poloviny 20. a počátku 21. století. Sbírky obsahují kolem 1500 děl a umožňují návštěvníkům galerie seznámit se s pracemi umělců nejslavnějších jmen, jako jsou například Natalja Durickaja, Igor Muchin, Viktor Pivovarov, Oleg Kulik, Vladislav Mamyšev-Monroe, Vladimir Dubosarskij, Dmitrij Kavarga, Ilja Kabakov aj. V muzeu se pravidelně konají výstavy, v nichž jsou prezentovány jak projekty renomovaných umělců, tak i mladá výtvarná scéna. V roce 2007 provedl Markin např. výstavu prací finalistů soutěže na návrh pomníku prvního ruského prezidenta Borise Jelcina. Soutěže se zúčastnilo asi sedmdesát umělců, jejichž návrhy, makety, skici, kresby a fotografie hodnotili téměř šest tisíc hlasujících.\n\n\n\n"}
{"id": "1182048", "url": "https://cs.wikipedia.org/wiki?curid=1182048", "title": "Jezera Ounianga", "text": "Jezera Ounianga\n\nJezera Ounianga ( Lacs d'Ounianga) je oblast s 18 bezodtokovými jezery a okolními bažinami, která byla v roce 2012 zapsána na Seznam světového dědictví UNESCO. Je tam zachováno unikátní dědictví vlhké minulosti Sahary.\n\nSamotná oblast „Jezera Ounianga“ má rozlohu 62 808 ha a přiléhá k ní ještě ochranná zóna 4869 ha. Leží v saharské poušti na severovýchodě Čadu v regionu Ennedi. Je to rozsáhlá, nevysoko položená písčitá plošina jižně od pohoří Tibesti s horkým a výrazně suchým, pouštním klimatem, vyznačuje se průměrnými ročními srážkami menšími než 25 mm. Nachází se na území, které bylo ještě asi před 10 000 léty zalito vodou a přibližně před 5000 léty začalo vysychat, v současnosti tam je v nejchladnějším měsíci lednu průměrná teplota 30 °C a nejvyšší letní teploty tam dosahují 47 °C.\n\nOchranná zóna oblasti zahrnuje vesnici Ounianga Kebir (Velký Ounianga), druhá menší vesnice Ounianga Serir (Malý Ounianga, cca 1000 obyvatel) se nachází uvnitř chráněné oblasti.\n\nTěchto 18, v písčitém podzemí propojených jezer, s celkovou vodní plochou asi 20 km² je rozděleno do dvou skupin pojmenovaných podle blízkých vesnic:\n\n\nJezera nemají žádný přítok a přesto je výška hladiny vody v jezerech, až na mírné sezónní výkyvy, stabilní. Odpařená voda (u jezera „Teli“ činí až 6 m vodního sloupce ročně) je kompenzována přítokem podzemní vody. V okolí jezer jsou nevelké mokřiny, které umožňují v blízkosti vyrůstat palmám a domorodcům obhospodařovat drobná políčka.\n\nNejméně 10 tisíc a snad i více roků jsou staré zvodně v oblasti Ounianga, do kterých tehdy vsáklo obrovské množství vody. Ojedinělým hydrogeologickým systémem jsou z nich, i přes značný odpar vody, neustále jezera doplňována.\n\nPravděpodobně dramatické změny v zemského klimatu ukončily nejen poslední dobu ledovou, ale způsobily i částečný odklon monzunů. Dešťové mraky byly vytlačeny více do rovníkových oblastí Afriky a na dosud vlhká území Sahary se z jihu rozšířily savany a s nimi i Homo sapiens. Oblast se stala jedním ze středisek rozvoje lidské populace, jak o tom svědčí skalní malby v nyní zcela pustých jeskyních pohoří Tibesti. Asi před 5000 léty monzuny poklesly natolik, že se oblast přeměnila v poušť nevhodnou k životu. Obyvatelstvo z oblasti Ounianga se pravděpodobně přesunulo na jihozápad do tehdy úrodného Sahelu a na východ k Nilu, kde asi napomohlo v pokroku civilizaci Starého Egypta.\n"}
{"id": "1182056", "url": "https://cs.wikipedia.org/wiki?curid=1182056", "title": "Paraguaná", "text": "Paraguaná\n\nParaguaná je poloostrov Jižní Ameriky v Karibském moři, který má rozlohu 3405 km² a žije na něm okolo 350 000 obyvatel. Leží ve státě Falcón na severozápadě Venezuely, s pevninou ho spojuje šíje Médanos, dlouhá 25 km a široká okolo 6 km, po níž vede silnice do města Coro. Největším městem poloostrova je Punto Fijo. Mys Cabo San Román na severu poloostrova je nejsevernějším bodem Venezuely kromě ostrova Isla de Aves. Jako první Evropan zde přistál 9. srpna 1499 Alonso de Ojeda.\n\nPobřeží poloostrova je rovinaté a lemované písečnými plážemi, ve vnitrozemí se nacházejí kopce, nejvyšší je Cerro Santa Ana s 830 m n. m. Podnebí je horké a suché (roční srážky činí 340 mm), mořský vítr způsobuje časté písečné bouře. Řídkou vegetaci tvoří kaktusy a keře \"cuji\" (naditec jehnědokvětý). Vzhledem k nedostatku vody a orné půdy je nejdůležitějším odvětvím zemědělství chov koz. Průmysl je založen na zpracování ropy, která se dopravuje ropovodem z jezera Maracaibo, ve městech Amuay a Punta Cardón jsou velké rafinerie patřící státní společnosti PDVSA. Rozšířen je i turistický ruch, Paraguaná je od roku 1998 bezcelní zónou, nachází se zde řada supermarketů.\n\n"}
{"id": "1182058", "url": "https://cs.wikipedia.org/wiki?curid=1182058", "title": "Markéta Lotrinská (1463)", "text": "Markéta Lotrinská (1463)\n\nMarkéta Lotrinská (1463, hrad ve Vaudémont, Lotrinsko — 2. listopad 1521, Argentan, Normandie) byla vévodkyní z Alençonu, a jeptiškou řádu klarisek. V roce 1921 byla blahořečena.\n\nMarkéta byla nejmladší dcerou Fridricha II. z Vaudémont a Jolandy Lotrinské. Když jí bylo sedm let, přišla o otce, a vyrůstala u svého dědečka Reného z Anjou v Aix-en-Provence. Ten v roce 1480 zemřel a Markéta byla poslána zpět do Lotrinska ke svému bratrovi, Renému II. Bratr ji zasnoubil s Reném z Alençonu, za kterého se 14. května 1488 v Toulu provdala.\n\nMarkéta a René spolu měli tři děti:\n\n\nV roce 1492 ovdověla a sama se věnovala správě vévodství a výchově svých dětí. Když už neměla žádné povinnosti, uchýlila se Mortagne, kláštera, kde ženy následovaly pravidla Svaté Alžběty. Později, když některé z těchto jeptišek přivedla do Argentanu, založila tam se souhlasem papeže další klášter, Svaté Kláry.\n\nOna sama tam 11. října 1520 složila sliby. Poté, co po dobu jednoho roku vedla prostý život, dne 2. listopadu 1521 zemřela ve své skromné cele. Její tělo bylo uchováno v klášteře klarisek, a když byl tento klášter zrušen, bylo převezeno do kostela Saint Germain d'Argentan. V roce 1793, během Velké francouzské revoluce bylo její tělo zneuctěno a vhozeno do společného pohřebiště.\n\nPaměti Markéty Lotrinské jsou zachovány v \"Martyrologium Franciscanum\" a v \"Martyrologium gallicanum\".\n"}
{"id": "1182059", "url": "https://cs.wikipedia.org/wiki?curid=1182059", "title": "Neoféma žlutobřichá", "text": "Neoféma žlutobřichá\n\nNeoféma žlutobřichá (\"Neophema chrysogaster)\" je malý papoušek z jižní Austrálie. Jedná se o jeden ze dvou druhů papoušků, kteří pravidelně migrují. V létě (v podmínkách jižní polokoule) hnízdí na Tasmánii, zimuje při pobřeží jižní Austrálie.\n\nTento druh papouška vykazuje pohlavní dimorfismus. Dospělý sameček má horní část těla zářivě zelenou, spodní část těla je žlutá, na břiše je sytě oranžová skvrna. Zbarvení samic je daleko méně výrazné. Všichni ptáci mají modrý proužek nad zobákem (mezi očima) a modré vnější letky.\n\nDivoká populace čitá pouhých několik desítek jedinců, proto je neoféma žlutobřichá klasifikována IUCN jako kriticky ohrožený druh. Populace v zajetí čítá kolem 300 jedinců. Na záchraně druhu intenzivně pracují státní i dobrovolnické organizace dotované australskou federální vládou i vládami jednotlivých australských států.\n\nNeoféma žlutobřichá byla popsána ornitologem Jaohnem Lathamem pod názvem \"Psittacus chrysogaster\" na základě exempláře (dodnes nedochovaného) získaného na Tasmánii v roce 1777 třetí výpravou Jamese Cooka. V roce 1891 vytvořil italský ornitolog Tommaso Salvadori nový rod \"Neophema\", kam druh spolu s jinými přeřadil. Latinské druhové jméno je odvozeno ze slov \"chryzos\" (zlatý) a \"gaster\" (břicho).\n\nNeoféma žlutobřichá je malý papoušek zruba 20 cm dlouhý. Váha dospělého jedince je 45–50 g. Samec má horní část těla jasně zelenou, spodní část těla je žlutá, na břiše mezi nohama je zářivě oranžová skvrna. Nad zobákem mezi očima je příčný temně modrý pruh na okrajích lemovaný světlejší modrou. Spodní letky jsou rovněž temně modré. Duhovka oka a zobák jsou temně hnědé, nohy jsou šedivé. Zbarvení samice je méně výrazné, pruh mezi očima je mnohem světlejší a postrádá světleji zbarvené okraje. Skrvrna na břiše také není tak jasně oranžová a bývá menší než u samců.\n\nNeoféma žlutobřichá se ozývá měkkými zvonivými tóny. Poplašné volání je rychle opakované \"tzeet\". Podobným voláním se nevyznačuje žádný z ostatních příslušníků rodu \"Neophema\".\n\nNeofémy žlutobřiché hnízdí pouze na jihovýchodní Tasmánii, kde si staví hnízda v dutinách eukalyptů na okraji bažinatých luk s trávou \"Gymnoschoenus sphaerocephalus\". Na podzim (v podmínkách jižní polokoule) celá populace přeletí Bassův průliv a zimu tráví na pobřeží jihovýchodní Austrálie, na slaniskách v blízkosti pobřeží. Při přeletu se mohou stavit na King Islandu.\n\nNeofémy žlutobřiché tvoří páry nebo malá hejnka. Obvykle se zdržují na zemi nebo v nízké zeleni, kde pátrají po potravě. Na začátku hnízdní sezóny vyhledávají místa, která před 7 až 15 lety prošla požárem, uprostřed hnízdní sezóny pak místa, kde hořelo před 3–5 lety. Potravu získávají především z merlíkovitých rostlin \"Sarcocornia quinqueflora\" a \"Tecticornia arbuscula\". Další složkou potravy jsou semena rostlin \"Austrofestuca littoralis\", \"Atriplex cinerea\", \"Suaeda australis\" a \"Frankenia pauciflora\". Jí i bobule, například z korálovky (\"Coprosma sp.\"). Existují i zprávy o pojídání mořských řas.\n\nRozmnožovaní probíhá výhradně v jihozápadní Tasmánii, v okruhu 20 km od bývalé vesnice Melaleuca. Hnízdní sezóna trvá od října do ledna (jaro–léto jižní polokoule). Hnízdí v dutých stromech – eukalyptech druhu \"Eucalyptus nitida\", někdy také \"Eucalyptus ovata\". Hnízdo je nízko, maximálně 5 m nad zemí. Samička snáší 4–5 bílých vajec o rozměrech 20×23 mm.\n\nPrůměrný věk dožití v přírodě je odhadován na 3,9 roku. V zajetí žijí výrazně déle, obvyklý věk je 8–10 let, dožívají se však až 14 let.\n\nStav populace je velmi nízký a druhu hrozí, že v přírodě vyhyne. IUCN druh registruje jako kriticky ohrožený. Současná divoká populace je odhadována na méně než 50 jedinců, zhruba 300 jedinců je chováno v zajetí. Počítačové modely (2015) naznačují, že druh v přírodě vyhyne během pěti let. Naděje je vkládána do populací v zajetí, kde se tyto papoušky daří úspěšně rozmnožovat. Kvůli genetické diverzitě a zamezení inbreedingu byly v zajetí chované populace, původně pocházející z pouhých šesti jedinců, v roce 2011 obohaceny o 21 mladých jedinců pocházejících z volné přírody. Každý z těchto jedinců byl spářen s jedincem se zajetí. V roce 2012 bylo oznámeno že z 21 párů zahnízdilo 19 a narodilo se 31 mláďat. To poskytuje naděje, že se populaci v zajetí podaří úspěšně rozšiřovat. V roce 2015 bylo 27 neofém žlutobřichých pocházejících ze zajetí vypuštěno na hnízdišti v blízkosti Melaleucy na Tasmánii.\n\n"}
{"id": "1182060", "url": "https://cs.wikipedia.org/wiki?curid=1182060", "title": "Trade-off", "text": "Trade-off\n\nTrade-off je řešení situace, kdy je nutné si vybrat jednu ze dvou možností, přičemž každá volba má pozitivní i negativní důsledky. Jako trade-off by se dala nazvat situace, kdy je udělána malá oběť (negativní důsledek), ale výsledek negativa vyvažuje/převažuje. Termín pochází z angličtiny.\n\nV evoluční biologii se tato situace vysvětluje jako princip „jeden nemůže dělat všechno dobře“. To znamená, že daný organismus si musí vybrat jeden způsob (strategii), jak se vypořádá s nástrahami vnějšího prostředí. Neexistuje totiž jedna optimální strategie, jak se vypořádat s nástrahami vnějšího prostředí, neboť různé způsoby vypořádání se se často navzájem vylučují - malá tělesná velikost u živočichů je energeticky úspornější (k růstu a přežívání jim stačí méně energie), ale na úkor tomu jsou tyto organismy více vystaveny disturbancím a snadněji podlehnou predátorům i konkurentům, přitom nelze být zároveň malý i velký.\n"}
{"id": "1182064", "url": "https://cs.wikipedia.org/wiki?curid=1182064", "title": "Eleonora de Bohun", "text": "Eleonora de Bohun\n\nEleonora de Bohun (17. října 1304 – 7. října 1363) byla anglická šlechtična narozená na hradě Knaresborough Humphreymu de Bohun Alžbětě, dceři krále Eduarda I. a Eleonory Kastilské. Po smrti svých rodičů, byla umístěna do péče své tety Marie Anglické a vyrůstala v převorství Amesbury společně se svými různými sestřenicemi včetně Johany Gavestonové, Isabely z Lancasteru a Johany de Monthermer. Eduard II. Anglický dal převorství velkorysý příspěvek 100 marek ročně na výchovu Eleonory a její mladší sestřenice, Johany Gavestonové.\n\nEleonora se dvakrát vdala: poprvé v roce 1327 za Jamese Butlera, 1. hraběte z Ormondu, (syna Edmunda Butlera a Johany FitzGerald) který zemřel v roce 1337. Eleonora se znovu vdala o šest let později, v roce 1343, za Tomáše de Dagworth, který byl zabit v útoku na Bretaň v roce 1352.\n\nZ prvního manželství byla Eleonora předkem Anny Boleynové a Kateřiny Parrové, manželek krále Jindřicha VIII. Ostatní její potomci zahrnují vévody z Beaufortu, Newcastlu, Norfolku, hrabata z Ormondu, Desmondu, Shrewsbury, Dorsetu, Rochesteru, Sandwiche, Arundelu, a Staffordu.\n\nS Jamesem Butlerem:\n\n\nS Tomášem de Dagworth:\n\n"}
{"id": "1182078", "url": "https://cs.wikipedia.org/wiki?curid=1182078", "title": "Gorochovec", "text": "Gorochovec\n\nGorochovec () je město ve Vladimirské oblasti Ruské federace. Při sčítání lidu v roce 2010 mělo přes čtrnáct tisíc obyvatel.\n\nGorochovec leží na pravém břehu Kljazmy, přítoku\nOky v povodí Volhy. Od Vladimiru, správního střediska oblasti, je vzdálen přibližně 150 kilometrů na východ.\n\nGorochovec je poprvé zmiňován v roce 1158, kdy byl na východním kraji Vladimirsko-suzdalského knížectví.\n\nV roce 1239 město zničili Mongolové.\n\nV roce 1778 se Gorochovec stal formálně městem.\n\n\nV celém Rusku se do 21. století dochovalo 20 kamenných kupeckých domů, tzv. palat, památek civilní architektury 17. st.; z toho počtu je 7 v Gorochovcu.\n\nNa přelomu 19. a 20. století byly ve městě a jeho okolí postaveny domky, v nichž se propojovaly módní secesní rysy s tradicemi ruské dřevěné architektury.\n"}
{"id": "1182080", "url": "https://cs.wikipedia.org/wiki?curid=1182080", "title": "Kameškovo", "text": "Kameškovo\n\nKameškovo () je město ve Vladimirské oblasti Ruské federace. Při sčítání lidu v roce 2010 mělo přes třináct tisíc obyvatel.\n\nKameškovo leží přibližně čtyřicet kilometrů na severovýchod od Vladimiru, správního střediska oblasti. Přibližně šest kilometrů na jih od města protéká Kljazma, přibližně šest kilometrů na sever od města protéká Naromša (přítok Uvodě v povodí Kljazmy.\n\nKameškovo vzniklo v roce 1892 jako sídlo pracovníků vznikající tkalcovny.\n\nOd 12. června 1951 je Kameškovo městem.\n"}
{"id": "1182083", "url": "https://cs.wikipedia.org/wiki?curid=1182083", "title": "FK Arsenal-Kyjivščyna Bila Cerkva", "text": "FK Arsenal-Kyjivščyna Bila Cerkva\n\nFutbolnyj klub Arsenal-Kyjivščyna Bila Cerkva (ukrajinsky: Футбольний клуб «Арсенал-Київщина» Біла Церква) je ukrajinský fotbalový klub sídlící ve městě Bila Cerkva.\n\nSvé domácí zápasy odehrává na stadionu Trudovi rezervy s kapacitou 13 500 diváků.\n\nZdroj: \n\n\nZdroj: \n\n"}
{"id": "1182084", "url": "https://cs.wikipedia.org/wiki?curid=1182084", "title": "FC Barsa Sumy", "text": "FC Barsa Sumy\n\nFutbolnyj centr Barsa Sumy (ukrajinsky: Футбольний центр «Барса» Суми) je ukrajinský fotbalový klub sídlící ve městě Sumy.\n\nSvé domácí zápasy odehrává na stadionu Barsa s kapacitou 1 000 diváků.\n\nZdroj: \n\n"}
{"id": "1182085", "url": "https://cs.wikipedia.org/wiki?curid=1182085", "title": "NGC 4874", "text": "NGC 4874\n\nNGC 4874 (také známá jako Coma A) je obří eliptická galaxie v souhvězdí Vlasů Bereniky vzdálená přibližně 303 milionů světelných let. Objevil ji německý astronom Heinrich Louis d'Arrest v roce 1864. NGC 4874 je po NGC 4889 (Coma B) druhým nejjasnějším členem Kupy galaxií ve Vlasech Bereniky (anglicky Coma Cluster). Na rozdíl od plochých spirálních galaxií, jako je galaxie Mléčná dráha, nemá NGC 4874 viditelné prachové pásy ani spirální ramena a má hladký jednotvárný kulový vzhled, jehož jasnost klesá od jádra směrem k okraji. Galaxii obepíná rozsáhlé galaktické halo o průměru jednoho milionu světelných let. Mezihvězdné prostředí v galaxii je stále zahříváno zářením plynů padajících směrem k centrální obří černé díře. Z centra galaxie tryská proud vysoce energetického plazmatu do vzdálenosti 1 700 světelných let. NGC 4874 je bohatší na kulové hvězdokupy než NGC 4889, jejich počet se odhaduje na více než 30 000. Je to tedy galaxie s největším známým počtem kulových hvězdokup, dokonce i M87 jich má méně.\n\nPodle studie z roku 2007 se NGC 4889 spolu s okolními galaxiemi přibližuje k NGC 4874 a za několik miliard let s ní splyne. Od jihozápadu se k nim navíc postupně přibližuje NGC 4839. \n\nNGC 4874 leží spolu s NGC 4889 v centru Kupy galaxií ve Vlasech Bereniky, obrovské kupy čítající na 20 000 galaxií, nazývané též Abell 1656, odkud tato galaxie získala svůj další název Abell 1656 G2 (A1656-G2). Celková hmotnost kupy se odhaduje na 4 × 10 hmotností Slunce.\n\nKupa galaxií ve Vlasech Bereniky leží v přesném středu Nadkupy galaxií ve Vlasech Bereniky, která je jednou z nadkup sousedících s nadkupou Laniakea, ve které se nachází Mléčná dráha. Nadkupa galaxií ve Vlasech Bereniky se nachází v objektu CfA Homunculus, tedy uprostřed CfA2 Velké zdi, což je galaktické vlákno nejbližší k Zemi a jedna z největších struktur ve známém vesmíru.\n\n\n"}
{"id": "1182087", "url": "https://cs.wikipedia.org/wiki?curid=1182087", "title": "FK Enerhija Nova Kachovka", "text": "FK Enerhija Nova Kachovka\n\nFutbolnyj klub Enerhija Nova Kachovka (ukrajinsky: Футбольний клуб «Енергія» Нова Каховка) je ukrajinský fotbalový klub sídlící ve městě Nova Kachovka.\n\nSvé domácí zápasy odehrává na stadionu Enerhija s kapacitou 4 000 diváků.\n\nZdroj: \n\n\nZdroj: \n\n"}
{"id": "1182090", "url": "https://cs.wikipedia.org/wiki?curid=1182090", "title": "Noční vlak do Lisabonu", "text": "Noční vlak do Lisabonu\n\nNoční vlak do Lisabonu (v německém originálu \"Nachtzug nach Lissabon\") je filozofický román, který pod pseudonymem Pascal Mercier vydal v roce 2004 švýcarský spisovatel Peter Bieri. Hlavní postava tohoto románu, profesor klasické filologie se po náhodném seznámení s dílem portugalského lékaře a autora jedoho filozofického spisu, rozdhodne opustit všechny stávající životní jistoty a vydat se na nejistou, dobrodružnou cestu do Lisabonu. Tam pátrá po stopách již nežijícího autora a okolnostech vzniku jeho jediného literárního díla v období autoritářského režimu Antónia Salazara.\n\npostarší profesor (57 let) klasické filologie (latina, řečtina, hebrejština), řečený „Mundus“. Tyto jazyky vyučuje již 33 let na bernském gymnáziu a má v tomto oboru pověst vynikajícího odborníka. Po pětiletém manželství se svoji bývalou žačkou Florence, které skončilo rozvodem, žije sám jednotvárným životem se zaběhnutými návyky, jehož hlavní náplní jsou jeho žáci a jejich výuka.\n\nPortugalec, narozený v roce 1920 rodičům pocházejícím ze starých lisabonských šlechtických rodin. Původně chtěl být knězem, ale na přání otce, který trpěl Bechtěrevovou chorobou, vystudoval lékařskou fakultu a stal se oblíbeným a váženým lékařem, přáteli a známými nazývaný knězem ateistou. Zálibu v literatuře a ve filozofii zúročil jako autor jediného filozoficko-literárního díla \"Um Ourives das Palavras\" (Zlatotepec slov).\n\nJednoho obyčejného deštivého dne cestou do školy po mostě, potká profesor Gregorius neznámou mladou, velmi rozrušenou ženu cizokrajného vzhledu. Když ji osloví, zabrání pravděpodobně jejímu úmyslu ukončit svůj život skokem z mostu. Zeptá se jí jakou řečí mluví a ona odpoví jediným slovem „português“. Profesor portugalsky neumí, ale zvuk toho slova a způsob, jakým byl vysloven ho naproto okouzlí. Po přestávce, zanechá své věci ve třídě a odejde ze školy. Později téhož dne objeví v antikvariátu útlý svazek v portugalštině s fotografií mladého muže jménem Amadeu Inácio de Almeida Prado. Majitel antikvariátu mu sdělí, že se jedná o neznámého autora, portugalského lékaře a přeloží mu název díla \"Um Ourives das Palavras\" (Zlatotepec slov) i úvodní kapitolu.\n\nProfesor knihu získá a od té doby ji nosí neustále u sebe. Nechápe, co se to s ním děje, cestou domů si koupí slovníky a učebnice portugalštiny s namluvenými deskami a po několika hodinách s pomocí slovníků začne překládat další stránky knihy. Myšlenky, obsažené v knize ho natolik zaujmou, že napíše krátký dopis řediteli školy, objedná si jízdenku a následujícího dne brzy ráno vyrazí na cestu přes Ženevu a Paříž a dále nočním vlakem do Lisabonu.\n\nUbytuje se v hotelu a postupně přes pracovníka antikvariátu a starého knihovníka získává první zprávy o autorovi Zlatotepce slov. Dorozumívá se francouzsky a anglicky, ale pokouší se i o první nesmělou konverzaci v portugalštině. Zjišťuje, že Amadeu do Prado zemřel před téměř 30 lety, ale někteří jeho příbuzní ještě žijí.\n\nJeho pátrání ho postupně přivádí k lidem, kteří ho dobře znali. Setkává se s jeho dvěma sestrami, starší, osmdesátiletou sestrou Adrianou, které bratr svým zákrokem dvakrát zachránil život, která mu pomáhala v ordinaci jako asistentka a která stále žije v jeho domě. Také s mladší sestrou Ritou, zvanou pro svoji veselou povahu a hudební nadání Mélodie. Poznává i další blízké osoby z lékařova okolí, jeho spolubojovníka v odboji João Eçu, nejlepšího přítele a spolužáka ze školy, lékárníka, původem Ira, Jorge O'Kellyho, učitele pátera Bartolomea a další. Aby je přiměl k vyprávění a vzpomínkám, musí profesor využít svojí schopnosti empatie a taktu.\n\nPostupně, jako mozaika, před ním vyvstává obraz hrdého, sebevědomého člověka, který vzdoroval Salazarovu režimu a musel očistit svoji čest před veřejným míněním, když jako lékař ošetřil zraněného muže, nechvalně známého příslušníka tajné policie, přezdívaného „Řezník z Lisabonu“. Bránil i pověst svého otce, kterému nemohl pomoci od silných chronických bolestí páteře a který zůstal v úřadu soudce i za Salazarova režimu. Obraz muže, který prožil platonickou lásku k dívce z chudých poměrů, kterou znal od dětství, byl ženatý s mladou a bohatou ženou a brzy ovdověl. Muže, který se potom vášnivě zamiloval do Estefânie, dívky svého přítele a zachránil ji před prozrazením a jistou smrtí tím, že ji tajně převezl do Španělska; filozofa a spisovatele, který chtěl, aby slova, kterými se lidé dorozumívají, ztratily vyčpělost a bezobsažnost a staly se ryzími, vyjadřujícími pravé myšlenky. Lékaře, ktery tpěl aneurysmatem a zemřel na krvácení do mozku, necelý rok před Karafiátovou revolucí, která v roce 1974 svrhla Salazarovu diktaturu. Dozvídá se, že jediné dílo, které po sobě zanechal, vydala vlastním nákladem v roce 1975 posmrtně jeho sestra Adriana ve smyšleném nakladatelství Cedros vermelhos.\n\nNa konci příběhu se profesor Gregorius vrací do Bernu, aby podstoupil zdravotní testy na klinice, protože v poslední době trpěl závratěmi a uvědomuje se si, že není již tím člověkem, kterým byl než se vydal do Lisabonu.\nRomán je příběhem cesty, na kterou se může vydat kdykoli každý i bez rozumného důvodu. Připomíná, že pokud chceme porozumět sami sobě a svému místu v životě, musíme dobře poznat a porozumět životu těch druhých.\n\nTak jak je v románu záhadné a složité vyobrazení města Lisabonu, je složitý a komplikovaný i jeho text, který pracuje s fikcí a často odpírá čtenářům informace. Stylem lze \"Noční vlak do Lisabonu\" zařadit jako kvalitní literární thriller s filozofickým zaměřením.\n\nŘada recenzentů a kritiků se shoduje na tom, že \"Noční vlak do Lisabonu\" připomíná svoji tematikou (tajemství, romantika a politické intriky) román španělského spisovatele Carlose Ruiz Zafóna s názvem \"Stín větru\" z roku 2001 a také poukazuje na to, jak snadné je pro čtenáře ztotožnit se s hlavní literární postavou Raimunda Gregoriuse. Daniel Johnson z \"The Telegraph\" zařadil Pascala Merciera s tímto románem mezi nejlepší žijící evropské romanopisce.\n\nV roce 2013 natočil dánský režisér Bille August podle knižní předlohy film \"Night Train to Lisbon\" (\"Noční vlak do Lisabonu\"). V hlavních rolích se představili Jeremy Irons jako profesor Raimund Gregorius a Jack Huston jako Amadeu de Prado.\n\n\n"}
{"id": "1182092", "url": "https://cs.wikipedia.org/wiki?curid=1182092", "title": "FK Inhulec Petrove", "text": "FK Inhulec Petrove\n\nFutbolnyj klub Inhulec Petrove (ukrajinsky: Футбольний клуб «Інгулець» Петрове) je ukrajinský fotbalový klub sídlící v obci Petrove.\n\nSvé domácí zápasy odehrává na stadionu Inhulec s kapacitou 1 720 diváků.\n\nZdroj: \n\n\nZdroj: \n\nInhulec-2 Petrove je rezervní tým Inhulce Petrove. Založen byl v roce 2016. Od sezóny 2016/17 hraje ve třetí nejvyšší ukrajinské soutěži Druha liha.\n\nZdroj: \n\n"}
{"id": "1182095", "url": "https://cs.wikipedia.org/wiki?curid=1182095", "title": "FK Kolos Kovalivka", "text": "FK Kolos Kovalivka\n\nFutbolnyj klub Kolos Kovalivka (ukrajinsky: Футбольний клуб «Колос» Ковалівка) je ukrajinský fotbalový klub sídlící ve vesnici Kovalivka.\n\nSvé domácí zápasy odehrává na stadionu Kovalivka s kapacitou 1 850 diváků po rekonstrukci v roce 2016.\n\nZdroj: \n\n"}
{"id": "1182101", "url": "https://cs.wikipedia.org/wiki?curid=1182101", "title": "MFK Kremin Kremenčuk", "text": "MFK Kremin Kremenčuk\n\nMiskyj futbolnyj klub Kremin Kremenčuk (ukrajinsky: Міський футбольний клуб «Кремінь» Кременчук) je ukrajinský fotbalový klub sídlící ve městě Kremenčuk.\n\nSvé domácí zápasy odehrává na stadionu Kremin-Arena s kapacitou 1 500 diváků.\n\nZdroj: \n\n\nZdroj: \n\n"}
{"id": "1182109", "url": "https://cs.wikipedia.org/wiki?curid=1182109", "title": "FK Myr Hornostajivka", "text": "FK Myr Hornostajivka\n\nFutbolnyj klub Myr Hornostajivka (ukrajinsky: Футбольний клуб «Мир» Горностаївка) je ukrajinský fotbalový klub sídlící ve vesnici Hornostajivka.\n\nSvé domácí zápasy odehrává na stadionu Zatys s kapacitou 1 400 diváků.\n\nZdroj: \n\n"}
{"id": "1182111", "url": "https://cs.wikipedia.org/wiki?curid=1182111", "title": "Jason Aaron", "text": "Jason Aaron\n\nJason Aaron (* 28. ledna 1973, Jasper, Alabama) je americký komiksový scenárista. Proslul zejména svými autorskými komiksy \"Skalpy\" a \"Southern Bastards\". Tyto série mu dopomohly ke kontraktům na superhrdinské komiksy od DC a Marvelu. Byl prominentním autorem během relaunche Marvelu z Marvel NOW! na All-New, All-Different Marvel (2012-2016). U Marvelu začínal na sériích jako byly Wolverine, PunisherMAX nebo Ghost Rider. A posléze mu byly nabídnuti i superhrdinové Thor a Doctor Strange. Současně se u Marvelu věnoval i restartu komiksové série Star Wars.\n\nV Česku vydávají komiksy Aarona nakladatelstí CREW a Hachette Fascicoli.\n\n\n\n\n\n\n\n\n\n\n\n\n\n\n\n\n\n"}
{"id": "1182113", "url": "https://cs.wikipedia.org/wiki?curid=1182113", "title": "FK Nikopol-NPHU", "text": "FK Nikopol-NPHU\n\nFutbolnyj klub Nikopol-NPHU (ukrajinsky: Футбольний клуб «Нікополь-НПГУ») je ukrajinský fotbalový klub sídlící ve městě Nikopol.\n\nKlub byl založen v roce 2015 po přesunutí krachující NPHU-Makijivvuhillja Makijivka do Nikopolu. Makijivský celek vyhnala válka na východní Ukrajině právě do Nikopoly, kde byl klubu dočasně poskytnut azylový stadion. Po takto odehrané sezóně klub ovšem zkrachoval. Na jeho základech byl poté vytvořen nový klub Nikopol-NPHU.\n\nSvé domácí zápasy odehrává na stadionu Elektrometalurh s kapacitou 7 200 diváků.\n\nZdroj: \n\n"}
{"id": "1182116", "url": "https://cs.wikipedia.org/wiki?curid=1182116", "title": "Arenit", "text": "Arenit\n\nArenit je typ pískovce, který obsahuje méně než 15 % základní hmoty bez ohledu na typ převládajících zrn. Převládající složkou tohoto typu pískovců jsou psamitická zrna. Označení arenit se používá s přívlastkem definující převládající složení zrn, např. křemenný arenit tvořený hlavně zrny křemene, nebo předponou, např. kalkarenit, který tvoří hlavně zrna vápenců, či jiných uhličitanů.\n\nArenit lze rozeznat podle nepřítomnosti základní hmoty (matrix) i při pozorování lupou. Lze ho proto charakterizovat jako „čistý pískovec“. I termín arkóza je podle některých názorů nevhodným termínem pro živcové arenity.\n\nTermín arenit pochází z latiny a znamená písek. Jako první termín použil v roce 1903 A. W. Grabau. V pozměněné formě jako synonymum termínu \"psefit\" používal termín americký geolog Francis J. Pettijohn.\n\nArenity vznikají hlavně erozí jiných hornín, nebo redepozicí písku ze šelfu gravitačními proudy. Některé arenity obsahují proměnlivé množství karbonátových částic. Běžně představují masivní nebo lavicovité, střednězrnné pískovce se širokými mezivrstevními spárami a výraznou odlučností.\n"}
{"id": "1182121", "url": "https://cs.wikipedia.org/wiki?curid=1182121", "title": "Zbyněk Lerch", "text": "Zbyněk Lerch\n\nZbyněk Lerch (* 15. května 1969) je bývalý český fotbalista, útočník.\n\nV československé hrál za Dynamo České Budějovice. Nastoupil ve 3 ligových utkáních. Gól v lize nedal.\n\n\n"}
{"id": "1182122", "url": "https://cs.wikipedia.org/wiki?curid=1182122", "title": "Jarka Pižla", "text": "Jarka Pižla\n\nJarka Pižla, vlastním jménem Jaroslav Stehlík (9. dubna 1903 Smíchov – 21. července 1963 Praha) byl český herec.\n\nNarodil se v Praze na Smíchově, do rodiny Františka Stehlíka a jeho ženy Petronily Novotné.Pracoval jako portýr v nočních klubech nebo uvaděč seznamovacích večírků. Vystupoval jako zpěvák a komik v pražských kabaretech U politické mrtvoly, Montparnass a U Rozvařilů, byl také autorem řady humorných skečů. Těžil ze svého nepravidelného obličeje, který dokázal zkroutit do šokujících grimas; používal pseudonym \"Nejkrásnější chlapec z Prahy\". Od roku 1928 byl ženatý s Vratislavou Untermülerovou (1908), manželství však skončilo rozvodem, měl jedinou dceru Vratislavu Stehlíkovou (1929). Jako výrazného typu si ho brzy všimli filmaři a obsazovali ho do řady epizodních, většinou bezejmenných rolí různých bizarních figurek. Vytvořil komickou dvojici s Ferdou Žižlou (skutečné jméno není známo), režisér Ladislav Horský s nimi natočil filmy \"Pižla a Žižla hledají práci\" a \"Pižla a Žižla na cestách\" (kde v dětské roli debutovala Jiřina Bohdalová). Film se zřejmě nikdy nedostal do distribuce a zachoval se z něj v archívu jen krátký úryvek, který byl uveden v televizním pořadu \"Úsměvy Jiřiny Bohdalové\". Pižla také hrál ve dvou švejkovských adaptacích: v němém filmu Karla Lamače \"Dobrý voják Švejk\" z roku 1926 ztvárnil dítě ve vlaku, nejvýraznější rolí jeho kariéry byl Pepek Vyskoč ve snímku Karla Steklého \"Poslušně hlásím\" (1957).\n\n\n"}
{"id": "1182136", "url": "https://cs.wikipedia.org/wiki?curid=1182136", "title": "Karel Wiesenfeld", "text": "Karel Wiesenfeld\n\nKarel Wiesenfeld (12. září 1802 Brno – 7. listopadu 1870 Praha) byl český architekt, stavitel, inženýr a technický pedagog.\n\nWiesenfeld pocházel z vojenské rodiny. Studoval na vojenských školách na Moravě a od roku 1814 na Tereziánské vojenské akademii ve Vídeňském Novém Městě. V letech 1821 – 1928 vykonal vojenskou službu a stal se c. a k. poručíkem. V době studia na vojenské akademii studoval přírodní vědy a stavitelství na polytechnice v Praze u Georga Fischera, který je považován za tvůrce novodobého českého architektonického školství a byl též významným přestavitelem klasicismu. Tím získal teoretické znalosti pro technické inženýrství, které pak ve svém pedagogickém působení na technice prosazoval.\n\nKarel Wiesenfeld zahájil pedagogickou dráhu 1. listopadu 1829 jako suplent na katedře stavitelství pražské polytechniky. Teprve 17. července 1838 byl jmenován řádným profesorem stolice stavitelství. Na pražské polytechnice přispěl k orientaci výuky pozemního stavitelství na přírodní a technické vědy. Za čtvrtstoletí jeho pedagogického působení byla jeho žáky většina českých stavitelů a architektů druhé poloviny 19. století.Josef Hlávka, Josef Zítek, Josef Schulz, Josef Mocker, Josef Niklas, Josef Kudláček, Josef Pilař, Jiří Pacold, Achille Wolf, Alfred Kirpal, Franz Damasus Deworezky, Jan Zeyer, Antonín Wiehl a další. 26. června 1864 byl penzionován. Jeho nástupcem se stal Josef Zítek, který byl od 6. listopadu 1864 jmenován profesorem pražské techniky. Zítek do Prahy přišel z Vídně společně s profesorem Josefem Niklasem a přinesl odtud i svěží a moderní umělecké pojetí architektury v duchu nastupující novorenesance. Odchod Wiesenfelda přišel v době reorganizace pražské polytechniky k 23. listopadu 1863. V té době také vznikly samostatné stolice architektury a vodního a silničního (pozemního) stavitelství. Wiesenfeld byl v té době považován již za relikt první poloviny 19. století.\n\nZabýval se železničním a mostním stavitelstvím. Studoval také říční regulační systémy na Dunaji, Vltavě a Rýnu a železnice v Belgii a Francii. Publikoval odborné stati v periodikách Försters Bauzeitung (vydával významný rakouský architekt Ludwig von Förster) a Zeitschrift für Bauwesen a encyklopedického časopisu pražského průmyslového spolku. Vydal studii \"Ein Beitrag zum Verständniß der römischen Stein-Inschriften\" (herausgegeben auf Unkosten von Freunden der Alterthumskunde mit der Widmung des Ertrags für den historischen Verein in Steiermark)(Příspěvek k pochopení římských kamenných nápisů).\nPřeložil monografii \"Über die Bewegung der Wellen und den Bau am Meere und im Meere\". (1839) V roce 1844 předsedal shromáždění německých inženýrů a architektů v Praze a k tomu vydal \"Andenken an die dritte Versammlung der deutschen Ingeniuere und Architekten in Prag 1844\", ke kterému byla připojena i stať Václava Vladivoje Tomka \"Kurze Geschichte der Stadt Prag\". V roce 1836 byl vykonával práci vědeckého sekretáře průmyslové výstavy v Praze, posuzoval výstavbu řetězového mostu císaře Františka I. v Praze.\nJako projektant realizoval v letech 1852 – 1858 pouze návrh opravy kostela svaté Maří Magdalény v Přední Kopanině.\n\n\n"}
{"id": "1182141", "url": "https://cs.wikipedia.org/wiki?curid=1182141", "title": "Giovanni Diodati", "text": "Giovanni Diodati\n\nGiovanni Diodati (3. června 1576 Ženeva – 3. října 1649 tamtéž) byl italský teolog a překladatel protestantského vyznání. Jeho nejvýznamnějším dílem je první překlad bible z původních jazyků do italštiny.\n\nPocházel ze šlechtické rodiny z Luccy konvertované ke kalvinismu a přestože byl celý jeho život spjatý se švýcarskou Ženevou, považoval se příslušníka tohoto italského města. Působil na univerzitě v Ženevě, kde byl nejdříve profesorem hebrejštiny a v letech 1606–1645 profesorem teologie. Vystřídal na tomto místě Teodora Bezu, který byl sám následníkem Jana Kalvína.\n\nDiodatiho překlad bible do italštiny (\"Bibbia Diodati\") vyšel poprvé 1607 v Ženevě, od té doby prošel několika revizemi, poslední v roce 1999. Kromě toho Diodati také započal překlad bible do francouzštiny, který vyšel 1644.\n\n"}
{"id": "1182151", "url": "https://cs.wikipedia.org/wiki?curid=1182151", "title": "František Lazecký", "text": "František Lazecký\n\nFrantišek Lazecký (18. srpna 1905, Tísek – 16. listopadu 1984, Praha) byl český spisovatel a básník katolické orientace.\n\nNarodil se v rodině slezského rolníka, od roku 1921 studoval na hospodářské škole v Opavě, kde mezi jeho učiteli byl i regionální spisovatel Vojtěch Martínek. Po maturitě 1925 studoval na Vysoké škole zemědělského inženýrství (tehdy součást ČVUT) a roku 1930 získal titul inženýra. Souběžně studoval knihovnictví na Filozofické fakultě Univerzity Karlovy, roku 1929 složil státní knihovnickou zkoušku na Státní knihovnické škole v Praze a od roku 1930 byl knihovníkem Ústřední zemědělské a lesnické knihovny Československé akademie zemědělských věd v Praze. V letech 1946–1952 a 1956–1959 byl jejím ředitelem a v letech 1959–1962 externě přednášel knihovnictví na Filozofické fakultě UK. Přispíval do několika katolických literárních časopisů (Akord, Řád aj.) Roku 1969 odešel do důchodu a věnoval se pouze psaní a literatuře, zejména pro děti. Byl členem Umělecké besedy v Praze a Moravského kola spisovatelů.\n\nDo literatury vstoupil lyrikou, která až barokně emfaticky představovala spor duše s tělem (sbírky \"Krutá chemie\", \"Kříže\"). Koncem 30. let zjednodušil formu veršů, až k písňovému rytmu, a také témata: začal psát především o domově. Překládal například písně L. v. Beethovena, F. Schuberta nebo M. P. Musorgského, podílel se na překladu Starého zákona a katolického breviáře. Po roce 1945 se začal zabývat tvorbou pro děti, přičemž čerpal z folklorní tradice rodného Slezska (zejm. pohádky). Básně ze 70. let jsou považovány za vrchol jeho tvorby (sbírky \"Hledání klíčů\", \"Jenom vzlyk temnot\"). Psal i eseje, v předválečných letech hlavně s historickou tematikou.\n\n\n"}
{"id": "1182153", "url": "https://cs.wikipedia.org/wiki?curid=1182153", "title": "Ludwig Petry", "text": "Ludwig Petry\n\nLudwig Petry (3. června 1908, Darmstadt – 25. listopadu 1991, Mohuč) byl německý historik. Působil na univerzitách ve Vratislavi a v Míšni. Věnoval se zejména výzkumu politických a hospodářských dějin Slezska v období pozdního středověku a raného novověku.\n\nOd listopadu 1933 byl členem SA, kde dosáhl hodnosti Scharführer, v roce 1937 následně vstoupil i do NSDAP. V roce 1940 byl během výkonu vojenské služby zajat ve Francii; propuštěn byl v září 1946.\n\n"}
{"id": "1182155", "url": "https://cs.wikipedia.org/wiki?curid=1182155", "title": "Žlíbek (rozcestník)", "text": "Žlíbek (rozcestník)\n\nNázev Žlíbek ev. Žlíbky nese řada míst: a to sídel:\ntaké se objevuje v názvech kopců:\na skalního útvaru:\n\ndále ulic:\n\na dalších objektů:\n"}
{"id": "1182161", "url": "https://cs.wikipedia.org/wiki?curid=1182161", "title": "Arnošt Dvořák", "text": "Arnošt Dvořák\n\nArnošt Dvořák (1. leden 1881, Hořovice – 22. říjen 1933, Praha) byl český dramatik, divadelní režisér a překladatel. Proslul především jako autor her s historickou tematikou (\"Král Václav IV.\", \"Husité\", \"Lvice\" aj.). \n\nNarodil se v rodině hořovického učitele na měšťanské škole Jana Dvořáka a jeho manželky Františky, rozené Mansfeldové. Po dětství v Hořovicích vystudoval gymnázium, nejprve v Příbrami; studium ukončil v Písku, kde maturoval roku 1899. Navázal studiem lékařské fakulty české university Karlo-Ferdinandovy a po úspěšném ukončení (1905) se stal vojenským lékařem. \n\nCestoval do zahraničí, několikrát pobýval na Krymu jako host Karla Kramáře a jeho manželky Naděždy Nikolajevny.\n\nJako válečný lékař působil za 1. světové války na různých frontách a získal vyznamenání \"za statečnost před nepřítelem\".\n\nPo skončení války pracoval nadále jako vojenský lékař, současně se věnoval literární tvorbě.\n\nŽivot Arnošta Dvořáka poznamenala tzv. \"odvodová aféra\". Ta započala v roce 1930, kdy byl Dvořák obviněn z úplatkářství - za úplatky měl zařizovat osvobození od vojenské prezenční služby. Byl dokonce zatčen a pravicový tisk proti němu vedl kampaň. Vina ale nebyla prokázána, zproštěn všech obvinění byl až v dubnu 1931. Krátce před smrtí, v červenci 1933, byl povýšen na plukovníka, jako doklad jeho neviny pro veřejnost.\n\nByl označován za průkopníka tzv. davového dramatu, kde hlavní roli hrají zástupy, nikoli individuální hrdinové. \n\nPřispíval do různých deníků a časopisů, v letech 1920-1921 byl kulturním redaktorem Rudého práva. Spolu s Františkem Zavřelem založil divadelní revue \"Scéna\", v letech 1929-1930 spoluredigoval měsíčník \"Nová scéna\".\nSvou divadelní hru \"Mrvá\" a \"Balada o ženě vražednici\" přepracoval na rozhlasový triptych \"Marja vražednice\". Byl uveden posmrtně v rozhlase v roce 1938. V roce 1968 nastudoval hru Král Václav IV. režisér Petr Adler s Jiřím Adamírou v titulní roli.\n\nArnošt Dvořák překládal z polštiny (Stanislav Przybyszewski: Štěstí, 1922) a z němčiny (Franz Werfel: Kozlí zpěv, 1923).\n\nNa námět hry Arnošta Dvořáka \"Kníže\" natočila československá televize v roce 1969 stejnojmennou inscenaci s Vlastou Fialovou a Josefem Husníkem v hlavních rolích (režie Fedor Kaucký).\n\n"}
{"id": "1182167", "url": "https://cs.wikipedia.org/wiki?curid=1182167", "title": "Florent Manaudou", "text": "Florent Manaudou\n\nFlorent Manaudou (* 12. listopadu 1990, Villeurbanne) je francouzský plavec, specialista na sprinterské tratě. Závodními plavci byli i jeho starší sourozenci Nicolas Manaudou (který byl Florentovým prvním trenérem) a Laure Manaudou; spolu s Laure jsou prvním sourozeneckým párem v dějinách, který získal olympijské zlato v plavání. Je vojákem z povolání, slouží u dělostřelectva. V roce 2013 mu byl udělen Řád čestné legie v hodnosti rytíře. V roce 2014 ho časopis \"Swimming World Magazine\" zvolil evropským plavcem roku. Vyhrál také anketu o nejlepšího francouzského sportovce roku 2015. Je držitelem světových rekordů na 50 m volný způsob (20,26 s) a 50 m znak (22,22 s).\n\nOlympijské hry 2012 / Londýn, Velká Británie\nOlympijské hry 2016 / Rio de Janeiro, Brazílie\n\nMistrovství Evropy v krátkém bazénu 2012 / Chartres, Francie\n\nMistrovství světa 2013 / Barcelona, Španělsko\n\nMistrovství světa v krátkém bazénu 2014 / Dauhá, Katar\n\nMistrovství Evropy 2014 / Berlín, Německo\n\nMistrovství světa 2015 / Kazaň, Rusko\n\n"}
{"id": "1182168", "url": "https://cs.wikipedia.org/wiki?curid=1182168", "title": "Cagiva Mito SP 525", "text": "Cagiva Mito SP 525\n\nCagiva Mito SP 525 je motocykl kategorie supersport italské firmy Cagiva, vyráběný od roku 2008.\n\nCagiva Mito SP 525 je sportovní motocykl třídy do 125 cm³ určený pro začátečníky. Motocykl byl konstruován s ohledem na co nejlepší aerodynamické vlastnosti. Supersportovní, ale vrtošivý dvoutakt vyžaduje stejně jako předchozí generace častou odbornou pomoc v servisu.\n\n\n"}
{"id": "1182171", "url": "https://cs.wikipedia.org/wiki?curid=1182171", "title": "Bor (mytologie)", "text": "Bor (mytologie)\n\nBor, též Búr, je v severské mytologii synem Búriho a otcem Ódina, Viliho a Véa či Ódina, Höniho a Lodura, jež zplodil s Bestlou.\n\nTato postava je v \"Poetické Eddě\" zmiňována jen jednou a to ve \"Vědmině písni\" kde se hovoří o tom jak Burovi synové, tedy Ódin, Hoeni a Lódur, zdvihli zemi a stvořili svět. Podle \"Gylfiho oblouznění\" z \"Prozaické Eddy\" byl Bor synem Búriho a za ženu pojal Bestlu, dceru jotuna Bölthorna, a s tou zplodil Ódina, Viliho a Véa.\n\nPodle Johna Lindowa je búr poetickým výrazem pro syna a domnívá se že byl zplozen skrze pohlavní styk, ač texty nezmiňují jeho matku, v kontrastu s tím jak byli zplozeny děti Ymiho. Jacob Grimm navrhl ztotožnění představitelů tří božských generací: Búriho, Bora a Ódina, Viliho a Véa s mytickými prapředky kontinentálních Germánů, kteří jsou známí jako Tuisto, Mannus a zakladatelé kmenů Ingaevonů , Hermiononů a Istaevonů.. Islandský učenec a archeolog Finnur Magnússon v 19. století také spekuloval o souvislosti jména Bor s Borz, perským označením Kavkazu a Bora chápal jako prvotní horu či zemi, Bestlu jako ledové masy či oceán a Ódina, Viliho a Véa jako duši světa, nebeské světlo a oheň.\n"}
{"id": "1182175", "url": "https://cs.wikipedia.org/wiki?curid=1182175", "title": "Samuel Roberts", "text": "Samuel Roberts\n\nSamuel Roberts, často označován jako S. R., (6. března 1800 – 24. září 1885) byl velšský spisovatel. Pocházel z vesnice Llanbrynmair. V roce 1843 založil velšskojazyčný časopis '. V roce 1857 odcestoval do amerického Tennessee s nadějí, že zde založí velšskou komunitu. Po deseti letech však svůj pokus vzdal a vrátil se do rodné země. Byl pacifistou, pracoval pro London Peace Society. Byl velkým zastáncem poštovní reformy. V roce 1892, sedm let po jeho smrti, o něm Evan Pan Jones napsal knihu '. Další, tentokrát s názvem \", následovala roku 1950 a jejím autorem byl Glanmor Williams. Zemřel roku 1885 ve věku 85 let a pochován byl v Conwy.\n\n"}
{"id": "1182177", "url": "https://cs.wikipedia.org/wiki?curid=1182177", "title": "Danny Kaye", "text": "Danny Kaye\n\nDanny Kaye (narozen jako David Daniel Kaminsky; 18. ledna 1913 Brooklyn, New York – 3. března 1987 Los Angeles) byl americký herec, komik, zpěvák, tanečník a hudebník.\n\nNarodil se v rodině ukrajinských imigrantů Jacoba a Clary Nemerovské Kaminské.\n\nZáhy začal vystupovat na jevišti, poprvé se prosadil v revue Three Terpsichoreans, která působila v newyorské Utice. Tam poprvé používal pseudonym Danny Kaye.\n\nVe filmu debutoval v roce 1935. Ztvárnil hlavní role v 17 filmech, především \"Zázračný muž\" (1945), \"Chlapec z Brooklynu\" (1946), \"Tajný život Waltera Mittyho\" (s Virginií Mayovou, 1947), \"The Inspector General\" (1949), \"Hans Christian Andersen\" (1952)\", Bílé vánoce\" (s Bingem Crosbym, 1954) a \"The Court Jester\" (1956). Od roku 1956 pravidelně působil v televizi, několik show měl zejména na stanici CBS. Roli ve filmu \"Bílé vánoce\" získal místo Freda Astaira, naopak měl hrát sám v komedii \"Někdo to rád horké\".\n\nV roce 1954 byl jmenován prvním vyslancem dobré vůle UNICEF.\n\nV roce 1955 obdržel čestného Oscara. Získal také ceny Emmy, Tony nebo Zlatý glóbus. V roce 1968 to byl právě Danny Kaye, kdo předával Oscara Jiřímu Menzelovi za nejlepší cizojazyčný film \"Ostře sledované vlaky\".\n\nVelké množství jeho čísel bylo založených na vynikající práci s mimikou a schopnosti rychle artikulovat. Na začátku kariéry se proslavil písní \"Tchaikovsky\", ve které v rychlém tempu jmenoval ruské hudební skladatele, během 38 sekund jich vyjmenoval více než 50. Vynikal také v imitování.\n\n3. ledna 1940 se oženil s klavíristkou Sylvií Fineovou, v roce 1946 se jim narodila dcera Dena. Fineová pro něj napsala řadu úspěšných písní. Zemřel 3. března 1987 na komplikace spojené se žloutenkou typu C. Je pohřbený na hřbitově Kensico ve Valhalle v New Yorku.\n\n"}
{"id": "1182186", "url": "https://cs.wikipedia.org/wiki?curid=1182186", "title": "FK Real Farma Oděsa", "text": "FK Real Farma Oděsa\n\nFutbolnyj klub Real Farma Oděsa (ukrajinsky: Футбольний клуб Реал Фарма» Одеса) je ukrajinský fotbalový klub sídlící ve městě Oděsa.\n\nSvé domácí zápasy odehrává na stadionu Ivan s kapacitou 1 500 diváků.\n\nZdroj: \n\n\nZdroj: \n\n"}
{"id": "1182188", "url": "https://cs.wikipedia.org/wiki?curid=1182188", "title": "Zdeněk Lorenc (spisovatel)", "text": "Zdeněk Lorenc (spisovatel)\n\nZdeněk Lorenc (12. únor 1919, Praha - 14. říjen 1999, Praha) byl český básník, prozaik a překladatel, představitel surrealismu. V roce 1946 se stal členem surrealistické Skupiny Ra. Jeho poezie kombinuje surrealismus s romantismem (svou pozici definoval v eseji \"Romantismus 20. století\"). Jeho surrealistická próza má blízko k próze psychologické. Překládal soudobé autory z francouzštiny a španělštiny.\n\nVyrůstal na pražském Žižkově. V letech 1930–1938 studoval libeňské reálné gymnázium, kde studoval spolu s dalším členem budoucí surrealistické skupiny Ra Ottou Mizerou. \n\nV roce 1938 začal studovat češtinu a francouzštinu na Filozofické fakultě Univerzity Karlovy, roku 1939 však nacisté zavřeli české vysoké školy, a tak se vyučil knihkupeckým účetním v nakladatelství Melantrich. Poté pracoval v kancelářích továrny \"Ostmarkwerke\" ve Kbelích. Po válce pokračoval v přerušených studiích na filozofické fakultě, ovšem nedokončil je. Roku 1946 se stal tajemníkem publikační komise ministerstva informací a osvěty. V roce 1950 byl z politických důvodů propuštěn, pracoval ve sklárně v Bílině, od září 1951 pak učil na základní škole na pražském Smíchově. V únoru 1952 byl zatčen, avšak po roce byl zproštěn obžaloby a propuštěn. Publikovat však nemohl, až do roku 1959. Po propuštění pracoval jako soustružník v různých pražských podnicích. Roku 1965 se stal tzv. „spisovatelem z povolání“. Po sovětské okupaci roku 1968 však opět nemohl publikovat, a tak se od roku 1971 živil jako železář a svářeč. V roce 1980 odešel do důchodu. Až do roku 1986 si přilepšoval jako vrátný. \n\n"}
{"id": "1182193", "url": "https://cs.wikipedia.org/wiki?curid=1182193", "title": "Genetická eroze", "text": "Genetická eroze\n\nGenetická eroze znamená vytrácení genetické variability z populace. Genetická eroze nastává, pokud se z populace ztrácí vzácné geny či odrůdy, nejčastěji v důsledku vytlačování úspěšnějšími druhy. Dalším důvodem působení genetické eroze může být \"ředění\" genů při křížení s úspěšnějšími, invazivními druhy. Jinou příčinou genetické eroze může být stahování druhu do menších oblastí jako např. teplejších údolí, čímž se mohou začít hromadit genetické vady v důsledku hromadění recesivních genů pro některé dědičné choroby (viz inbreeding).\n\n"}
{"id": "1182195", "url": "https://cs.wikipedia.org/wiki?curid=1182195", "title": "Leif Segerstam", "text": "Leif Segerstam\n\nLeif Segerstam (* 2. března 1944, Vaasa) je finský dirigent a skladatel. Je autorem rozsáhlého díla, čítajícího mj. 291 symfonií.\n\nNarodil se do hudební rodiny svému otci Selimu Segerstamovi a matce Viole Marii Kronqvistové. V jeho třech letech se rodina přestěhovala do Helsinek, kde získal hudební vzdělání, v nichž pokračoval i na slavné Juilliard School v New Yorku (abs. 1965). Nejprve působil jako houslista a violista. Dirigentský debut si odbyl v Tampere při řízení opery \"Lazebník sevillský\" Gioacchina Rossiniho. Následně dostal příležitosti i ve Finské národní opeře nebo u Symfonického orchestru Finského rozhlasu. V letech 1995 až 2007 byl šéfdirigentem Helsinské filharmonie a zůstává jejím čestným šéfdirigentem.\n\nJako skladatel se proslavil zejména vysokým počtem zkomponovaných symfonií, kterých do roku 2015 napsal 291. Jde zpravidla o zhruba dvacetiminutová jednovětá díla, zpravidla hraná bez dirigenta. Inspirací k takovým symfoniím byla Segerstamovi 7. symfonie Jeana Sibelia.\n\nSegerstamův skladatelský jazyk je založený na vlastním přístupu k aleatorice. Segerstam ho nazývá „svobodná pulzace“ a drží se ho v celé své zralé tvorbě.\n\nByl dvakrát ženatý, obě manželství skončila rozvodem. S houslistkou Hannele Angervovou má dvě děti, violoncellistku Piu a podnikatele Jana. S harfenistkou Minnaleenou Jankkovou má tři děti, Violaelinu, Selimoskara a Iirisilonu.\n"}
{"id": "1182210", "url": "https://cs.wikipedia.org/wiki?curid=1182210", "title": "NGC 4559", "text": "NGC 4559\n\nNGC 4559 (také známá jako Caldwell 36) je spirální galaxie v souhvězdí Vlasů Bereniky vzdálená přibližně 29 milionů světelných let, která je v dosahu amatérských astronomických dalekohledů. Objevil ji britský astronom William Herschel v roce 1785. Galaxie je členem Skupiny galaxií Vlasy Bereniky I, do které řadíme i NGC 4565 a která se zdá být v procesu přibližování a případného sloučení se sousední Kupou galaxií v Panně.\nV upravené Hubbleově klasifikaci galaxií (de Vaucouleursově klasifikaci, podle francouzského astronoma Gérarda de Vaucouleurse) je NGC 4559 zařazena jako typ SAB, což je přechodný typ mezi normální spirální galaxií a spirální galaxií s příčkou. Jako u mnoha jiných poměrně osamělých spirálních galaxií i v NGC 4559 přesahuje oblast neutrálního vodíku daleko rozměry galaxie a v tomto případě se nachází i mimo rovinu galaktického disku.\nNa obloze se nachází v severní části souhvězdí, 2° východně od hvězdy Gama Comae Berenices (γ Com) s magnitudou 4,4.\n\nV roce 1941 zde byla nalezena supernova s názvem SN 1941A, která v maximu dosáhla magnitudy 13,2. \n\n"}
{"id": "1182213", "url": "https://cs.wikipedia.org/wiki?curid=1182213", "title": "Selekční tlak", "text": "Selekční tlak\n\nSelekční tlak znamená v evoluční biologii vliv zvýhodňující v populaci určité jedince podle specifického klíče. Selekční tlak je základní podmínkou existence přirozeného i umělého výběru. \"Pozitivní\" selekční tlak znamená vliv, který vede ke zvýhodňování určitých jedinců, zatímco \"negativní\" znamená vliv, který určitým jedincům snižuje šanci na úspěšnou reprodukci.\n\nV rovnicích populační genetiky určuje intenzitu selekčního tlaku selekční koeficient formula_1 kde formula_2 znamená reprodukční schopnost jedince s určitou vlastností. Pokud je tedy selekční koeficient např. 0,8, znamená to, že 80% procentům uvažované populace je selekcí znemožněna reprodukce.\n\nSelekční tlak může působit na jednotlivce (mikroevoluce) i skupiny (makroevoluce). Selekční tlak může působit na jediný znak, ale také na mnoho znaků zároveň. Selekční tlak může působit na určité geny nebo projevování určitých genů, ale může upřednostňovat i například určité chování předávané z rodiče na potomka (ovlivňovat vertikální nebo horizontální memetický přenos). Pokud mají například genetické mutace v populaci určitý trend, hovoříme o evolučním tahu.\n\n"}
{"id": "1182214", "url": "https://cs.wikipedia.org/wiki?curid=1182214", "title": "FK Skala Stryj (2004)", "text": "FK Skala Stryj (2004)\n\nFutbolnyj klub Skala Stryj (ukrajinsky: Футбольний клуб «Скала» Стрий) je ukrajinský fotbalový klub sídlící ve městě Stryj.\n\nSvé domácí zápasy odehrává na stadionu Sokil s kapacitou 6 000 diváků.\n\nZdroj: \n\n\nZdroj: \n\n"}
{"id": "1182220", "url": "https://cs.wikipedia.org/wiki?curid=1182220", "title": "Václav Lacina", "text": "Václav Lacina\n\nVáclav Lacina (9. červenec 1906, Hluboká nad Vltavou - 9. prosinec 1993, Rožmitál pod Třemšínem) byl český prozaik, básník a humorista. V roce 1954 obdržel státní cenu a v roce 1967 byl jmenován zasloužilým umělcem.\n\nDětství prožil ve Volyni. Gymnázium vystudoval v Praze, maturoval roku 1925. Poté vystudoval Právnickou fakultu Univerzity Karlovy (1925–29). V letech studií již spolupracoval s pražským Divadlem DADA. V letech 1934–1945 pracoval jako soudce, a to v Chebu (1930–1931), v Kašperských Horách (1935–1938) a v Praze (do 1945). V letech 1945–1947 působil na ministerstvu informací, poté byl krátce (1947–48) okresním soudcem v Praze, v letech 1948–1952 byl tiskovým referentem ministerstva spravedlnosti. V letech 1952–1953 pracoval v Československém rozhlase. Od roku 1953 se věnoval výhradně spisovatelské tvorbě. Roku 1973 šel do důchodu. Žil v Příbrami, v posledních letech v Domově důchodců v Rožmitále pod Třemšínem.\n\nLacina se nejvíce proslavil literárními parodiemi. Soustředil je zejména v souboru textů \"Čtení o psaní\", kde zpracovává jedno téma ve stylu různých spisovatelů. Parodický charakter mají i soubory \"Dódekamerón juristický\" a \"Rumpendanti\" (kde paroduje postupy sci-fi).\n\nTypické pro něj byly satirické texty, psané z levicových pozic. Za první republiky tepal zejména do národních socialistů, agrárníků, sociálních demokratů a fašistů, po válce pak do kolaborantů a spekulantů. Jeho terčem bylo též maloměšťáctví, zejména v jeho románové tetralogii \"Panstvo se baví\" (\"Snobi táhnou\", \"Architekt Solness, mistr zednický\", \"Poruč psu\", \"Jsme tu ještě\").\n\n\n\n\n\n"}
{"id": "1182226", "url": "https://cs.wikipedia.org/wiki?curid=1182226", "title": "Frekvenčně závislý výběr", "text": "Frekvenčně závislý výběr\n\nFrekvenčně závislý výběr (selekce) je v evoluční biologii takový výběr, pro nějž se v populaci mění intenzita selekčního tlaku v závislosti na velikosti oné populace. Obyčejně vzniká, pokud je druh závislý na jiném (při predaci, parazitismu, symbióze).\nFrekvenčně závislý výběr může vycházet z jakéhokoliv výběru. V pohlavním: Samice pavích oček se raději kříží s těmi samci, o které je mezi samicemi největší zájem. V přirozeném: Pokud se rozšíří zajíci, pravděpodobně bude i více vlků. V umělém: Aplikování silnějších přípravků proti parazitům při pěstování selektuje hmyz, který je vůči přípravkům rezistentnější (tj. má výhodnější fenotyp).\n\nFrekvenčně závislý výběr je v jádru teorií jako zamrzlá evoluce nebo přerušované rovnováhy, protože často znemožňuje přímočaré působení přirozeného výběru.\n\n"}
{"id": "1182227", "url": "https://cs.wikipedia.org/wiki?curid=1182227", "title": "Okrouhličtí Dvořáci", "text": "Okrouhličtí Dvořáci\n\nOkrouhličtí Dvořáci byla do roku 1950 samostatná obec v okrese Havlíčkův Brod. V současnosti její území spadá pod město Havlíčkův Brod.\n\nSídlo je poprvé zmiňováno v roce 1643 pod názvem \"Dvořáci\", v roce 1681 je uváděno pojmenování \"Dvoržáczy na Samotach\", roku 1843 pak názvy \"Höflern\", \"Höfler\" a \"Dworacy\" a v roce 1854 \"Dvořáci Okrouhličtí\". Název je odvozen od pojmenování svých obyvatel – dvořáků neboli majitelů dvorců. Přídavné jméno odkazuje na Okrouhlice, k nimž bylo sídlo v roce 1634 připojeno.\n\nJižně od Německého Brodu začaly ve 13. století vznikat statky brodských měšťanů, kteří však na statcích sami hospodařili, nýbrž je pronajímali. Statky o rozloze 2–5 lánů stály zhruba 1–2 km od sebe. Nájemci, tzv. dvořáci majitelům odváděli stálý plat, tzv. šos. Měli různá privilegia – nemuseli vykonávat robotu, platili jen daně a vrchnostenské dávky, starali se také o ponocenské služby. Podle seznamu poddaných dle víry z roku 1651 zde žilo 105 příslušníků dvořáckých rodin a 22 dalších poddaných. 20 osob v 5 rodinách se hlásilo ke katolické víře. Sídlo nemělo centrum, skládalo se ze samostatných samot. V roce 1634 po zabrání trčkovských statků byly tyto dvorce připojeny k okrouhlickému statku.\n\nOd roku 1651 zde stála valcha. Později se zde nacházela kovárna, panská hospoda, hliniště, odkud se brala hrnčířská hlína. Obec od roku 1760 protínala císařská silnice z Brodu do Jihlavy. Katastr obce činil 886 ha. V roce 1838 zde žilo v 78 domech 600 obyvatel. Kolem roku 1838 se zde nacházelo kolem dvaceti dvorců.\n\nV roce 1883 zde byla postavena Šupichova cihelna, která se skládala ze 4 budov a 2 pecí, které dokázaly najednou vypálit 40 000 cihel. Pracovalo zde 50 zaměstnanců. Ročně vyprodukovala 120 tisíc klasických cihel a 24 tisíc střešních tašek. V letech 1869–1950 sem spadala osada Šmolovy. Podle sčítání 1930 zde žilo v 170 domech 1045 obyvatel. 1029 obyvatel se hlásilo k československé národnosti a 9 k německé. Žilo zde 785 římských katolíků, 13 evangelíků a 225 příslušníků Církve československé husitské. Ve 40. letech 20. století byla výroba cihel ukončena kvůli stáří budov i vytěžení hlíny vhodné na pálení cihel. Do roku 1950 to byla samostatná obec v okrese Havlíčkův Brod, poté zařazena jako osada k Havlíčkovu Brodu.\n\nDopravní obslužnost zajišťují dopravci ICOM transport a Arriva Východní Čechy. Autobusy jezdí ve směrech Havlíčkův Brod, Lípa, Úsobí, Skorkov, Herálec, Štoky, Šlapanov a Jihlava.\n"}
{"id": "1182231", "url": "https://cs.wikipedia.org/wiki?curid=1182231", "title": "Thomas Hughes Jones", "text": "Thomas Hughes Jones\n\nThomas Hughes Jones (23. ledna 1895 – 11. května 1966) byl velšský básník a romanopisec. Narodil se a vyrůstal v severozápadním Walesu. Jeho matka, Ann Hughes, zemřela v době, kdy mu bylo šest let. V roce 1913 zahájil studium na Aberystwythské univerzitě, které dokončil o tři roky později. V letech 1915 až 1916 byl editorem časopisu \", do něhož již dříve přispíval. Během války sloužil ve Francii u Welsh Guards. Po jejím skončení se vrátil ke studiím. Ve svém poválečném díle se zabýval například právě válkou.\n\n"}
{"id": "1182234", "url": "https://cs.wikipedia.org/wiki?curid=1182234", "title": "Modla (rozcestník)", "text": "Modla (rozcestník)\n\nModla může znamenat:\n"}
{"id": "1182235", "url": "https://cs.wikipedia.org/wiki?curid=1182235", "title": "Evan David Jones", "text": "Evan David Jones\n\nEvan David Jones (6. prosince 1903 – 7. března 1987) byl velšský knihovník. Narodil se v západovelšské vesnici Llangeitho jako nejstarší ze sedmi dětí Evana a Jane Jonesových. Studoval na Aberystwythské univerzity, roku 1926 dokončil studium velštiny a o rok později historie. V roce 1958 nahradil básníka Thomase Parryho na postu knihovníka Velšské národní knihovny. V této pozici zůstal do roku 1969. Věnoval se výzkumu starých velšských rukopisů. Vydal například dva svazky díla básníka Lewyse Glyna Cothiho, jenž žil v patnáctém století. Zemřel ve svém domě v Aberystwythu.\n"}
{"id": "1182240", "url": "https://cs.wikipedia.org/wiki?curid=1182240", "title": "Supercell (společnost)", "text": "Supercell (společnost)\n\nSupercell je herní studio vytvářející mobilní hry, založené v lednu roku 2010 ve finských Helsinkách. Herním debutem společnosti byla v roce 2011 \"Gunshine.net\". Kromě této hry vytvořilo studio ještě dalších šest, a to \"Hay Day\", \"Clash of Clans\", \"Boom Beach\", \"Clash Royale\" , Brawl Stars, a Rush Wars (které bylo 30. listopadu 2019 ukončeno.) z nichž všechny fungují na principu freemium a zaznamenaly značný úspěch, (první dvě z nich vydělaly jen do roku 2013 2,5 mil. dolarů).\n\nV roce 2011 do Supercell investovala částkou 12 mil. dolarů společnost Accel Partners. V roce 2013 bylo ohlášeno že japonská firma GungHo Online Entertainment a její mateřská společnost SoftBank získali 51 % akcií Supercell za sumu 2,1 mld. dolarů. V lednu 2015 odkoupila SoftBank dalších 22,7 % společnosti a stala se s 73,2 % akcií jediným externím akcionářem. V roce 2016 byly hlášeny tržby 2,11 mld. euro. Od roku 2012 tak vzrostly tržby o 800 % z původních 78,4 mil.\n"}
{"id": "1182242", "url": "https://cs.wikipedia.org/wiki?curid=1182242", "title": "Lineární zářivka", "text": "Lineární zářivka\n\nLineární zářivka je specifický druh světelného zdroje, založený na zářivkové technologii. Lineární zářivka je zpravidla skleněná trubice, jejíž stěny jsou pokryty luminoforem, který převádí výboj zářící převážně v neviditelné části spektra na výboj zářící v části viditelné. Lineární zářivka je na rozdíl od ostatních světelných zdrojů založených na zářivkové technologii specifická tím, že nenese žádnou elektronickou výzbroj – ta je vždy celá instalována ve svítidle. Lineární zářivky jsou často chybně zařazovány k zářivkám kompaktním nebo nástrčným, od nichž se však konstrukčně liší, neboť ostatní jmenované obsahují alespoň část elektronické výzbroje.\n\nStriktně technicky vzato je lineární zářivka nízkotlaká rtuťová výbojka. Na rozdíl od zářivek kompaktních či nástrčných musí elektronickou výzbroj (obvykle je to u starších konstrukcí tlumivka a kondenzátor, u novějších pak elektronický předřadník) nést svítidlo. Zářivka je dlouhá skleněná trubice na koncích vzduchotěsně zaslepená paticí, skrze níž jsou do trubice zavedeny elektrody. Uvnitř je směs par rtuti a argonu. \n\nZářivka září převážně v neviditelné části spektra, její záření se pak \"převádí\" vrstveným luminoforem. Laicky řečeno: kdybychom zářivku bez luminoforvé vrstvy – tedy pouze samotnou průhlednou trubici - zapojili do svítidla neviděli bychom ji zářit; pozorovali bychom pouze neurčité světélkování v odstínech tmavě fialové, podobně jako na obrázku vpravo. To proto, že zářivka v tu chvíli září tak, že je to lidskému oku nezachytitelné. Aby lidské oko vnímalo toto záření skutečně jako světlo, pak je třeba toto záření \"převést\" do viditelného spektra, což se dělá právě luminoforem. \n\nPrávě tuto směs je možno namixovat tak, že je dosaženo různých teplot chromatičnosti. Komerčně nejběžnější jsou teploty:\n\nPo připojení do sítě nastane nejprve ve startéru doutnavý výboj, kterým se začnou ohřívat elektrody. Tím se bimetalový pásek ohýbá směrem k pevné elektrodě. (Proud doutnavým výbojem nestačí k rozžhavení elektrod zářivky a v důsledku nedostatku nabitých částic neprochází ani zářivkovou trubicí.)\n\nZhruba po jedné sekundě se bimetalový pásek dotkne pevné elektrody a doutnavý výboj ve startéru zanikne. Přes tlumivku a elektrody zářivky teď protéká proud, který způsobí rozžhavení elektrod uvnitř zářivky. Žhavením emitované elektrony vytvoří kolem elektrod zářivky značnou ionizaci plynů.\n\nBimetalový pásek ve startéru se ochlazuje a oddaluje od pevné elektrody, čímž se přeruší elektrický proud ve startéru. Na tlumivce vlivem magnetické indukce vznikne napěťový impuls, napětí mezi elektrodami zářivkové trubice se zvýší a naskočí výboj v ionizovaném plynu s menší elektrickou pevností, následně dojde k ionizaci celého obsahu trubice a doutnavý výboj probíhá již při značně nižším napětí.\n\nJakmile výboj v trubici probíhá, napětí ze sítě se dělí na úbytek na zářivce a na tlumivce. To vede k poklesu napětí na tlumivce a tlumivka slouží již jen místo ochranného jalového rezistoru.\n\nZapalovací napětí startéru je vyšší, než provozní napětí zářivky, a proto startér znovu nezapálí. V zářivce vzniká doutnavý výboj, který vyzařuje ultrafialové záření. To se díky luminoforu, který je na stěnách zářivkové trubice přemění na záření světelné.\n\nVšechny popsané fáze rozsvícení zářivky probíhají velmi rychle, přesto můžeme pozorovat určité zpoždění mezi stisknutím vypínače zářivky a jejím rozsvícením.\n\nZářivkové trubice T8 jsou stále nejběžněji prodávanými trubicemi vzhledem k nízké jednotkové ceně. Mají průměr 26mm a patici G13. Vyrábí se obvykle v 9 variantách, přičemž cca 80% prodejů tvoří pouze tři varianty. U trubic T8 platí, že výkon určuje délku a naopak (např. 36W zářivka se vždy vyrábí v délce 120cm, 58W zářivka v délce 150cm, apod.). V obchodní praxi se tedy ustálila komunikace pomocí příkonů, neboť je zde zaručena, že zářivku bude možné do svítidla zamontovat, a že v něm bude svítit.\n\nZářivky T5 vznikly pozdějším vývojem jako ekonomicky (tedy v tomto případě i energeticky) efektivnější varianta zářivkových trubic. Jsou nápadně tenčí (průměr 16 mm) a mají vždy patici G5. Mají vyšší měrný světelný výkon (tedy na 1W příkonu vydají více světla než zářivky T8),mají vyšší životnost (až 24 000hod.) a jsou tedy i logicky dražší. Mezi další vlastnosti patří, že fungují pouze s elektronickým předřadníkem a tedy u těchto zdrojů nedochází nikdy ke stroboskopickému efektu. Dělí se na dvě stěžejní výrobkové rodiny a to HO (High output) a HE (High efficiency). Je obvyklé, že trubice ve svítidlech nejsou výměnné, tedy svítidlo je konstruováno buď na trubice HE, nebo trubice HO – existují samozřejmě svítidla vybavená předřadníky, které rozžehnou jakýkoliv typ, jsou však dražší, tudíž nemají v praktické obchodní činnosti vysoké opodstatnění. Zářivky T5 je třeba mít ve svítidle patřičně orientované, jinak hrozí problém tzv. studeného konce. \n\nMyšlenkou výrobní řady HE je poskytnout co nejlepší měrný světelný výkon. Tedy co největší počet vydaných lm (lumen) na 1W příkonu. Tyto trubice mohou dosahovat až 104lm/W. \nCílem výrobní řady high output je poskytnout co největší absolutní světelný výstup i za cenu toho, že lumenwattová výtěžnost nebude tak dobrá jako u trubice řady HO. Např. Trubice T5 řady HO o příkonu 24W poskytuje světelný výkon 1750lm, což je v přepočtu 72,9lm/W, výkonově nejbližší zářivka z řady HE 21W poskytuje také výkon 1750lm, cože je v přepočtu 83,3lm/W, trubice HE-High efficiency je tedy de facto úspornější, avšak je také delší – zabere tedy více místa, což může být často limitujícím faktorem. Zatímco u řady HO vydá 1m zářivky až 4244lm, u řady HE je to pouze 2277lm. \n"}
{"id": "1182247", "url": "https://cs.wikipedia.org/wiki?curid=1182247", "title": "Aneirin Hughes", "text": "Aneirin Hughes\n\nAneirin Hughes, původně Aneurin (* 8. května 1958), je velšský herec a zpěvák. Narodil se v Aberystwythu a studoval hudbu na zdejší univerzitě. Jedním z jeho pedagogů byl například Ian Parrott. Svou hereckou kariéru zahájil v osmdesátých letech v mýdlové opeře s názvem \"Pobol y Cwm\" (hrál zde postavu jménem Rhydian, v roce 2012 se do seriálu vrátil, tentokrát hrál osobu pojmenovanou Moc Thomas). Za svou roli ve velšskojazyčném filmu \"Cameleon\" z roku 1997 získal cenu BAFTA Cymru za nejlepšího herce. Dále hrál například ve filmech \"Teorie létání\" (1998), \"Cirkus\" (2013) a \"Ten Jim\" (2015), stejně jako v řadě dalších seriálů (\"Family Affairs\", \"Spooks\", \"Young Dracula\", \"Y Gwyll\"). Roku 2014 hrál ve zpracování rozhlasové hry Dylana Thomase s názvem \"Under Milk Wood\". Rovněž hrál ve filmu téhož názvu, jež měl premiéru následujícího roku. Rovněž ztvárnil Gwynfora Evanse ve filmu \"\".\n\n"}
{"id": "1182249", "url": "https://cs.wikipedia.org/wiki?curid=1182249", "title": "Lukavický potok", "text": "Lukavický potok\n\nNázev Lukavický potok má více vodních toků:\n\n"}
{"id": "1182250", "url": "https://cs.wikipedia.org/wiki?curid=1182250", "title": "Czech Cycling Tour 2015", "text": "Czech Cycling Tour 2015\n\nCzech Cycling Tour 2015 byl 6. ročník největšího etapového cyklistického závodu v České republice. Poprvé se jel jako závod typu UCI Europe Tour 2.2. Závod se konal tradičně v Olomouckém kraji.\n\nCelkem byly naplánovány 4 etapy dlouhé celkem 542 kilometrů.\n"}
{"id": "1182252", "url": "https://cs.wikipedia.org/wiki?curid=1182252", "title": "Lužecký potok", "text": "Lužecký potok\n\nNázev Lužecký potok má více vodních toků:\n\n"}
{"id": "1182258", "url": "https://cs.wikipedia.org/wiki?curid=1182258", "title": "Philip Madoc", "text": "Philip Madoc\n\nPhilip Madoc, vlastním jménem Phillip Jones, (5. července 1934 – 5. března 2012) byl velšský herec. Narodil se ve vesnici Twynyrodyn ležící nedaleko města Merthyr Tydfil. Studoval jazyky v Cardiffu a ve Vídni. Hovořil sedmi jazyky a po studiích pracoval jako tlumočník, avšak kvůli nutnosti překládat proslovy politiků povolání opustil. Následně se stal hercem, zpočátku hrál v divadle (například postavy v Shakespearových hrách). Později hrál jak ve filmech, tak i v televizních seriálech. V letech 1961 až 1981 byla jeho manželkou herečka Ruth Madoc. Později se oženil ještě jednou. V lednu 2012 mu byla diagnostikována rakovina, které později toho roku podlehl.\n"}
{"id": "1182269", "url": "https://cs.wikipedia.org/wiki?curid=1182269", "title": "Sue Jones-Davies", "text": "Sue Jones-Davies\n\nSue Jones-Davies (* 1. ledna 1949) je velšská herečka. Narodila se ve Walesu a studovala na Bristolské univerzitě. Zde se seznámila se svým budoucím manželem, anglickým hercem Chrisem Langhamem, s nímž měla tři syny. V roce 1979 hrála postavu Judith Iscariot ve filmu \"\". V sedmdesátých letech zpívala ve skupině The Bowles Brothers Band, později byla členkou velšskojazyčné kapely Cusan Tan. Vedle filmů v angličtině hrála v různých velšskojazyčných snímcích. Od června 2008 do května následujícího roku byla starostkou Aberystwythu.\n"}
{"id": "1182280", "url": "https://cs.wikipedia.org/wiki?curid=1182280", "title": "Penězdroj", "text": "Penězdroj\n\nPenězdroj je první český crowdfundingový portál, který umožňuje i equity (podílové) financování projektů. Kromě equity/podílů portál nabízí i další typy crowdfundingového financování případně jejich kombinaci:\n\nPortál kromě samotného crowdfundingu nabízí autorům projektů i konzultační služby především v těchto oblastech:\n\nPortál Penězdroj byl spuštěn 27. 10. 2015 a ke 14. 3. 2016 na něm bylo úspěšně profinancováno 7 projektů v celkové částce dosahující téměř 1 mil. CZK.\n\n"}
{"id": "1182283", "url": "https://cs.wikipedia.org/wiki?curid=1182283", "title": "Počátecký potok", "text": "Počátecký potok\n\nNázev Počátecký potok má více vodních toků:\n\n"}
{"id": "1182298", "url": "https://cs.wikipedia.org/wiki?curid=1182298", "title": "FK Veres Rivne", "text": "FK Veres Rivne\n\nFutbolnyj klub Veres Rivne (ukrajinsky: Футбольний клуб «Верес» Рівне) je ukrajinský fotbalový klub sídlící ve městě Rovno.\n\nSvé domácí zápasy odehrává na stadionu Avanhard s kapacitou 20 000 diváků.\n\nZdroj: \n\n\nZdroj: \n\n"}
{"id": "1182299", "url": "https://cs.wikipedia.org/wiki?curid=1182299", "title": "Kočkodan černolící", "text": "Kočkodan černolící\n\nKočkodan černolící (\"Cercopithecus ascanius\") je opice z čeledi kočkodanovití (Cercopithecidae) a rodu \"Cercopithecus\". Druh popsal Jean-Baptiste Audebert v roce 1799 a dělí se na 5 poddruhů, z nichž nejrozšířenější je subspecie \"Cercopithecus ascanius schmidti\". Dle Mezinárodního svazu ochrany přírody patří mezi málo dotčené druhy.\nJe známo celkem 5 poddruhů:\n\nAreálem výskytu kočkodana černolícího je Afrika, konkrétně afrotropická oblast. Vyskytuje se od Středoafrické republiky směrem jižně až do Zambie. Nejhustší populace se nachází v Ugandě. Žije především v tropických lesích, avšak dovede obývat širokou škálu stanovišť a byl pozorován i v jiných typech lesů. Vyskytuje se do výšky 2000 m n. m.\nSamci tohoto středně velkého primáta měří na délku 46 cm a váží zhruba 4,1 kg. Samice jsou menší, dlouhé asi 38 cm a jejich hmotnost se odhaduje na 2,9 kg. Mimo odlišných velikostí není u tohoto druhu vyvinut zřetelný pohlavní dimorfismus. Zbarvení je hnědé, končetiny šedé až černé, jejich barva přičemž závisí na poddruhu. Tvář má černé zbarvení s bílou srstí, kolem očí mají kočkodani namodralou kůži. Na nose se nachází bílá skvrna. Uši jsou černé, nachází se na nich nevýrazné střapečky. Ocas je ze spodní strany kaštanový, jeho délka odpovídá délce těla.\n\nJedna tlupa kočkodanů si přivlastňuje území okolo 120 ha a brání si jej jak zastrašováním pomocí grimas, tak i fyzickým střetem. Jednotlivé opice se mezi sebou dorozumívají širokou škálou různých pachů, grimas a zvuků. Roztahování kůže na obličeji a pohupování hlavou značí predátora nebo rušitele. Skupinu tvoří 11 až 14 jedinců, panuje v ní matrilineární hierarchie. Samci po dosažení pohlavní dospělosti svou domovskou oblast opouštějí a obvykle se snaží vytlačit vůdčí samce jiných tlup nebo se přidávají do skupin tvořených čistě samci. Jestliže se samec stane alfa samcem nové tlupy, zabije v ní veškerá mláďata, aby u samic nastal dříve estrální cyklus a on sám mohl založit potomstvo. Rozmnožování probíhá po celý rok, především od listopadu do února. Samice se obvykle spáří s jedním i více samci. Gravidita trvá zhruba 147 dní, poté se samici narodí průměrně jedno mládě, o které se stará. Pohlavní dospělosti dosahují samci v 6 letech, samice ve 4−5. Kočkodani černolící se dožívají asi 30 let, délka života ve volné přírodě je však kratší. Mezi nepřátele tohoto druhu patří šimpanzi, levharti, hadi a orli korunkatí.\n\nKočkodani se živí především ovocem, mají v oblibě například fíky, a jídelníček si zpestřují také hmyzem, listy nebo květy. Potravu si ukládají do lícních toreb a sežerou ji mimo dosah ostatních opic.\nNejsou známy žádné významné hrozby pro tento druh. Některé populace může ohrožovat ztráta přirozeného prostředí následkem těžby dřeva a lov. Dle Mezinárodního svazu ochrany přírody je veden jako málo dotčený, neboť se vyskytuje v mnoha stanovištích a dovede přežít i tlak ze strany lovců. Je zapsán na seznam CITES II a zařazen do třídy B v African Convention on the Conservation of Nature and Natural Resources.\n\n"}
{"id": "1182300", "url": "https://cs.wikipedia.org/wiki?curid=1182300", "title": "Bad Friedrichshall", "text": "Bad Friedrichshall\n\nBad Friedrichshall je město v německé spolkové zemi Bádensku-Württembersku v zemském okrese Heilbronn. Ke 31. prosinci 2014 zde žilo 18 592 obyvatel a celková rozloha města čítá 24,7 km². Město se nachází na soutoku dvou řek, Jagst a Kocher, které se zde vlévají do Neckar. Nachází se zde známé solné doly a asi 10 km od Bad Friedrichshallu se nachází okresní město Heilbronn.\n\nBad Friedrichshall se nachází na soutoku říček Jagst a Kocher, které se zde vlévají do Neckar. Sousedními obcemi, po směru hodinových ručiček od jihu, jsou Neckarsulm, Untereisesheim, Bad Wimpfen, Offenau , Gundelsheim, Neudenau, Neuenstadt am Kocher a Oedheim. Všechny patří do zemského okresu Heilbronn.\n\nSamotný Bad Friedrichshall je rozdělen na městské části Kochendorf, Jagstfeld, Hagenbach, Duttenberg a Untergriesheim und Plattenwald. Malá vesnice Heuchlingen patří k Duttenbergu.\n\nSamotné město Bad Friedrichshall není příliš staré; vzniklo teprve v roce 1933 a to spojením Kochendorfu a Jagstfeldu. Samotný název \"Friedrichshall\" je odvozen od solných dolů v Jagstfeldu pojmenovaných podle Fridricha I. Württemberského. Termín \"Bad\" v němčině označuje \"lázně\" a veškerá města s léčivými prameny mají tento titul, například Bad Salzuflen a další města.\n\nCentrum Kochendorfu se nachází na soutoku řek Kocher a Neckar. V místech soutoku se pravděpodobně nacházel konsolidovaný majetek, okolo kterého vznikla obec Kochendorf. Ta byla poprvé zmíněna roku 817 našeho letopočtu. Samotný kostel sv. Sebastiána stál ve vesnici ještě před rokem 1100. Ve 13. století se v Německu navíc objevili i páni z Kochendorfu, kteří zde údajně měli sídlo. V 15. a 16. století zde nechala místní šlechta vystavět tři zámky. V roce 1672 navíc Freiherrs Saint-André odkoupil třetina obce a nechal postavit další nový zámek.\n\nV 16. století bylo obyvatelstvo Kochendorfu tvořeno převážně židy, roku 1740 byla postavena synagoga a mezi lety 1806 až 1854 počet obyvatel, kteří se hlásili k judaismu, stoupl na 154 osob. V roce 1880 ale počet židů opět klesl jen na 71 lidí, roku 1925 jich bylo dokonce jen 7. Krátce nato byla synagoga prodána protestantské farnosti a židovská farnost se rozpadla po tom, co bylo sedm zbylých židů v roce 1940 až 1943 pronásledováno a nakonec zabito.\n\nV roce 1933 byl Kochendorf spojen se sousedním Jagstfeldu a vzniklá obec dostalo název Bad Friedrichshall. O dva roky později byl k Bad Friedrichshallu připojen i Hagenbach.\n\nDne 17. června 1951 byl Bad Friedrichshall povýšen do stavu město. 15. března 1972 byla připojena obec Duttenberg. Následovalo připojení obece Untergriesheim 1. ledna 1975.\n\n\nMezi známé osobnosti spojené s Bad Friedrichshallem patří:\n\nBad Friedrichshall podepsal smlouvy o spolupráci s těmito městy:\n\n"}
{"id": "1182301", "url": "https://cs.wikipedia.org/wiki?curid=1182301", "title": "286 (číslo)", "text": "286 (číslo)\n\nDvě stě osmdesát šest je přirozené číslo, které následuje po čísle dvě stě osmdesát pět a předchází číslu dvě stě osmdesát sedm. Římskými číslicemi se zapisuje CCLXXXVI.\n\n\n\nSilnice II/286 je česká silnice II. třídy vedoucí na trase Jičín – Železnice – Lomnice nad Popelkou – Košťálov – Jilemnice – Horní Mísečky\n\n\n"}
{"id": "1182308", "url": "https://cs.wikipedia.org/wiki?curid=1182308", "title": "Southampton FC (rezerva a akademie)", "text": "Southampton FC (rezerva a akademie)\n\nRezerva Southamptonu FC je rezervní tým anglického klubu Southampton FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Martin Hunter.\n\nSouthampton Football Club Academy (nebo Saints Academy) jsou týmy anglického klubu Southampton FC od 9 do 18 let. Výběr do 18 let působí v Premier League do 18 let a v FA Youth Cupu. Podle studií firmy CIES v roce 2015 vydělal Southampton na prodejích hráčů z akademie od roku 2012 90 milionů eur (asi 2,45 miliardy korun). Díky tomu se Southampton stal klubem s nejvýdělečnější akademií v Evropě. Trenérem akademie je Craig Fleming.\n\n\"Aktuální k datu: 11. březen 2016\"\n\n"}
{"id": "1182311", "url": "https://cs.wikipedia.org/wiki?curid=1182311", "title": "Bangorská univerzita", "text": "Bangorská univerzita\n\nBangorská univerzita ( '; ') se nachází ve městě Bangor v severovelšské oblasti Gwynedd. Vznikla v roce 1884 a byla jednou ze zakládajících institucí federální Velšské univerzity (). Po většinu své historie byla škola známá pod názvem ' a později '. Počínaje zářím 2007 se jmenovala \"\" (univerzita se tehdy stala nezávislou na ). V roce 2012 byla Bangorská univerzita zařazena na 251. příčku v žebříčku nejlepších světových univerzit.\n\n"}
{"id": "1182318", "url": "https://cs.wikipedia.org/wiki?curid=1182318", "title": "Mistrovství světa v biatlonu 2016 – štafeta žen", "text": "Mistrovství světa v biatlonu 2016 – štafeta žen\n\nŠtafeta žen na Mistrovství světa v biatlonu 2016 se konala v pátek 11. března v lyžařském středisku v Holmenkollenu jako osmý závod šampionátu. Zahájení štafety proběhlo v 15:30 hodin středoevropského času. Závodu se zúčastnilo celkem 23 štafet.\n\nObhájcem titulu byla štafeta Německa, která dojela na 3. místě.\n\nTřetí zlatou medaili v historii získalo Norsko, které ve složení Synnøve Solemdalová, Fanny Hornová Birkelandová, Tiril Eckhoffová a Marte Olsbuová zvítězilo před druhou Francií, která tak navázala na umístění z předchozího roku. Bronz brala štafeta Německa, která tak neobhájila titul.\n"}
{"id": "1182319", "url": "https://cs.wikipedia.org/wiki?curid=1182319", "title": "Infanticida (zoologie)", "text": "Infanticida (zoologie)\n\nInfanticida je biologický jev, který nastává tehdy, když živočichové zabíjejí mláďata svého vlastního druhu. Její zvláštní formou je ovicida, při níž dospělí likvidují vejce svého druhu. Infanticidu praktikují rozliční živočichové počínaje drobnými vířníky a konče velkými savci. Není závislá na pohlaví, mohou se jí dopouštět jak samci, tak samice. Infanticidu praktikovali a stále praktikují i mnohé lidské kultury (viz Infanticida (lidé)).\n\nExistuje šest hlavních důvodů pro toto chování. Za prvé to je hlad a mláďata bývají snadnou potravou. V přírodě má dospělý jedinec vyšší hodnotu než mládě. V případě nouze tak mohou dokonce vlastní rodiče sežrat své potomky. Druhým důvodem bývá snaha o prosazení vlastních genů pomocí reprodukce. Samec se snaží přivést samici do říje tím, že zabije její mláďata, která měla s jiným samcem. Třetím důvodem bývá ochrana společenstva před případnou chorobou, kterou by mladí jedinci mohli roznést. Toto uplatňují například včely medonosné, když z úlu vyhazují larvy nakažené tzv. morem včelího plodu. Čtvrtým důvodem je infanticida ze stresu. Toto chování je možno občas pozorovat v zajetí u mnoha různých druhů živočichů. Pátým důvodem je jakýsi mateřský instinkt zachování rodu. Pokud se matce narodí příliš mláďat a ona usoudí, že by fyziologicky nezvládla jejich kojení a krmení, může se stát, že jedno nebo i několik z nich usmrtí v zájmu přežití ostatních. Posledním důvodem je zabití omylem, například během přenášení do nového úkrytu nebo zalehnutím.\n\n \n"}
{"id": "1182320", "url": "https://cs.wikipedia.org/wiki?curid=1182320", "title": "Mistrovství světa v biatlonu 2016 – štafeta mužů", "text": "Mistrovství světa v biatlonu 2016 – štafeta mužů\n\nŠtafeta mužů na Mistrovství světa v biatlonu 2016 se konal v sobotu 12. března v lyžařském středisku v Holmenkollenu jako devátý závod šampionátu. Zahájení štafety proběhlo v 15:30 hodin středoevropského času. Závodu se zúčastnilo celkem 25 štafet.\n\nObhájcem titulu byl tým Německa, který si o jednu příčku oproti předchozímu roku pohoršil.\n\nDevátou zlatou medaili v historii získalo Norsko, které ve složení Ole Einar Bjørndalen, Tarjei Bø, Johannes Thingnes Bø a Emil Hegle Svendsen zvítězilo před druhým Německem. Bronzové medaile překvapivě brali biatlonisté Kanady, kteří tak získali první týmovou medaili v historii.\n"}
{"id": "1182322", "url": "https://cs.wikipedia.org/wiki?curid=1182322", "title": "Infanticida", "text": "Infanticida\n\nInfanticida znamená: \n"}
{"id": "1182325", "url": "https://cs.wikipedia.org/wiki?curid=1182325", "title": "Jacques Duphly", "text": "Jacques Duphly\n\nJacques Duphly (psán také Dufly nebo Du Phly; 12. ledna 1715 Rouen – 15. července 1789 Paříž) byl francouzský hudební skladatel, varhaník a cembalista.\n\nJacques Duphly se narodil v Rouenu jako syn Jacques-Agathe Duphlyho a Marie-Louise Boivinové. Jeho matka byla dcerou varhaníka katedrály v Rouenu. Od dětství se učil hrát na cembalo a varhany. Záhy působil jako varhaník katedrály v Évreux. V 19 letech se stal prvním varhaníkem kostela sv. Eligia v Rouenu a v roce 1740 i druhým varhaníkem katedrály Nanebevzetí Panny Marie.\n\nV roce 1742, po smrti svého otce, odešel do Paříže. Zanechal hry na varhany a zcela se věnoval cembalu. Stal se oblíbeným koncertním umělcem i hudebním pedagogem. V letech 1744–1768 vydal čtyři svazky skladeb pro cembalo. Jean-Jacques Rousseau jej požádal o zpracování hesla o cembalu pro svou Encyklopedii.\n\nKrátce po vydání čtvrtého svazku cembalových skladeb se z neznámých důvodů ztratil z veřejného života. Zemřel v Paříži 15. července 1789, den po dobytí Bastily, sám a zapomenut. Během Velké francouzské revoluce bylo jeho dílo zapomenuto a bylo objeveno až koncem 20. století.\n\nDuphlymu je také připisován spis: \"Méthode de basse chiffrée\".\n\n\n"}
{"id": "1182329", "url": "https://cs.wikipedia.org/wiki?curid=1182329", "title": "Isolde Kurz", "text": "Isolde Kurz\n\nMaria Clara Isolde Kurz (21. prosince 1853, Stuttgart – 5. dubna 1944, Tübingen) byla německá básnířka a prozaička věnující se převážně povídkám.\n\nNarodila se ve Sttutgartu jako dcera spisovatele a knihovníka Hermanna Kurze. Měla také čtyři bratry, Alfreda, Baldeho, Erwina a Edgara. Po smrti otce odchází do Mnichova, kde si přivydělává jazykovou výukou a literárními překlady.\n\nNejvíce se proslavila svými lyrickými básněmi, psanými v němčině - \"Gedichte \"(Sttutgart, 1888) a \"Neue Gedichte \"(1903). Mezi její známé povídky patří \"Florentiner Novellen \"(1890, 2. část 1893), \"Italienische Erzählungen \"(1895) a \"Von Dazumal \"(1900).\n\n"}
{"id": "1182330", "url": "https://cs.wikipedia.org/wiki?curid=1182330", "title": "Jarmila Emmerová", "text": "Jarmila Emmerová\n\nJarmila Emmerová (* 27. září 1929, Praha) je česká vysokoškolská pedagožka a překladatelka z angličtiny.\n\nPo maturitě roku 1948 na reformním reálném gymnáziu v Praze vystudovala Jarmila Emmerová v letech 1948–1952 angličtinu a literární vědu na Filozofické fakultě Univerzity Karlovy a roku 1953 získala titul PhDr. V letech 1952–1956 pracovala jako redaktorka ve Státním nakladatelství krásné literatury, hudby a umění. Roku 1956 se stala asistentkou katedry anglistiky Filozofické fakulty Univerzity Karlovy a roku 1977 odbornou asistentkou na katedře překladatelství a tlumočnictví. Roku 1991 odešla do důchodu. V letech 1992–1998 byla předsedkyní Obce překladatelů a i nadále Obec reprezentuje a zastupuje na různých akcích a v různých kulturních organizacích.\n\nJe autorkou vysokoškolských skript, překládá anglickou, americkou a australskou beletrii včetně literatury pro děti a mládež a také odborné texty. Rovněž spolupracuje na kulturních pořadech pro rozhlas a televizi. Pod pseudonymem Helena Karezová přeložila v roce 1957 společně s Josefem Škvoreckým román Wilkieho Collinse \"Měsíční kámen\". V době nesvobody zaštítila svým jménem některé překlady Hany Bělohradské.\n\n"}
{"id": "1182333", "url": "https://cs.wikipedia.org/wiki?curid=1182333", "title": "Markéta z Norfolku", "text": "Markéta z Norfolku\n\nMarkéta z Norfolku (asi 1320 – 24. březen 1399) byla dcerou Tomáše z Norfolku, nejstaršího syna Eduarda I. z jeho druhého manželství. V roce 1338 zdědila hrabství Norfolk a úřad Earl Marshal.\n\nNarodila se okolo roku 1320 jako dcera Tomáše z Norfolku, nejstaršího syna Eduarda I. a jeho druhé manželky Markéty, dcery Filipa III. Francouzského. Její matkou byla Alice Halesová, dcera Rogera Halese a Alice. Markéta měla bratra a sestru:\n\n\nV roce 1335 se v 15 letech provdala za Johna Segrava, kterému dala čtyři děti - dva syny a dvě dcery. V roce 1350 hledala důvod k rozvodu, tvrdila, že byla zasnoubena ještě předtím, než měla věk na vdávání a že nikdy nesouhlasila s jejich společným životem. Nakonec odcestovala na kontinent, aby se osobně dovolávala rozvodu u papeže. Král Eduard III. Anglický jí zakázal opustit Anglii, ale odjela tajně. Dbala přitom na to, aby od francouzského krále získala bezpečný průchod.\n\nRoku 1351 jí Eduard III. vytkl, že přeplula kanál i přes jeho zákaz. Inkvizice ohledně tohoto incidentu ukazovala, že Markéta nezákonně překročila kanál a setkala se se služebníkem svého budoucího manžela, Waltera de Mauny. Služebník nohou zlomil lucernu, aby mohla nepozorovaně projít a během jejího pobytu ve Francii jí byl ochráncem. Tento incident a zapojení sluhy jejího budoucího manžela může svědčit o Markétině skutečné motivaci k rozvodu.\n\nRozvod byl nakonec vyslechnut papežovým auditorem, Danem St. Hullarym z Poitiers. Nicméně, Markétin první manžel zemřel v roce 1353, ještě předtím, než mohl být rozvod dokončen. Krátce nato, ještě před 30. květnem 1354 se bez králova souhlasu provdala za sira Waltera de Mauny. Byli spolu 18 let a dali život třem dětem, než Walter 8. nebo 13. ledna 1372 v Londýně zemřel.\n\n29. září 1397 se Markéta stala vévodkyní z Norfolku.\n\nS Johnem Segravem, 4. baronem Segrave:\n\n\nS Walterem de Mauny:\n\n"}
{"id": "1182335", "url": "https://cs.wikipedia.org/wiki?curid=1182335", "title": "Přebor Středočeského kraje 2015/16", "text": "Přebor Středočeského kraje 2015/16\n\nPřebor Středočeského kraje hraje 16 klubů.\n\nKluby se střetnou v soutěži celkem 2krát. Tedy 30 kol.\n"}
{"id": "1182337", "url": "https://cs.wikipedia.org/wiki?curid=1182337", "title": "Babí skála", "text": "Babí skála\n\nNázev Babí skála označuje více skalních útvarů a vrcholů:\n\n"}
{"id": "1182339", "url": "https://cs.wikipedia.org/wiki?curid=1182339", "title": "Avignonská škola", "text": "Avignonská škola\n\nAvignonská škola (\"École d'Avignon\") je označení pro malíře pracující na papežském dvoře v Avignonu ve 14. a 15. století. \n\nV roce 1309 papež Klement V. přestěhoval do Avignonu z Říma celý papežský dvůr. Toto období je označováno jako Avignonské zajetí. V pořadí třetí avignonský papež Benedikt XII. a jeho nástupce Klement VI. vybudovali přepychový palác (\"Palais des Papes\") a přivedli italské umělce, kteří jsou označováni jako první Avignonská škola. Od roku 1336 se v Avignonu trvale usadil Simone Martini a také Ital Matteo di Giovanetto da Viterbo. S nimi působil na papežském dvoře místní malíř Robin de Romans, který je patrně autorem fresek se sekulárními náměty. Uvádí se, že v Avignonu působil také Giotto. Avignon až do 15. století představoval enklávu italského stylu malby.\n\nUmělci druhé Avignonské školy, jako Barthélemy d'Eyck, Nicolas Froment a Enguerrand Quarton pak přinesli do francouzského malířství podněty nizozemské realistické malby. U řady děl, dříve přisuzovaných těmto umělcům, však bylo autorství později zpochybněno a druhá Avignonská škola již nepředstavuje jasně definovanou stylistickou entitu. \nRoku 1309 přesídlil do Avignonu papež Klement V., který byl předtím arcibiskupem v Bordeaux. Pevnost a papežská rezidence byla postavena v letech 1334 až 1363. Papež Urban V. nakrátko přesídlil do Říma, ale vrátil se do Avignonu, kde zemřel. Až jeho nástupce Řehoř XI. roku 1377 přenesl sídlo papeže zpět do Říma a v Avignonu ponechal jako svého zástupce papežského legáta.\n\n"}
{"id": "1182349", "url": "https://cs.wikipedia.org/wiki?curid=1182349", "title": "Vysoká pec v Šindelové", "text": "Vysoká pec v Šindelové\n\nDřevouhelná vysoká pec v Šindelové je technická památka, od roku 1963 chráněna jako nemovitá Kulturní památka České republiky. Nachází se v Krušných horách u západního okraje obce Šindelová v okrese Sokolov.\n\nZáklad významné železářské tradice v Šindelové, Rotavě a Nejdku úzce souvisí s těžbou nerostného bohatství v Krušných horách a následnou zpracovatelskou hutní činností. Železné rudy se těžily nad zaniklými sídly u dnešní Rotavy, Šindelové, Vysoké Peci a Tisové u Nejdku. \nŽelezné rudy se na území Karlovarského kraje prokazatelně těžily a zpracovávaly od počátku zemědělské a hornické kolonizace ve 13. století za panování krále Václava I.\n\nPamátky na počátky tohoto průmyslového odvětví zanikly, tak jak se s postupem času prosazovaly nové technologie. Doklady starších technologických zařízení buďto zanikly zcela, anebo prošly zásadními přestavbami. Jednou z mála stojících technických památek spojených s hutní výrobou je dřevouhelná vysoká pec v Šindelové. Význam této památky přesahuje hranice regionu, a to zejména s ohledem na počet autenticky dochovaných obdobných objektů na území celé České republiky. Památka je srovnatelná například s mimořádně zachovalou dřevouhelnou vysokou pecí Barbora v Jincích v Brdech či s torzem staré huti u Adamova na Blanensku. První zmínky o železářských hamrech v Šindelové jsou z poloviny 14. století a souvisejí se získáním kutacího práva Plikem z Plikenštejnu, tehdejším majitelem jindřichovického panství. Rozmach železářské výroby však nastal až po útlumu těžby rud neželezných kovů koncem 16.  století. Souviselo to nejspíš s vysokou spotřebou dřeva pro hutnění, jehož dodávky byly dříve přednostně směřovány k těžbě a zpracování rud drahých kovů, zejména stříbra. V Šindelové je rozmach železářské výroby spjat s příchodem Nosticů, do jejichž rukou přešlo zdejší panství v roce 1627. Železárny Nosticů, které zahrnovaly provozy v Šindelové a v Rotavě, byly v provozu do roku 1909, kdy došlo ke spojení s Petzoldovými železárnami v Nejdku.\nRoku 1839 byla při pecích postavena válcovna plechu. Další modernizace areálu huti probíhala v letech 1858–1859, kdy vysoká pec s přilehlými objekty získala nový architektonický ráz. Hospodářská krize v sedmdesátých letech 19. století dosáhla i do Šindelové. Dřevouhelná vysoká pec na výrobu surového železa byla pro nerentabilitu v roce 1873 zastavena, ale další provozy zde zůstaly zachovány, např. válcovna jemného plechu a slévárna. Zejména produkce plechu se ukázala jako životaschopná, a tak byly válcovny koncem 19. století zmodernizovány. Během první světové války se zde vyráběly nábojové pláště, plechovky na konzervy a další válečný materiál. Za první světové války byl podnik jediným v monarchii, který vyráběl konzervářský plech a byly z něj vyrobeny všechny rakouské konzervy.\nKrize ve třicátých letech 20. století ukončila výrobu většiny produktů, pokračovala jen válcovna plechu.\n\nV Šindelové fungoval vedle huti i hamr na plech a v 1. polovině 18. století bylo započato s cínováním plechu. Počátky této technologie jsou spojovány právě s Krušnohořím. Další rozšíření provozu nastalo ve 2. polovině 18. století, kdy je k roku 1757 doložen provoz dřevouhelné vysoké pece, zřejmě již druhé, a následné zbudování dalšího hamru na plech. Zásadní proměnou huť prošla v průběhu 19. století. Roku 1818 byla na místě starší vysoké pece vystavěna nová, jejíž torzo se dochovalo. Do nově vybudované vysoké pece se vešlo 120 centnýřů (přibližně 7 400 kg) vsázky k tavbě. Pec vyráběla denně 40 centnýřů (přibližně 2 450 kg) surového železa.\nNedaleká druhá pec byla nahrazena cínovnou a doprovodnými provozy. Vlastní vysoká pec měla vnější plášť postavený z žulových kvádrů, stažených ocelovými svorníky. Její výška byla přibližně 11 m. V budově vysoké pece bylo zabudováno dmychadlo, nákladní výtah a stoupa, vše poháněné vodním kolem. Tímto kolem byla poháněna i vedle stojící stoupa na strusku. Voda byla přiváděna náhonem. Na těleso pece navazoval objekt slévárny, kde se odlévaly housky surového železa a také hotové výrobky, například litinová kamna. Mohutné kamenné krakorce ve vnější stěně pece nesly dřevěný krov slévárny. Na stavbách v okolí se můžeme poměrně často setkat s odlévanými struskovými cihlami.\n\nPřestože v letech 1858–1859 došlo k celkové modernizaci areálu huti, schylovalo se v této době pomalu ke konci dřevouhelného vysokopecního hutnění. Způsobil to nástup efektivnějšího koksového hutnění. Dle zpráv z roku 1876 byla vysoká pec již vyhaslá. V provozu však zůstávala válcovna jemného plechu, pocínovna, slévárna a mechanické dílny. Válcovna jemného plechu byla v letech 1910–1912 rozšířena. V roce 1927 bylo v provozech zaměstnáno 550 dělníků, z toho 440 ve válcovně, 42 ve slévárně a 68 v mechanické dílně. Kromě nich zde pracovalo několik úředníků a mistrů. V době světové hospodářské krize v roce 1930 již nastal prudký pokles výroby, který ještě téhož roku vyústil v zastavení provozu válcovny a následně i slévárny. \n\nRoku 1939 byl obnoven provoz pro válečné účely, výroba byla zastavena až 16. června 1945.\nPo druhé světové válce již výroba nebyla obnovena a došlo k demontáži výrobního zařízení, což znamenalo konec zdejší železářské tradice. V době, kdy už byl celý areál vyhlášen kulturní památkou, jej využíval národní podnik Státní statek, závod Dolní Nivy. Objekt přípravny sloužil jako seník a skladiště. Po zřícení části objektu bylo provedeno stavební zaměření, zachycující poslední fázi technického, ale i architektonického stavu. V průběhu dokončování měřičských prací byla vlastníkem srovnána se zemí velká část areálu. Dochovalo pouze torzo obnažené vysoké pece ze žulových kvádrů. Z přiléhajících přístaveb nezůstalo téměř nic. Po stranách pece jsou dochovány jen zbytky strojovny a objektu, kde původně bylo umístěno vodní kolo, a krátký úsek náhonu. Z objektu přípravny se zachovalo jen obvodové zdivo do úrovně koruny. Stav torza památky je kritický, neprováděla se ani základní údržba, což vedlo k dalším destrukcím. Náletové dřeviny pomalu, ale jistě trhaly poslední zbytky této technické památky, připomínající nelehkou práci někdejších obyvatel Krušných hor.\n\nZ dalších staveb se však zachoval rybník v Šindelové, nazývaný Teich, který nechali vybudovat Nosticové jako zásobárnu vody k pohonu strojního zařízení. Ten slouží jako rekreační místo a je využíván ke koupání.\n\nVysoká pec v Šindelové je Národním památkovým ústavem vedena na Seznamu ohrožených nemovitých památek.\n\nK vlastnictví torza stavby železářské vysokopecní hutě se nehlásil majitel pozemku a neměl o něj zájem ani stát, který prostřednictvím Úřadu pro zastupování státu ve věcech majetkových na počátku roku 2016 převedl huť do vlastnictví Spolku za zachování hutě v Šindelové. Spolek dlouhodobě usiluje o záchranu mimořádné technické památky, připravuje záchranné zajištění stavby a následně projekt na její opravu.\n\nV roce 2016 byla vysoká pec zajištěna proti dalšímu chátrání a provedena dostavba hlavy pece. V průběhu roku 2017 bylo zrekonstruováno zdivo vlastní pece a přistavěna její nástavba, včetně zastřešení.\n\nVysoká pec má tvar 11 metrů vysokého komolého jehlanu, vyzděného z kamenných kvádrů a v horní části z cihel a struskových tvárnic. Vpředu je v peci výklenek pro odpich, na který původně navazovala přístavba slévárny. Na pravé straně je druhý výklenek, u kterého byla výfučna s dmychadlem vzduchu.\n\nZa pecí je torzo budovy přípravny vsázky, zbudované za použití stejného materiálu jako vlastní pec. Mezi oběma stavbami probíhal náhon s vodním kolem pro pohon strojních součástí hutě, přes náhon vede most pro zavážení pece.\n\n\n"}
{"id": "1182356", "url": "https://cs.wikipedia.org/wiki?curid=1182356", "title": "GAZ-53", "text": "GAZ-53\n\nGAZ-53 byl sovětský nákladní automobil střední nosnosti. Sériově byl vyráběn Gorkovským automobilovým závodem (rusky: ГАЗ - Горьковский автомобильный завод) v letech 1961 až 1993. Definitivně byla výroba ukončena v roce 1997.\nTento vůz byl vlastně třetí generací (po GAZ-AA/MM a GAZ-51) střednětonážních nákladních automobilů GAZ. Jednotlivé modifikace byly postupně označeny: GAZ-53F (1961 – 1967), GAZ-53A (1965 – 1983), GAZ-53-12 (1983 – 1993). GAZ-53 v různých provedeních byl ve své době jedním z nejpočetnějších vozů na sovětských silnicích. Celkově bylo vyrobeno více než čtyři miliony kusů. \nSouběžně byl v letech 1966 až 1989 vyráběn také GAZ-52, hybridní model s šestiválcovým řadovým motorem, pocházejícím z vozu GAZ-51. Kabina řidiče byla shodná u modelů GAZ-52 i GAZ-53.\n\nDo modelové řady nákladních automobilů GAZ šedesátých a sedmdesátých let dvacátého století patřil GAZ-52 s nosností 2,5 tuny, GAZ-53 s nosností 3,0 tuny (později byla nosnost zvýšena na 3,5; 4,0 a 4,5 tuny), jedenapůltunový GAZ-56 (sériově se nevyráběl) a plněpohonné automobily GAZ-62 s nosností 1,2 tuny a GAZ-66 nosnosti 2 tuny. Provedení GAZ-53F z roku 1963 mělo nosnost 3,5 tuny, později sníženou na 3 tuny. \nAutomobily GAZ typové řady 52/53 měly jednotnou kabinu. Přístrojová deska u GAZ-53F neměla ampérmetr a tlakoměr oleje. Místo nich byly jen kontrolky. Kabiny prvních GAZ-53A byly vybaveny hodinami. Podle masky chladiče lze rozlišit tři základní provedení:\nV roce 1985 se na všech vozech řady 52/53 standardně montovaly nové sdružené svítilny (směrové a obrysové), dvoužárovkové, nesymetricky dělené s barevným rozlišením krytů. Viditelné rozdíly mezi vozy GAZ-52 a GAZ-53 byly v použitých discích kol. GAZ-52 měl disky se šesti ventilačními otvory a pneumatikami rozměru 220-508 (7,50-20 palců), na GAZ-53 byly pneumatiky o něco většího rozměru 240-508 (8,25-20 palců) a disky měly jen tři ventilační otvory. Na posledních vozech GAZ-53F byly disky jen se dvěma otvory. \n\n\n\n\nVozy řady GAZ-53 byly exportovány do většiny zemí RVHP a dále například do Jugoslávie nebo Finska.\nV letech 1967 až 1991 se vozy provedení GAZ-53A a GAZ-53-12 montovaly z dílů dodávaných z SSSR v továrně KTA Madara v bulharském městě Šumen. Vozy byly označeny jako Madara 400. Od počátku sedmdesátých let dvacátého století byly do těchto vozů montovány licenční dieselové motory Perkins o výkonu 59 kW (označení motoru D-3900A), vyráběné bulharským závodem Vasil Kolarov. Verze s licenčním motorem Perkins byly označeny: Madara 401 – valník, Madara 411.1 – sklápěč, Madara 421.1 – skříňový. Během osmdesátých let vznikalo v Bulharsku přibližně 3 000 vozů ročně.\n\n"}
{"id": "1182357", "url": "https://cs.wikipedia.org/wiki?curid=1182357", "title": "GZA-651", "text": "GZA-651\n\nGZA-651 byl sovětský autobus kapotové koncepce s dřevěnou kostrou karoserie na podvozku nákladního automobilu GAZ-51.\n\nJeho výroba začala už v roce 1949 v Gorkovském závodě autobusů (GZA; ), což byla pobočka podniku GAZ. V roce 1952 byla jeho výroba předána do Pavlovského autobusového závodu (PAZ; ), kde byl vyráběn pod označením PAZ-651. Od roku 1953 se do výroby GZA-651 zapojil také Rižský autoopravárenský závod č. 2 (RARZ, budoucí RAF), který používal označení RARZ-651. Jednoduchá dřevěná konstrukce umožnila výrobu i v dalších autoopravárenských závodech. Jejich produkty se často lišily od původní předlohy z Gorkého.\n\nMotor byl čtyřtaktní, benzínový, řadový šestiválec, shodný s nákladními automobily GAZ-51 a GAZ-52.\n\nPočínaje rokem 1957 začala sériová výroba celokovové verze PAZ-651A. Na základě GZA-651 vyprojektovali konstruktéři PAZ celou typovou řadu speciálních provedení:\nOd ledna 1958 začala souběžná výroba autobusu PAZ-651A v Kurganském autobusovém závodě s označením KAvZ-651A. Výroba v PAZ skončila v roce 1961. Do roku 1973 se v Kurganu vyráběla verze KAvZ-651B, která se lišila pouze topením v salónu pro cestující. Na podvozku automobilu GAZ-63 (plněpohonná verze GAZ-51) byl vyráběn autobus se zvýšenou průchodností KAvZ-663.\n\nGZA-651 se odlišoval od autobusů KAvZ i od nákladního automobilu GAZ-51 zaoblenou maskou chladiče. Typické pro vozy z výroby do roku 1956 byla také hranatá směrová světla původem z osobního automobilu Poběda. Byla umístěna na přední stěně karoserie pod čelním sklem. Část autobusů, včetně většiny exportních provedení, byla vybavena chromovanými nárazníky a rámečky světlometů.\n\n"}
{"id": "1182359", "url": "https://cs.wikipedia.org/wiki?curid=1182359", "title": "Levín (hrad, okres Semily)", "text": "Levín (hrad, okres Semily)\n\nLevín je zaniklý hrad západně od Levínské Olešnice v okrese Semily. Pozůstatky hradu se nachází na ostrohu nad levým břehem řeky Olešky, v nadmořské výšce asi 500 metrů. Dochovaly se z něj terénní pozůstatky budov a opevnění, které jsou od roku 1964 chráněny jako kulturní památka.\n\nJméno hradu se v písemných pramenech objevuje většinou jen v predikátech jeho majitelů. První písemná zmínka je z roku 1333, kdy na něm sídlil Naček z Levína, považovaný za zakladatele hradu. V letech 1363–1375 byl hrad v držení Jakuba z Levína a mezi roky 1380 a 1404 patřil Zdeňkovi z Hustířan, řečenému z Levína. Zdeněk z Levína, který je snad totožný ze Zdeňkem z Hustířan, je uváděn v roce 1421 jako účastník Čáslavského sněmu. Po roce 1421 byl hrad připojen k panství hradu Kumburka, a zanikl.\n\nPředhradí má tvar lichoběžníku a nedochovaly se v něm žádné stopy zástavby. Západně od něj se za příkopem nacházelo hradní jádro, jehož severovýchodní stranu zaujal dlouhý palác s drobným přístavkem v koutě u čelní hradby. Druhá, výrazně menší budova stála v protilehlém nároží. Celý hrad byl navíc obehnán příkopem, před kterým se ještě nachází val. Na přístupné východní a severovýchodní straně je tento val velmi mohutný.\n\nZbytky hradu jsou volně přístupné a dostupné po červeně značené turistické trase z Levínské Olešnice do Nové Paky.\n\n"}
{"id": "1182360", "url": "https://cs.wikipedia.org/wiki?curid=1182360", "title": "Klement Bochořák", "text": "Klement Bochořák\n\nKlement Bochořák (18. leden 1910, Kunštát – 10. srpen 1981, Brno) byl český básník katolické orientace.\n\nV letech 1926–1927 studoval obchodní akademii v Brně, avšak studium nedokončil a až do konce druhé světové války se živil příležitostnými pracemi (soudní praktikant, dělník, úředník zásobovacího úřadu). Od roku 1945 pracoval jako knihovník v různých brněnských knihovnách. V roce 1960 byl propuštěn, byl mu přiznán invalidní důchod a od té doby se věnoval jen literatuře.\n\nJe pochován v Brně.\n\nSvou barokizující poezii začal publikovat ve 30. letech. Ve čtyřicátých letech 20. století publikoval v katolicky orientované „Revue pro život a kulturu“ \"Řád\", která mu věnovala i pozornost kritickou. Po únoru 1948 ji nemohl publikovat, přeorientoval se tedy na tvorbu pro děti. K básním pro dospělé se vrátil na konci 50. let.\n\n\n\n"}
{"id": "1182363", "url": "https://cs.wikipedia.org/wiki?curid=1182363", "title": "KAvZ-685", "text": "KAvZ-685\n\nKAvZ-685 byl sovětský autobus střední velikosti, kapotové koncepce, stavěný na podvozku nákladního automobilu GAZ-53. V Česku by vozidlo této velikosti mohlo být označeno jako midibus. \n\nPředchůdcem byl autobus KAvZ-651B, stavěný na podvozku automobilu GAZ-51. První prototypy autobusu vznikly na konci šedesátých let dvacátého století v Kurganském autobusovém závodě. Zkušební série KAvZ-685 byly vyráběny od roku 1971. Tyto předsériové vozy se lišily od definitivního provedení například čtyřdílnými čelními skly. U sériových vozů byla použita dvě ohýbaná skla. Sériová výroba začala v roce 1973. V roce 1975 byla zadní směrová a brzdová světla změněna z kulatých na hranatá. Přední kombinované směrové a obrysové svítilny byly změněny na dvoubarevné. Výroba tohoto typu, včetně všech odvozených verzí, běžela do roku 1989.\n\nKAvZ-685 byl kapotový autobus s malou obsaditelností, podobně jako předchůdce KAvZ-651B. Byl určen především k užívání v zemědělských oblastech. Autobus se lišil od předchůdce prostornějším salónem pro cestující, modernějším designem, měl vylepšené jízdní charakteristiky, byl spolehlivější a počítalo se s delším intervalem mezi opravami.\n\nPodvozek nového autobusu byl účelovou modifikací základního podvozku vozů GAZ-53A (GAZ-53-40). Podvozek měl zesílený rám, účinnější odpružení a osmiválcový benzínový vidlicový motor. K přenosu zvětšeného krouticího momentu sloužila zesílená jednokotoučová spojka, nová převodovka a vylepšená kardanová hřídel. Od roku 1975 byly montovány dvouokruhové hydraulické brzdy se dvěma podtlakovými posilovači a signalizací funkce brzd.\n\nKAvZ-685 měl dobře tepelně izolovaný salón pro cestující, pohodlná měkká sedadla s malými područkami. Místo pro řidiče bylo částečně odděleno od prostoru pro cestující, ventilace byla dostatečně účinná a navíc bylo možné otevírat boční okna nebo větrací otvory ve střeše. Plánovaný interval mezi opravami byl 260 000 km.\n\n\n"}
{"id": "1182365", "url": "https://cs.wikipedia.org/wiki?curid=1182365", "title": "Erik Švédský", "text": "Erik Švédský\n\nErik Švédský (20. dubna 1889, Stockholmský palác – 20. září 1918, Drottningholmský palác) byl švédský princ a vévoda z Västmanlandu.\n\nNarodil se 20. dubna 1889 v Stockholmském paláci jako syn korunního prince Gustava a jeho manželky princezny Viktorie Bádenské. Princ Erik měl epilepsii a mírnou mentální retardaci. Přesná příčina nebyla zveřejněna, mohlo se jednat o nehodu při porodu. Byl popisován jako hezký a fyzicky zdravý. V krátkém rozhovoru nebylo patrné jeho mentální postižení, avšak po delším to bylo poznat.\n\nVzhledem k jeho stavu byl zřídka viděn na veřejnosti a vedl klidný život v ústraní podobně jako jeho současník princ Jan Britský. Vzhledem k tomu, že byl členem královské rodiny, byl přítomen na oficiálních královských fotografiích, ale neměl žádné oficiální úkoly. V letech 1907-1909 byla jeho rezidence postavena daleko od očí veřejnosti v Djursholmu.\n\nRoku 1917 si stěžoval na žití v takové izolaci a bylo rozhodnuto, aby bylo jeho bydliště poblíž Stockholmu. Nicméně zemřel 20. září 1918 v Drottningholmském paláci na španělskou chřipku.\n"}
{"id": "1182366", "url": "https://cs.wikipedia.org/wiki?curid=1182366", "title": "Bukovska vas", "text": "Bukovska vas\n\nBukovska vas je jedním z 24 sídel, která tvoří občinu Dravograd ve Slovinsku. V roce 2002 zde žilo 341 obyvatel.\n\nVesnice se rozkládá na jihu občiny. Táhne se podél silnice č. 4 v délce zhruba 3 km a nejširší místo území je okolo 500 m. Podél východní hranice protéká říčka Mislinja. Nadmořská výška je od jihu k severu zhruba od 385 až po 355 m. Na území sídla se rozkládají pole a louky.\n\nRozloha území sídla je 1,32 km². Jeho střed je vzdálen od Dravogradu přibližně 6 km a leží zhruba uprostřed cesty mezi Slovinským Hradcem () a Dravogradem. Spojení do obou míst je pravidelnou autobusovou dopravou.\n\nBukovska vas sousedí s těmito sídly: Šentjanž pri Dravogradu a Otiški Vrh na severu, Pameče na východě, Gmajna na jihozápadě a Selovec na západě.\n\n"}
{"id": "1182367", "url": "https://cs.wikipedia.org/wiki?curid=1182367", "title": "Raising Sand", "text": "Raising Sand\n\nRaising Sand je společné studiové album anglického zpěváka Roberta Planta a americké zpěvačky Alison Krauss. Vyšlo v říjnu 2007 (vydavatelství Rounder Records a Zoë Records) a jeho producentem byl T-Bone Burnett. Album získalo cenu Grammy a v několika zemích, včetně Spojeného království a Spojených států amerických, získalo platinovou desku. V hitparádě Billboard 200 se umístilo na druhé příčce.\n\n"}
{"id": "1182368", "url": "https://cs.wikipedia.org/wiki?curid=1182368", "title": "Shaken 'n' Stirred", "text": "Shaken 'n' Stirred\n\nShaken 'n' Stirred je třetí sólové studiové album anglického zpěváka Roberta Planta. Vydáno bylo v květnu 1985 společností Es Paranza a jeho producenty byli společně s Plantem Tim Palmer a Benji Le Fevre. Album obsahuje například hitový singl „Little by Little“, jež se v hitparádě magazínu \"Billboard\" (Billboard Hot 100) umístil na 36. příčce. V Hot Mainstream Rock Tracks se dostal na první místo. Album samotné se v žebříčku Billboard 200 dostalo na dvacátou příčku.\n\n\n"}
{"id": "1182369", "url": "https://cs.wikipedia.org/wiki?curid=1182369", "title": "Katharina Hacker", "text": "Katharina Hacker\n\nKatharina Hacker (* 11. ledna 1967, Frankfurt nad Mohanem) je německá spisovatelka a překladatelka z hebrejštiny. Je laureátkou Německé knižní ceny za rok 2006.\n\nOd roku 1986 studovala filozofii, historii a judaistiku na univerzitě v Freiburgu a o čtyři roky později v Jeruzalémě. Posléze také několik let pracovala v Izraeli, podílela se i mimo jiné jako lektorka němčiny na projektu \"School for Cultural Studies\" v Tel Avivu. \n\nJe vdaná, má dceru Philippu a od roku 1996 žije jako spisovatelka na volné noze v Berlíně.\n\n\n\n\n"}
{"id": "1182371", "url": "https://cs.wikipedia.org/wiki?curid=1182371", "title": "Manic Nirvana", "text": "Manic Nirvana\n\nManic Nirvana je páté studiové album anglického zpěváka Roberta Planta. Vydáno bylo v březnu 1990 společností Es Paranza a jeho producenty byli spolu s Plantem Phil Johnstone a Spike Stent. Hlavní singl z alba „Big Love“ se umístil na 35. příčce hitparády Hot Mainstream Rock Tracks. Následující singl „Hurting Kind (I've Got My Eyes on You)“ se dostal až na první. Samotné album se umístilo na třinácté příčce žebříčku Billboard 200. V roce 2007 vyšlo album v remasterované verzi.\n\n\n"}
{"id": "1182372", "url": "https://cs.wikipedia.org/wiki?curid=1182372", "title": "Zemské volby v Porýní-Falci 2016", "text": "Zemské volby v Porýní-Falci 2016\n\nZemské volby v Porýní-Falci v roce 2016 se konaly 13. března od 8 do 18 hodin současně se zemskými volbami v Sasku-Anhaltsku a v Bádensku-Württembersku, přibližně pět let po volbách v roce 2011. \n\nVe volbách zvítězila Sociálnědemokratické straně Německa (SPD) s 39 mandáty při 36,2 % hlasů, druhá byla Křesťanskodemokratická unie (CDU) s 35 mandáty při 31,8 %, třetí byla Alternativa pro Německo (AfD) s 14 mandáty při 12,6 %, čtvrtá Svobodná demokratická strana (FDP) se sedmi mandáty při 6,2 % a pátí Zelení s 6 mandáty při 5,3 %.\n\nPo volbách se vlády ujala takzvaná semaforová koalice – červení SPD s žlutými FDP a Zelenými. Zemskou premiérkou tedy zůstala Malu Dreyerová (SPD), jež právě v souboji o ministerský úřad porazila opoziční kandidátku Julii Klöcknerovou (CDU). \n\nNa křesla si výrazně polepšilu AfD i FDP, které se v předchozích volbách do parlamentu vůbec nedostaly, na procenta si o 0,5 procentního bodu polepšila i SPD, která ovšem získala o tři křesla méně než v předchozích volbách kvůli ziskům nově úspěšných stran. Křesťanskodemokratická unie si mírně pohoršila o necelé 4 procentní body a šest křesel, Zelení si pohoršili výrazně o více než deset procentních bodů a šest křesel.\n\nVe volbách v roce 2011 se do zemského sněmu dostaly pouze tři strany: vítězné Sociálnědemokratické straně Německa přinesl zisk 35,7 % hlasů 42 mandátů, těsně druhá Křesťanskodemokratická unie získala 35,2 % hlasů a 41 mandátů a třetí Svaz 90/Zelení získal 15,4 % hlasů a tím 18 mandátů. Čtvrtá Svobodná demokratická strana se ziskem 4,2 % už nepřekonala pětiprocentní uzavírací klauzuli.\n\nPředvolební průzkumy předpokládaly, že by se do sněmu mohlo dostat pět stran, přičemž Sociálnědemokratická strana a Křesťanskodemokratická unie víceméně zopakují své pět let staré výsledky, naopak Zelené měl čekat propad až o deset procent a tedy jen těsné překonání pětiprocentní uzavírací klauzule. Tu měly poměrně pohodlně překonat nová strana Alternativa pro Německo se ziskem kolem 10 % a Svobodná demokratická strana, která by si předpokládaným ziskem kolem 6 % polepšila zhruba o dvě procenta.\n"}
{"id": "1182373", "url": "https://cs.wikipedia.org/wiki?curid=1182373", "title": "Fate of Nations", "text": "Fate of Nations\n\nFate of Nations je šesté sólové studiové album anglického zpěváka Roberta Planta. Vydáno bylo v květnu 1993 společností Es Paranza a jeho producentem byl spolu s Plantem Chris Hughes. V roce 2007 vyšla deska v remasterované podobě. Své další sólové album, které dostalo název \"Dreamland\", zpěvák vydal až o devět let později, v roce 2002.\n\n\n"}
{"id": "1182376", "url": "https://cs.wikipedia.org/wiki?curid=1182376", "title": "Rybnický potok", "text": "Rybnický potok\n\nNázev Rybnický potok má více vodních toků:\n\n\n"}
{"id": "1182384", "url": "https://cs.wikipedia.org/wiki?curid=1182384", "title": "Hammingova váha", "text": "Hammingova váha\n\nHammingova váha, pojmenovaná po Richardu Hammingovi, je pojem používaný zejména v teorii kódování, kryptografii a teorii informace a obecněji v jejich aplikacích v rámci informatiky.\n\nJe definována pro řetězce nad danou abecedou s nulou jako počet nenulových znaků řetězce. Nejčastěji se používá pro čísla zapsaná ve dvojkové soustavě a pak odpovídá počtu nenulových bitů, tedy cifernému součtu.\n\nHammingova váha úzce souvisí s Hammingovou vzdáleností, lze ji totiž definovat jako Hammingovu vzdálenost od řetězce tvořeného nulami. Naopak, například v případě bitových řetězců je možné Hammingovu vzdálenost dvou daných řetězců definovat jako Hammingovu váhu jejich exkluzivní disjunkce.\n"}
{"id": "1182385", "url": "https://cs.wikipedia.org/wiki?curid=1182385", "title": "Římskokatolická farnost Číměř", "text": "Římskokatolická farnost Číměř\n\nŘímskokatolická farnost Číměř je územním společenstvím římských katolíků v rámci jindřichohradeckého vikariátu českobudějovické diecéze.\n\nPlebánie v Číměři je doložena roku 1359. V 16. století zanikla a vesnice byla přifařena k Horní Pěně. Roku 1774 byla v Číměři zřízena lokální duchovní správa, povýšená roku 1857 na samostatnou farnost. Ta přestala být ve 20. století obsazována sídelním duchovním správcem.\nFarnost nemá v současnosti sídelního duchovního správce, a je administrována ex currendo z Nové Bystřice.\n\n"}
{"id": "1182387", "url": "https://cs.wikipedia.org/wiki?curid=1182387", "title": "Kim Po-rum", "text": "Kim Po-rum\n\nKim Po-rum ( , anglický přepis: \"Kim Bo-reum\"; * 6. února 1993 Tegu) je jihokorejská rychlobruslařka.\n\nV roce 2010 nastoupila do Světového poháru juniorů. Z juniorského světového šampionátu 2011 si přivezla dvě medaile, o rok později vybojovala čtyři cenné kovy. V seniorském Světovém poháru závodí od podzimu 2011, přičemž v sezónách 2012/2013 a 2016/2017 vyhrála celkovou klasifikaci závodů s hromadným startem. Zúčastnila se Zimních olympijských her 2014 (1500 m – 21. místo, 3000 m – 13. místo, stíhací závod družstev – 8. místo). Na MS 2013 získala s korejským týmem bronzovou medaili ve stíhacím závodě družstev. Na světovém šampionátu 2016 si v závodě s hromadným startem dobruslila pro stříbro a o rok později v této disciplíně zvítězila. Na Zimních olympijských hrách 2018 se v závodě na 3000 m umístila na 18. místě, ve stíhacím závodě družstev byla osmá a v závodě s hromadným startem vybojovala stříbrnou medaili. V sezóně 2018/2019 zvítězila v celkovém hodnocení Světového poháru v závodech s hromadným startem. Na premiérovém Mistrovství čtyř kontinentů 2020 získala v závodě s hromadným startem stříbro, stejně jako na následném světovém šampionátu 2020.\n\n"}
{"id": "1182389", "url": "https://cs.wikipedia.org/wiki?curid=1182389", "title": "Twm Morys", "text": "Twm Morys\n\nTwm Morys (* 1961) je velšský básník, zpěvák a kytarista. Je synem historičky a autorky cestopisů Jan Morris. Narodil se v anglickém Oxfordu, ale již od dětství žil ve Walesu (vyrůstal v severovelšské vesnici Llanystumdwy). Studoval na Aberystwythské univerzitě, kterou úspěšně dokončil v oboru keltologie. Svou první básnickou sbírku \"\" vydal roku 1995. Své básně psal ve velšském jazyce a tímto jazykem rovněž zpíval své písně. Je dlouholetým členem skupiny Bob Delyn a'r Ebillion.\n"}
{"id": "1182391", "url": "https://cs.wikipedia.org/wiki?curid=1182391", "title": "Kvítkov (hrad)", "text": "Kvítkov (hrad)\n\nKvítkov je zřícenina hradu na západním okraji stejnojmenné vesnice v okrese Česká Lípa. Zbytky hradu postaveného na několika pískovcových skalních blocích v nadmořské výšce asi 315 metrů jsou od roku 1965 chráněny jako kulturní památka. Ve starší literatuře byla lokalita považovaná spíše za tvrz.\n\nO hradu se nedochovaly žádné písemné prameny. Málo početné archeologické nálezy datují existenci sídla na konec čtrnáctého nebo počátek patnáctého století, kdy vesnice patřila rodu Vlků z Kvítkova.\n\nPodoba a rozsah hradu jsou nejasné, protože byly výrazně změněny těžbou pískovce a pravděpodobně také stavbou mladší usedlosti. Pravděpodobně měl tři části. Jedno předhradí se studnou bývalo v místech usedlosti a druhé se nacházelo na jižním úpatí skalních útvarů. Hradní jádro zaujalo trojici největších skalních bloků a tvořila ho jediná třípodlažní budova. Její spodní části jsou částečně vysekané ve skále a obsahují valeně zaklenuté prostory, které byly využívány k provozním účelům. Obytné místnosti se nacházely až ve druhém patře. Do jedné z menších skal na jih od hradního jádra byl vytesán džbánovitý objekt, který pravděpodobně sloužil k uskladnění obilí.\n\nZbytky hradu jsou, s výjimkou částí na pozemku usedlosti čp. 13, volně přístupné. Vede kolem nich modře značená turistická trasa z Kvítkova na Skleněný vrch a do Zahrádek.\n\n\n"}
{"id": "1182392", "url": "https://cs.wikipedia.org/wiki?curid=1182392", "title": "Misaki Ošigiriová", "text": "Misaki Ošigiriová\n\nMisaki Ošigiriová ( , \"Ošigiri Misaki\"; * 29. září 1992 Nakasacunai) je japonská rychlobruslařka.\n\nNa začátku roku 2010 poprvé nastoupila do Světového poháru juniorů, následně startovala i na juniorském světovém šampionátu. V závodech Světového poháru se poprvé objevila na podzim 2012. Zúčastnila se Zimních olympijských her 2014, kde v závodě na 1500 m skončila na 22. místě a s japonským týmem obsadila ve stíhacím závodě družstev čtvrtou příčku. V této disciplíně získala na Mistrovství světa 2016 stříbrnou medaili, o několik týdnů později byla pátá na vícebojařském světovém šampionátu. Na MS 2017 obhájila s japonským týmem stříbro ve stíhacím závodě družstev. Na Zimních olympijských hrách 2018 se v závodě na 5000 m umístila na devátém místě.\n"}
{"id": "1182396", "url": "https://cs.wikipedia.org/wiki?curid=1182396", "title": "Hrad u Kvítkova", "text": "Hrad u Kvítkova\n\nHrad u Kvítkova (též \"Pustý zámek\" nebo mylně \"Frydlant\") je zaniklý hrad asi 1,7 kilometru jihovýchodně od Kvítkova v okrese Česká Lípa. Jeho pozůstatky se nachází na pískovcové ostrožně nad Robečským potokem v nadmořské výšce asi 270 metrů. Dochovaly se z něj především terénní pozůstatky opevnění, které jsou od roku 1965 chráněny jako kulturní památka.\n\nO hradu se nedochovaly žádné písemné prameny. V literatuře bývá mylně ztotožňován s dosud spolehlivě nelokalizovaným hradem Frydlantem a pravděpodobně neexistujícím hradem \"Hodnoslovcem.\" Archeologické nálezy z hradu pochází ze třináctého století. Je možné, že patřil mezi hrady přechodného typu a jeho zakladatelem byl nejspíš panovník.\n\nDo hradu se vstupovalo od severozápadu přes příkop a malé předhradí trojúhelníkovitého tvaru, kde se nedochovaly žádné stopy zástavby. Rozměrné hradní jádro má tvar protáhlého pětiúhelníku. V příkopu, který ho odděloval od předhradí, se zachoval ve skále vysekaný základ pilíře mostu. Za mostem stávala brána nejasné podoby, ze které se dochovaly dva valovité útvary. Obvodové opevnění tvořila hradba z nasucho kladených kamenů, jejíž část dosud existuje na severní straně. Mohlo se však jednat také o zděnou plentu sypaného valu. Ze zástavby vnitřní plochy zůstaly jen dva čtverhranné, ve skále vysekané objekty, které je možné považovat za zemnice nebo polozemnice.\n\nZbytky hradu jsou volně přístupné, ale nevede k nim žádná turisticky značená trasa. Místo, kde hrad stával, je součástí národní přírodní památky Peklo.\n\n"}
{"id": "1182397", "url": "https://cs.wikipedia.org/wiki?curid=1182397", "title": "Jurij Surov", "text": "Jurij Surov\n\nJurij Alexejevič Surov (rusky Юрий Алексеевич Суров; * 13. května 1963 Voroněž) je bývalý sovětský a ruský fotbalový záložník.\n\nVoroněžský rodák a odchovanec místního Fakelu začal hrát za muže v sovětské třetí nejvyšší soutěži v klubu Rostselmaš Rostov na Donu. Narukoval do CSKA Moskva, připsal si zde 3 starty ve druhé nejvyšší soutěži. V sovětské nejvyšší soutěži debutoval v dresu Spartaku Moskva v ročníku 1987 a ihned s ním vyhrál titul i ligový pohár. Téhož roku obdržel titul Mistr sportu SSSR.\n\nV evropských pohárech nastoupil v pěti zápasech za Spartak Moskva, branku v nich nevstřelil. Odehrál 3 celá utkání v Poháru UEFA 1987/88, další dva starty přidal v PMEZ 1988/89.\n\nNa podzim 1991 hrál gruzínskou nejvyšší soutěž za Sulori Vani. Na jaře 1992 se stal hráčem Hradce Králové. V československé nejvyšší soutěži zasáhl do jednoho utkání, aniž by skóroval.\n\nOd roku 1993 byl v Chrudimi, vyhrál s ní Divizi C v ročníku 1993/94, dále hrál za FK Kolín a na podzim 1997 za Slovan Pardubice. Od jara 1998 hrál nižší soutěže za TJ Sokol Lípa nad Orlicí, Sokol Lhota pod Libčany, SK Smiřice a SK Neděliště.\n\n\n"}
{"id": "1182398", "url": "https://cs.wikipedia.org/wiki?curid=1182398", "title": "Seznam velvyslanců České republiky v Izraeli", "text": "Seznam velvyslanců České republiky v Izraeli\n\nToto je seznam velvyslanců České republiky v Izraeli.\n\n"}
{"id": "1182399", "url": "https://cs.wikipedia.org/wiki?curid=1182399", "title": "Římskokatolická farnost Blažejov", "text": "Římskokatolická farnost Blažejov\n\nŘímskokatolická farnost Blažejov je územním společenstvím římských katolíků v rámci jindřichohradeckého vikariátu českobudějovické diecéze.\n\nPlebánie v Blažejově vznikla v roce 1359. Později zanikla. Farnost byla znovu zřízena v roce 1888. Ve 20. století přestal být do Blažejova ustanovován sídelní duchovní správce.\nFarnost je administrována z Jindřichova Hradce.\n\n"}
{"id": "1182400", "url": "https://cs.wikipedia.org/wiki?curid=1182400", "title": "Smržovský potok", "text": "Smržovský potok\n\nNázev Smržovský potok má více vodních toků:\n\n"}
{"id": "1182402", "url": "https://cs.wikipedia.org/wiki?curid=1182402", "title": "Oskar Švédský", "text": "Oskar Švédský\n\nOskar Švédský (* 2. března 2016, Solna) je švédský princ a vévoda ze Skåne.\n\nNarodil se 2. března 2016 ve 20:28 SEČ v Karolinské univerzitní nemocnici ve městě Solna, jako syn korunní princezny Viktorie Švédské a jejího manžela prince Daniela. Vážil 3 655 g a měřil 52 cm. Jeho jména a titul byly vyhlášeny následující den jeho dědečkem z matčiny strany, králem Karlem XVI. Gustavem.\n\nJeho narození bylo uvítáno 21 pozdravnými ranami ze zbraně na ostrově Skeppsholmen ve Stockholmu. \"Skåne\" je nejjižnější titulární vévodství ve Švédsku a v angličtině je historicky známo jako Scania. V historii rodu Bernadottů získaly titul vévody ze Skåne dvě osoby, které se později staly králi: Karel XV. a Gustav VI. Adolf.\n\n\n"}
{"id": "1182403", "url": "https://cs.wikipedia.org/wiki?curid=1182403", "title": "Kyseliny síry", "text": "Kyseliny síry\n\nKyseliny síry mohou být:\n\n"}
{"id": "1182405", "url": "https://cs.wikipedia.org/wiki?curid=1182405", "title": "Jelizaveta Kazelinová", "text": "Jelizaveta Kazelinová\n\nJelizaveta Sergejevna Kazelinová ( ; * 19. září 1996 Kolomna) je ruská rychlobruslařka.\n\nV roce 2012 startovala na Zimních olympijských hrách mládeže. Od podzimu toho roku pravidelně nastupovala ve Světovém poháru juniorů, na juniorských světových šampionátech debutovala roku 2014. V seniorském Světovém poháru závodí od roku 2015, na Mistrovství světa 2016 získala s ruským týmem ve stíhacím závodu družstev bronzovou medaili. Na Mistrovství Evropy 2018 vyhrála týmový sprint. Z MS 2019 si přivezla bronz ze závodu s hromadným startem a ze stíhacího závodu družstev a na světovém šampionátu 2020 vybojovala v závodě na 1500 m bronz.\n"}
{"id": "1182409", "url": "https://cs.wikipedia.org/wiki?curid=1182409", "title": "Franz Adler", "text": "Franz Adler\n\nFranz Adler (4. dubna 1899 Praha – někdy po 16. říjnu 1944 Osvětim) byl německý právník, docent ústavního práva na Německé univerzitě v Praze. Zahynul v koncentračním táboře Osvětim.\n\nVystudoval práva na Německé univerzitě v Praze, roku 1921 byl promován doktorem práv. Poté absolvoval studijní pobyt na univerzitě v Berlíně, kde navštěvoval přednášky tvůrce Výmarské ústavy profesora Preusse. Po návratu do Prahy se v oboru státního a ústavního práva habilitoval a začal o něm na právnické fakultě německé univerzity přednášet. Zároveň pracoval jako úředník v Union bance. Protože byl židovského původu, čelil na konci 30. let značné perzekuci ze strany německých studentů i profesorů, svému vyloučení z univerzity předešel tím, že sám na docenturu rezignoval. V roce 1943 byl spolu s manželkou a synem zařazen do transportu do Terezína, odtud byl po roce odeslán do Osvětimi, kde zahynul.\n\nFranz Adler byl loajálním německy mluvícím právníkem první republiky, podílel se na budování státu a tím si získal uznání ze strany českých kolegů. Mj. spolupracoval na \"Slovníku veřejného práva československého\", kam napsal heslo „President republiky“. Právě institut prezidenta, ale také ústavního soudu považoval za nejdůležitější záruky československé ústavnosti. Zpočátku byl striktním konstitucionalistou, podobně jako profesor Krejčí odmítal delegaci zákonodárné moci parlamentu na vládu, později svá stanoviska mírnil a kvůli zájmům státu začal hájil koncept zmocňovacích zákonů. Po jejich přijetí je ale odmítl, protože z jeho pohledu překročily rámec Československé ústavy.\n\n"}
{"id": "1182411", "url": "https://cs.wikipedia.org/wiki?curid=1182411", "title": "Výrostek", "text": "Výrostek\n\nVýrostek (') je předposlední román F. M. Dostojevského. Dílo bylo poprvé zveřejněno v časopise \"Vlastenecké zápisky\" ('), kde vycházelo od ledna do prosince 1875, později vyšlo ve třech svazcích v roce 1876.\n\nV románu popisuje několik týdnů svého života mladý Arkadij Makarovič Dolgorukij. Jde o samotářského mladíka, nemanželského syna šlechtice a služky, který má komplikovaný vztah se svou rodinou a s oblibou se noří do chaotických myšlenek, aby lidem vysvětlil svou „ideu“.\n\nVyprávění je v první osobě, jako vyznání Arkadije napsané asi rok po událostech. Vypravěč se několikrát obrací na čtenáře jako na svého svědka. Román, jak je u Dostojevského časté, míří do mnoha směrů. Děj se odehrává v průběhu nepříliš vzdálených tří období.\n\nDvacetiletý Arkadij Makarovič Dolgorukij přijíždí do Petrohradu, aby se tu setkal se svými rodiči a sestrou, které do té doby téměř nepoznal. Arkadij vysvětluje, co ví o vztahu mezi matkou, Sofia Andrejevna, a biologickým otcem Andrejem Petrovičem Versilovem: jí bylo osmnáct let, jí dvacet pět; ona byla služka, on šlechtic; ona byla již vdaná za padesátiletého Makara Dolgorukého, vdovce se dvěma dětmi.\n\nVersilov svedl Sofii, z tohoto spojení se narodil Arkadij. Dali mu příjmení Dolgorukij, ne Versilov. Jako nemanželské dítě byl umístěn v internátu a vyrůstal bez lásky, s nejednoznačnými vztahy vůči své rodině a hlavně k otci Versilovovi. Arkadij má svou „velkou ideu“: chce zbohatnout („stát se Rothschildem“), dosáhnout toho tvrdošíjností a vytrvalostí. Přísnou askezí chce dosáhnout „osamoceného a klidného vědomí síly“. Napíše Versilovovi, že chce přetnout vazby s rodinou, kterou vlastně nezná. Ten ho požádal, aby přijel za ním do Petrohradu. Po příjezdu zjistí, v jaké nouzi jeho rodiče žijí: Versilov již utratil tři dědictví a má šanci v právě probíhajícím soudním procesu získat čtvrté. Arkadij se vrhá do zdejší společnosti; je nezkušený a nevyzná se ve vztazích mezi lidmi, často ze zbrklosti jiné urazí nebo se sám znemožní, ale s ohledem na jeho věk mu všichni jeho chování odpouštějí.\n\nArkadij potká u známého dvě ženy, které přicestovaly do Moskvy a žijí v bídě. Dcera, Olja, si stěžuje na Versilovovo chování, domnívá se, že se ji snažil svést; nakonec spáchá sebevraždu. Arkadij je přesvědčen, že příčinou tohoto neštěstí je jeho otec. Naopak matka Olji Versilova hájí a tvrdí, že byl jediný, kdo se jim snažil pomoci. Soudní proces se zatím pro Versilova vyvíjí příznivě, ale Arkadij předá Versilovovi jistý dokument významný pro výsledek sporu. Proti všem očekáváním jej Versilov předává protistraně a dědictví se vzdává. Syn toto gesto obdivuje. Arkadij vede se svým otcem dlouhé rozhovory. Arkadij mu vypráví o svém dětství a dospívání v internátu, otec snad tuší potřeby syna, ale nesnaží se vystupovat jako otec, nedává mu žádné rady ani zákazy, neprojevuje náklonnost; nechává Arkadije učit se ze zkušenosti.\n\nArkadij, který si půjčil dva tisíce rublů od knížete Sergeje Sokolského, aby mohl žít na vysoké noze, zapomněl na svou „velkou ideu“. Myslí si, že je přítelem knížete. Neví ale, že tyto peníze dostává proto, že Arkadijova sestra Líza je s knížetem těhotná. Když jednoho večera vyhraje velkou sumu v ruletě, Arkadij chce své dluhy splatit. To ale k vyřešení finančních problémů knížete nestačí. Kníže mu prozradí, že je vydírán kvůli tomu, že kdysi napomáhal podvodu s padělanými akciemi. Kníže se nakonec sám přizná policii a je zatčen.\n\nArkadij pravidelně diskutuje se svým otcem, ale nenacházejí odvahu otevřeně si promluvit o svém vzájemném vztahu. Jediná rada, kterou od otce dostává, je dodržovat Desatero. Přesto stačí malé gesto k tomu, aby Arkadij otci padl do náruče. Jednoho večera se těší z toho, že ve tmě líbá ruku otce, jako kdyby láska němu mohla existovat jen ve skrytu.\n\nKatěrina Nikolajevna Achmakovová se dovtípí, že Arkadij ví o důležitém dopisu, ve kterém žádala o radu, jak zbavit svého otce svéprávnosti (a tak získat jeho majetek). Z tohoto důvodu si s ním dává schůzku. Arkadij je do ní zamilován a domnívá se, že láska je vzájemná. Když pochopí její záměr, zažije své první milostné zklamání. Přesto zachová klid a neprozradí, že dopis je v jeho vlastnictví. Jeho otec, který pochopil Katěrinin manévr, jí napíše, že její pokus o svádění mladíka je nedůstojný. Zdá se, že otec a syn jsou zamilovaní do stejné ženy.\n\nTato druhá část končí skandálem, kdy se Arkadij v herně stane obětí podvodníka, pak putuje nočním Petrohradem, potká Lamberta (spolužáka z internátu v Moskvě), vážně onemocní a zůstane devět dní v bezvědomí.\n\nArkadij, který pobývá u příbuzných, se během své rekonvalescence setká se sedmdesátiletým Makarem Dolgorukým, jenž přijel na svou každoroční návštěvu ke své ženě Sofii Andrejevně. Arkadij teď poprvé vidí muže, jehož jméno nosí a který je oficiálně jeho otcem. Je to prostý, dobrý a chudý člověk, většinu života strávil putováním mezi ruskými kláštery. Diskuse, které spolu vedou, na Arkadije zapůsobí.\n\nStarý Makar zemře. Po jeho smrti má Versilov nyní možnost normalizovat své vztahy a oženit se Sofií Andrejevnou, což představuje pro Katěrinu Nikolajevnu šanci, že ji Versilov „nechá žít v míru.“ Arkadij, jenž byl svědkem scény, kde jeho otec navrhuje Katěrině Nikolajevně manželství, by rád otce od Katěriny oddělil, chtěl by totiž sám získat její lásku.\n\nVersilov a Arkadij spolu konečně vedou rozhovor, na který Arkadij čekal. Objeví jinou, skrytou stránku svého otce, která se projevuje pokorou, láskou k Sofii Andrejevně a uvažuje o vizi role Ruska (téma Dostojevskému drahé).\n\nKe své smůle Arkadij, když byl nemocen, v horečkách prozradil existenci dopisu Lambertovi. Lambert, člověk bez morálních zábran, se snaží dopis nalézt, pak Arkadij opije a snaží se mu namluvit, že by se mohl oženit s Katěrinou Nikolajevnou. Nakonec najde dopis, ukryté v podšívce kapse kabátu a chce jej za peníze nabídnout jedné ze dvou znepřátelených žen (Katěrině Nikolajevně nebo Anně Andrejevně).\n\nArkadij si (naivně) představuje, že dokáže obě ženy v přítomnosti starého knížete usmířit. Böhring přijede a vymaní knížete z vlivu Anny Andrejevny, Arkadij chce zasáhnout, ale je zatčen policií a stráví noc ve vězení. V konečné fázi, Lambert, který se spolčil s Versilovem, požaduje od Katěriny za dopis třicet tisíc rublů. Katěrina mu plivne do tváře, Lambert vytáhne revolver, Versilov udeří a omráčí Lamberta, pak uchopí zbraň a chce zabít Katěrinu a sebe, ale Arkadij a Trišatov mu v tom zabrání a Versilov se jen lehce poraní.\n\nVersilov žije u Sofii Andrejevny a obrátil se k náboženství. Jeho chvíle šílenství byla odpuštěna.\n\nStarý kníže (otec Katěriny) zemřel a Katěrina Nikolajevna odešla do ciziny. Anna Andrejevna odmítla svůj podíl na dědictví po starém knížeti. Líza potratila. Arkadij opustil svou „ideu“ a pravděpodobně půjde dokončit studia na univerzitu.\n\n"}
{"id": "1182416", "url": "https://cs.wikipedia.org/wiki?curid=1182416", "title": "Global Classroom", "text": "Global Classroom\n\nGlobal Classroom Partnership je mezinárodní partnerství škol. Počátky spolupráce se datují až do roku 1989, ale projekt samotný oficiálně započal až roku 1996. Jedná se o jedno z největších dlohodobých mezinárodních partnerství škol ve světě. \n\nOd roku 1997 každoročně malé skupiny deseti nebo dvanácti studentů všech partnerských škol sdílejí informace a ideje skrze Global Classrom webovou stránku a připravují se na konferenci organizovanou jednou ze škol; školy pořádající konferenci se střídají rotačním systémem. Rodiny studentů a vyučujících nabízejí poskytování ubytování účastníkům z cizích zemí. Náplní konference je prezentace dlouho připravovaných témat, prací a vystoupení a také ukázka kultury a významných míst země hostující školy.\n\nSeznam míst konání konferencí:\nPouze hlavní školy se účastní konferencí, výjimečně jsou pozvány i ostatní školy jako hosté.\n"}
{"id": "1182417", "url": "https://cs.wikipedia.org/wiki?curid=1182417", "title": "Franz Zöpfl", "text": "Franz Zöpfl\n\nFranz Seraphicus Zöpfl (1791 Vídeň – 9. listopadu 1871 Vídeň) byl rakouský bankéř a politik německé národnosti z Dolních Rakous, během revolučního roku 1848 poslanec Říšského sněmu.\n\nPocházel z rodiny úředníka. Roku 1821 se oženil. V té době je uváděn coby registrant u Národní banky. Od roku 1825 byl komisařem a od roku 1844 kontrolorem Národní banky.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Vídeň-předměstí Erdberg. Tehdy se uváděl coby kontrolor Národní banky. Řadil se ke sněmovní levici.\n\nZemřel náhle v listopadu 1871, když ho ve vídeňské Schottengase stihl záchvat mrtvice a byl místě mrtev. Byl tedhy uváděn jako penzionovaný likvidátor Národní banky.\n"}
{"id": "1182421", "url": "https://cs.wikipedia.org/wiki?curid=1182421", "title": "Ben Bishop", "text": "Ben Bishop\n\nBen Bishop (* 21. listopadu 1986 Denver, Colorado) je americký hokejový brankář hrající v týmu Dallas Stars v severoamerické hokejové lize National Hockey League (NHL). Jeho předchozími týmy v této soutěži byly St. Louis Blues, Ottawa Senators, Tampa Bay Lightnings a Los Angeles Kings.\n\n"}
{"id": "1182424", "url": "https://cs.wikipedia.org/wiki?curid=1182424", "title": "Oskar Bernadotte", "text": "Oskar Bernadotte\n\nOskar Bernadotte (15. listopadu 1859, Drottningholm – 4. října 1953, Stockholm) byl švédský princ a hrabě z Wisborgu.\n\nNarodil se 15. listopadu 1859 v Drottningholmu jako syn korunního prince Oskara II. a jeho manželky princezny Žofie Nasavské. Oddáni byli knězem Gustafem Beskowem v přítomnosti jeho matky královny Žofie a jeho dvou bratrů prince Karla, vévody z Västergötlandu a prince Evžena, vévody z Närke a své sestřenice dánské korunní princezny Luisy Švédské.\n\nDne 15. března 1888 se v Bournemouthu oženil se švédskou šlechtičnou Ebbou Munck af Fulkila a bez souhlasu svého otce se vzdal svého práva na nástupnictví na švédský trůn a jeho královského titulu vévody z Gotlandu.\n\nPo sňatku získal se svou manželkou tituly prince a princezny Bernadotte. Dne 2. dubna 1892 získal dědičný titul hraběte z Wisborgu, který mu předal jeho strýc velkovévoda Adolf Lucemburský.\n\nJeho manželka byla dcerou Carla Jacoba Munck af Fulkila a baronky Henriky Ulriky Antoinetty Cederström. Spolu měli pět dětí:\n\nZemřel 4. října 1953 ve Stockholmu.\n"}
{"id": "1182426", "url": "https://cs.wikipedia.org/wiki?curid=1182426", "title": "Admirál flotily", "text": "Admirál flotily\n\nAdmirál flotily či flotilový admirál je nejnižší vlajkovou hodností, o stupeň vyšší než kapitán, v námořnictvech Belgie, Dánska, Finska, Litvy, Německa a Švédska. Odpovídá hodnosti komodora či kontradmirála některých jiných loďstev. Ekvivalentní armádní hodností je brigádní generál.\n\n"}
{"id": "1182427", "url": "https://cs.wikipedia.org/wiki?curid=1182427", "title": "Jan Kolečkář", "text": "Jan Kolečkář\n\nJan Kolečkář (* 27. května 1964 Olomouc) je bývalý český fotbalový obránce.\n\nPracuje jako novinář a moderátor, byl reportérem TV Nova či TV ZZIP Olomouc. Od roku 2000 pracoval také v magazínu Hattrick.\n\nOdchovanec Jiskry Otrokovice hrál v sezoně 1991/92 druhou nejvyšší soutěž za Slušovice (TJ DAK MOVA Bratislava), na jaře 1992 zasáhl do 3 utkání nejvyšší soutěže v dresu Sigmy MŽ Olomouc.\n\nPo návratu do Slušovic slavil s klubem třikrát v řadě postup do vyšší soutěže (viz 1992/93, 1993/94 a 1994/95) a v sezoně 1995/96 v něm hrál opět druhou ligu. V ročníku 1996/97 byl hráčem Přerova, na podzim 1997 hájil barvy Zlína, jaro 1998 strávil v Ratíškovicích a kariéru uzavřel v Hulíně.\n\n"}
{"id": "1182432", "url": "https://cs.wikipedia.org/wiki?curid=1182432", "title": "Karel Švédský", "text": "Karel Švédský\n\nKarel Švédský (27. února 1861, Stockholm – 24. října 1951, Stockholm) byl švédský princ a vévoda z Västergötlandu.\n\nNarodil se 27. února 1861 ve Stockholmu jako syn korunního prince Oskara II. a jeho manželky princezny Žofie Nasavské.\n\nV květnu 1897 se zasnoubil s princeznou Ingeborg Dánskou. Svatba se konala 27. srpna 1897 v paláci Christiansborg. Princezna byla druhou dcerou krále Frederika VIII. a jeho manželky Luisy Švédské.\n\nSpolu měli čtyři děti:\n\nPrinc Karel byl považován za kandidáta na norský trůn, to během boje za nezávislost roku 1905, avšak králem byl zvolen Haakon VII.\n\nZemřel 24. října 1951 ve Stockholmu.\n"}
{"id": "1182433", "url": "https://cs.wikipedia.org/wiki?curid=1182433", "title": "Vlajkový kapitán", "text": "Vlajkový kapitán\n\nVlajkový kapitán () bylo označení kapitána admirálovy vlajkové lodi v Royal Navy. V době 18. a 19. století se na ní mohl nacházet i kapitán loďstva (), který byl postaven mezi admirála a vlajkového kapitána jakožto \"první kapitán\" lodi, zatímco vlajkový kapitán byl označován jako její \"druhý kapitán\".\n\nNa rozdíl od \"kapitána loďstva\", vlajkový kapitán byl většinou služebně mladší držitel hodnosti kapitán, jelikož se předpokládalo, že spolu s ním je na palubě i admirál který na něj dohlédne, a – podobně jako v případě \"kapitána loďstva\" – se jednalo spíše o služební zařazení než o samostatnou hodnost.\n\n"}
{"id": "1182434", "url": "https://cs.wikipedia.org/wiki?curid=1182434", "title": "Voltižér (voják)", "text": "Voltižér (voják)\n\nVoltižér () bylo označení pro vojáka elitních harcovnických pěších jednotek Francouzské armády založených v roce 1804 Napoleonem Bonapartem. Označení bylo v době napoleonských válek užíváno i armádami některých spojenců Francie, jejichž vojska byla organizována podle francouzského vzoru. \n\nVoltižéři (název je odvozen od pojmu voltiž, „voltižér“ tudíž znamená „akrobatický jezdec“, či doslova „skokan“ [na koně]) vznikli původně ve snaze zvýšit taktickou mobilitu části lehké pěchoty na bojišti, tím, že její příslušníci budou vycvičeni ke spolupráci s jezdectvem, kterým měli být na kratší vzdálenosti přepravováni na koni, sedící za zády jezdce. Z tohoto důvodu měli být vybíráni ze silných a mrštných mužů menšího vzrůstu, kteří měli být vycvičeni ke skokům a seskokům z hřbetu koně, a vyzbrojeni mušketou stejného vzoru jako užívali dragouni, poněkud kratší a lehčí než pěchotní. Výzbrojí důstojníků a poddůstojníků byly karabiny s drážkovanou hlavní.\n\nV roce 1804 byla na voltižérskou transformována jedna rota každého praporu lehké pěchoty, a v roce 1805 následovalo podobné vytvoření voltižérských rot u praporů řadové pěchoty. Jejich příslušníci pobírali žold ve stejné výši jako příslušníci granátnických rot.\n\nV praxi se původně koncipovaný způsob nasazení ukázal ve větším měřítku nepraktickým, ale původní název zůstal zachován pro elitní lehké pěší roty, vycvičené k harcovnické taktice, operacím v rojnici mimo hlavní linii řadových rot praporu, a lépe vycvičené v rychlosti i přesnosti palby. \nJako takové mohly být nasazovány ke krytí čela či boků praporu sešikovaného v linii či koloně, k průzkumu bojem anebo k vedení operací v otevřeném tvaru v terénu příliš náročném pro řadové roty praporu. Namísto tamborů, obvyklých u ostatní pěchoty, byly u voltižérských rot povely předávány trubači vybavenými lesními rohy.\n\nV roce 1811 vzniklo šest voltižérských pluků v rámci Napoleonovy mladé gardy, první čtyři přeznačením z pluků \"Tirailleurs-Chasseurs\" (1. a 2.) a \"Conscrits-Chasseurs\" (3. a 4.), a pluky čísel 5 a 6 byly nově postaveny. Jejich rolí měl zprvu být především výcvik kádrů, připravovaných pro roli poddůstojníků v plucích řadové pěchoty.\nV letech 1813 až 1814 vznikaly v rámci gardy postupně další pluky voltižérů, jejichž celkový počet dostoupil posléze čísla 19, ale jednalo se o jednotky složené převážně z nedostatečně vycvičených nováčků, anebo i ke službě v armádě povolaných příslušníků Národní gardy, jejichž označení jako voltižérů císařské gardy mělo především vzbudit bojové nadšení a posílit morálku jejich příslušníků.\n\nČtyři pluky voltižérů existovaly i v císařské gardě Napoleona III. v době druhého císařství.\n\nUniformy francouzských voltižérů odpovídaly stejnokrojům pluků k nimž náleželi, doplněnými límci ve žluté barvě, někdy červeně lemovanými, a epoletami v kombinaci zelené, žluté a někdy i červené barvy; a žlutými lesními rohy vyšitými na šosech jejich kabátců. Pokrývky hlavy byly doplněny chocholem či pomponem ve stejných barevných kombinacích.\n\n\n"}
{"id": "1182439", "url": "https://cs.wikipedia.org/wiki?curid=1182439", "title": "Vojenský letec", "text": "Vojenský letec\n\nVojenský letec je označení pro vojáka, který je příslušníkem letecké složky nebo jednotky ozbrojených sil. Pojem zahrnuje zejména piloty letadel, ale i příslušníky leteckých osádek s jinými specializacemi a odbornostmi, jakými jsou například navigátor, radiotelegrafista, operátor zbraňových či elektronických systémů (například radaru), palubní inženýr, střelec, bombometčík anebo pozorovatel, a další příslušníky leteckých specializací, včetně například operátora bezpilotního letadla. \n\nV širším smyslu jsou tak označováni všichni příslušníci letectva, včetně příslušníků jeho pozemních technických, týlových, štábních a zpravodajských složek.\n\n"}
{"id": "1182440", "url": "https://cs.wikipedia.org/wiki?curid=1182440", "title": "Otazníky detektiva Štiky", "text": "Otazníky detektiva Štiky\n\nOtazníky detektiva Štiky je detektivní komiks, který vycházel v letech 1971–1986 v dětském časopisu Ohníček. Náměty psal Jiří Lapáček (1924–2000), manžel šéfredaktorky Ohníčku. Obrázky kreslil Jiří Kalousek. Za dobu vydávání vzniklo celkem 380 příběhů.\n\nJednostránkový komiks měl od 4 do 6 políček a v každém díle šlo o vyřešení nějaké záhady. Jednalo se o samostatné díly bez souvislého příběhu. Jen nejstarší díly komiksu používaly bubliny. V ročníku 1979/1980 tvůrci přešli od černobílé k barevné kresbě.\n\nPostarší holohlavý detektiv Štika, nosící buřinku a tlusté brýle, většinou řešil krádeže, pojišťovací podvody, nedorozumění nebo vyvracel celkem nevinné lži svých známých. Vražda je v komiksu zcela výjimečná (např. komiksy s pořadovým číslem 26 a 29). Během 16 let vydávání seriálu se některé případy, náměty a zápletky opakovaly.\n\nVýběr 111 případů z komiksu vyšel knižně v roce 2012. Výběr se řídil dostupnými originály a asi proto se řada případů i zde opakovala. V roce 2013 vyšel i v norštině pod názvem \"Detektiv Dranges mysterier\".\n\n"}
{"id": "1182441", "url": "https://cs.wikipedia.org/wiki?curid=1182441", "title": "FK Krystal Cherson", "text": "FK Krystal Cherson\n\nFutbolnyj klub Krystal Cherson (ukrajinsky: Футбольний клуб «Кристал» Херсон) je ukrajinský fotbalový klub sídlící ve městě Cherson.\n\nSvé domácí zápasy odehrává na stadionu Krystal s kapacitou 6 000 diváků.\n\nZdroj: \n\n\nZdroj: \n\n"}
{"id": "1182445", "url": "https://cs.wikipedia.org/wiki?curid=1182445", "title": "Divizní admirál", "text": "Divizní admirál\n\nDivizní admirál je admirálskou hodností v několika námořnictvech. Odpovídá hodnosti kontradmirála například v Royal Navy či US Navy.\nV Námořní složce ozbrojených sil Belgie je hodnost divizního admirála (, ) vyšší než admirál flotily a nižší než viceadmirál. Odpovídající hodností v ostatních složkách je generálmajor.\n\nV Italském námořnictvu, je hodnost \"ammiraglio di divisione\" vyšší než \"contrammiraglio\" a nižší než \"ammiraglio di squadra\" (admirál eskadry). Jeho ekvivalentem v italské armádě a letectvu jsou hodnosti \"generale di divisione\" a \"generale di divisione aerea\" (divizní generál).\n\n\n"}
{"id": "1182446", "url": "https://cs.wikipedia.org/wiki?curid=1182446", "title": "Divize (námořnictvo)", "text": "Divize (námořnictvo)\n\nDivize je u námořnictva označením pro část eskadry či flotily. U odlišných loďstev může „divize“ označovat formaci různých velikostí a složení.\n\nUS Navy jako divizi (\"division\") v době první a druhé světové války označovalo uskupení zpravidla čtyř plavidel shodného určení. \nDivize byly číslovány a označovány zkratkami podle druhu lodí z nichž se skládaly, například „DesDiv 4“ bylo označením pro 4. divizi torpédoborců (plným názvem ) a „BatDiv 1“ pro 1. divizi bitevních lodí (plným názvem ).\n\nDvě divize, někdy doplněné vlajkovou lodí, pak tvoří eskadru (\"squadron\"). \n\nV průběhu druhé světové války začaly být divize a eskadry v taktické roli nahrazovány pružnějšími „operačními“ či „úkolovými“ skupinami (\"Task Group\") a svazy (\"Task Force\"), skládajícími se z plavidel různých typů určených pro danou operaci, ale divize v původní podobě si i nadále zachovala administrativní a výcvikovou roli.\n\nV americkém námořním letectvu pak termín \"division\" označoval letky jednotlivých perutí (\"squadron\").\nBritské námořnictvo Royal Navy označovalo skupinu těžších lodí (počínaje křižníky) jako eskadru (\"squadron\"), zatímco seskupení menších válečných plavidel, do velikosti torpédoborců, byla nazývána flotilami (\"flotilla\"). Oba typy formací měly proměnlivé početní stavy a mohly se skládat ze čtyř, někdy i jen dvou či tří plavidel, zejména v případě eskadry bitevních lodí. Naopak flotila torpédoborců se mohla skládat až z osmi jednotek. Eskadry a flotily se mohly dělit na dvě divize, a v případě formací složených z většího počtu lodí mohly být tyto dále děleny na subdivize (\"subdivision\").\n\nFleet Air Arm jako \"division\" označuje taktickou skupinu čtyř letadel (roj), její perutě (\"squadron\") se jinak po organizační stránce dělí na letky (\"flight\").\n\nJako \"division\" byla u plavidel \"Royal Navy\" s početnější posádkou označována i část hlídky (\"watch\") pod vedením Midshipmana (námořního kadeta či služebně mladšího důstojníka) a nástup posádky, většinou spojený s její přehlídkou velitelem plavidla, je stále označován jako \"divisions\".\n\n"}
{"id": "1182448", "url": "https://cs.wikipedia.org/wiki?curid=1182448", "title": "Marlene Streeruwitzová", "text": "Marlene Streeruwitzová\n\nMarlene Streeruwitz (* 28. června 1950, Baden) je rakouská spisovatelka, dramatička a režisérka.\n\nNarodila se do katolické rodiny, otec byl učitelem a posléze i politikem za stranu ÖVP. Studovala právo, slavistiku a dějiny umění ve Vídni, avšak studium kvůli svatbě a narození dvou dcer přerušila. Po rozvodu psala dlouhé roky tzv. do šuplíku, a až teprve roku 1986 uveřejnila svoje první divadelní hry (např. \"'Kaiserklamm.Und.Kirchenwirt\"'). \n\n\n\n\n\n"}
{"id": "1182449", "url": "https://cs.wikipedia.org/wiki?curid=1182449", "title": "Acidobazická reakce", "text": "Acidobazická reakce\n\nAcidobazická reakce je chemická reakce mezi kyselinou a zásadou. Příkladem je neutralizace. Přenášenou částicí je vodíkový kationt (H). První teorii acido-bazických dějů předložil francouzský chemik Antoine Lavoisier kolem roku 1776.\n\n"}
{"id": "1182456", "url": "https://cs.wikipedia.org/wiki?curid=1182456", "title": "Cyklotomický polynom", "text": "Cyklotomický polynom\n\nCyklotomický polynom je pojem z oblasti matematiky, přesněji z algebry. Je definován pro všechna nenulová přirozená čísla formula_1 jako jednoznačně určený polynom s celočíselnými koeficienty, který je dělitelem polynomu formula_2 a není dělitelem formula_3 pro žádné formula_4.\n"}
{"id": "1182466", "url": "https://cs.wikipedia.org/wiki?curid=1182466", "title": "Jelen Schomburgkův", "text": "Jelen Schomburgkův\n\nJelen Schomburgkův (\"Rucervus schomburgki\", také \"Cervus schomburgki\" a \"Thaocervus schomburgki\") je vyhynulý druh sudokopytníka z čeledi jelenovití (Cervidae) a podčeledi jeleni (Cervinae). Druh popsal Edward Blyth roku 1863 a je pojmenován po siru Robertu H. Schomburgkovi. Vyhynul mezi lety 1932 až 1938, avšak dle neoficiálních pozorování prý zbytky jelenů stále přežívají.\nJelen Schomburgkův byl endemitem Thajska, kde také proběhla jediná věrohodná pozorování, několikrát se prý objevil v provincii Jün-nan v Číně a v Laosu. Žil v údolí řeky Menam-Čao-Praja okolo Bangkoku a potuloval se až k Samut Prakarn a Sukhothai. Na východě země se vyskytoval mezi oblastmi Nakhon Nayok a Chachengsao, na západě byl pozorován od Suphan Buri do Kanchanaburi. K životu dával přednost bažinatým pláním s vysokou trávou, třtinou nebo keři.\nJelen Schomburgkův vážil 100−120 kg a měřil 180 cm na délku. Výška v kohoutku se odhaduje na 104 cm. Ocas měřil 10,3 cm a byl ze spodní strany bílý. Vzhledem se jelen Schomburgkův podobal jelenovi barasinga (\"Rucervus duvaucelii\"). Srst byla tmavohnědá, nohy a oblast mezi parohy měli jelenové Schomburgkovi načervenalou. Parohy měřily 32−83 cm, samice je neměly. Tento druh měl na kopytech dva stejně velké prsty.\nŽil v malých skupinách tvořených jedním samcem, samicemi a mláďaty, o rozmnožování nebylo zjištěno dostatečné množství informací. Většinu dne stádo odpočívalo, na potravu se jeleni vydávali v podvečer a ráno. Během období dešťů se jeleni stahovali na vyvýšená místa, jež se obvykle přeměnila na „ostrovy”.\n\nJeště na konci 19. století byl jelen Schomburgkův běžným druhem, avšak nastal u něj rychlý pokles. Hrozbou pro tento druh se stalo rozšiřování ploch k produkci rýže na úkor travnatých bažin, které vedlo k rozrušení přirozeného prostředí jelena. Také lov, probíhající na přelomu 19. a 20. století snížil jeho stavy. Během období dešťů, kdy byla zvířata vlivem zvyšující se hladiny vody zahnána na vyvýšený ostrůvek, se dala snadno zabíjet pomocí oštěpů. Jejich parohy byly využívány v čínské medicíně. Mezi lety 1932−1938 druh zanikl a je považován za vyhynulý.\n\nExistují domněnky, že by zbytky populace ještě stále mohly přežívat, nepodařilo se však najít žádné důkazy, jež by tuto teorii potvrdily. V oblasti Laosu byly nalezeny v roce 1991 parohy, které údajně jelenovi patří. Nesmí se zde navíc lovit, neboť místní lidé považují oblast za magickou, proto by zde teoreticky mohl přežívat. Jestliže by náhodou ještě tento druh existoval, ve všech zemích výskytu bude chráněn nejvyšší úrovní ochrany.\n\nJelen Schomburgkův byl chován v některých zoologických zahradách (Paříž, Berlín, Hamburk). Dnes již neexistující hamburská zoo ho vlastnila jako první na světě. V muzeích se nachází několik stovek lebek i paroží tohoto druhu, v Muséum National d'Histoire Naturelle se nachází jediný vypreparovaný exemplář.\n\n"}
{"id": "1182474", "url": "https://cs.wikipedia.org/wiki?curid=1182474", "title": "Daniel Høegh", "text": "Daniel Høegh\n\nDaniel Mathias Høegh (* 6. ledna 1991, Odense) je dánský fotbalový obránce, od roku 2015 hráč švýcarského klubu FC Basilej. Hraje na postu stopera (středního obránce).\n\n\n"}
{"id": "1182477", "url": "https://cs.wikipedia.org/wiki?curid=1182477", "title": "Egon Weiss", "text": "Egon Weiss\n\nEgon Weiss (1. července 1880 Brno – 1. února 1953 Innsbruck) byl německý právník, profesor římského práva na Německé univerzitě v Praze, později občanského práva a právních dějin na univerzitě v Innsbrucku.\n\nVystudoval právnickou fakultu německé Karlo-Ferdinandovy univerzity v Praze, během studií také absolvoval pobyt v Lipsku u romanisty Mitteise, který jej velmi ovlivnil pro jeho další vědecké směřování. V roce 1910 se tak na své alma mater na základě srovnávací práce o zástavním právu ve starověku a v současném právu habilitoval, o devět let později zde byl jmenován mimořádným a roku 1933 řádným profesorem římského práva. V roce 1940 byl ale kvůli svému židovskému původu donucen univerzitu opustit. K přednášení a vědecké činnosti se Egon Weiss dostal opět až po druhé světové válce, a to jako čestný profesor civilního práva a právních dějin na Innsbrucké univerzitě. Získal též čestné doktoráty na univerzitách v Athénách a Washingtonu.\n\nNejen během svého působení v Praze se zabýval především závazkovým a procesním právem, a to ať již historickými nebo tehdejšími středoevropskými úpravami. Psal také oblíbené komentáře k různým zákonům z oblastí občanského nebo obchodního a směnečného práva, které doplňoval aktuální judikaturou Nejvyššího soudu i srovnáními s vývojem v samostatném Rakousku. Za jeho hlavní dílo je nicméně považována historická práce \"Griechisches Privatrecht auf rechtsvergleichender\" (1923). Vzhledem ke své reputaci byl profesor Weiss československým ministerstvem spravedlnosti přizván k pracím na rekodifikaci obecného zákoníku občanského, kde řídil komisi pro závazkové právo a pro úpravu náhrady škody.\n"}
{"id": "1182479", "url": "https://cs.wikipedia.org/wiki?curid=1182479", "title": "Dýmavá kyselina", "text": "Dýmavá kyselina\n\nDýmavá kyselina může být:\n"}
{"id": "1182481", "url": "https://cs.wikipedia.org/wiki?curid=1182481", "title": "Neerja Bhanotová", "text": "Neerja Bhanotová\n\nNeerja Bhanot (; 7. září 1963 – 5. září 1986) byla hlavní stevardkou společnosti Pan Am se sídlem v indické Bombaji, která byla zastřelena během teroristického útoku 5. září 1986, kdy tím, že zabránila startu letadla a otevřela nouzový východ, zachránila přes 300 pasažérů. Posmrtně se stala nositelkou nejvyššího indického vojenského vyznamenání za odvahu – Ašókačakra (dle názvu pro Ašókačakru).\n\nNeerja Bhanotová byla hlavní letuškou linkového letu Pan Am Flight 73 z Bombaje do USA. Letadlo bylo přepadeno čtyřmi ozbrojenými muži 5. září 1986 v Karáčí, Pákistán. Na palubě bylo 361 pasažérů a 19 členů posádky. Teroristé chtěli změnit cíl letu na Kypr a propustit několik dalších členů své skupiny z vězení. Poté, co se teroristé dostali do letadla, Bhanotová varovala posádku pilotní kabiny, která opustila kokpit, takže letadlo nemohlo vzlétnout. Jako hlavní letuška přebrala velení letu. \n\nTeroristé byli členy Organizace Abú Nidala se zázemím v Libyi. Pověřili Bhanotovou posbíráním cestovních pasů všech pasažérů. Spolu s ostatními letuškami skryla pasy amerických občanů pod sedačky či do odpadkových košů, takže teroristé nemohli mezi pasažéry rozlišit Američany, které chtěli využít k vydírání. \n\nPo 17 hodinách teroristé spustili palbu a odpálili výbušniny. Bhanotová otevřela jedny z únikových dveří, spustila evakuační skluzavku a pomáhala pasažérům s opuštěním letadla. Letadlo neopustila a naopak svým tělem bránila evakuující pasažéry, zejména děti. Byla zastřelena ve chvíli, kdy se stala živým štítem tří dětí. Ze 41 Američanů na palubě byli zastřeleni pouze dva. Jedno z dětí, které se zachránily, tehdy sedmiletý chlapec, se později stal leteckým kapitánem a prohlásil, že Bhanotová byla jeho inspirací a vděčí jí za každý den svého života. Bhanotová si získala mezinárodní uznání a stala se nejmladší nositelkou vyznamenání Ašókačakra, nejvyššího indického řádu za odvahu v mírové době, a získala i řadu ocenění v USA.\n\nV únoru 2016 měl premiéru bollywoodský film \"Neerja\", který podle scénáře Saiwyna Quadrase natočil režisér Ram Madhvani se Sonam Kapoorovou v hlavní roli.\n"}
{"id": "1182482", "url": "https://cs.wikipedia.org/wiki?curid=1182482", "title": "Městské muzeum Žirovnice", "text": "Městské muzeum Žirovnice\n\nMěstské muzeum Žirovnice je muzeum v Žirovnici, je zřizováno městem Žirovnice a jeho součástí je zámek, pivovar a špýchar. Zámek byl převeden do majetku města v roce 1910, mezi lety 1972 a 1992 byl rekonstruován a od roku 1992 je přístupný veřejnosti. Další rekonstrukcí prošel v roce 2007 špýchar a v mezi lety 2009 a 2011 i pivovar. Muzeum získalo třetí místo v soutěži Gloria musealis za rok 2011 a to v kategorii \"Muzejní počin roku 2011\". Muzejním počinem byl projekt \"Revitalizace zámeckého pivovaru – Knoflíkářské muzeum\".\n\nV objektech muzea je několik expozic.\n\nNa zámku jsou uvedeny čtyři expozice.\n\nExpozice s názvem \"Květiny na šlechtickém sídle\" je uvedena v několika místnostech zámku a zabývá se expozicí nábytkových interiérů s důrazem na květinovou výzdobu. Byla připravena v roce 2011. Součástí expozic jsou místnosti: ložnice, hudební salonek, pokojík komorné, jídelna, dámský salon, pánský salon a badatelna.\n\nV několika místnostech zámku jsou odkryty nástěnné malby s freskami, mimo jiné v kapli, kde fresky mají pocházek z roku 1490, odkryty byly na konci 19. století. Další fresky mají být skryty pod malbami v dalších částech zámku.\n\nV galerii Jana Havlíka jsou uvedena díla několika autorů, mimo jiné akademického malíře Jana Havlíka, sochaře Karla Hlavy, grafika Pavla Roučky, ilustrátora a akademického malíře Františka Severy a dalších.\n\nV galerii Evy Beránkové jsou uvedena díla malířů z Vysočiny, primárně z Pelhřimova, Humpolce, Jihlavy, Žďáru nad Sázavou a z Prahy. Autoři děl jsou mimo jiné Jiří Mádlo, Jan Rathsam a další.\n\nŠpýchar byl postaven v roce 1707, později byl využíván jako sýpka a později jako sklad nepotřebných věcí. V roce 2007 došlo k rekonstrukci a přeměnu na výstavní prostor. Ve špýcharu je uvedena expozice venkovských tradic a řemesel. Expozice jsou umístěny ve třch podlažích bývalé sýpky, kde v prvním podlaží jsou uvedeny větší zemědělské stroje, v druhém podlaží předměty uživané k běžným činnostem a ve třetím podlaží je uvedena běžná venkovská světnice. Součástí expozice je i keramický betlém s 700 figurami.\n\nPivovar byl využíván k výrobě piva do roku 1858, později byl přeměněn na hostinec, sokolovnu s tělocvičnou a byty. V roce 2007 bylo rozhodnuto o rekonstrukci s využitím evropských dotací, rekonstrukce proběhla mezi lety 2007–2009. Rekonstrukce byla provedena nákladem 36 milionů Kč.\n\nHistorie knoflíkářství a perleti v Žirovnici započala v roce 1863, kdy Josef Žampach přišel do Žirovnice a začal vyrábět knoflíky z perleti. Knoflíkářství je prezentováno v několika místnostech pivovaru, kdy jsou uvedeny příklady z podmořského světa, perleťářské stroje z poloviny 19. století, perleťářské stroje z 20. století, šperky z perleti a další sbírkové předměty.\n\nExpozice šicích strojů je vystavena v několika místnostech bývalého pivovaru, její součástí je více než 180 šicích strojů ze sbírky Jiřího Vetýšky z Jindřichova Hradce.\n\nSoučástí expozice věnované pivovarnictví a minipivovarnictví jsou ukázky části hvozdu, na němž se sušil slad, vozíky na obilí, plnicí zařízení, sbírku pivních lahví a další sbírkové předměty. Pivo se v pivovaru vařilo do roku 1858, kdy zemřel původní majitel pivovaru Leopold Šternberk, pivovar měl být postaven snad v 16. století.\n\n"}
{"id": "1182483", "url": "https://cs.wikipedia.org/wiki?curid=1182483", "title": "Červená dýmavá kyselina dusičná", "text": "Červená dýmavá kyselina dusičná\n\nČervená dýmavá kyselina dusičná je oxidační činidlo používané jako složka raketového paliva. Skládá se z 84 % kyseliny dusičné, 13 % oxidu dusičitého a 1-2 % vody. Barvu červené dýmavé kyseliny dusičné způsobuje rozpuštěný oxid dusičitý. \n\nPřechovává se s inhibitorem (obvykle kyselinou fluorovodíkovou), jelikož kyselina dusičná koroduje většinu kovů.\n\n"}
{"id": "1182487", "url": "https://cs.wikipedia.org/wiki?curid=1182487", "title": "Sergej Lebeděv", "text": "Sergej Lebeděv\n\nSergej Lebeděv (; * 1981 Moskva) je ruský geolog a spisovatel.\n\nVystřídal několik studií, mimo jiné geologii nebo žurnalistiku, na Moskevské univerzitě, žádné ovšem nedokončil. Účastnil se několika geologických expedic ve střední Asii a v Rusku. Později se stal redaktorem časopisu Pervoje senťabrja. Je autorem několika básní, esejů, dvou filozoficko-sociologických knih a tří románů, jež tvoří trilogii.\n\n"}
{"id": "1182494", "url": "https://cs.wikipedia.org/wiki?curid=1182494", "title": "Evocation I: The Arcane Dominion", "text": "Evocation I: The Arcane Dominion\n\nEvocation I: The Arcane Dominion je třetí studivé album švýcarské folkmetalové kapely Eluveitie.\n"}
{"id": "1182505", "url": "https://cs.wikipedia.org/wiki?curid=1182505", "title": "Gotické umění na Moravě a ve Slezsku (výstava)", "text": "Gotické umění na Moravě a ve Slezsku (výstava)\n\nGotické umění na Moravě a ve Slezsku byla výstava v nových prostorách obrazárny Moravského zemského muzea ve dnech od 31. října 1935 do 31. března 1936. Pro mimořádný zájem byla výstava dvakrát prodloužena. \n\nNámět byl inspirován předchozí aktivitou čelného československého historika umění Eugena Dostála. Přímý námět, koncepce i organizace byly dílem jeho žáka a později také významného představitele dějin umění středověku Alberta Kutala.\n\nVýstava zahrnující několik desítek předmětů gotické dřevěné i kamenné plastiky, knižní i deskové malby byla slavnostně otevřena moravským zemským prezidentem Janem Černým večer před státním svátkem 27. října 1935. Pečlivě připravená a odborně fundovaná, architektonicky skvěle navržená a traktovaná výstava byla rozložena v 10 speciálně upravených sálech obrazárny Moravského muzea. Vrcholem byly široké veřejnosti poprvé představené desky pozdně gotického tzv. Rajhradského oltáře a též (poprvé mimo autentické místo určení v chrámu Nanebevzetí Panny Marie u hradu Veveří) samostatný deskový obraz Madony z Veveří.\n\nVýstava pro svůj přínos vzbudila pozornost i v zahraničí. Mimo jiné ji navštívili hlavní odborníci Uměleckohistorického muzea ve Vídni Ernst Heinrich Buschbeck a Ludwig Baldas. Byla významným stimulačním a inspiračním mezníkem pro další vývoj Československého dějepisu umění a jeho metodiky v obecném smyslu.\n\n"}
{"id": "1182506", "url": "https://cs.wikipedia.org/wiki?curid=1182506", "title": "Římskokatolická farnost Člunek", "text": "Římskokatolická farnost Člunek\n\nŘímskokatolická farnost Člunek je územním společenstvím římských katolíků v rámci jindřichohradeckého vikariátu českobudějovické diecéze.\n\nRoku 1786 byla v Člunku zřízena lokálie a o rok později byl postaven kostel, zasvěcený sv. Janu Nepomuckému. V roce 1856 byla lokálie povýšena na samostatnou farnost.\nFarnost je administrována z Jindřichova Hradce.\n\n"}
{"id": "1182507", "url": "https://cs.wikipedia.org/wiki?curid=1182507", "title": "Domanjševci", "text": "Domanjševci\n\nDomanjševci (maďarsky \"Domonkosfa\") jsou jednou ze šesti vesnic, které tvoří občinu Šalovci, v Pomurském regionu na východě Slovinska. V roce 2002 zde žilo 341 obyvatel, převážně maďarské národnosti.\n\nVesnice se nachází na obou březích říčky Mala Krka, na severovýchodním okraji pohoří Goričko. Rozloha území je 11,58 km². Nadmořská výška v údolí je od 225 do 240 m. Při jižním a severním okraji území však dosahuje zhruba až 300 m n. m.\nV blízkém okolí vesnice jsou pole a sady, dále pak jsou vlhké louky. Na nejvyšších vrcholech jsou lesy, převážně bukové a borové, ve kterých žijí bažanti a jeleni. \nObyvatelstvo pracuje v zemědělství, jak v rostlinné tak i živošišné oblasti. Rozšířeno je včelařství.\nSousedními vesnicemi jsou: Šalovci na severu, Krplivnik na severovýchodě, Lončarovci, Ivanjševci a Središče na jihu, Križevci na západě a Peskovci na severozápadě. Na východě sousedí s obcí Krčica (Kercaszomor) v Maďarsku.\n\n\nDále byly použity:\n\n"}
{"id": "1182510", "url": "https://cs.wikipedia.org/wiki?curid=1182510", "title": "Bucknellova univerzita", "text": "Bucknellova univerzita\n\nBucknellova univerzita () je soukromá liberální umělecká kolej, která se nachází u West Branch Susquehanna River v Lewisburgu ve středu Pensylvánie v USA. Univerzita obsahuje studijní koleje; Colledge of Arts and Sciences (Umělecká a přírodovědní kolej), Škola managementu a College of Engineering (Inženýrská kolej).\n\nNa této škole vystudovalo 50 starostů a 60 veřejnosti známých osob. \n\n17. dubna 1849 poručníci schválili oficiální znak univerzity. Pečeť zobrazuje slunce, otevřenou knihu a mořské vlny. Slunce symbolizuje světlo poznání, zatímco kniha znamená vzdělání a vlny jsou \"vlny života\". Barvy univerzity jsou oranžová a modrá; tyto barvy schválil výbor studentů v roce 1887. Aktuálním maskotem univerzity je bizon. V roce 1923 Dr. William Bartol navrhl toto zvíře právě proto, že univerzita je v blízkosti Buffalo Valley.\n\n’Ray Bucknell, ’Ray Bucknell,\n\n’Ray for the Orange and the Blue,\n\n’Ray, ’Ray, ’Ray, ’Ray,\n\n’Ray for the Orange and the Blue.\n"}
{"id": "1182511", "url": "https://cs.wikipedia.org/wiki?curid=1182511", "title": "Bogislav V. Pomořanský", "text": "Bogislav V. Pomořanský\n\nBogislav V. Pomořanský (německy \"Bogislaw V. von Pommern\", 1318 – mezi 16. říjnem 1373 a 23. dubnem 1374) byl pomořanský vévoda, otec Alžběty Pomořanské, manželky císaře Karla IV.\n\nByl nejstarším synem vévody Wartislava IV. Jeho bratři byli Barnim IV. a Wartislav V., po otcově smrti v roce 1326 společní vládci. Spojili se s králem Kazimírem III. Polským, jehož dcera Alžběta se stala Bogislavovou manželkou. Když Alžběta v roce 1361 zemřela, tak se v roce 1362 Bogislav oženil s Adélou, dcerou Arnošta I. Brunšvicko-Grubenhagenského.\n\nSmrt Barnima v roce 1366 zapříčinila spory mezi Bogislavem a Wartislavem, jež byly urovnány v roce 1368 rozdělením Pomořanska mezi Bogislava V., Wartislava V. a Barnimovy syny, Bogislava VI. a Wartislava VI. Bogislav získal většinu Pomořanska-Wolgast, Wartislav Neustettin, a Barnimovi synové získali Severo-západní Pomořansko s Rujánou a Uznojem.\n\nBogislavova dcera Alžběta se v roce 1363 provdala za císaře Karla IV., s nímž Bogislav v roce 1370 uzavřel spojenectví. Zemřel roku 1373 či 1374 a byl pohřben v premonstrátském klášteře Belbuck.\n"}
{"id": "1182513", "url": "https://cs.wikipedia.org/wiki?curid=1182513", "title": "Swoboda", "text": "Swoboda\n\nNázev či jméno Swoboda je pravopisnou variantou názvu či jména Svoboda. Vyskytuje se v jazykovém prostředí, ve kterém je (na rozdíl od současné češtiny) běžně používané písmeno w. Z tohoto důvodu se vyskytuje především v Rakousku, Německu, Polsku a v anglicky hovořících zemích. Stejně jako v případě příjmení Svoboda odkazuje na svobodný status nositele. Může znamenat:\n\n\n\n\n"}
{"id": "1182515", "url": "https://cs.wikipedia.org/wiki?curid=1182515", "title": "Ernst Swoboda", "text": "Ernst Swoboda\n\nErnst Swoboda (18. června 1879 Tachov – 24. dubna 1950 Vídeň) byl německý právník, soudce a profesor civilního práva na několika německých univerzitách. Byl aktivním členem nacistické strany.\n\nPocházel z rodiny „staroliberálního“ poslance a tachovského starosty Heinricha Swobody, absolvoval gymnázium ve Stříbře a poté studoval práva v Praze, Innsbrucku a Štýrském Hradci. Pak působil jako okresní soudce, v roce 1919 se habilitoval v oboru občanského práva na univerzitě ve Štýrském Hradci a o pět let později zde byl jmenován profesorem. Později se roku 1933 stal profesorem také na Německé univerzitě v Praze, kde vedl katedru soukromého a občanského procesního práva.\n\nVe svém díle se nejvíce zabýval obecným zákoníkem občanským (ABGB), dokázal zásadní vliv Kantových myšlenek na vypracování této kodifikace občanského práva. Prosazoval základní principy, které zákon obsahoval a které podle jeho názoru měly nahrazovat případné mezery v právu, a když byl např. pozván do rekodifikačních komisí, které měly připravit osnovu nového československého občanského zákoníku, odporoval některým představám o možné retroaktivitě nových zákonů.\n\nPo nástupu nacistů v Německu se Ernst Swoboda stal členem Sudetoněmecké strany, opustil své původní liberální směřování a do svého díla naopak čím dál více zapojoval ideologii nacismu. Spolupracoval také na vypracování návrhů zákonů, které měly sudetským Němcům zajistit v rámci Československa co nejširší autonomii. Na sklonku 30. let z obavy před reakcí československé vlády na svou politickou činnost raději odešel do Vídně, kde přednášel na univerzitě a dále se účastnil aktivit různých nacistických organizací.\n"}
{"id": "1182517", "url": "https://cs.wikipedia.org/wiki?curid=1182517", "title": "Nolan North", "text": "Nolan North\n\nNolan Ramsey North (*31. října 1970, New Haven, Connecticut) je americký herec a dabér. Svůj hlas propůjčil postavám, jako je například Nathan Drake z herní série \"Uncharted\", Desmond Miles z her \"Assassin's Creed\", David z \"The Last of Us\", Ghost z \"Destiny\" nebo také Deadpool z filmového universa Marvel Comics.\n\nNež se dal na dráhu sólových komických vystoupení a hraní, specializoval se na žurnalistiku a téměř rok pracoval jako reportér v New Jersey. Po krátké zastávce v New Yorku, kde začal svou hereckou kariéru, se přestěhoval do Hollywoodu. Zde byl obsazen v seriálu \"Port Charles\" do role Dr. Chrise Ramsey. Během natáčení se začal věnovat hlasovému herectví a motion capture, což vedlo k ukončení seriálu.\n\nV roce 2007 svůj hlas propůjčil postavě Nathana Drakea ve hře \"\", což patří k jeho nejvýznamnějším rolím. V zobrazování této postavy pokračoval v \"\" (2009) a \"\". V roli Nathana Drakea se znovu objeví již v květnu roku 2016.\n\nPři rozhovoru s The Guardian zmínil, že mimo jiné musel při hraní Nathana používat hodně představivosti, neboť při motion capture je používáno minimální množství rekvizit a člověk „musí být ochotný udělat ze sebe pitomce“. Díky svým mimořádně zpracovaným rolím v úspěšných herních sériích je v herním průmyslu známý jako „ten pravý protagonista“.\n\nNa udílení videoherních cen \"The Game Awards\" za roku 2016 získal ocenění v kategorii Nejlepší herecký výkon za postavu Nathana Drakea ve hře \"\".\n"}
{"id": "1182523", "url": "https://cs.wikipedia.org/wiki?curid=1182523", "title": "Leon Bondy", "text": "Leon Bondy\n\nLeon Bondy, \"též\" Leon Gottlieb Bondy (26. července 1860 Praha – 12. listopadu 1923 Praha) byl rakouský a český podnikatel, činitel Obchodní a živnostenské komory.\n\nNarodil se jako druhorozený syn do pražské židovské rodiny. Jeho otec Bohumil Bondy (*1832) byl majitel železářské firmy a obchodník s železářskými výrobky, matkou byla Simonetta, rozená Wienerová (*1829). Leon vystudoval strojnictví na ČVUT v Praze a hutnictví na Vysoké škole báňské v Lubně. Po ukončení studií v letech 1885–1887 tři roky cestoval po Evropě a Americe. Roku 1887 spolu s bratrem Ottou (*1829) převzal od otce Bohumila Bondyho železářskou firmu, protože ten se věnoval politice. Železárnu rozšířili a přejmenovali na \"Továrnu L. G. Bondyho\". Firma sídlila jednak v areálu Bubenského nábřeží (po jeho úpravě v Bubenské ulici čp. 392) v Holešovicích-Bubnech, a dále expandovala do Bosny, kde se ve výrobní pobočce v Zenici firma specializovala na železniční kolejnice a ocelové mostní konstrukce. Vyráběla dále traverzy, strojní díly, pohonné mechanismy, železniční podvozky, taženou tyčovinu a další sortiment. V letech 1900–1918 ji vedl spolu s bratrem, po převratu v roku 1918 ji přeměnili v akciovou společnost Ferra.\n\nS manželkou Marií, rozenou Krulišovou, vychovávali tři syny, Vladimíra (*1892), Karla (*1894) a automobilového závodníka Miloše Ottu (*1895). Bydleli v Praze, jednak na Příkopech v klasicistním paláci čp. 853/II U Černé růže, který pro dvougenerační rodinu v letech 1884–1886 dal adaptovat otec Bohumil Bondy, a vybavil jej dodnes dochovanými mřížemi a zábradlím z vlastní továrny a novorenesančními malbami Josefa Fanty v interiérech prvního patra. Roku 1919 Leon zakoupil ve Slapech zámek, který dal zbořit a na jeho místě si postavil rodinné sídlo. Druhé pražské sídlo měli Bondyovi v Bubenči ve vile Na Zátorce, kde Leon zemřel náhle, na infarkt. Je pohřben v rodinné hrobce na Novém židovském hřbitově v Praze-Žižkově. Část rodiny počátkem 2. světové války emigrovala, přeživší se v Praze po 2. světové válce dali přejmenovat.\n\nV roce 1898 spoluzaložil Českou průmyslovou banku, přátelil se pravicovými politiky, například s Karlem Kramářem. Publikoval národohospodářské stati pod pseudonymem \"V. Železný\". Roku 1902 vstoupil do Obchodní a živnostenské komory v Praze, od roku 1903 byl zvolen jejím prozatímním předsedou, v letech 1910–1923 viceprezidentem pražské pobočky Obchodní a živnostenské komory, kde posiloval český element. Od roku 1908 byl členem správní rady Rakouského Lloydu, jehož lodi přepravovaly Bondyho výrobky z Terstu do Bosny.\n\nLeon zdědil po otci sbírku uměleckořemeslných památek (zejména kovářských prací, železné litiny a zvonů), kterou významně rozšířil také o památky gotického a renesančního sochařství, zbraně, keramiku a zejména sklo. Z této sbírky od roku 1897 pravidelně daroval jednotlivé kusy do Uměleckoprůmyslového muzea v Praze, v němž byl od roku 1903 členem kuratoria. Celou sbírku roku 1923 prozíravě deponoval v muzeu.\nPár železářských prací a jeden model daroval také do Národního muzea v Praze. Jádro sbírky zdědili synové a synovec Oskar, majitel cukrovaru ve Zdicích, který přesídlil do Vídně, o jeho osudu za války není nic známo.\n\nZ titulu své funkce předsedy se Leon Bondy roku 1908 organizačně podílel na výstavě k 50. výročí vzniku Obchodní a živnostenské komory, která se s mediálním úspěchem konala v budově Lapidária na Výstavišti v Praze VII – Holešovicích-Bubnech, a skončila velkým finančním schodkem.\n\n\n"}
{"id": "1182525", "url": "https://cs.wikipedia.org/wiki?curid=1182525", "title": "Silver Side Up", "text": "Silver Side Up\n\nSilver Side Up je třetí studiové album kanadské rockové skupiny Nickelback. Album bylo vydáno dne 11. září 2001 přes vydavatelství Roadrunner Records. Na pomoc při nahrávání si skupina pozvala producenta Ricka Parashara, známého pro svou spolupráci se skupinami jako Temple of the Dog nebo Pearl Jam. Z tohoto alba pochází největší hit skupiny, \"How You Remind Me\", který přinesl skupině velký počet ocenění a celosvětovou popularitu. Album dosáhl # 2 v prestižním žebříčku Billboard 200 zaujal #1 v žebříčcích v Kanadě, v Irsku, na Novém Zélandu av Spojeném království. Kromě toho, že album v mnoha zemích získal zlatou a platinovou desku, v Kanadě byl oceněn 8x, v USA 6x, a ve Velké Británii a na Novém Zélandu 3× platinovou deskou. Album se také dostal na #26 v žebříčku magazínu \"Q\" v kategorii Recordings of The Year. Celkový počet prodaných kopií alba překročil 14,1 milionu kusů. V roce 2010 bylo album časopisem \"Billboard\" zařazen na #47 v žebříčku \"200 nejlepších alb desetiletí\".\n\nNěkolik skladeb, které se objevily na albu byly nahrány už během nahrávání jejich předchozího alba \"The State\" z roku 1998 společně s producentem Dale Penerom. Skladby jako \"Money Bought\", \"Where Do I Hide\" či \"Hangnail\" byly prezentovány již během turné propagujícího předchozí album. Skupina pokračovala v práci na novém materiálu začátkem léta roku 2001. Nahrávání se konalo v prestižním studiu London Bridge Studio v Seattlu, kde nahrávali svá alba takové skupiny jako Alice in Chains, Soundgarden či Zakk Wylde. Nahrávání trvalo do konce června. Na album se nakonec dostalo 10 skladeb, z nichž jedna je nová verze skladby \"Just For\" z alba \"Curb\" z roku 1996.\n\nSkupina pozvala k nahrání producenta Randyho Staub, který je známý spoluprací se skupinami jako Metallica nebo U2. Zvukovým inženýrem byl Joe Moi a jeho asistentem byl Pat Sharman. Nahrávání alba trvalo 5 měsíců. Mastering alba byl pověřen George Marino ve studiu Sterling Sound.\n\nAlbum \"Silver Side Up\" obsahuje prvku jižanského blues, hitového a melodického heavy metalu ve stylu úspěchů skupiny Metallica z období alb \"Load\" a \"ReLoad\", a lze v něm slyšet i hard rock ve stylu skupiny Aerosmith a melodický post-grunge zvuk. V baladě \"Good Times Gone\" lze slyšet americký country rock, kde se představuje zpěvák Ian Thorney. Skupina si ale stále zachovává melodické kytarové riffy, spojené se sóly a jemnějšími refrény. V albu slyšet i větší vliv žánrů post-grunge a alternativní metal. Charakteristika skladeb na albu je poezie-refrén, a kontrast mezi klidnými a tichými verši a hlasitými, dynamickými, opakovanými refrény. Někteří recenzenti srovnávají sílu a dynamiku alba \"Silver Side Up\" s albem \"Appetite For Destruction\" od skupiny Guns N' Roses.\n\nPremiéra alba se konala dne 11. září 2001. O necelé dva týdny bylo album vydán ve Velké Británii. Pilotní singl alba byl \"How You Remind Me\". Skupina začíná turné a poprvé koncertuje v Evropě a Japonsku. Koncerty ve Spojených státech otevírá skupina Alice in Chains, která vystupuje jako host na koncertě v Rexall Place v Edmontonu v skladbě \"It Is not Like That\". Toto vystoupení bylo nahrané na DVD skupiny s názvem \"Live at Home\". Celkově skupina během dvou let intenzivního koncertování zahrála 245 koncertů v Evropě a Asii. Bylo to první turné takové velikosti, které až do vydání alba \"Silver Side Up\" se konalo pouze v Kanadě. Turné bylo oficiálně rozděleno do devíti etap. První etapa začala dne 16. ledna koncertem ve Victorii s celkem 17 koncertů (16 v Kanadě a 1 v USA). První etapa skončila dne 6. února v Montréalu. Druhá etapa začala dne 12. února koncertem v Londýně a celkově zahrnovala 23 koncertů po Evropě. Skončila v Mnichově dne 18. března. Poslední devátá etapa turné se konala v Evropě. Začala dne 20. listopadu koncertem v Hamburku a skončila 4. prosince koncertem v Dublinu v Irsku.\n\nAlbum získal obrovský úspěch. Pilotní singl \"How You Remind Me\" dosáhl # 1 v prestižním žebříčku Billboard Hot 100 a dosáhl vrcholové pozice v hitparádách mnoha zemí, mimo jiné v USA, v Kanadě, v Rakousku, v Dánsku, v Irsku a v Polsku. Singl se stal také nejhranějším rockovým singlem v rozhlasových stanicích po celém světě v roce 2002. Singl získal 2x platinu v Austrálii a zlato v Belgii, Rakousku, Německu, Švýcarsku, Velké Británii a ve Spojených státech. Samotný album dosáhl # 1 v žebříčcích v Kanadě, Rakousku, Irsku a na Novém Zélandu. Dosáhl také # 2 v prestižním žebříčku Billboard 200. Album získal 8× platinu v Kanadě za prodej 800,000 kopií a platinu v Austrálii, Rakousku a Nizozemsku. Album získal také 3× platinu ve Velké Británii a také 6× platinu ve Spojených státech od asociace RIAA v dubnu roce 2005. Do 27. května 2006 se celosvětově prodalo více než 5 milionů kopií alba a do dnešního dne se prodej pohybuje nad 10 milióny kopií. Společně s albem \"All The Right Reasons\" se stal nejlépe se prodávajícím albem v historii skupiny Nickelback. Dne 28. února 2009 byl v USA zaznamenán prodej alba v hodnotě 5,398,200 kopií a 13. června 2009 se prodej zvýšil už na 5,421,137 kopií.\n\nDne 11. srpna 2005 vydavatelství Roadrunner Records vydalo reedici alba \"Silver Side Up\" s bonusovým DVD s koncertem \"Live at Home\", které se objevilo na trhu 29. října 2002. Vydavatelství globální vydalo reedici dne 11. srpna 2005. Dodatečně jsou na DVD zahrnuty multimediální materiály a videa skupiny. Zvuk koncertu byl nahrán ve formátu 5.1 Surround Sound. Na albu je jako bonus skladba \"Hero\" nahrána Chadem Kroegerem a Josey Scottem.\n\nNickelback\n\nStudioví hudebníci\n\nProdukce\n\n\n"}
{"id": "1182529", "url": "https://cs.wikipedia.org/wiki?curid=1182529", "title": "Tobiáš Josef Antonín Seeman", "text": "Tobiáš Josef Antonín Seeman\n\nTobiáš Josef Antonín Seeman (1679, Valkeřice – 16. ledna 1750, Lysá nad Labem) byl hofmistr na hraběcím dvoře Františka Antonína Šporka. Seemanovy \"Deníky (Kalendáře)\" s podrobným itinerářem Františka Antonína Šporka, z nichž se část dochovala, jsou pro současné historiky důležitým pramenem informací o životě hraběte Šporka a době v níž žil. \n\nOba rodiče Tobiáše Josefa Antonína Seemana pocházeli z Valkeřic: otec Heinrich Seeman (asi 1630–1693), matka Eva, rozená Sanderová, pocházela z rodiny místního učitele. Ze sňatku Heinricha Seemana a Evy Sanderové, k němuž došlo 1660, se narodilo celkem 11 dětí, Tobiáš Josef Antonín byl nejmladším potomkem Seemanových. Dva Tobiášovi sourozenci, Kryštof (nar. 1662) a Daniel (nar. 1674) ve Valkeřicích založili rodiny. Tobiáš Seeman pocházel z jazykově německého prostředí. Valkeřice byly až do roku 1945 obcí, kde prakticky nežilo žádné české obvyvatelstvo: přes 99% německého obyvatelstva, což bylo i v poměru k ostatním obcím dnešního Ústeckého kraje neobvyklé. Česky se Tobiáš Seeman také naučil, ale až později, když vstoupil do Šporkových služeb. Do panské služby vstoupili i další obyvatelé barokních Valkeřic a podobně jako Tobiáš Seeman za hrabětem odešli do Lysé nad Labem. \n\nS hrabětem Šporkem se Tobiáš Seeman seznámil ve Valkeřicích nebo v Konojedech na začátku 18. století, protože v roce 1705 již žil v Lysé nad Labem, kde se hrabě Špork zdržoval trvale. Začínal jako nižší úředník na statku Valkeřice, který patřil ke konojedskému panství hraběte Františka Antonína Šporka. Přesné zprávy o pobytech hraběte Šporka na loveckém zámečku ve Valkeřicích jsou známy jen díky Šporkově itineráři od Tobiáše Seemana ve formě Deníků (Kalendářů). Tobiáš Seeman se v Lysé nad Labem 1706 oženil s Barborou Ester Františkou Žehuňskou. Žehuňští pocházeli z Poděbrad a dosáhli rytířského titulu. Názory, kolik měl Seemann s Barborou Žehuňskou nějaké potomky, se různí. Sám Seeman se zmiňuje pouze 1731 o synovi jménem František, že vstoupil do cisterciáckého kláštera v Sedlci u Kutné Hory a přijal řádové jméno Otto. Ve 20. letech 17. století se Tobiáš Seeman zdržoval především v Kuksu jako kapelník Šporkova hudebního ansámblu, včetně toho, že sám komponoval, a od dubna 1726 zastával i funkci hofmistra dvora. Tehdy v Kuksu pracoval i Tobiášův příbuzný Andreas Seeman, malíř. Stejné pozice, jaké Tobiáš Seeman zastával za Františka Antonína Šporka, zastával i pro jeho dědice Františka Karla Rudolfa Sweerts-Šporka (1688–1757). Sweerts-Šporkové trávili většinu času opět v Lysé nad Labem. Z let 1727–1747 se dochovaly prakticky souvislé deníkové Seemanovy zápisy o životě u hraběcího dvora. Tobiáš Seeman zemřel 16. ledna 1750 v Lysé nad Labem.\n\n"}
{"id": "1182535", "url": "https://cs.wikipedia.org/wiki?curid=1182535", "title": "V (album, Wavves)", "text": "V (album, Wavves)\n\nV je páté studiové album americké rockové skupiny Wavves. Vyšlo v říjnu roku 2015 (vydavatelství Ghost Ramp a Warner Bros. Records) a jeho producentem byl Woody Jackson. Vedle členů kapely se na nahrávce podílelo několik dalších hudebníků, mezi něž patří také bubeník Deantoni Parks. Obsahuje celkem jedenáct písní. V hitparádě Billboard 200 se umístilo na 133. příčce.\n"}
{"id": "1182536", "url": "https://cs.wikipedia.org/wiki?curid=1182536", "title": "Volchonka (stanice metra v Moskvě)", "text": "Volchonka (stanice metra v Moskvě)\n\nVolchonka () je projektovaná stanice Kalininsko-Solncevské linky moskevského metra. Stanice se nachází na stejnojmenné ulici, lze z ní přejít na stanici Kropotkinskaja Sokolničeské linky. Otevření stanice je plánováno v roce 2020.\n\n"}
{"id": "1182540", "url": "https://cs.wikipedia.org/wiki?curid=1182540", "title": "Pit (řeka)", "text": "Pit (řeka)\n\nPit (anglicky: \"Pit River\") je řeka v Kalifornii ve Spojených státech. Proudí ze severovýchodní části státu do nížiny zvané Centrální údolí. Společně s řekami Klamath a Columbia je jedinou americkou řekou, která překonává Kaskádové pohoří. \n\nPit je nejdelším přítokem řeky Sacramento, se kterou se stéká ve vodní nádrži Shasta Lake, původně asi 6 km od přehradní hráze. Hlavní tok je dlouhý 333 km ale měřeno od nejdelšího z pramenů Pitu, část vody urazí do soutoku se Sacramentem 507 km. \n\nŘeka odvodňuje relativně řídce osídlenou oblast vulkanické vrchoviny, stáčí se k jihu přes jižní cíp Kaskádového pohoří do hlubokého kaňonu severovýchodně od města Redding. Jméno pochází od děr (\"pit\" = anglicky jáma), které hloubili indiáni kmene Achumawi jako pasti na zvěř, chodící se napít k řece. \n\nJe velmi oblíbená pro muškaření a na svém dolním toku i pro rafting, zároveň je využívána k výrobě elektřiny a to především na přehradách Shasta a na soutoku řek Pit a Fall. Kromě toho má nemalý význam pro zavlažování.\n"}
{"id": "1182544", "url": "https://cs.wikipedia.org/wiki?curid=1182544", "title": "287 (číslo)", "text": "287 (číslo)\n\nDvě stě osmdesát sedm je přirozené číslo, které následuje po čísle dvě stě osmdesát šest a předchází číslu dvě stě osmdesát osm. Římskými číslicemi se zapisuje CCLXXXVII.\n\n\n\nSilnice II/287 je česká silnice II. třídy vedoucí na trase Jablonec nad Nisou – Pěnčín – silnice I/10\n\n\n"}
{"id": "1182550", "url": "https://cs.wikipedia.org/wiki?curid=1182550", "title": "Naomi Grossmanová", "text": "Naomi Grossmanová\n\nNaomi Grossmanová (* 2. února 1975 Denver) je americká herečka, scenáristka a producentka. Známá se stala rolí Pepper v druhé a čtvrté řadě seriálu \"American Horror Story\".\n\nNaomi se narodila v Denveru v Coloradu. V mládí účinkovala v divadelních představeních. Po vystudování střední školy v Argentině Naomi vystudovala Severozápadní univerzitu. Byla členkou improvizační a komediální skupiny The Groundlings v Los Angeles, a nakonec chtěla účinkovat v Saturday Night Live. Když odešla ze skupiny, začala učit španělštinu a vzdala se herecké kariéry.\n\nNaomi na začátku svojí kariéry v roce 1990 vystupovala v malých televizních rolí spolu s komerčními a divadelními vystoupeními.\n\nNaomi v roce 2012 dělala konkurz na roli do seriálu \"American Horror Story: Asylum\" Naomi dostala roli Pepper, která měla mikrocefálii a proto si musela oholit hlavu. V roce 2014 se Naomi vrátila do čtvrté řady seriálu \"American Horror Story\", která nese podnázev \"Freak Show\".\n"}
{"id": "1182555", "url": "https://cs.wikipedia.org/wiki?curid=1182555", "title": "O-I", "text": "O-I\n\nO-I byl japonský projekt super těžkého tanku z druhé světové války. Konstrukce byla zajímavá množstvím lehčích dělových věží. Byl postaven pouze jeden prototyp bez věže, který se nikdy nezúčastnil boje.\n"}
{"id": "1182558", "url": "https://cs.wikipedia.org/wiki?curid=1182558", "title": "Iveco Urbanway 10M", "text": "Iveco Urbanway 10M\n\nIveco Urbanway 10M je nízkopodlažní městský autobus vyráběný společností Iveco Bus, nástupce autobusu Irisbus Citelis 10.5M. Jedná se o zkrácenou verzi autobusu Iveco Urbanway 12M, který byl představen v roce 2013. Urbanway 10M je produkován ve dvou- nebo ve třídveřové variantě, přičemž dvoudveřová verze disponuje 26 místy k sezení, třídveřová jich má o pět méně. Vůz je vybaven buď dieselovým motorem Iveco Tector 7 o výkonu 210 kW, nebo motorem Iveco Cursor 8 CNG (213 kW) poháněným stlačeným zemním plynem, který je uložen ve čtyřech nádržích na střeše vozidla.\n\nUrbanway 10M byl představen v květnu 2013 na veletrhu UITP v Ženevě společně s celou novou produktovou řadou značky Iveco Bus. V prodeji je od začátku roku 2014. Je vyráběn v závodě Iveco Czech Republic ve Vysokém Mýtě a v závodě ve francouzském Annonay. V Česku je provozován například v Jablonci nad Nisou, Opavě, Táboře nebo v Chomutově.\n"}
{"id": "1182560", "url": "https://cs.wikipedia.org/wiki?curid=1182560", "title": "Krisztián Németh (1975)", "text": "Krisztián Németh (1975)\n\nKrisztián Németh (* 5. dubna 1975, Dunajská Streda, Československo) je bývalý slovenský fotbalový obránce a reprezentant. Mimo Slovensko působil na klubové úrovni v Maďarsku v klubu FC Tatabánya. Po skončení hráčské kariéry se stal trenérem.\n\nJe fotbalovou legendou slovenského klubu DAC Dunajská Streda, hrál zde v mládeži, v A-mužstvu a působil tady i jako trenér a sportovní ředitel. Jeho manželka Lívia je nejlepší házenkářka Slovenska za rok 2002. Spolu mají 2 syny, Attilu a Leventeho.\n\n\nJeho otec byl tělocvikář a trenér. Krisztián vyrůstal v obci Orechová Potôň v okrese Dunajská Streda na jihu Slovenska, kde s ostatními chlapci často hrával kopanou, ale věnoval se i dalším sportům (např. atletice). V 15 letech se dostal do klubu DAC Dunajská Streda, kde hrál mládežnickou ligu pod vedením trenérů Jákliho, Kalmára, Lelkesa, Grajcára a dostal se i do A-týmu. Později odešel na studia na Fakultu tělesné výchovy a sportu do Bratislavy, kde nastoupil ve svých 19 letech ve slovenské druhé lize za B-tým Slovanu Bratislava. Poté hrál krátce za FK VTJ Koba Senec. Po návratu do Dunajskej Stredy se stal členem A-mužstva DACu, nastupoval převážně v obraně. Mezi jeho spoluhráče patřili Árpád Gögh, Mikuláš Radványi, Béla Balla, Igor Szkukalek, Balázs Borbély, z trenérů jej vedli např. Ladislav Škorpil a Ladislav Kuna.\n\nV letech 2001–2002 nastupoval za tým Družstevník Báč, následovalo angažmá v FC Rimavská Sobota (zde vyhrál s týmem slovenskou druhou ligu). V roce 2005 si vyzkoušel své první zahraniční angažmá v maďarském klubu FC Tatabánya, kde jej trénoval Tibor Sisa. V roce 2006 byl již zpět na Slovensku v klubu Matador Púchov, kde hrál pod vedením českého trenéra Pavla Vrby. V letech 2006–2011 hrál opět v DAC Dunajská Streda, kde zakončil hráčskou kariéru.\n\nV A-mužstvu Slovenska debutoval 2. 12. 2004 na thajském turnaji King's Cup v Bangkoku proti domácí reprezentaci Thajska (remíza 1:1). Byl to jeho jediný start ve slovenském národním týmu.\n\nPo skončení hráčské kariéry se začal věnovat trenéřině. V klubu DAC Dunajská Streda působil na různých trenérských postech (jako asistent, hlavní kouč i sportovní ředitel).\n\n"}
{"id": "1182565", "url": "https://cs.wikipedia.org/wiki?curid=1182565", "title": "Krisztián Németh", "text": "Krisztián Németh\n\nJméno a příjmení Krisztián Németh náleží těmto lidem:\n\n"}
{"id": "1182567", "url": "https://cs.wikipedia.org/wiki?curid=1182567", "title": "Aubréville", "text": "Aubréville\n\nAubréville je francouzská obec v departementu Meuse v regionu Grand Est. Žije zde obyvatel. \n\n\n"}
{"id": "1182568", "url": "https://cs.wikipedia.org/wiki?curid=1182568", "title": "Ideonella sakaiensis", "text": "Ideonella sakaiensis\n\nIdeonella sakaiensis je bakterie z rodu \"Ideonella\" a čeledi \"Comamonadaceae\". Objevena byla poblíž japonské továrny na recyklaci plastových lahví. Popsána byla v časopise Science v březnu 2016.\n\nIdeonella sakaiensis je pomocí dvou enzymů schopna štěpit polyethylentereftalát na dva monomery, kyselinu tereftalovou a ethylenglykol. Produkty štěpení se pak živí, využívá je jako svůj hlavní zdroj uhlíku. Přitom PET je biologicky velmi odolný: zatím se podařilo nalézt jen několik málo druhů hub, které ho dokáží rozložit.\n"}
{"id": "1182570", "url": "https://cs.wikipedia.org/wiki?curid=1182570", "title": "Legendreův vzorec", "text": "Legendreův vzorec\n\nLegendreův vzorec dovoluje vypočítat nejvyšší exponent u prvočísla formula_1, kde formula_1 umocněné na tento exponent ještě dělí číslo formula_3 (faktoriál přirozeného čísla formula_4). Jedná se v podstatě o výpočet p-adické valuace čísla formula_3.\n\nPomocí Legendreova vzorce lze dokázat například nekonečnost počtu prvočísel.\n\nBuď formula_6, formula_7 prvočíslo, které dělí formula_3. Potom\n\nformula_9, kde formula_10, tj. formula_11.\n\nKde formula_12 je exponent u prvočísla formula_1, sčítance sumy jsou uzavřeny v dolní celé části.\n\nOdvození vzorce si ukážeme na následujícím příkladu:\n\nNajděte formula_14.\n\nTzn. najděte takové formula_15, že formula_16 dělí formula_17, formula_18 nedělí formula_17.\n\nformula_20\n\nMáme zde tedy formula_21 dvojek z násobků čísla 2. Musíme ale zahrnout i další dvojky, z násobků čísel 4, 8...\n\nformula_22\n\nDále zde je tedy formula_23 dvojky z násobků čísla 4.\n\nformula_24\n\nPodobně jsou zde formula_25 dvojky z násobků čísla 8 a formula_26 dvojka z násobků čísla 16.\n\nV součtu je zde tedy tento počet dvojek:\n\nformula_27\n\nZávěr: formula_28 dělí formula_17, formula_30 ale už nedělí formula_17.\nOdtud již plyne výše zmíněný Legendreův vzorec.\n\nCo se týče počtu sčítanců:\n\nformula_32\n\nProtože nerovnosti vyhovuje pouze jediné formula_33.\n\nKolika nulami končí dekadický zápis čísla formula_34 ?\n\nŘešení: Zadání lze vyslovit také takto: Kolik je v čísle formula_34 obsaženo desítek, tedy pětek a dvojek současně?\nDvojek bude samozřejmě více než pětek, proto nám stačí zjistit počet pětek, tedy formula_36.\n\nformula_37, kde formula_38\n\nformula_39\n\nformula_40\n\nZávěr: Číslo formula_34 má 5786 cifer, z nichž 502 posledních jsou nuly.\n\nOdhad používáme pro zjednodušení výpočtů, avšak za cenu přesnosti. Pro velká čísla totiž může být výše zmíněný vzorec příliš komplikovaný pro výpočet.\n\nPro odhad platí vzorec:\n\nformula_42\n\npřičemž rovnost nastane právě tehdy, když formula_43.\n\nOdhad pro formula_36 z výše zmíněného řešeného příkladu:\n\nformula_45\n\nCož je velmi dobrý odhad čísla 502.\n\nformula_46\n\nPravá strana nerovnice je zároveň součtem geometrické řady s kvocientem formula_47.\n\nZ toho získáme:\n\nformula_48 pro formula_49\n\nPro formula_43 jsou všude výše místo nerovností rovnosti. Naopak například pro formula_51 je poslední nerovnost ostrá.\n\nBuď formula_6, formula_7 prvočíslo, které dělí formula_3. Buď\n\nformula_9, kde formula_10, tj. formula_11.\n\nPotom\n\nformula_58\n\nkde formula_59 je ciferný součet čísla formula_4 zapsaného v soustavě o základu formula_1.\n\nformula_62\n\nformula_63\n\nOdtud\n\nformula_64\n\nPřirozené číslo formula_4 lze v libovolné soustavě o základu formula_1 zapsat jako:\n\nformula_67\n\nkde formula_68, tj. formula_69.\n\nPlatí tedy\n\nformula_70\n\nformula_71\n\nSčítance této sumy vypadají následovně:\n\nformula_72\n\nformula_73\n\nformula_74\n\nformula_75\n\nTakže platí:\n\nformula_76\n\nformula_77\n\nformula_78\n\nNyní můžeme vidět, že první člen v hranaté závorce je roven číslu formula_4 a druhý člen je roven číslu formula_59, jak jsou tato čísla rozepsána výše. Proto platí\n\nformula_58\n\nNajděte všechna přirozená čísla formula_4, pro která formula_83 dělí formula_3.\n\nŘešení: Tato situace nastane tehdy, když formula_85.\n\nPřitom víme, že formula_86.\n\nJde tedy o to, kdy formula_87, tj. formula_88.\n\nMožnost formula_89 implikuje formula_90, ale potom formula_91.\n\nMožnost formula_92 nastává právě tehdy, když formula_93 pro libovolné formula_94.\n\nDá se snadno ověřit, že platí následující vztahy:\n\nformula_95 (protože pro prvočísla v rozkladech čísel a, b platí formula_96)\n\nformula_97 (podobný důkaz)\n\nDokažte, že pro libovolná čísla formula_98, formula_4 a prvočíslo formula_1 platí:\n\nformula_101\n\nŘešení:\n\nformula_102\n\nPro důkaz předpokládejme, že je počet prvočísel konečný. Potom pro každé přirozené číslo n musí platit podle De Polignacova vzorce pro součin přes všechna prvočísla p:\n\nformula_103\n\nPodle definice Legendreova vzorce také platí:\n\nformula_104\n\nOdtud vyplývá, že:\n\nformula_105\n\nZ toho by ovšem vyplynul nepravdivý výrok, že:\n\nformula_106\n"}
{"id": "1182577", "url": "https://cs.wikipedia.org/wiki?curid=1182577", "title": "Milan Nápravník", "text": "Milan Nápravník\n\nMilan Nápravník (28. května 1931 Havlíčkův Brod – 27. října 2017 Kolín nad Rýnem) byl český spisovatel, redaktor, sochař a fotograf, představitel surrealismu.\nVystudoval reálné gymnázium v pražské Michli (1951) a poté dramaturgii na pražské FAMU (1952–1957). Po studiích začal spolupracovat s Československou televizí, kde se v roce 1960 stal dramaturgem redakce vysílání pro děti a mládež. Od roku 1966 byl redaktorem. Stál u zrodu televizních Večerníčků. \n\nKoncem 50. let 20. století začal spolupracovat se surrealistickým okruhem soustředěným kolem Vratislava Effenbergera. Psal básně a teoretické texty. Vystoupil na přednáškách pořádaných tímto názorovým sdružením v roce 1963 v kavárně Mánesa v Praze. Později spolupracoval s okruhem literátů a výtvarníků sdružených kolem časopisu Tvář.\n\nPo sovětské okupaci roku 1968 emigroval, nejprve do Západního Berlína, později do Francie, od roku 1970 žil v Německu, v Kolíně nad Rýnem pracoval jako rozhlasový redaktor. V 80. letech se začal živit jako malíř, sochař a umělecký fotograf ve svobodném povolání. Procestoval v té době též Indonésii, kde prováděl soukromý etnologický výzkum. Spolu s Heribertem Beckerem připravil v roce 1978 v bochumském Kunstmuseu velkou surrealistickou výstavu \"Imagination\". Od roku 1989 žil a pracoval střídavě v Praze a Kolíně nad Rýnem. \n\n"}
{"id": "1182579", "url": "https://cs.wikipedia.org/wiki?curid=1182579", "title": "Římskokatolická farnost Uherský Ostroh", "text": "Římskokatolická farnost Uherský Ostroh\n\nŘímskokatolická farnost Uherský Ostroh je územní společenství římských katolíků s farním kostelem svatého Ondřeje v děkanátu Uherské Hradiště.\n\nPrvní písemná zmínka o obci pochází z roku 1286. Zřejmě brzy po jeho založení byl vybudován původní kostel. Ten byl v polovině 18. století zbořen a na jeho místě byl postaven v letech 1751 až 1758 dnešní farní kostel svatého Ondřeje.\nK březnu 2016 je farářem R. D. Mgr. Karel Šenk.\nVe farním kostele se bohoslužby konají kromě úterý každý den. .\n\nPravidelně se konají duchovní obnovy, biblické hodiny, setkání společenství, výuka náboženství, při bohoslužbách zpívá schola mládeže i chrámový sbor. Farnost je zapojena do projektu Noc kostelů. \n\nOd roku 2008 pořádá farnost farní ples.\n\n"}
{"id": "1182581", "url": "https://cs.wikipedia.org/wiki?curid=1182581", "title": "Matice GE", "text": "Matice GE\n\nGE matice, známá také pod názvy multifaktorová analýza nebo matice McKinsey, je nástrojem využívaným ve strategickém managementu i marketingu pro vnitřní analýzu. Byla vyvinuta v 70. letech 20. století společností McKinsey & Company pro General Electric. Hlavním důvodem pro vznik byla nedostatečnost matice BCG. Oproti této matici má GE matice nespornou výhodu vícefaktorové portfoliové matice. Pro komplexní posouzení situace ve společnosti je totiž třeba širší pohled.\n\nMatice se skládá z devíti polí ve formátu 3x3. Na horizontální ose je vyznačeno konkurenční postavení společnosti, na vertikální ose atraktivita trhu nebo oboru. \n\nAtraktivita oboru nebo trhu zahrnuje dílčí faktory:\n\nKonkurenční postavení je zastoupeno faktory:\nPočet jednotlivých hodnocených faktorů se může rozšířit nebo i zúžit. Volba těchto faktorů musí zohlednit konkrétní situaci, především charakter produktů ale i tržní prostředí. \n\nPro každý faktor jsou stanovena tři pásma dle situace firmy:\n\nVýsledkem je pak devět kombinačních polí.\n\nPro konstrukci matice GE musíme nejprve identifikovat dílčí faktory v rámci obou dimenzí a určit jejich konečné hodnoty. Určení těchto konečných hodnot je založeno na:\nKonečné hodnoty určují velikost a významnost obou dimenzí. Postavení společnosti v modelu se určuje jako součet násobků příslušných vah a známek.\n\nPro praktické provedení se doporučuje vypracovat přehledné tabulky pro obě dimenze, kde jsou uvedeny všechny potřebné údaje.\n\nVýsledné hodnoty představují základ pro umístění klasifikované společnosti do dvourozměrné matice s devíti poli.\n\nMatice je pro strategické hodnocení rozdělena do 3 výrazných pásem dle síly každé z hodnocených dimenzí. Jednotlivá pásma jsou složena ze tří polí: \n\n1, 2, 3 – jedná se o výhodné postavení SBU, kdy se SBU nacházejí v tzv. zelené zóně pro investice (výrazné příležitosti pro podnikové využití). Tržní atraktivnost i konkurenční postavení je silné, SBU tak mají přednost při investování, jejich růst je cílevědomě podporován a jejich atraktivní pozice na trhu je chráněna. \n\n7, 8, 9 – jsou v tzv. žluté zóně, jedná se o průměrně výhodné postavení jednotek. To znamená diferencovanou podporu a tedy přísný výběr těch SBU, které mohou doufat v další investice.                                  \n\n4, 5, 6 – se nachází v tzv. červené zóně, pole představují ne příliš výhodné a lákavé postavení jednotek. SBU mají zpravidla slabou konkurenční pozici. Velikost trhu i tempa růstu, které charakterizují atraktivnost trhu, jsou také nízká. SBU zde umístěné představují kandidáty na opuštění trhu.\n\nStrategie investování dle pozice v jednotlivých polích:\n\nVýhodou portfolio matice GE ve srovnání s maticí BCG je mnohem širší, realističtější pohled na problematiku SBU. Oproti matici BCG přidává matice GE výrazně více kritérií, která jsou posuzována. GE matice je sofistikovanější než matice BCG, protože:\nDíky své přehlednosti a relativní nenáročnosti na interpretaci pomáhají jednotlivá kritéria managementu analyzovat pozici jednotlivých SBU dle přínosu pro firmu jako celek, obzvláště pro peněžní tok. Jednotlivá kritéria také pomáhají navrhnout sestavení takového portfolia, které přispěje k růstu tvorby hodnoty celého podniku. Podnikatelské jednotky, které SBU nevytváří, často využívají portfolio techniky i na úrovni jednotlivých produktů nebo značek.\n\nNevýhodou portfolio matice GE je výběr kritérií a určení vah jednotlivých hodnocených faktorů, který je značně subjektivní. Její sestavení vyžaduje zkušené pracovníky. Právě subjektivní pohled může být hlavním omezením tohoto modelu. I přes zmíněné nedostatky odborníci tento model jako doplňkovou metodu doporučují.\n"}
{"id": "1182582", "url": "https://cs.wikipedia.org/wiki?curid=1182582", "title": "Dolní Štěpanice (hrad)", "text": "Dolní Štěpanice (hrad)\n\nDolní Štěpanice jsou zřícenina hradu asi 1,5 kilometru severovýchodně od Dolních Štěpanic v okrese Semily. Nachází se na ostrožně v nadmořské výšce asi 565 metrů. Z hradu se dochovaly fragmenty zdí a terénní pozůstatky opevnění a staveb, které jsou chráněny jako kulturní památka.\n\nHrad založili ve druhé polovině třináctého století páni z Valdštejna, kterým patřil až do svého zániku. První písemná zmínka o něm pochází z roku 1304, kdy patřil Janovi z Valdštejna. Na počátku šestnáctého století přestal být panským sídlem, postupně ztratil i hospodářskou funkci, a začal chátrat. Jako pustý se uvádí v roce 1543. Ve druhé polovině osmnáctého století byla neúspěšně odstřelena velká věž, a její část, která zůstala stát, se zřítila až v roce 1821.\n\nHrad byl trojdílný. Za prvním příkopem se nachází půlměsícovité předhradí bez výraznějších stop zástavby, před které byla na severovýchodní straně předsunuta parkánovitá plošina. Hradní jádro se nachází za druhým příkopem a dělí se do dvou výškových úrovní. V čele vyšší střední části stál bergfrit, ze kterého po odstřelu zůstal pouze terénní útvar. Věž svou hmotou chránila pravděpodobně trojprostorový palác, po kterém se dochovaly dvě místnosti vysekané ve skále a sklípek. Původ dalších terénních útvarů je nejasný. Níže položená zadní část jádra se studnou sloužila k hospodářským účelům. Chránila ji částečně dochovaná hradba, kterou na jihovýchodě uzavírala původně dovnitř otevřená hranolová věž. Celou západní stranu hradu lemoval příkop a před ním ještě val.\n\nNíže položená část hradního jádra stála již ve druhé polovině třináctého století. Její dominantou je částečně dochovaná věž, jejíž podoba je výsledkem památkových úprav z devadesátých let dvacátého století. Archeologický výzkum v prostoru věže doložil metalurgickou dílnu z přelomu čtrnáctého a patnáctého století určenou pravděpodobně ke zpracování olova.\n\nSoučástí věže je štěrbinová střílna široká 20 centimetrů zrekonstruovaná podle kresby Vojtěcha Brechlera. Na základě půlkruhového záklenku na Brechlerově kresbě je střílna považována za renesanční, ale vzhledem k malému využití hradu v šestnáctém století a nepřesnosti kresby lze také předpokládat, že byla součástí již gotického zdiva. V tom případě by měla podobu prosté štěrbiny se zkosenými špaletami a prostým kamenným překladem.\n\nZbytky hradu jsou volně přístupné, ale nevede k nim žádná turisticky značená trasa. Z Horních Štěpanic však směrem ke zřícenině vede lesní cesta.\n\n\n"}
{"id": "1182583", "url": "https://cs.wikipedia.org/wiki?curid=1182583", "title": "Bércoun jihoafrický", "text": "Bércoun jihoafrický\n\nBércoun jihoafrický, také znám jako bércoun skalní (\"Elephantulus myurus\") je malý druh bércouna z čeledi bércounovití (Macroscelididae) a rodu bércoun (\"Elephantulus\"). Druh popsali Oldfield Thomas a Harold Schwann v roce 1906. Dle Mezinárodního svazu ochrany přírody (IUCN) je málo dotčený, nejsou známy žádné významné hrozby pro tento druh.\nBércoun jihoafrický se vyskytuje v afrotropické oblasti, konkrétně v jižní části Afriky – v Botswaně, Jihoafrické republice (JAR), Zimbabwe a Mosambiku. K životu dávají přednost subtropickým a tropickým suchým nížinným loukám, kde žijí ve skalách s množstvím puklin, protože si nestaví hnízdo nebo nevyhrabávají noru.\n\nBércoun jihoafrický měří průměrně 26 cm a váží průměrně 60 g. Srst je na hřbetě jemná a má šedohnědé zbarvení. Ve skalách poskytuje dobré maskování před predátory. Oči a uši bývají hnědě zabarvené, okolo očí se nachází bílý kroužek. Čenich je dlouhý a bércoun s ním může pohybovat. Lebka se vyznačuje mohutnými očnicemi a kompletními lícními kostmi. Končetiny jsou černé, zadní dobře osvalené s dlouhými kostmi, přední naopak nejsou příliš vyvinuté. Obyčejně se tento druh pohybuje po čtyřech, avšak někdy skáče na zadních končetinách.\n\nTenké a tlusté střevo je u tohoto druhu kratší než u býložravce podobné velikosti, navíc vlastní také slepé střevo, jež většinou nemají hmyzožravci vyvinuto a které pravděpodobně slouží k šetření vody. Vylučuje také zhuštěnou moč, aby ztráta tekutin byla co nejmenší.\nBércoun jihoafrický je hmyzožravec, mezi jeho nejoblíbenější potravu patří mravenci a termiti, živí se však velkou škálou různých bezobratlých (brouci, pavouci, stonožky), někdy i rostlinami (listy, ořechy). Druh je denní, největší aktivity dosahuje pří východu a západu Slunce, někdy také v noci. Odpoledne, kdy nastává největší teplo, odpočívá. V zimě je většinou méně aktivní, naopak v období rozmnožování u něj nastává nejvyšší aktivita. To nastává od července do ledna. Po 49 až 56 dnech březosti samice porodí jedno až tři mláďata, přestože v době ovulace může vyprodukovat až 12 vajec. Mláďata se rodí osrstěná, s otevřenýma očima a několik hodin po porodu již mohou běhat. Pohlavní dospělosti dosahují 5−6 týdnů po narození a dožívají se 1,1 roku. Mezi nepřátele patří hadi, sovy a jestřábi.\nBércoun jihoafrický je běžným druhem v celém areálu výskytu, populace se zdá být stabilní. Nejsou známy žádné významné hrozby pro tento druh, neboť žije v oblastech nevhodných pro jakoukoli destruktivní lidskou činnost s výjimkou pastevectví. Navíc žije v několika chráněných oblastech, dle Mezinárodního svazu ochrany přírody (IUCN) tedy patří mezi málo dotčené druhy.\n\n"}
{"id": "1182584", "url": "https://cs.wikipedia.org/wiki?curid=1182584", "title": "Salmon (řeka)", "text": "Salmon (řeka)\n\nSalmon (anglicky: \"Salmon River\" = lososí řeka) je 31,5 km dlouhý přítok řeky Klamath, ležící v okrese Siskiyou v Kalifornii ve Spojených státech.\n\nPramení ve vysokých horách pohoří Trinity Alps, Russian Mountains a Marble Mountains (všechna tato pohoří spadají do většího celku pohoří Klamath). Poblíž osady Forks of Salmon vzniká samotná řeka Salmon soutokem severní a jižní větve (\"North Fork\" a \"South Fork\"). Největší přítok řeky, potok Wooley Creek se k toku připojuje asi 6 km před ústím do Klamathu a dosahuje téměř takové vydatnosti jako \"North Fork\". Dolní tok řeky částečně vymezuje hranici mezi okresy Siskiyou County a Humboldt County.\n\nPrakticky celé povodí o rozloze 1 950 km se nachází v Národním lese Klamath, v soukromých rukou je méně než 2% tohoto území. Téměř polovina celého povodí je federálně chráněnými rezervacemi. V dalších 25% se snaží vláda udržet původní prales.\n\nNa rozdíl od většiny ostatních kalifornských řek není tok Salmonu omezen žádnými přehradami a je zcela přirozený. Tím pádem se jedná o jednu z nejméně dotčených částí povodí Klamathu a jednu z nejpůvodnějších oblastí v Kalifornii vůbec. Díky tomu se v řece udržela unikátní populace vzácných lososů a její vody nabízejí jedny z nejlepších podmínek pro pstruhy, lososi a jesetery na Západním pobřeží.\n\nJednou z největších hrozeb pro řeku a její povodí jsou lesní požáry. Ty jsou sice přirozenou součástí lesních ekosystémů, ale po desetiletí hromaděné zbytky lesní těžby způsobují, že hoří mnohem intenzivněji a generují mnohem větší žár než dříve a v neposlední řadě vznikají častěji než v běžném ekosystému. Velké požáry v letech 1977, 1987, 2002, 2006, 2008 a 2013 způsobily rozsáhlou erozi, která je příčinou zanášení říčních přítoků sedimenty. Nadměrné množství sedimentů pak omezuje možnosti vodních organismů, především pak možnosti rozmnožování lososů, jeseterů, pstruhů a dalších ryb.\n"}
{"id": "1182586", "url": "https://cs.wikipedia.org/wiki?curid=1182586", "title": "Dreamland (album, Robert Plant)", "text": "Dreamland (album, Robert Plant)\n\nDreamland je sedmé sólové studiové album anglického zpěváka Roberta Planta. Vydáno bylo v červenci 2002 a spolu s Plantem jej produkoval Phill Brown. Vedle autorských písní se na albu nachází také několik coververzí. Album bylo ve dvou kategoriích nominováno na cenu Grammy. V hitparádě Billboard 200 album dosáhlo čtyřicáté příčky.\n\n\n"}
{"id": "1182589", "url": "https://cs.wikipedia.org/wiki?curid=1182589", "title": "Johann Baptist Čžjžek", "text": "Johann Baptist Čžjžek\n\nJohann Baptist Anton Karl Čžjžek (též uváděn jako \"Czjzek\" nebo \"Cžižek\") (25. května 1806 Jirny, Rakouské císařství – 17. července 1855 Atzgersdorf (Liesing)) byl první profesionální český geolog. \n\nStudoval na gymnáziu v Litomyšli, Praze a Vídni. Maturoval v roce 1825, poté působil jako praktikant Nejvyššího úřadu pro mincovnictví a hornictví ve Vídni. V dalších letech studoval na báňské a lesnické akademii v Banské Štiavnici. Dále pracoval v Příbrami na báňském ředitelství. \n\nV letech 1837–1838 vedl geologické práce ve východních Alpách, jejichž cílem bylo nalezení uhlí. Byl také vedoucím geologického a paleontologického výzkumu u Vídně. \n\nZabýval se rovněž geologickým mapováním jižních Čech, jako první objevil u Českých Budějovic antracit. \n\nJohann Baptist Čžjžek byl otcem podnikatele Johanna Czjzka von Smidaich (1841–1925) a strýcem Georga Haase z Hasenfelsu, kteří spolu vybudovali úspěšnou značku porcelánu \"Haas & Czjzek\" v Horním Slavkově.\n"}
{"id": "1182594", "url": "https://cs.wikipedia.org/wiki?curid=1182594", "title": "The Honeydrippers: Volume One", "text": "The Honeydrippers: Volume One\n\nThe Honeydrippers: Volume One je jediné album skupiny The Honeydrippers, což byl původně projekt zpěváka Roberta Planta, kterého doprovázeli další hudebníci. Později se sestava kapely změnila a kromě Planta v ní nezůstal žádný člen. Novými členy, kteří hráli i na tomto EP, byli například Nile Rodgers, Jeff Beck a Jimmy Page, zpěvákův kolega z kapely Led Zeppelin. Album vyšlo v září 1984. V hitparádě Billboard 200 dosáhlo pátého místa.\n\n"}
{"id": "1182595", "url": "https://cs.wikipedia.org/wiki?curid=1182595", "title": "Garry C. Edmondson", "text": "Garry C. Edmondson\n\nGarry C. Edmondson (vlastním jménem José Mario Garry Ordoñez Edmondson y Cotton (22. října 1922, Rachauchitlán, Tabasco, Mexiko – 14. prosince 1995, San Diego, Kalifornie, USA) byl americký spisovatel mexického původu. Jiné zdroje uvádějí, že se narodil v americkém státě Washington.\nBěhem druhé světové války sloužil v letech 1942-1946 u Vojenského námořnictva Spojených států amerických. Pak pracoval jako kovář a výrobce zbraní. Kromě science-fiction psal pod pseudonymy Kelly P. Gast, J. B. Masterson, Jack Logan nebo Mario Murphy westernové příběhy. Jeho záliba v technice stála u zrodu jeho populárně naučných knih.\n\nZ autorova díla vyšla česky pouze jeho povídka \"Technologický pokles\" (1956, Technological Retreat). Povídka je obsažena v antologiích \"Tunel dio pozítří\" (SNDK, Praha 1967) a \"Tunel do věčnosti\" ((Albatros, Praha 1999), vždy v překladu Františka Jungwirtha.\n\n"}
{"id": "1182596", "url": "https://cs.wikipedia.org/wiki?curid=1182596", "title": "Mighty ReArranger", "text": "Mighty ReArranger\n\nMighty ReArranger je osmé sólové studiové album anglického zpěváka Roberta Planta (nahráno bylo za doprovodu skupiny Strange Sensation). Vydáno bylo v dubnu 2005 a spolu se zpěvákem jej produkovali Phil Johnstone a Mark Stent. V hitparádě Billboard 200 se album umístilo na 22. příčce. Píseň „Freedom Fries“ odkazuje na prezidentské období George W. Bushe a americkou politiku po teroristických útocích 11. září 2001.\n\n\n"}
{"id": "1182598", "url": "https://cs.wikipedia.org/wiki?curid=1182598", "title": "Alžběta z Lancasteru", "text": "Alžběta z Lancasteru\n\nAlžběta z Lancasteru (před 21. únorem 1363 - 24. listopad 1426) byla třetím dítětem Jana z Gentu a jeho první manželky Blanky z Lancasteru.\n\nNěkteré zdroje uvádějí, že se mohla narodit po 1. lednu 1363, ale před 21. únorem 1363. Narodila se v Burfordu, Shropshire. V dětství byla vychovávána v otcově královské domácnosti, u Kateřiny Swynfordové, které si velmi vážila. Oproti své starší vážnější sestře Alžběta vyrůstala ve svéhlavou a temperamentní mladou ženu.\n\n24. června 1380 se na hradě Kenilworth provdala za Johna Hastingse, 3. hraběte z Pembroke. Jí bylo sedmnáct a jemu teprve osm let. Alžběta byla přeložena do jiné domácnosti, která náležela jejímu novému postavení hraběnky z Pembroke. Nicméně, o šest let později bylo její manželství s mladým Hastingsem anulováno.\n\nVe 23 letech byla Alžběta už unavená svým 14letým manželem. Říká se, že byla svedena polorodým bratrem svého bratrance krále Richarda II., Janem Hollandem, známým intrikánem a otěhotněla s ním. To donutilo jejího otce, aby zařídil anulaci jejího sňatku, a dne 24. června 1386, se v Plymouthu spěšně provdala za Jana Hollanda, 1. vévodu z Exeteru. Otec k ní byl shovívavý a nového zetě si díky jeho šarmu oblíbil.\n\nHolland byl v roce 1400 popraven za spiknutí proti svému bratranci, Alžbětinu bratrovi, Jindřichovi IV., který se zmocnil trůnu Richarda II. Ještě roku 1400 se Alžběta znovu provdala, a to za Johna Cornwalla, 1. barona z Fanhope. Její sňatek se sirem Johnem vyvolal skandál, protože Alžbětin bratr k němu nedal souhlas. Následovalo Johnovo zatčení. Nicméně, manželství prý bylo šťastné a vzešli z něho dvě děti, Konstancie a Jan.\n\nAlžběta zemřela roku 1426 a byla pohřbena v Burfordském kostele v Burfordu, Shropshire.\n\nS Johnem Hollandem měla šest dětí:\n\n\nS Johnem Cornwallem měla dvě děti:\n\n"}
{"id": "1182603", "url": "https://cs.wikipedia.org/wiki?curid=1182603", "title": "Milan Borovička", "text": "Milan Borovička\n\nMilan Borovička ( Krásno nad Bečvou – Valašské Meziříčí) byl český amatérský fotograf.\n\nMilan Borovička fotografii nikdy nestudoval, nicméně stala se jeho celoživotním koníčkem. První snímky publikoval časopisecky v roce 1950. Na přelomu 50. a 60. let byla jeho dominantním tématem technická civilizace a „poezie všedního dne“. Mezi lety 1965 a 1977 fotografoval s Jiřím Fojtíkem, Františkem Janišem a Miroslavem Bílkem ve skupině \"Profil\". Poté patřil ke skupině \"Setkání\" (1976–1997), s níž se účastnil společných výstav a aktivit. Od 70. let se Milan Borovička věnoval téměř výhradně ženským portrétům a aktům.\n\nMilan Borovička se zúčastnil více než 140 výstav doma i v zahraničí. Jeho fotografická tvorba a později i přednášky na Institutu tvůrčí fotografie Slezské university v Opavě (1991–2003) ovlivnila několik generací.\n\n\n"}
{"id": "1182608", "url": "https://cs.wikipedia.org/wiki?curid=1182608", "title": "Reprodukční bariéra", "text": "Reprodukční bariéra\n\nReprodukční bariéry jsou jakékoliv vlivy znemožňující křížení dvou rozdílných druhů, ať už jde o rozdíly ve fyziologii, chování nebo rozdílné volbě samic, případně neumožňují produkování plodných potomků. Vzhledem k tomu, že na základě reprodukčních bariér je definován druh, jsou reprodukční bariéry (zmírňováním genového toku) zodpovědny za vznik a udržování biologických skupin s rozdílnou charakteristikou, tedy za speciaci. Pokud je mezi dvěma druhy reprodukční bariéra, nacházejí se v reprodukční izolaci. Tendence druhů se reprodukčně izolovat je někdy také nazývána \"Wallaceův efekt\".\n\nExistuje mnoho přístupů ke klasifikaci mechanismů reprodukční izolace. Zoolog Ernst Mayr rozdělil její vznik do dvou skupin: ty, které vznikají před oplodněním (nebo v případě pre-kopulačních organismů před pářením) a ty které vznikají až po něm. Biologové je podle stádia vývoje společného potomka označují jako \"pre-zygotické\" a \"post-zygotické\" \"mechanismy\".\n\nRozdílné mechanismy reprodukční izolace jsou geneticky podmíněné a bylo experimentálně ukázáno, že se tak mohou vyvinout do dvou druhů žijících v sympatrii (pak se jedná o sympatrickou speciaci) nebo začnou využívat rozdílné evoluční strategie a nastane speciace alopatrická.\n\nVznik pre-zygotických reprodukčních bariér je často důsledkem přirozeného výběru, jelikož látky z prostředí nejsou plýtvány na sterilní či slabé jedince\n\nReprodukční bariéry tohoto typu vznikají na základě rozdílných biotopů, rozdílnou dobou pohlavní dospělosti nebo kvetení, nebo fyzickou bariérou zabraňující genovému toku mezi dvěma skupinami (nejčastější případ).\n\nPříkladem ekologických rozdílností mohou být \"Gasterosteidae\" (koljuškovití). Jeden druh žije celý rok v čisté vodě, většinou ve slabých proudech. Jiný druh žije během zimy v moři, ale na jaře migruje k reprodukci na sever do řek. Toto rozdělení je produktem evoluce různých nik, kdy se každá skupina přizpůsobila na prostředí s určitou salinitou.\n\nU rozdílné doby paření se setkáváme se speciací například u ropuchy americké (\"Bufo americanus\") a ropuchy Fowlerovy (\"Bufo fowleri\"). V laboratoři mohou tyto dva druhy bez problému plodit plodné potomky. Území výskytu těchto druhů se sice překrývá, nicméně \"Bufo americanus\" se páří v brzkém létě, zatímco \"Bufo fowleri\" až v pozdním. Některé rostliny jako \"Tradescantia canaliculata\" a \"T. subaspera \"se s konkurencí vypořádaly rozdílnou dobou kvetení, kromě toho si rozdělily slunné a stinné oblasti.\n\nPro většinu zvířat fungují jako velmi silná bariéra mezi i velmi podobnými druhy rozdílné námluvní rituály. U mnoha pohlavních druhů partneři investují mnoho času na vyhledání geneticky blízkého jedince. \n\n\"Svatební tance\", zpěvy samců či vzájemný grooming jsou všechno příklady námluv, které slouží ke vzájemnému poznání druhu, a to často i na základě velmi komplexních klíčů - biologové často popisují mnohaúrovňové zvyky, přičemž se samice rozhodnou pářit se samci, pokud projdou, a správně propojí, všechna \"poznávací znamení\" (tím se mnohanásobně zvyšuje šance na plození plodných potomků). \n\n Že jsou námluvní rituály působením evoluce proti nadměrnému genovému toku je jasné i z toho, že některé druhy jako kobylky rodu \"Chorthippus \"jsou morfologicky téměř identické. . U \"octomilky obecné\" a \"Drosphila simulans\" je to důvodem, proč jsou považovány za rozdílné druhy (jsou to druhy dvojčecí), jejich páření se nepovedlo navodit ani laboratorně. Jiným příkladem jsou melanesijské dvojčecí druhy \"Drosophila ananassae\" a \"D. pallidosa, \"které ve volné přírodě plodí potomky jen výjimečně. Protože jediné rozdílnosti byly nalezeny na chromosmu II, je to zřejmě důsledkem volby samic.\n\nU izolace hmyzu hrají důležitou roli feromony, speciální látky, které používá hmyz k rozlišení druhu podobně jako savci rozdílné pachy (kde je ale kvůli menšímu rozšíření často důležitější, aby se nekřížili s příbuznými jedinci).\n\nJak ukazuje výzkum u \"octomilek obecných\", rozdílné látkové složení feromonů zapříčiňuje také větší dimorfismus. Z toho, že jsou feromony čím odlišnější, čím vzdálenější uvažované druhy jsou lze pozorovat historii speciace hmyzu, která stále probíhá více než genový tok napříč jednotlivými druhy.\n\nVelkou roli hraje izolace způsobená pohlavním výberem například u \"noční můry\" rodu \"Ostrinia\". V Evropě existují dva vzájemně se příliš nekřížící druhy. Samice obou druhů produkují feromony, které obsahují izomery typu E a Z, ale jedny z 99% využívají feromon E, zatímco druhé feromon Z, míšenci produkují obě látky stejně. Produkce těchto izomerů je u samců i samic obou druhů řízena pouze jedním lokem. Důvodem reprodukční izolace tady je chování samců, kteří téměř výhradně vnímají jen \"svoje\" feromony.Vnímání feromonů u samců je podmíněno jiným genem, než výroba feromonů, proto vykazují heterozygotní samci mírnou reakci na oba typy feromonů. V tomto případě je etologická izolace výsledkem práce pouze 2 loků.\n\nSexuální izolace mezi dvěma druhy může být i asymetrická. Taková situace může nastat, pokud se jejich potomek může křížit pouze jedním z druhů. Například polovina testovaných vlků u Velkých jezer měla ve svých mitochondriálních DNA sekvence kojotů, přestože kojoti žádné sekvence vlků nesdíleli. Tato asymetrie je patrně způsobená rozdílnou velikostí - mezidruhové křížení je tedy výhodné pouze pro menší kojoty. Změny se projeví pouze na mitochondriální DNA děděné po matce, protože vlčí geny mezi kojoty znamenají na rozdíl od kojotích mezi vlky značnou výhodu, proto se vlčice s kojotími samci nekříží. .\n\nPáření nemusí být úspěšné, pokud je obtížné pohlavní orgány mechanicky spojit. Spojitost mezi reprodukční izolací a tvarem genitálií byla zkoumána roku 1844 francouzským entomologem Léonem Dufourem. Pokud jsou samčí a samičí pohlavní orgány vzájemné komplementární, nazýváme je podle Dufoura \"ko-specifickými.\"\n\nEvoluce vedla často k vývoji orgánu s čím dál tím komplexnějším a rozmanitějším vzhledem. Nicméně částečně jde také o izolaci behaviorální, neboť velká část na první pohled zcela odlišných orgánů jsou bezproblémově slučitelné.\n\nMechanická izolace se nejvýrazněji projevuje v rostlinách, evolučně jde o jednu z výhod dvoudomých rostlin. \n\nSynchronizované tření mnoha druhů korálů u mořských útesů v bohatém prostředí korálových útesů může naopak pomoci mezidruhovému křížení. Asi třetina všech mezidruhových křížení je kompatibilní, v tom smyslu že gamety splynou a vytvoří individuální hybridy. Hybridizace hraje zásadní roli právě třeba pro korály. Proto většina mezidruhových křížení možná není. Ježovka druhu \"Strongylocentrotus \"není schopna ani 100% plodná koncentrace spermatocytů oplodnit více než 1.5% jiných druhů. Takzvaná i\"nkomptibilita gamet \"je zvláštně četná u mořských obratlovců je z dosud neobjasněného důvodu.\n\nU některých druhů octomilky bylo pozorováno, že je samice oplodněna často zrovna v době kdy měla vaginální otok. Toto by mohla být taktéž účinná obrana proti samcům jiného druhu.\n\nNěkteré rostlinné pylové váčky mohou zaklíčit a vyrůstat v gyneceu jiného druhu. Nicméně růst pylových tyčinek může být později zdržen ještě před (primárním) oplodněním. Mechanismus takové reprodukční izolace je typický zejméno pro krytosemenné a nazývá se \"křížová inkompatibilita\".\nNíže bude diskutována evoluční snaha o zamezení mezidruhového křížení po úspěšném oplodnění.\n\nZygotická mortalita může hrát roli když je zárodečný vak oplodněn, ale zygota se nezačne dále vyvíjet a následný potomek se nevyvíjí, popřípadě pouze s omezenou životaschopností. Takové případy často nastávají u žab, kde se samičí reakce druh od druhu zásadně liší. Někdy se u hybridního potomka neobjevuje žádná segmentace (což je klíčové pro správnou expresi genů), jindy se sice vyvine, ale zanikne při gastrulaci, případě při pozdních stádiích embryonálního vývoje. Na izolačních strategiích se tedy zřejmě podílejí i geny zodpovědné za embryonální vývoj (nejde jen o ochranné mechanismy matky).\n\nPostzygotické reprodukčněizolační bariéry byly také částečně důvodem, proč se neodehrály předpovídané katastrofické scénáře mutovaných osob po katastrofě v Černobylu - ochranné mechanismy budoucích matek v tu dobu defektního potomka eliminovaly ještě před tím, než si ho mohly všimnout.\n\nHybridní jedinci mají většinou stejnou životaschopnost jako čistokrevní, ale bývá často postižena jejich schopnost reprodukce. Ve všech případech je sterilita důsledkem interakce mezi geny těchto dvou druhů. Buďto mají jiný počet chromosomů nebo je sterilita zajištěna nepříznivými interakcemi jádra a cytoplasmy.\n\nMezkové a mulové jsou kříženci osla a koně. Tito hybridi jsou téměř výhradně sterilní kvůli odlišnému počtu chromosomů, oproti svým rodičovským druhům. Koně i osli náleží rodu \"Equus\", ale  \"Equus caballus\" má 64 chromosomů, zatímco \"Equus asinus\" jich má pouze 62. Hybridi se 63 chromosomy nebudou mít správně vyváženou meiózu, protože chromosomy neutvoří páry. Proto se ve volné přírodě koně a osli ani nepáří.\n\nU hojně studovaných krytosemmených rostlin jsou mezidruhové reprodukční bariéry zapříčiněny taktéž mezidruhovou sterilitou hybridů, ale předmětem diskuze jsou i cytoplazmaticko-jaderné interakce Na rozdíl od zvířat však může být hybridizace rostlin příčinou speciace. \nprotože mohou používat metody asexuální reprodukce, mohou využívat vegetativní rozmnožování nebo apomixii. \n\nV roce 1950 K. F. Koopman hypotézu účelné reprodukční izolace testoval experimentálně. Ke svému experimentu využíval \"D. pseudoobscura\" a \"D. persimilis. \"Pokud byly octomilky drženy v prostředí kolem 16 °C, byla přibližně třetina páření mezidruhových. V experimentu bylo vždy vybráno stejně samic a samců a hybridi eliminováni. V průběhu eliminace hybridů se vyjasňuje, že přežívají spíše octomilky, jejichž partnery byly výhradně samci jejich vlastního druhu.  \n\nSexuální izolace druhu \"Drosophila miranda\" a \"D. pseudoobscura\", je silnější v regionech, kde je větší zastoupení jiných druhů stejného rodu.\n\n"}
{"id": "1182609", "url": "https://cs.wikipedia.org/wiki?curid=1182609", "title": "Národní les Klamath", "text": "Národní les Klamath\n\nNárodní les Klamath (anglicky: \"Klamath National Forest\") je národní les o rozloze 7 033 km, ležící v okrese Siskiyou County v severní Kalifornii avšak s drobným přesahem (1,5%) do okresu Jackson County v sousedním Oregonu. V lese se vyskytují souvislé pásy borovice těžké, borovice jeffreyovy, douglasky tisolisté, jedle nádherné, jedle ojíněné a pazeravu. Prales zabírá asi 680 km2 plochy tohoto národního lesa. Hlavní ústředí se nachází ve městě Yreka, lokální stanice pak v Fort Jones, Happy Camp a Macdoel (všechny v Kalifornii). V lese se rovněž nachází jezero Kangaroo.\n"}
{"id": "1182614", "url": "https://cs.wikipedia.org/wiki?curid=1182614", "title": "Carl Barât", "text": "Carl Barât\n\nCarl Barât (* 6. června 1978) je anglický zpěvák a kytarista. V roce 1997 založil společně se zpěvákem Peterm Dohertym skupinu The Libertines. Ta se rozpadla o sedm let později, po vydání dvou studiových alb. V roce 2010 byla jednorázově obnovena. Na scénu se vrátila v roce 2014, přičemž následujícího roku vydala své třetí album. V době její neaktivity působil Barât ve skupině Dirty Pretty Things (2005–2008) a v roce 2010 vydal své první sólové album. Roku 2015 vydal album \"Let It Reign\" za doprovodu skupiny The Jackals. Dne 3. dubna 2016 vystoupil s dalšími hosty na koncertu velšského hudebníka Johna Calea, při němž hrál písně z prvních dvou alb kapely The Velvet Underground. Společně s Dohertym zpíval písně „White Light/White Heat“, „European Son“ a „Run Run Run“ a společně se všemi zúčastněnými hosty hráli také v závěrečné písni „Sister Ray“.\n\n"}
{"id": "1182616", "url": "https://cs.wikipedia.org/wiki?curid=1182616", "title": "Národní park Purnululu", "text": "Národní park Purnululu\n\nNárodní park Purnululu ( Purnululu National Park) se nachází na severozápadě Austrálie, v severovýchodní části spolkového státu Západní Austrálie v regionu Kimberley.\n\nJeho neobydlené území zahrnuje čtyři ekosystémy. Ve středu parku je ten nejvzácnější, 450 km² rozlehlá hornatina Bungle Bungle, vytvořená v období devonu z křemenných pískovců. Vodní a větrnou erozí byly za období cca 20 miliónů let skály vymodelovány do tvarů konických věží nebo úlů vysokých až 250 m. Jejichž strmé svahy, spadající do hlubokých, úzkých a křivolatých soutěsek, jsou zřetelně tmavě šedě a oranžově pruhované. V porovnání s jinými, světově proslulými krasovitými útvary jsou tyto nejvyšší a z hlediska geologického složení ojedinělé.\n\nSoučásti parku je dále na východě a jihu travnaté a hluboko zařezané údolí řeky Ord, na západě vápencový horský hřeben Osmand a na severu zalesněné údolí Osmand Range.\nNejbližší významnější město, pětitisícová Kununurra, leží 250 km jižněji. K parku o rozloze téměř 2400 km² přiléhá ještě ochranné pásmo (Reserve Ord River) velké asi 800 km², které má za úkol zabránit průniku nežádoucích vlivů ze sousedních oblastí, např. z případné hornické činnosti.\n\nRegion má suché monzunové klima s výraznými sezonami. Období dešťů (listopad až březen) je velmi horké, průměrné teploty v říjnu jsou 38 °C a celkové množství srážek okolo 600 mm je doprovázeno prudkými bouřemi. V období sucha (duben až říjen) je průměrná teplota v červenci mnohem nižší a vyskytují se i noční mrazíky.\n\nPark se nachází na rozhraní oblastí vlhké tropické a vnitrozemské vyprahlé oblastí. Proto je i vegetace v parku velmi různá a promíšena. Bylo tam nalezeno 653 druhů rostlin, z toho 628 vyšších. Fauna na území parku zahrnuje asi 40 druhů savců, 150 ptáků, 80 plazů a 10 obojživelníků a ryb.\n\nStáří hornin v této oblasti se odhaduje na 500 miliónů let a nacházejí se v nich stromatolity. Oblast vznikla procesy sedimentace, utužováním a následným vyzvednutím, způsobené střetem Gondwany a Laurasie asi před 300 miliony let a sražením Indo-australské desky desky s Pacifickou asi před 20 miliony let. Z původního starobylého říčního koryta byly usazené pískovcové vrstvy geologickou činností vyzvednuty vysoko nad okolí a vodní i větrná eroze je za mnoho miliónů let vymodelovala do současných tvarů. Nejvyšší bod Bungle Bungle je 578 m nad hladinou moře.\n\nNezvyklé oranžové a tmavě šedé vodorovné pruhy na kónických skalních útvarech jsou způsobené rozdílnými uloženými materiály.Tmavší pásy jsou nasákavější horniny jímající více vlhkosti a rostou v nich řasy a sinice. Oranžově zbarvené vrstvy jsou obarveny kysličníky železa a manganu z blízkých ložisek nerostů.\n\nNa březích řeky Ord žili domorodí Australané, sběrači a lovci, po dobu nejméně 20 000 roků. V oblasti se setkávali a mísili obyvatelé pouští i zelených savan, stejně tak jako jejich kultury a jazyky. Od roku 1885 počali úrodnější oblasti kolonizovat chovatele dobytka a v okolí vzdáleném jen 100 km propukla zlatá horečka.\n\nAž do roku 1982 o této krajinné zvláštnosti věděli jen místní obyvatelé (jméno Purnululu znamená v jazyce domorodců „pískovec“). Teprve po odvysílání filmového dokumentu o těchto krásách vznikl zájem a území v roce 1989 vyhlásila vlády Západní Austrálie za národní park a v roce 2003 jej UNESCO zařadilo na seznam Světového dědictví.\n\nNárodní park Purnululu lze navštívit od dubna do prosince, ale návštěvnické centrum je otevřeno jen do poloviny října. Příjezdová cesta vede náročným terénem, je vhodná jen pro vozidla s náhonem na čtyři kola a jednonápravové přívěsy, vede i přes brod. V parku není k dispozici el. energie ani pitná voda, není žádný obchod a není povoleno vnášet domácí zvířata, není pokrytí telefonním ani internetovým signálem. Jsou tam pouze dvě placená kempovací místa s užitkovou vodou, vyznačené vycházkové trasy a zbudována přistávací plocha pro vrtulník. Park nemá, až na strážce, trvalých obyvatel.\n\n"}
{"id": "1182619", "url": "https://cs.wikipedia.org/wiki?curid=1182619", "title": "Everton FC (rezerva a akademie)", "text": "Everton FC (rezerva a akademie)\n\nRezerva Evertonu FC je rezervní tým anglického klubu Everton FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je David Unsworth.\n\nAkademie Evertonu FC je výběr hráčů Evertonu do 18 a níže let. Akademie působí v Premier League do 18 let a v FA Youth Cupu. Trenérem je Kevin Sheedy.\n\n\"Aktuální k datu: 2. únor 2016\"\n\n\"Aktuální k datu: 12. březen 2016\"\n\n\n"}
{"id": "1182621", "url": "https://cs.wikipedia.org/wiki?curid=1182621", "title": "Lesoochranárske zoskupenie VLK", "text": "Lesoochranárske zoskupenie VLK\n\nLesoochranárske zoskupenie VLK (zkráceně VLK, \"Lesoochranářské seskupení VLK\") je slovenské občanské sdružení, jehož cílem je ochrana životního prostředí. Mezi nejznámější projekty sdružení patří rezervace Vlčia, první soukromá přírodní rezervace ve střední Evropě. VLK vlastní nebo spravuje více přírodních rezervací na Slovensku. Sdružení bylo do registru občanských sdružení zapsané 22. června 1993 pod názvem \"Lesoochranárske zoskupenie Vlk\". Sídlí v obci Tulčík v prešovském okrese. Jeho náčelníkem je Juraj Lukáč. Seskupení se dělí na kmeny: Čergov, Malé Karpaty, Východné Karpaty, Slanské vrchy, Tatry, Poľana. Podle Ekofora má organizace čtyři zaměstnance a 500 dobrovolníků. Pod seskupení patří i vydavatelství ABIES.\n\nV roce 1998 seskupení odkoupilo lesní pozemek v pohoří Čergov. Pozemek ale už dobrovolně chránilo od roku 1997. Koupě lesa od soukromého vlastníka za 3,2 milionu korun byla umožněná sbírkou \"Kúp si svoj strom\", kterou seskupení zorganizovalo (sbírka je stále aktivní a slouží k dalšímu rozšiřování sdružením spravovaných chráněných území). V roce 1999 předložilo Krajskému úřadu v Prešově návrh na založení soukromé přírodní rezervace Vlčia. Po těžkostech se státní správou byla rezervace o rozloze 21,24 ha vyhlášená k 1. dubnu 2004.\n\nOd roku 1998 seskupení vlastní soukromou přírodní rezervaci Rysia. Tato se roku 2004 stala druhou soukromou rezervací. Rysia se nachází v katastrálním území obce Valaská Belá v Strážovských vrchách. Na rozloze 30,49 ha platí pátý, nejvyšší, stupeň ochrany přírody. VLK spolupracuje s Nadací Zelená nádej, která vlastní další menší lesní pozemky.\n\nVLK je uživatelem lesa v Národní přírodní rezervaci Suchá dolina v Suché Dolině v Západních Tatrách. V rezervaci byla s vědomím správy TANAPu i přes vysokou hodnotu přirozeného porostu povolena těžba. VLK si poté lesy pronajal na 40 let a jakoukoliv těžbu odmítá. VLK se také zasloužil o rozšíření přírodní rezervace Udava v Národním parku Poloniny z 52,09 ha na 391,98 ha. Podle sdružení je to jedna z nejzachovalejších částí Slovenska. VLK Východní Karpaty se angažoval v rozšíření národní přírodní rezervace Kyjovský prales, která byla znovuvytvořená s přibližně osminásobnou rozlohou. VLK v roce 2005 podal návrh na ochranu území lesa Bisce, kde vznikla přírodní rezervace Bisce. Předmětem ochrany je zbytek lužního lesa v povodí řeky Ondava.\n\nVLK se zabývá také ochranou dravců. Podporuje ochranu vlků a medvědů.\n\nBěhem roku 2011 se sdružení zúčastnilo vícerých správních řízení, jeho členové spolupracovali na legislativních podnětech, připravovali projekt polsko-slovenské rezervace s rozlohou 100 000 ha Vlčie hory, spolupracovali při sčítání šelem na Poľaně a připravili návrhy nových přírodních rezervací.\n\nVLK organizuje program Gaia, osmidenní seminář o porozumění přírodě, její ochraně a teorii Gaia.\n\nV červenci 2011 člen organizace Erik Baláž navrhl radikální zmenšení Národního parku Nízké Tatry. Připomněl, že východní část parku má rozlohu 33 209 ha, ale podle jeho názoru je „reálně“ chráněných „jen něco přes“ 200 hektarů. „Radši mít méně národních parků, ale dobře chráněných, než takovou frašku,“ uvedl a navrhl vytvoření rezervace o rozloze 10 200 ha a radikální zmenšení samotného území parku. Zároveň upozornil na ničení původních lesů nadměrnou těžbou, používání pesticidů a na přibývání holin.\n\nKontroverzním se roku 2011 stalo přijetí příspěvku na projekt záchrany lesa v Čergově od původně norské mezinárodní organizace Fuck for Forest (FFF), která peníze na podporu ochranářských projektů získává prodejem přístupu k pornografii. Náčelník VLK Juraj Lukáč poznamenal, že rozhodnutí dar přijmout předcházela dlouhá diskuse a ověření, že FFF postupuje ve své zemi v mezích zákona. Lukáč též uvedl, že 8700 € od FFF je „kapka v moři“ v porovnání s více než 300 tisíc €, které byly získány ze sbírky na projekt. VLK také nepřijímá příspěvky od všech dárců, jen od těch, kteří jsou bezúhonní a s jejichž filosofií se ztotožňují.\n\nVLK se zúčastnil diskuse na festivalu Pohoda, od kterého získal podporu v kampani za bezzásahovou zónu v Tatrách.\n\nNa konci roku 2012 deník SME zařadil rezervaci Vlčia mezi \"Dvacet lidí, věcí a událostí, na které jsme za dvacet roků hrdí\".\n\nOficiální stránky\n"}
{"id": "1182622", "url": "https://cs.wikipedia.org/wiki?curid=1182622", "title": "Maurus Wolter", "text": "Maurus Wolter\n\nDom PhDr. Maurus Wolter, OSB (4. června 1825, Bonn – 8. července 1890, Beuron) byl německý římskokatolický duchovní, benediktin, zakladatel Beuronské kongregace benediktinského řádu a první arciopat v Beuronu. V letech 1880-1885 byl opatem-administrátorem Emauzského kláštera v Praze.\n\nNarodil se jako Rudolf Wolter. Byl synem sládka Lorenze Woltera a jeho manželky. Pocházel ze dvanácti sourozenců, z nichž šest se rozhodlo pro kněžský či řeholní život. Rudolf studoval v letech 1836-1844 \"Beethovenovo gymnázium\" v Bonnu. Následně studoval filosofii a teologii. Během studií spoluzaložil konzervativní studentský spolek \"Unie\" a udržoval kontakty s filosofem a teologem Antonem Güntherem. V roce 1849 získal na základě práce \"De spatio et tempore\" doktorát z filosofie.\n\nRoku 1850 zakončil studia v kněžském semináři v Kolíně nad Rýnem a 3. září téhož roku jej biskup Johann Anton Friedrich Baudri vysvětil na kněze. Rudolf Wolter následně začal působit jako kaplan v Jülichu. Od roku 1854 pak vyučoval na katedrální škole v Cáchách.\n\nV roce 1856 vstoupil po vzoru svého bratra Ernesta do benediktinského řádu a přijal mnišské jméno Maurus. Patřil do benediktinského opatství při římské basilice sv. Pavla za hradbami. Další formaci získal v opatství Solesmes. Vliv naň měl místní opat Prosper Guéranger, který jej inspiroval k založení priorátu v Beuronu.\n\nBeuronský priorát se posléze dostal do problémů kvůli probíhajícímu Kulturkampfu. Mniši následně odešli do Emauzského kláštera v Praze, kde vystřídali dosavadní zkomírající komunitu. Dále obnovili benediktinský klášter v Seckau. Roku 1884 se Maurus stal arciopatem beuronským. Následujícího roku předal řízení Emauzského kláštera Benediktu Sauterovi. Zemřel v roce 1890.\n\n"}
{"id": "1182625", "url": "https://cs.wikipedia.org/wiki?curid=1182625", "title": "Kojetický potok", "text": "Kojetický potok\n\nNázev Kojetický potok má více vodních toků:\n\n"}
{"id": "1182629", "url": "https://cs.wikipedia.org/wiki?curid=1182629", "title": "American Crime Story", "text": "American Crime Story\n\nAmerican Crime Story je americký kriminální televizní seriál inspirovaný skutečnými událostmi, který byl zpracován Scottem Alexandrem a Larry Karaszewski společně s výkonnými producenty Bradem Falchukem, Ninou Jacobsonovu, Ryanem Murphy a Bradem Simpsonem. Ve Spojených státech měl premiéru na televizní stanici FX 2. února 2016.\n\nPrvní řada, nazvaná \"The People v. O. J. Simpson\", popisuje soudní proces s O. J. Simpsonem, který je natočený podle knižní předlohy Jeffreyho Toobina – \"The Run of His Life: The People v. O. J. Simpson\".\n\nDruhá řada je nazvaná \"The Assassination of Gianni Versace\", popisuje smrt návrháře Gianni Versace, kterého zabil sériový vrah Andrew Cunanan. Je inspirovaná knihou \"Vulgar Favors: Andrew Cunanan, Gianni Versace, and the Largest Failed Manhunt in U. S. History\" od Maureen Orth.\n\nTřetí řada se bude soustředit na následky hurikánu Katrina, která bude natočená podle knihy Sheri Fink \"Five Days at Memorial: Life and Death in a Storm-Ravaged Hospital\".\n\nČtvrtá řada bude řešit sexuální skandál Monicy Lewinsky a prezidenta Billa Clintona. Inspirují se příběhem z knihy \"A Vast Conspiracy: The Real Story of the Sex Scandal That Nearly Brought Down a President\".\n\n\n\n7. října 2014 bylo stanicí FX oznámeno, že by celkem mělo vyjít 10 dílů série. Výkonnými producenty jsou Scott Alexander a Larry Karaszewski. Dalšími výkonnými producentmi jsou Nina Jacobson a Brad Simpson. Výkonnými koproducenty jsou Anthony Hemingway a D. V. DeVicentis.Pilotní díl režíroval Ryan Murphy. Všech 10 epizod pravděpodobně sepíší Alexander a Karaszewski. \n\nPůvodně bylo oznámeno, že příběh o Katrině se použije ve druhé řadě a bude inspirovaný knihou Douglase Binkelyho \"The Great Deluge: Hurricane Katrina, New Orleans, and the Mississippi Gulf Coast\". V řadě se mělo objevit i několik herců z první řady: Annette Benning, Matthew Broderick, Dennis Quaid, Cuba Gooding Jr, Courtney B. Vance, ale kvůli přesunutí na třetí řadu, byl potvrzen návrat pouze Sarah Paulson.\n\nCuba Gooding, ml. a Sarah Paulson byli vůbec jako první obsazeni do rolí Simpsona a Marcia Clark. Následně byl do role Roberta Kardashiana dosazen David Schwimmer. V lednu 2015 bylo oznámeno, že se John Travolta připojí jako Robert Shapiro a bude se na sériálu podílet i jako producent. V únoru 2015 se k natáčení připojil Courtney B. Vance jako Johnnie Cochran. V dubnu 2015 se objevil Sterling K. Brown jako Christopher Darden;, Jordana Brewster jako Denise Brown a Kenneth Choi jako soudce Lance Ito. V květnu 2015 bylo potvrzeno, že Selma Blair se ujme role Kris Kardashian. V červnu 2015 se přidal Nathan Lane jako F. Lee Bailey.\n\nV únoru roku 2017 se k obsazení \"Katrina\" připojila Annette Bening v roli Kathleen Blanco, zatímco Matthew Broderick získal roli Michaela D. Browna. Ten samý měsíc byli do řady \"The Assassination of Gianni Versace\" obsazeni Darren Criss a Édgar Ramírez.\n\nPenélope Cruz byla obsazena do role Donatelly Versace. V dubnu roku 2017 získal roli Antonia D'Amica zpěvák Ricky Martin. V dubnu byla na natáčení viděla Annaleigh Ashford a v červnu toho roku bylo potvrzeno, že si zahraje roli Elizabeth Cote. V červnu bylo také potvrzeno obsazení Finna Wittrocka.\n\nNatáčení série započalo 14. května 2015 v Los Angeles v Kalifornii.\n\nV říjnu 2015 vydala FX své první propagační video pro \"The People v O.J. Simpson\", ve kterém je zobrazen kňučící pes Akita kráčící po chodníku. Na své zpáteční cestě po sobě zanechává krvavé otisky tlapek. O měsíc později je zveřejněna další ukázka, kde byl poprvé ukázán Travolta ve své roli Shapira. Je zde zachyceno, jak se Shapiro ptá Simpsona (jehož tvář není viditelná), zda je zodpovědný za vraždu své exmanželky. V další ukázce je zobrazen Simpson (kterému opět není vidět do tváře), jak prochází detektorem lži.\n\nV listopadu byly uvedeny další dvě ukázky. První z nich ukazuje Simpsona, jak píše dopis na rozloučenou. Druhá vyobrazuje, jak policie honí Simpsonův bílý Ford Bronco.\n\nPrvní plnohodnotný trailer byl, spolu s plakátem pro tuto sérii, představen v prosinci. Je zde viděn Simpsonův pokus o sebevraždu v dětském pokoji Kim Kardashian, v čemž se mu Robert Kardashian snaží zabránit.\n\nSeriál měl svou první celosvětovou premiéru v Kanadě 2. února 2016. Na Filipínách se seriál objevil 3. února 2016. Ve Spojeném království byla premiéra 15. února 2016 na televizní stanici BBC Two.\n"}
{"id": "1182634", "url": "https://cs.wikipedia.org/wiki?curid=1182634", "title": "Robert Schindel", "text": "Robert Schindel\n\nRobert Schindel (* 4. dubna 1944 v Bad Hallu) je rakouský básník, prozaik a esejista s židovskými kořeny.\n\nRobert Schindel je synem komunistických antifašistických bojovníků Reného Hajeka a Gerti Schindelové, kteří za druhé světové války skončili v koncentračním táboře. Zatímco Gerti Schindelová Osvětim i následný Ravensbrück přežila a po válce se kojence, který válku přečkal v židovské nemocnici, ujala, zemřel Schindelův otec Hajek v Dachau.\n\nPo absolvování obecné školy (1950 až 1954) odešel na spolkové reálné gymnázium (Bundesrealgymnasium), z něhož však byl roku 1959 vyloučen. Chtěl se nechat vyučit knihkupcem, ale studium později přerušil a upřednostnil cestu po Evropě (Paříž, Švédsko). Maturitu složil až dodatečně roku 1967, poté studoval na Vídeňské univerzitě mj. filozofii.\n\nSchindel byl dlouhá léta členem Komunistické strany Rakouska (KPÖ) a jejích mládežnických organizací. Vystoupil z ní až roku 1967 na počátku rakouského studentského hnutí. Současně byl na sklonku 60. let předním členem studentského seskupení \"Kommune Wien\", později se politicky angažoval v maoistických kruzích. S přibývajícím věkem se však stále více přiklání k židovské tradici.\n\nOd roku 1986 je spisovatelem z povolání. Žije ve Vídni.\n\nV letech 1999–2002 předsedal Schindel porotě literárního klání o Cenu Ingeborg Bachmannové.\n\n\n\n\n\n\n\n\n"}
{"id": "1182635", "url": "https://cs.wikipedia.org/wiki?curid=1182635", "title": "Heinrich Rauchberg", "text": "Heinrich Rauchberg\n\nHeinrich Rauchberg (12. dubna 1860 Vídeň – 29. září 1938 Praha) byl německý právník, statistik a demograf, rektor Německé univerzity v Praze a profesor statistiky a správního práva na její právnické fakultě. Věnoval se také mezinárodnímu právu.\n\nVystudoval práva na Vídeňské univerzitě, kde roku 1883 získal titul doktora práv a v roce 1891 se v oboru statistiky habilitoval. V mezidobí působil v rakouské ústřední statistické komisi, podílel se např. na zpracování výsledků sčítání lidu v roce 1890. Vědecky se zabýval kromě statistiky také demografií, zejména národnostními menšinami v Rakousku-Uhersku. Ačkoli byl židovského původu, stranil tehdy do značné míry německy mluvící části monarchie, za což byly jeho vědecké práce ze strany představitelů neněmeckých národů často kritizovány.\n\nPozději přešel do Prahy, na zdejší německé univerzitě byl v roce 1896 jmenován profesorem statistiky a správního práva. Národnostní poměry v Čechách byly pro jeho demografickou a statistickou práci velmi podnětné, opět ale projevoval poměrně neobjektivní proněmecký postoj. Přesto kritizoval tehdy používanou metodu zjišťování národnosti, která nespočívala ve svobodném přihlášení se jedince k určité národnosti, ale v tom, jakou řeč v běžném styku používal (tzv. obcovací řeč). Postupně tak zaujal kompromisní stanovisko. Na německé právnické fakultě byl několik funkčních období děkanem a v letech 1911–1912 celou německou univerzitu jako rektor vedl. Po rozpadu monarchie a vzniku Československa se začal více zajímat o mezinárodní právo, především o tehdy vzniklou mezinárodní organizaci Společnost národů. Pracoval také v Sociálním ústavu nebo ve Statistické radě státní, která mj. zajišťovala československé sčítání lidu a kde opět prosazoval subjektivní metodu, tedy možnost svobodně si zvolit svoji národnost.\n"}
{"id": "1182636", "url": "https://cs.wikipedia.org/wiki?curid=1182636", "title": "Jan Beaufort, 1. hrabě ze Somersetu", "text": "Jan Beaufort, 1. hrabě ze Somersetu\n\nJan Beaufort, 1. hrabě ze Somersetu (asi 1373 - 16. březen 1410) byl prvním ze čtyř dětí Jana z Gentu a jeho milenky Kateřiny Swynfordové, se kterou se v roce 1396 oženil. Beaufortovo příjmení je pravděpodobně odvozeno od otcova panství Beaufort v Champagne, ve Francii.\n\nDěti Jana z Gentu a Kateřiny byly dvakrát uznány za legitimní, jednou v roce 1390, podruhé roku 1397, a to jak parlamentem za vlády Richarda II., tak papežem Bonifácem IX. Beaufortové byli z následnictví trůnu svým nevlastním bratrem Jindřichem IV. vyloučeni.\n\nMezi květnem a zářím 1390, Beaufort odešel do Severní Afriky na Barbarskou křížovou výpravu, vedenou Ludvíkem II. Bourbonským. V roce 1394 byl v Litvě, kde sloužil u německých rytířů.\n\nJan byl 10. února 1397 jmenován hrabětem ze Somersetu, jen několik dní potom, co parlament jeho i jeho sourozence uznal legitimního potomky. V únoru 1397 byl také jmenován admirálem irského loďstva a konstáblem hradu Dover. V květnu byla jeho admiralita rozšířena o severní flotilu. V létě 1397 se stal jedním ze šlechticů, kteří pomohli Richardovi II. osvobodit se z moci \"Lordů odvolatelů\". Za odměnu byl 29. září jmenován markýzem ze Somersetu a Dorsetu a později roku 1397 také rytířem Podvazkového řádu a poručíkem Akvitánie. Kromě toho, dva dny před svým povýšením na markýze se oženil s královou neteří, Markétou Hollandovou, sestrou Tomáše Hollanda. Jan zůstal v králově přízni i poté, co byl jeho starší nevlastní bratr, Jindřich Bolingbroke, v roce 1398 vykázán z Anglie.\n\nPoté, co byl Richard II. v roce 1399 Jindřichem Bolingbrokem svržen z trůnu, nový král odvolal tituly, které byly dány protivníkům \"Lordů odvolatelů\", a tak se Jan stal pouze hrabětem ze Somersetu. Přesto byl ke svému nevlastnímu bratrovi loajální a nechal ho sloužit v různých vojenských velitelstvích a některých důležitých diplomatických operací. Beaufort v roce 1400 získal zabavené majetky welského povstaleckého vůdce Owaina Glyndŵra, ale tyto majetky bylo možné převzít až v době po jeho smrti, v roce 1415. Roku 1404 byl jmenován konstáblem Anglie.\n\nJan Beaufort a Markéta Hollandová, dcera Tomáše Hollanda, 2. hraběte z Kentu a Alice FitzAlan, spolu měli šest dětí. Jejich vnučka Markéta Beaufortová se provdala za Edmunda Tudora, syna královny vdovy Kateřiny z Valois a Owena Tudora.\n\nJan Beaufort zemřel v nemocnici Svaté Kateřiny u Toweru. Byl pohřben v kapli Svatého Michala v Canterburské katedrále.\n\nJeho dětmi byli:\n\n"}
{"id": "1182637", "url": "https://cs.wikipedia.org/wiki?curid=1182637", "title": "Franz Kreil", "text": "Franz Kreil\n\nFranz Sales von Kreil (\"cca 1791\" Horní Rakousy – 4. července 1867 Linec) byl rakouský státní úředník a politik německé národnosti z Horních Rakous, během revolučního roku 1848 poslanec Říšského sněmu.\n\nOd roku 1816 působil ve státní službě. Později dosáhl titulu dvorního rady. Byl mu udělen Císařský rakouský řád Leopoldův. 12. března 1855 byl povýšen do rytířského stavu.\n\nBěhem revolučního roku 1848 se zapojil do veřejného dění. V doplňovacích volbách koncem roku 1848 byl zvolen na ústavodárný Říšský sněm poté, co rezignoval poslanec Anton Hofer. Volba byla potvrzena v prosinci 1848. Zastupoval volební obvod Freistadt. Tehdy se uváděl coby krajský hejtman. Řadil se ke sněmovní pravici.\n\nPozději byl místodržitelským viceprezidentem. Z této funkce byl penzionován v říjnu 1859. Zemřel červenci 1867 ve věku 76 let.\n"}
{"id": "1182638", "url": "https://cs.wikipedia.org/wiki?curid=1182638", "title": "Naser Aliji", "text": "Naser Aliji\n\nNaser Ismail Aliji (* 27. prosince 1993, Skopje, Republika Makedonie) je švýcarsko-albánský fotbalový obránce, od léta 2017 bez angažmá (platí k lednu 2018).\nV mládežnických kategoriích reprezentoval Švýcarsko, na seniorské úrovni reprezentuje Albánii.\n\n\nNaser Aliji nastupoval za švýcarské mládežnické reprezentace včetně U21.\n\nV A-mužstvu Albánie debutoval 13. 6. 2015 v přátelském utkání v Elbasanu proti týmu Francie (výhra 1:0). \nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1182639", "url": "https://cs.wikipedia.org/wiki?curid=1182639", "title": "Epydemye", "text": "Epydemye\n\nEpydemye (dříve Epy de Mye) je česká folková a folkrocková kapela. Převážně vystupuje jako trio, 2 kytary a jedna akustická basa.\n\nSkupina vznikla v roce 2005 jako aukustické trio kolem kytaristy a písničkáře Jana Přesličky, který dříve působil ve folkové skupině Bonsai č. 3. Původní složení skupiny bylo: Jan Přeslička (kytara, zpěv), Lukáš Kazík (kytara, zpěv) a Lucie Cíchová (kontrabas, zpěv). Již v roce 2006 získala cenu, interpretační portu, na festivalu Porta, tuto cenu obhájila i v roce 2007. V roce 2008 skupina natočila debutovou desku \"Stopy nezmizí\". V roce 2012 skupina získala 4. místo v žánrových cenách Anděl za desku Maso!\n\nV roce 2015 skupina natočila monotematickou desku Kotlina, jedenácti příběhů z české kotliny 20. století. Hrdiny písní jsou např. Milada Horáková, Jan Palach, Adolf Opálka, Josef Mašín, Josef Balabán či zrádce Karel Čurda.\nAlbum Kotlina zvítězilo v žánrové kategorii Folk a Country v Ceny Anděl 2015 a stalo se \"Albem roku 2015\" v anketě Rádia Proglas.\n\n\n"}
{"id": "1182640", "url": "https://cs.wikipedia.org/wiki?curid=1182640", "title": "Jakub Gottwald", "text": "Jakub Gottwald\n\nJakub Gottwald (* 18. října 1984 v Brně) je český divadelní a filmový herec.\n\nStudoval herectví nejdříve na Brněnské Konzervatoři a pak na katedře alternativního a loutkového divadla DAMU (2004-2009). Působí mimo jiné na scénách Národního divadla, Národního divadla Brno, Dejvického divadla, Strašnického divadla i ve skupinách Vosto5, SKUTR a Sgt. Tejnorová & the Commando. Dále spolupracuje na příklad s režisérkami a režiséry Ewou Zembok, Lucií Ferenzovou a Janem Fričem. Již během studia se věnoval dabingu. Televizní diváci jej znají ze seriálů \"Ordinace v růžové zahradě\", \"Comeback\" a dalších. Hlavní role hrál v celovečerních filmech \"Dešťová víla\", \"Syndrom léta\" a \"Menandros & Thaïs\".\n\n\n"}
{"id": "1182642", "url": "https://cs.wikipedia.org/wiki?curid=1182642", "title": "Hrušovany nad Jevišovkou (zámek)", "text": "Hrušovany nad Jevišovkou (zámek)\n\nKlasicistní zámek v Hrušovanech nad Jevišovkou na Znojemsku pochází pravděpodobně ze 60. let 17. století, kdy jej nechal vybudovat šlechtický rod Althannů. Zámecký areál je chráněn jako kulturní památka. Zároveň je veden na seznamu ohrožených památek. Zámek je staticky narušen, nachází se v havarijním stavu. Jeho obnova by si vyžádala asi 120 milionů korun.\n\nHrušovanský zámek dal zřejmě na místě starší tvrze po roce 1669 vystavět hrabě Michal Adolf z Althanu. Zámek byl původně barokní, současnou klasicistní podobu získal přestavbou v roce 1804. Na konci 19. století bydleli majitelé hrušovanského panství v blízkém Eminu zámku.\n\nV roce 1945 byla v Hrušovanech místo Správy státních statků zřízena Vrchní správa Státních statků s podřízenými prvoinstančními správami Státního statku Hrušovany (2 dvory a strojní dílny v Hrušovanech), Státního statku Hevlín (3 dvory) a Státního statku Janov (6 dvorů a lihovar). V roce 1949 byl zřízen národní podnik Státní statek Hrušovany a zámek využívala rota pohraniční stráže. V padesátých letech byla v Hrušovanech zřízena Strojní traktorová stanice, která byla v roce 1960 sloučena s STS ve Znojmě a Oblekovicích do jednoho národního podniku STS Znojmo - Oblekovice. Státní statek Hrušovany nad Jevišovkou (1949 - 1961) a Státní statek Miroslav byly v roce 1978 sloučeny do Státního statku Znojmo.\n\nOd roku 1986 zůstal zámek prázdný a chátral. V roce 2000 jej koupilo město Hrušovany; v roce 2010 pak firma Orgoluso. Nezaplatila však kupní cenu 2,5 milionu korun, a město proto později od smlouvy odstoupilo. Soudním rozhodnutím zámek zůstal městu, které se jej od té doby pokusilo několikrát neúspěšně prodat.\n\nOd roku 2017 funguje Spolek pro hrušovanský zámek, který se zabývá variantami oprav a budoucího možného využití zámeckých prostor. Také na zámku občasně pořádá kulturní akce.\n"}
{"id": "1182644", "url": "https://cs.wikipedia.org/wiki?curid=1182644", "title": "Arlind Ajeti", "text": "Arlind Ajeti\n\nArlind Afrim Ajeti (* 25. září 1993, Basilej, Švýcarsko) je švýcarsko-albánský fotbalový obránce, od roku 2015 hráč klubu Frosinone Calcio.\nV mládežnických kategoriích reprezentoval Švýcarsko, na seniorské úrovni reprezentuje Albánii.\n\n\nArlind Ajeti nastupoval za švýcarské mládežnické reprezentace včetně U21.\n\nV A-mužstvu Albánie debutoval 14. 11. 2014 v přátelském utkání v Rennes proti týmu Francie (remíza 1:1). \nItalský trenér albánského národního týmu Gianni De Biasi jej vzal na EURO 2016 ve Francii. Na evropský šampionát se Albánie kvalifikovala poprvé v historii.\n\n"}
{"id": "1182645", "url": "https://cs.wikipedia.org/wiki?curid=1182645", "title": "Kimberley (rozcestník)", "text": "Kimberley (rozcestník)\n\nKimberley může být:\n\n\n\n\n\n\n\n\n"}
{"id": "1182646", "url": "https://cs.wikipedia.org/wiki?curid=1182646", "title": "Anton Peyr", "text": "Anton Peyr\n\nAnton Peyr (19. července 1815 Pettighofen – 12. května 1901 Schörfling am Attersee) byl rakouský podnikatel a politik německé národnosti z Horních Rakous, během revolučního roku 1848 poslanec Říšského sněmu.\n\nPocházel z rodiny papírníka Franze Josefa Peyra. Vystudoval klášterní gymnázium v Kremsmünsteru a získal praxi v otcově podniku. Podnikl pak studijní cestu po Německu a dalších zemích Evropy. Po návratu se zapojil do vedení rodinné firmy a byl po tři období i starostou obce Seewalchen am Attersee. Znovu pak starostenský úřad zastával od roku 1850 do roku 1855. V roce 1854 podnikl cestu do Severní Ameriky a psal své ženě o možnosti vycestovat a trvale se usadit v USA. Nakonec z těchto plánů sešlo. V roce 1877 prodal svou papírnu, protože nebylo snadné podnik modernizovat na nové výrobní metody a téhož roku i zemřel jeho syn, který přitom měl firmu převzít. Roku 1882 získal Peyr čestné občanství v Seewalchenu. Poslední roky života strávil v ústraní v Schörflingu.\n\nBěhem revolučního roku 1848 se zapojil do veřejného dění. V doplňovacích volbách v září 1848 byl zvolen na ústavodárný Říšský sněm místo rezignovavšího poslance Ferdinanda Hechenfeldera. Zastupoval volební obvod Vöcklabruck. Tehdy se uváděl majitel papírny. Řadil se ke sněmovní pravici.\n"}
{"id": "1182648", "url": "https://cs.wikipedia.org/wiki?curid=1182648", "title": "Alois Smreker", "text": "Alois Smreker\n\nAlois Smreker, slovinsky Alojzij Smrekar (\"cca 1814\" Schloss Ruckenstein – 29. září 1876 Vídeň), byl rakouský právník a politik slovinského původu, ale hlásící se k německé národnosti ze Štýrska, během revolučního roku 1848 poslanec Říšského sněmu.\n\nRoku 1849 se uvádí jako Dr. Alois Smrekerer. Byl slovinského původu, ale během roku 1848 se politicky orientoval jako stoupenec německého národní hnutí.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Sevnica. Tehdy se uváděl coby advokát. Řadil se ke sněmovní levici.\n\nZemřel září 1876 ve věku 62 let na \"otok mozku\". Zemřel ve všeobecné nemocnici ve Vídni.\n"}
{"id": "1182650", "url": "https://cs.wikipedia.org/wiki?curid=1182650", "title": "Eusebio de Almeida", "text": "Eusebio de Almeida\n\nEusebio Hermenio Correia de Almeida známý jako Ebi (* 9. června 1985, Dili, Timor Timur, Indonésie) je východotimorský fotbalový záložník a reprezentant, hráč východotimorského klubu FC Porto Taibesi.\n\n\nV A-mužstvu Východního Timoru debutoval v roce 2007.\n\n \n"}
{"id": "1182655", "url": "https://cs.wikipedia.org/wiki?curid=1182655", "title": "Franz Wiesenauer", "text": "Franz Wiesenauer\n\nFranz Wiesenauer (1803 nebo 27. srpna 1804 Štýrský Hradec – 25. května 1857 Štýrský Hradec) byl rakouský právník, vysokoškolský pedagog a politik německé národnosti ze Štýrska, během revolučního roku 1848 poslanec Říšského sněmu.\n\nJeho otcem byl Franz de Paula Wiesenauer (1767–1827), který v 1. čtvrtině 19. století zastával post purkmistra Štýrského Hradce. Franz se narodil roku 1803. Vystudoval práva na Univerzitě ve Štýrském Hradci, kde získal titul doktora. Působil pak jako pedagog na Univerzitě ve Štýrském Hradci, kde od roku 1832 do roku 1845 vyučoval římské a kanonické právo a potom soukromé právo. Roku 1849 se uvádí jako Franz Wiesenauer, doktor a profesor ve Štýrském Hradci. V letech 1854–1855 byl rektorem univerzity ve Štýrském Hradci.\n\nBěhem revolučního roku 1848 se zapojil do veřejného dění. Roku 1848 se stal poslance Štýrského zemského sněmu. Ve volbách roku 1848 byl zvolen i na ústavodárný Říšský sněm. Zastupoval volební obvod Weiz. Tehdy se uváděl coby profesor. Řadil se ke sněmovní pravici.\n"}
{"id": "1182658", "url": "https://cs.wikipedia.org/wiki?curid=1182658", "title": "Kaliopi Chamonikola", "text": "Kaliopi Chamonikola\n\nKaliopi Chamonikola (též Chamonikolasová, *  Brno) je česká (moravská) historička a teoretička umění řeckého původu. Specializuje se zejména na umění pozdního středověku (hlavně L. Cranach), ale také na současné umění. V minulosti byla ředitelkou Moravské galerie v Brně a nyní vyučuje na Fakultě výtvarných umění VUT v Brně a UMPRUM v Praze, externě pak na Filosofické fakultě MU v Brně. Byla inspirátorkou a spoluautorkou rozsáhlého výstavního a vědeckého projektu \"Od gotiky k renesanci 1400–1550\".\n\nDětství\n\nKaliopi Chamonikola (své jméno má po babičce, je to také odkaz na řeckou bohyni Kaliopé) se narodila 17. listopadu 1954 již v Brně. Její rodina však přišla do tehdy Československé republiky z Řecka. Byla to vlna politických emigrantů, kteří utíkali před tamním režimem po roce 1948. Rodina slavila každý nový rok památným přípitkem „příští rok v Řecku“.\n\nStudium\n\nPo základní škole vykrystalizovalo její nadšení pro drobný umělecký průmysl, který studovala na střední umělecko-průmyslové škole na Husově ulici v Brně. Zabývala se šperkařstvím, hračkami, ale také knihami a jejich vazbou. Sama sebe v té době již považovala za spíše usazenou v teorii umění, než v tvorbě umění. Proto se po ukončení střední školy vydala studovat dějiny umění na Filosofické fakultě J. E. Purkyně (tj. dnešní Masarykově univerzitě) taktéž v Brně. Už její diplomová práce se soustředila na řezbářství 15. století a jejím zájmem se stal středověk. Disertaci věnovala středověkému umění na Moravě. Její snaha byla spojena s obrovskou výstavou (1999) \"Od gotiky k renesanci – výtvarná kultura Moravy a Slezska\". Výstava probíhala ve třech městech (v Brně, v Olomouci a v Opavě) současně a představila takové množství památek, jaké se ještě nikdy dříve nepodařilo shromáždit. Zápůjčky poskytlo několik desítek galerií, knihoven, církevních objektů, archivů, muzeí, ale i soukromých majitelů (některé sbírky pocházely ze zahraničí). Na třech výstavách se Chamonikole podařilo shromáždit více než 700 originálních exponátů coby reprezentativní výběr tohoto období. V řadě sbírek tehdy ještě zůstalo mnoho objektů, protože nebyly v dobrém stavu nebo je jako živé památky nebylo možné vyjmout z jejich liturgického provozu.\n\nŘeditelkou Moravské galerie\n\nPo absolvování magisterského studia a rigorózního řízení (PhDr., 1982) začala pracovat v Muzeu v Ivančicích, kde zpracovávala např. expozici Alfonse Muchy, ale také regionální sbírky. Dále pracovala stále v oblasti středověkého umění, převážně sochařství. Na konci osmdesátých let nastoupila jako kurátorka sbírky starého umění v Moravské galerii, poté se stala její ředitelkou. V Moravské galerii strávila 26 let. Následně v letech 2004 až 2005 působila na Správě Pražského hradu jako vedoucí odboru kultury. Zde realizovala ojedinělý projekt věnovaný Lucasu Cranachovi staršímu a mapování jeho stop v našem českém prostředí.\n\nPedagogická činnost\n\nOd roku 2008 působí jako vysokoškolská pedagožka v oblasti teorie a dějin umění na Vysoké škole uměleckoprůmyslové v Praze a na Fakultě výtvarných umění v Brně. Externě pak také přednáší na Filosofické fakultě Masarykovy univerzity v Brně (v devadesátých letech také na Semináři dějin umění).\n\nDalší činnost\n\n\n\n"}
{"id": "1182662", "url": "https://cs.wikipedia.org/wiki?curid=1182662", "title": "Murtalbahn", "text": "Murtalbahn\n\nMurtalbahn neboli Železnice v údolí Murau je úzkorozchodná dráha s rozchodem 760 mm, která prochází údolím řeky Mury v rakouské spolkové zemi Štýrsku. Trať vede z Unzmarktu přes okresní město Murau do Tamswegu. Železnici obhospodařují Štýrské zemské dráhy (Steiermärkische Landesbahnen) a se 65 kilometry délky jde o druhou nejdelší úzkokolejnou trať v Rakousku.\n\nTrať mezi Unzmarktem a Mauterndorfem byla uvedena do provozu v říjnu 1894.\n\nV březnu 1973 byla pro veřejnou osobní dopravu uzavřena trať v úseku mezi Tamswegem a Mauterndorfem. Dnes se o ni stará klub železničních nadšenců Spolek přátel Murtalbahn Club 760, který ji provozuje jako turistickou muzejní železnici.\n\nSpolek přátel Murtalbahn Club 760 provozuje v bývalém lokomotivním depu v městečku Frojach Katschtal na této trati železniční muzeum.\n\n"}
{"id": "1182663", "url": "https://cs.wikipedia.org/wiki?curid=1182663", "title": "Menandros &amp; Thaïs (film)", "text": "Menandros &amp; Thaïs (film)\n\nMenandros & Thaïs je česko-rakouský debut režisérské dvojice Antonína Šilara a Ondřeje Cikána z roku 2016. Jedná se o \"sandálový velkofilm s minimálním rozpočtem.\"\n\nTháïs je během své svatby s Menandrem unesena piráty z Athén. Ženich ji hledá po celém antickém světě, zlá čarodějnice jej ovšem zaslíbila jiné ženě. \n\nPodobně jako v stejnojmenné románové předloze Ondřeje Cikána se i ve filmové verzi mísí starověk se současností. Film označovaný jako \"sandálová, milostná a střílečková road-movie\" je prý \"inovativní po formální i dramaturgické stránce\": Antonín Šilar je povoláním scénograf, Ondřej Cikán klasický filolog a německy píšící spisovatel. \n\nFilm se natáčel od roku 2012 v České republice a Rakousku za podpory drobných sponzorů, v koprodukci Vídeňského sdružení \"Die Gruppe\" a Pražské Filmové akademie FAMU. Posléze se připojili další koproducenti, společnosti \"Nutprodukce\" a \"Magiclab\", a film byl podpořen Státním fondem kinematografie ČR. Zvuk se vyráběl postprodukčně ve studiích \"Klenkasound\" a \"Bystrouška\".\n\nČeská premiéra proběhla na XXIII. Pražském mezinárodním festivalu Febiofest.\n\n\n"}
{"id": "1182664", "url": "https://cs.wikipedia.org/wiki?curid=1182664", "title": "Borovice mexická", "text": "Borovice mexická\n\nBorovice mexická (\"Pinus ayacahuite\") je velká severoamerická a středoamerická pětijehličná borovice s velkými šiškami, poměrně vzácně pěstovaná také v arboretech, soukromých parcích a zahradách.\n\n\nNázev stromu \"Ayacahuite\" vznikl romanizací (převod do latinského písma) aztéckého jména stromu: Āyauhcuahuitl.\n\nStálezelený, jehličnatý, větrosprašný a jednodomý strom, dorůstající do výšky 45 m. Kmen je přímý a oblý a dosahuje průměru 2 m. Větve rostou u mladých stromů v pravidelných přeslenech, u starších stromů rostou více nepravidelně; větve jsou dlouhé, tenké a vodorovně rozprostřené, spodní větve se často sklánějí. Koruna je jehlanovitá až kuželovitá, později otevřená. Borka je zprvu hladká, tenká a popelavě šedá, později hrubá, rozdělená do malých obdélníkových desek a šedohnědá. Letorosty jsou tenké, hladké, zelenavě hnědé až světle šedé, pokryté hustými hnědými chlupy či bez chlupů a se seskupenými jehlicemi na koncích. Zimní pupeny jsou vejčitě kuželovité, bledě hnědé až šedé, 15 mm dlouhé, pryskyřičnaté, s dlouze špičatými, u vrcholků některými uvolněnými, šupinami. \n\nJehlice jsou ohebné, ale ne visící, tenké, přímé nebo mírně pokroucené; na spodním povrchu jasně zelené, na horních površích se stříbrnomodrošedozelenými průduchy (\"Stomata\"). Vyrůstají ve svazečcích po 5, vzácně též po 6; jehlice jsou 8-18 cm dlouhé a 0,7-1 mm široké, na okrajích zubaté, s nepatrnými a široce rozloženými zuby. Mají ostrou špičku a 2-7 vnějších pryskyřičných kanálků a 1 cévní svazek. Svazečkové pochvy jsou 15-25 mm dlouhé, bledě hnědé a brzy opadávají. Jehlice zůstávají na stromě 3 roky.\n\nSamčí (pylové) šištice (\"Microstrobilus\") jsou vejčité až krátce válcovité a vyskytují se ve shlucích na koncích nových letorostů, 7-10 mm dlouhé, zprvu žluté a později oranžovohnědé. Samičí (semenné) šištice (\"Megastrobilus\") jsou visící, mírně zahnuté, téměř válcovité, směrem k vrcholu se zužující, žlutohnědé, pryskyřičnaté a rostou blízko konců hlavních větví; šišky jsou na 2,5 cm dlouhých stopkách, opadávajících se šiškou. Šišky jsou 15-40 cm dlouhé a ve zralosti rozevřené 7-15 cm široké; vyskytují se po jedné nebo v přeslenech po 2-4; dozrávají na podzim a brzy opadávají. Šupin šišek je 100-150, jsou tenké, ohebné, úzké a 5-7 cm dlouhé. Výrůstky (\"Apophysis\") jsou prodloužené, se zaobleným až tupým vrcholem, zpětně zahnuté a zvlněné. Přírůstek prvního roku (\"Umbo\") je koncový, beztrnný a téměř vždy pryskyřičnatý. Semena jsou vejčitá, světle hnědá s tmavými skvrnami, semena se vyskytují po dvou na šupině; semena jsou 8-10 mm dlouhá a 6-8 mm široká. Křídla semen jsou srostlá z rozdílných částí a jsou 20-35 mm dlouhá a 8-12 mm široká.\nSemenáče mají 7-13 děložních lístků (\"Cotyledon\"). K rozptylování pylu dochází v jižním a středním Mexiku v květnu.\n\nBorovice mexická je blízce příbuzná s borovicemi jako borovice ohebná, \"Pinus monticola\", borovice vejmutovka a borovice himalájská. Existuje též několik kříženců, například přirozeně vzniklá a plodná \"Pinus x holfordiana\", kříženec \"Pinus ayacahuite\" a \"Pinus wallichiana\", přirozeně vzniklý v roce 1904 v arboretu Westonbirt, The National Arboretum, v hrabství Gloucestershire, v Anglii. Tento kříženec je pěstován v několika sbírkách dřevin.\n\nPodle některých botaniků existují 2 variety borovice mexické:\n\n\nDomovinou borovice mexické je Guatemala, Honduras, Mexiko (státy Chiapas, Guerrero, Hidalgo, Oaxaca, Puebla, Tlaxcala a Veracruz) a Salvador.\n\nBorovice mexická roste v rozsahu nadmořských výšek 1500-3600 m. Půdy jsou zde jílové, dobře propustné, pH kyselé a neutrální, strom dokáže růst ve výživově chudých půdách. Strom je mrazuvzdorný do –17,7 °C a vyžaduje plné slunce, dospělé stromy dobře odolávají suchu. Borovice mexická roste ve smíšených horských jehličnatých lesích v prostředí se středním množstvím vody či roste ve skupinách a nebo tvoří malé háje; nejvíce je rozšířena v Chiapasu v Mexiku a v západní Guatemale, kde je velmi spokojena ve společnosti borovic \"Pinus hartwegii\", \"Pinus montezumae\", \"Pinus oocarpa\", \"Pinus pseudostrobus\" a také jedle \"Abies guatemalensis\" nebo cypřiše mexického \"Cupressus lusitanica\". Doba rozšiřování pylu borovice mexické se mění podle zeměpisné šířky a nadmořské výšky.\n\nV Chiapasu, Guatemale a Oaxace je strom hostitelem trpasličího jmelí \"Arceuthobium guatemalense\".\n\nBorovice mexická je pro svou výšku a stejnoměrný tvar velmi důležitým a velmi vyhledávaným zdrojem řeziva, používaného ve stavebnictví, tesařství, na výrobu nábytku a užitného zboží jako například beden, palet, přepravek a dřevoviny. Pěstována je pouze vzácně v několika arboretech, soukromých parcích a zahradách.\n\nBorovice mexická není organizací IUCN považována za ohroženou, stav její populace je ale klesající. Je ohrožená kácením především v případě, že je prováděno neudržitelně. Strom se vyskytuje v několika chráněných oblastech.\n\n"}
{"id": "1182670", "url": "https://cs.wikipedia.org/wiki?curid=1182670", "title": "Llanfair (Gwynedd)", "text": "Llanfair (Gwynedd)\n\nLlanfair je vesnice v oblasti Ardudwy ve správní oblasti Gwynedd na severozápadě Walesu. Nachází se západně od pobření silnice mezi obcí Llanbedr a městem Harlech, v blízkosti vesnice Llandanwg. Nachází se zde farní kostel Panny Marie pocházející ze dvanáctého století. V devatenáctém století proběhla jeho rekonstrukce a později byl zapsán do seznamu listed buildings. V blízkosti vesnice se nachází břidlicový důl založený v devatenáctém století a uzavřený počátkem následujícího století.\n"}
{"id": "1182671", "url": "https://cs.wikipedia.org/wiki?curid=1182671", "title": "Llanfair Caereinion", "text": "Llanfair Caereinion\n\nLlanfair Caereinion je malé město ve správní oblasti Powys ve středním Walesu. Leží na řece Banwy přibližně osm mil západně od města Welshpool. V roce 2011 zde žilo 1810 obyvatel. Město bylo postaveno na místě staré římské pevnosti. Ve třináctém století se nedaleko města odehrála bitva Maes Moydog. Šest mil západně od města se nachází nahrávací studio nazvané Foel Studio, v němž nahrávali například My Bloody Valentine, Van der Graaf Generator, Hawkwind a další.\n"}
{"id": "1182672", "url": "https://cs.wikipedia.org/wiki?curid=1182672", "title": "Hrádek nad Nisou (hrad)", "text": "Hrádek nad Nisou (hrad)\n\nHrádek nad Nisou je zaniklý hrad ve stejnojmenném městě v okrese Liberec. Stával v nároží ulic Hradební a Generála Svobody a nezachovaly se z něj žádné viditelné zbytky. V roce 1723 byla na jeho místě postavena textilní manufaktura, jejíž budova je od roku 1958 chráněna jako kulturní památka ČR.\n\nHrad s písemně doloženou kaplí si ve čtrnáctém století postavil pravděpodobně \"Jindřich z Donína.\" První písemná zmínka pochází z roku 1391. Zprávy o jeho další historii se nedochovaly, ale patřil pravděpodobně pánům z Donína. Od roku 1549 zde snad sídlili bratři \"Bedřich\" a \"Jaroslav z Donína.\" Při archeologickém průzkumu v roce 1928 byla odhalena část sklepů bývalého hradu.\n\nRoku 1721 byl objekt upraven na byty úředníků a k hospodářským účelům (domy čp. 66, 67 a 68). V roce 1723 zde hraběnka \"Johanna Emerencie Gallasová\" nechala otevřít textilní manufakturu. Podnik však měl hospodářské problémy, a v roce 1812 byl upraven na výrobnu lahví pro minerální vodu z Lázní Libverda. Od roku 1850 v budově byly úřednické byty a v roce 1896 začal sloužit jako dětský útulek.\n\n"}
{"id": "1182674", "url": "https://cs.wikipedia.org/wiki?curid=1182674", "title": "Čapí hnízdo", "text": "Čapí hnízdo\n\nČapí hnízdo je rekreační a konferenční areál, nacházející se na území obce Olbramovice ve Středočeském kraji, přesněji asi 1,5 km severozápadně od centra této obce, v místní části Dvůr Semtín, katastrální území Tomice u Votic, na okraji přírodního parku Džbány-Žebrák v jeho západní části. Areál staveb, určený k rekreačním a odpočinkovým účelům pro jednotlivce i rodiny, vlastnil podle zdrojů po určitou dobu prostřednictvím firmy SynBiol politik a podnikatel Andrej Babiš. Později převedl celou nemovitost na své příbuzné.\n\nNa místě po třicetileté válce zaniklé Kačerovy Lhoty vznikl v druhé polovině 17. století statek Nový Dvůr Semtín, ke kterému byl v roce 1875 zřízen lihovar. Na přelomu tisíciletí nebyl dvůr využíván, naopak byl od 80. let 20. století opuštěný a v dezolátním stavu.\n\nV roce 2006 započaly práce na projektu komplexní rekonstrukce celého areálu včetně budov. Rekonstrukcí byl pověřen akad. arch. Jiří Javůrek (studio SGL Projekt), který podle zadání investora navrhl přestavbu zchátralého statku a lihovaru na areál pro ubytování, pořádání firemních akcí a k trávení volného času. Rekonstrukce začala v září 2008 a byla dokončena v dubnu 2010. Nápad s motivem čapího hnízda vznikl podle čápů hnízdících v areálu již od roku 1926 a promítl se do návrhu stavby centrální budovy, což je jízdárna. Tato je zcela novou stavbou, zatímco řada dalších budov je původních, snaha byla zachovat jich co nejvíce.\n\nStatek má rozlohu přibližně tři hektary a k objektu dále patří 74 ha pastvin a polí.\n\nSoučástí areálu je:\n\nCentrálním objektem je víceúčelová stavba jízdárny ve tvaru čapího hnízda, která je využívána také ke společenským, kulturním a sportovním akcím a která dala jméno celému areálu. Základ je tvořen betonovým prstencem zastřešeným atypickou konstrukcí z dřevěných vazníků. Obvodový plášť z polykarbonátových průsvitných desek je kryt „hnízdovým obalem“ z dubových klád připevněných na kovovou konstrukci tak, aby stavba připomínala hnízdo. Větrání je zajištěno střešním světlíkem o průměru osmi metrů. Stavba byla v roce 2010 nominována na „Stavbu roku“, dostala se také do finále Světového festivalu architektury v Barceloně roku 2011.\n\nProjekt byl podpořen z prostředků Regionálního operačního programu Střední Čechy.\n\nPodle údajů ve veřejném rejstříku byla společnost ZZN AGRO Pelhřimov v době od 12. prosince 2005 do 15. února 2008 součástí holdingu Agrofert. Tehdy změnila formu vlastnictví, byla převedena anonymními akciemi na neznámého majitele a přejmenovala se na Farmu Čapí hnízdo. Jelikož už nebyla součástí Agrofertu, firmě bylo umožněno získat dotaci z Evropské unie pro malé a střední podniky. Babiš uvedl, že v době získání dotace byli majiteli akcií firmy jeho dvě dospělé děti a bratr jeho partnerky Moniky. Po pěti letech, po vypršení dotační podmínky, společnost Farma Čapí hnízdo zanikla fúzí se společností Imoba, jejímž jediným akcionářem je společnost SynBiol, vlastněná Andrejem Babišem.\n\nPodstatou kauzy „Čapí hnízdo“ je podezření na účelové čerpání evropské dotace určené výhradně pro malé nebo středně velké podnikatele. Podle kritiků Andrej Babiš a koncern Agrofert formálně převedli v roce 2008 nově založenou farmu na jiného majitele, krytého anonymními akciemi, protože Agrofert by dotaci ve výši 50 mil. korun nezískal. Podle \"Mladé fronty DNES\" stáli v čele formálně oddělené firmy Babišovi příbuzní a manažeři. Například v roce 2013 psal Andrej Babiš na Twitteru o Čapím hnízdě jako o své farmě. V roce 2015 Babiš označil Čapí hnízdo v dokumentárním filmu Víta Klusáka \"Matrix AB\" za svůj nejlepší projekt. Babiš ovšem tvrdí, že tato věta byla vytržena z kontextu.\n\nSpolečnost Imoba, s níž farma nakonec fúzovala, přitom v období let 2006 až 2011 nakupovala pozemky, které buď spadají do areálu Čapího hnízda, nebo s ním těsně sousedí. V době, kdy Farma Čapí hnízdo pobírala evropské dotace, tak Imoba nakoupila celkem 8 pozemků o celkové rozloze 150 tisíc metrů čtverečných. A smlouvy za Imobu podepisoval Andrej Babiš.\n\nV listopadu 2015 přijalo státní zastupitelství trestní oznámení na dotační podvod na základě článků o této kauze zveřejněných ve Svobodném fóru a týdeníku Euro. Oznámení začala posléze vyšetřovat policie. Dne 10. srpna 2017 obdržela poslanecká sněmovna žádost policie o vydání Andreje Babiše a Jaroslava Faltýnka k trestnímu stíhání, v němž bylo obviněno celkem 11 lidí. Babiš označil obvinění za absurdní a načasování podle něj ukazovalo na snahu ovlivnit volby. Sněmovna nicméně oba poslance 6. září trestnímu stíhání vydala. Situaci ovšem změnily říjnové sněmovní volby, v nichž byli oba jmenovaní znovu zvoleni a získali novou imunitu. Znovu tak 19. ledna 2018 poslanci rozhodli o vydání Babiše s Faltýnkem trestnímu stíhání.\n\nV roce 2017 přinesl web Neovlivní.cz důkazy o tom, že dotace byla získána podvodně. Dokumenty si následně od redakce vyžádala i policie. \n\nEvropský úřad pro boj s podvody OLAF následně konstatoval, že dotace byla udělena neoprávněně a rovněž dospěl k závěru, že šlo o podvod. Evropská unie odmítla dotaci proplatit. Ministerstvo financí na doporučení Evropské komise v lednu 2018 sporný projekt vyňalo z evropského financování. Výbor Regionálního operačního programu Střední Čechy poté vyzval 10. května 2018 firmu Imoba k dobrovolnému vrácení padesátimilionové dotace. Firma Imoba v červnu 2018 souhlasila s dobrovolným vrácením dotace a uvedla, že vrácení peněz neznamená, že by porušila podmínky dotace.\n\nCelkové výdaje projektu činily 436,59 mil. Kč, přičemž způsobilé výdaje dosáhly výše 203,39 mil. Kč. Celková výše dotace byla 42,5 mil. Kč. Od roku 2008 do roku 2013 vykázala Farma Čapí hnízdo ztrátu 28,56 mil. Kč, dluh ke konci roku 2012 činil 615,46 mil. Kč. Skupina Agrofert vzhledem k ručení bankovního úvěru koncem roku 2013 projekt převzala. Následující rok po převzetí nicméně farma znovu vykázala ztrátu 41 mil. Kč.\n\nFarmě Čapí hnízdo byla udělena pokuta za to, že si v roce 2009 nechala v důsledku organizační chyby vyplatit část dotace (15 mil. korun) o dva týdny dříve, než sama zaplatila dodavateli. Pokuta ve výši 6 mil. korun byla nakonec inspektory z 99 % zrušena.\n\nVlastníkem nemovitostí zapsaných na listu vlastnictví č. 163 v k. ú. Tomice u Votic je společnost Imoba, a. s., Společnost Imoba patří společnosti SynBiol, a. s., kterou vlastnil Andrej Babiš.\n\n"}
{"id": "1182675", "url": "https://cs.wikipedia.org/wiki?curid=1182675", "title": "Mistrovství světa v rychlobruslení ve víceboji 2016", "text": "Mistrovství světa v rychlobruslení ve víceboji 2016\n\nMistrovství světa v rychlobruslení ve víceboji 2016 se konalo ve dnech 5. a 6. března 2016 v rychlobruslařské hale Sportforum Hohenschönhausen v německém Berlíně. Jednalo se o 110. šampionát pro muže a 74. pro ženy. Z předchozího mistrovství světa obhajovali tituly mistrů světa Nizozemec Sven Kramer a Češka Martina Sáblíková, přičemž v Berlíně oba své prvenství obhájili. Pro Kramera to byl osmý vícebojařský titul, pro Sáblíkovou, která byla jedinou členkou české výpravy na šampionátu, čtvrtý.\n\nMužského mistrovství světa ve víceboji se zúčastnilo celkem 24 závodníků, 20 z Evropy: Itálie (3), Norsko (3), Polsko (3), Rusko (3), Německo (2), Nizozemsko (2), Belgie (1), Bělorusko (1), Francie (1), Lotyšsko (1); 1 ze Severní Ameriky: Kanada (1); a 3 z Asie: Čína (1), Japonsko (2).\n\nŽenského mistrovství světa ve víceboji se zúčastnilo celkem 24 závodnic, 16 z Evropy: Nizozemsko (3), Polsko (3), Rusko (3), Německo (2), Norsko (2), Bělorusko (1), Česko (1), Itálie (1); 2 ze Severní Ameriky: Kanada (1), Spojené státy americké (1); a 6 z Asie: Čína (3), Japonsko (3).\n\n"}
{"id": "1182676", "url": "https://cs.wikipedia.org/wiki?curid=1182676", "title": "Brodarevo", "text": "Brodarevo\n\nBrodarevo (v srbské cyrilici Бродарево) je město na jihozápadě Srbska, v historickém regionu Sandžak, u hranice s Černou Horou. Administrativně spadá pod opštinu Prijepolje. V roce 2011 mělo 1845 obyvatel.\n\nNázev obce pochází od slovesa \"brodit se\", vzhledem k tomu, že obcí protéká řeka Lim. Poprvé je Brodarevo vzpomínáno z roku 1281 v dokumentu připomínající výstavbu kláštera Davidovica. V roce 1706 byla v Brodarevu, které je převážně obcí obývanou Bosňáky vybudována první mešita.\n"}
{"id": "1182677", "url": "https://cs.wikipedia.org/wiki?curid=1182677", "title": "Jan Calta z Kamenné Hory", "text": "Jan Calta z Kamenné Hory\n\nJan Calta z Kamenné Hory, (1426–1465) byl český šlechtic a politik. Přestože pocházel z méně významného rodu, zastával několik významných úřadů a podařilo se mu podstatně rozšířit rodový majetek.\n\nVladycký rod Caltů z Kamenné hory, jež měli v erbu caltu (veku) na štítě i zdobné helmě, se v berním rejstříku Plzeňského kraje poprvé připomíná v roce 1379 na tvrzi Caltov u Manětína (vdova Anka na Caltově). V roce 1399 získal Bušek Calta z Kamenné hory od synů Boreše z Rýzmburka (též zvaný Boreš z Oseka) Štědrý hrádek. Bušek se před svou smrtí připomíná též v roce 1428. Buškův syn Jan se narodil pravděpodobně v roce 1426. Rytíř Bušek z Kamenné Hory, zemřel již v roce 1433.\n\nRabštejnské panství, které Jan po otci zdědil, proto spravoval Burian z Gutštejna a v letech 1446–1447 spolu o vydání dědictví vedli spor. V době okolo roku 1450 patřil Jan Calta mezi významné podporovatele pozdějšího krále Jiřího z Poděbrad a je uváděn jako jeho švagr. Je tedy možné, že se oženil s jeho blíže neznámou sestrou. Druhou manželkou se stala Kunhuta z Ronova († před rokem 1472). Z dětí jsou známé tři dcery, z nichž dvě se provdaly za příslušníky pánů z Kunštátu a pánů ze Švamberka. Třetí dcera, Bonuše (též uváděná jako Anna), si vzala Beneše z Veitmile. Podle nejasné písemné zmínky v chebském archívu mohl mít ještě čtvrtou dceru Dorotheu.\n\nJan Calta patřil od roku 1454 mezi osm zástupců nižší šlechty v  zemském soudu. V roce 1455 je uváděn jako rádce a komorník krále Ladislava Pohrobka a v letech 1457–1458 byl nejvyšším mincmistrem. Velkým zdrojem příjmů bylo Caltovo podnikání v oblasti žoldnéřství. Pro tažení saského vévody Viléma proti městu Soest v roce 1447 naverboval asi 1200 mužů z celkem šesti tisíc žoldnéřů. Za tažení si naúčtoval přes 17 000 rýnských zlatých, ale vévoda Vilém nebyl schopen zaplatit celou částku. Jan Calta proto vévodu vystavil nactiutrhačné kampani, během které nechal ve Vídni rozšířit urážlivé obrazy a v Praze rozšířil pomluvy Vilémovy matky. Peníze, kterých se však domohl až v roce 1459, mu umožnily vyplatit Chomutov ze zástavy \"Jana z Lobkovic.\" V roce 1460 přispěl asi 1500 muži do českého žoldnéřského vojska o síle pěti tisíc mužů, které si najal vévoda Ludvík IX. Bavorský za 13 500 rýnských zlatých, 3000 bavorských hřiven a 3000 uherských dukátů. Ze získaných peněz však musel použít asi jednu třetinu na smluvní úhradu škod žoldnéřů, které utrpěli při výkonu služby. Roku 1451 byl také jedním z velitelů vojska, které obléhalo hrad Perštejn.\n\nKromě zděděného rabštejnského panství, získal Jan Calta roku 1448 do zástavy Žihli a v roce 1453 vznášel majetkové nároky v Žiželicích. Ve stejném roce dostal od krále Ladislava Pohrobka Přívozec a o dva roky později Chomutov a Blatno. Dále k jeho panstvím patřily také Chyše a Řepany.\n"}
{"id": "1182678", "url": "https://cs.wikipedia.org/wiki?curid=1182678", "title": "Róland Praj", "text": "Róland Praj\n\nRóland Praj (* 6. října 1967 Trnava) je bývalý slovenský fotbalový brankář. Po skončení hráčské kariéry se stal trenérem brankářů.\n\nTrnavský rodák a odchovanec odchytal v československé nejvyšší soutěži 48 utkání, v nichž osmkrát udržel čisté konto. V maďarské nejvyšší soutěži si připsal 47 startů za Újpesti TE (1993–1996). Od jara 1997 byl postupně v Senci, Petržalce, Zlatých Moravcích, Lokomotívě Trnava a Lubině-Kopanicích, kariéru ukončil v Nededu.\n\nV letech 2003–2007 byl trenérem brankářů ve Spartaku Trnava, na jaře 2008 působil v Jihlavě. Od sezony 2008/09 působil ve Zlatých Moravcích, od ročníku 2010/11 se staral o brankáře v Banské Bystrici. Od jara 2013 je opět v Trnavě.\n\nOd jara 2007 byl současně i trenérem brankářů slovenské fotbalové reprezentace do 21 let.\n\nVe Spartaku Trnava působil i jako asistent trenéra či vedoucí mužstva.\n\n"}
{"id": "1182680", "url": "https://cs.wikipedia.org/wiki?curid=1182680", "title": "Kvadrofonní zvuk", "text": "Kvadrofonní zvuk\n\nKvadrofonní zvuk (čtyřkanálový) je zvuk používající k reprodukci čtyři kanály. Reproduktory jsou umístěny ve čtyřech rozích poslechového prostoru, a reprodukují signály, jež jsou (zcela nebo jen částečně) nezávislé na ostatních. Během sedmdesátých let vzniklo velké množství kvadrofonních nahrávek. Koncept se však kvůli řadě technických problémů ukázal jako komerční selhání. Kvadrofonní zvukové formáty byly dražší než standardní dvoukanálové. Pro přehrávání kvadrofonních nahrávek bylo zapotřebí více reproduktorů, stejně jako speciálně konstruovaných dekodérů a zesilovačů.\n\n"}
{"id": "1182687", "url": "https://cs.wikipedia.org/wiki?curid=1182687", "title": "Evžen Švédský", "text": "Evžen Švédský\n\nEvžen Švédský (1. srpna 1865, Drottningholmský palác, Stockholm – 17. srpna 1947, Stockholm) byl švédský princ, vévoda z Närke a malíř.\n\nNarodil se 1. srpna 1865 v Drottningholmském paláci jako syn korunního prince Oskara a jeho manželky princezny Žofie Nasavské. Nově narozený princ získal titul vévody z Närke. Jako vévoda tohoto titulu byl se stal čtvrtým v pořadí na trůn.\n\nPo skončení střední školy studoval na Uppsalské univerzitě historii umění. Vévoda se stal jedním z nejvýznamnějších krajinářů. Cvičil podle obrazů Hanse Gude a Wilhelma von Gegerfelt. V letech 1887 až 1889 studoval v Paříži pod vedením Léona Bonnata, Alfreda Philippe Rolla, Henriho Gervexe a Pierra Puvis de Chavannes.\n\nByl velkým obdivovatelem norské přírody a často navštěvoval Christianiu dnes známou jako Oslo. Jeho nejpozoruhodnějšími norskými přáteli byli malíři Erik Werenskiold a Gerhard Munthe.\n\nDne 21. ledna 1904 se stal rytířem Řádu norského lva.\n\nPrinc se nikdy neoženil z důvodu jeho homosexuální orientace (tento fakt nebyl široké veřejnosti známý). Zemřel 17. srpna 1947 ve Stockholmu.\n"}
{"id": "1182691", "url": "https://cs.wikipedia.org/wiki?curid=1182691", "title": "Jan Plachý", "text": "Jan Plachý\n\nJan Plachý (* 7. května 1998) je český fotbalový brankář, od roku 2016 působící v FK Teplice.\n\nPlachý je odchovancem FK Teplice, dne 1. ledna 2016 byl poprvé povolán do A-mužstva. Dne 28.4.2016 podepsal profesionální smlouvu.\n\nJan Plachý reprezentuje Českou republiku v mládežnické kategorii U18. 11. října 2013 debutoval pod trenérem Pavlem Hoftychem v přátelském utkání České republiky proti Švýcarsku (prohra 1:2).\n\n"}
{"id": "1182696", "url": "https://cs.wikipedia.org/wiki?curid=1182696", "title": "Důl Antonín", "text": "Důl Antonín\n\nDůl Antonín může být:\n"}
{"id": "1182699", "url": "https://cs.wikipedia.org/wiki?curid=1182699", "title": "Terapeutická komunita", "text": "Terapeutická komunita\n\nTerapeutická komunita (dále TK) je pobytová sociální služba pro osoby závislé na návykových látkách nebo pro osoby s chronickým duševním onemocněním, které mají zájem o znovuzačlenění do běžného života, tzv. resocializaci. Poskytuje tedy služby dlouhodobé pobytové léčby a sociální rehabilitace. Jedná se o službu přechodného charakteru, tj. výše uvedené osoby jsou zde ubytovány na dobu určitou. Cílem terapeutické komunity je poskytnou klientům bezpečné a podnětné prostředí pro další seberozvoj, který je realizován především prostřednictvím sociálního učení a jasně vymezenými, srozumitelnými pravidly. Hlavní potenciál komunitního léčení je spojení několika základních složek: každodenní soužití členů komunity, monitorované sociální učení a nácvik běžných sociálních dovedností.\n\nExistují 2 typy TK, které se liší ve své organizaci a v přístupu k léčbě klientů.\n\n\nTerapeutická komunita demokratického typu vznikla v průběhu druhé světové války ve Velké Británii. Důvodem bylo velké množství psychicky narušených a traumatizovaných vojáků z války. Odborníci se snažili vojáky co nejrychleji zbavit obtíží, aby je mohli vrátit zpět do boje. Z tohoto důvodu se začala intenzivně využívat skupinová psychoterapie. Prvními místy, kde se psychoterapií skupin zabývali byla léčebná zařízení pro narušené vojáky Northfield Hospital v Birminghamu a v nemocnici Mill Hill v Londýně. Hlavní podíl na propracování systému TK a jeho praktickém rozšiřování měl Maxwell Jones. V počátku začínal skupinovými vzdělávacími diskuzemi o fyziologické a psychologické podstatě posttraumatických a psychosomatických potíží u psychicky narušených vojáků. Postupně se diskuze stávaly otevřenější a účastnilo se jich více lidí. Pomalu se smazávaly tradiční demarkační linie mezi lékaři, sestrami a pacienty. V 50. letech 20 století pak Jones vypracoval model sociální rehabilitace, který měl za účel pomáhat pacientům řešit emoční, vztahové a behaviorální problémy pomocí společného života ve strukturovaném prostředí.\n\n\nZa první TK hierarchického typu je považován Daytop Village v New Yourku, založený roku 1963 psychiatrem Danielem Casrielem a jeho spolupracovníky. Chtěl založit terapeutické centrum pro rostoucí populaci drogově závislých. V té době vládlo přesvědčení, že přístupy terapeutických komunit vycházejících z Jonese u klientely drogově závislých selhávají. Casriel hledal tedy vhodnější model. Nakonec se inspiroval svépomocnou skupinou Synanon. Později založil v New Yorku léčebné centrum, kde aplikoval principy Synanonu.\n\n\nTyto dva typy TK se ve své organizaci a v přístupu k léčbě ovšem také liší. Některé rozdílné znaky ze soudobého pohledu jsou:\n\n\nZačínající TK vnesly řadu revolučních pohledů do systému psychiatrické péče. Ve druhé polovině 20. století se začal model TK šířit po celém světe. Byla založena řada komunit v Británii, Holandsku, Francii, Itálii, Austrálii, Kanadě a USA. Rozvoj TK byl nepochybně reakcí na zastaralou a neefektivní formu léčby, zavírání a kontrolu duševního života v léčebných zařízeních. Přístup TK se na rozdíl od předchozího systému psychiatrické péče zakládal na cíleně strukturovaném sociálním prostředí a zaměřoval se na pochopení skupinové dynamiky. Koncem 60. let byla založena Asociace terapeutických komunit (ATC), která prosazovala širší pojetí TK s důrazem na humánní a otevřený přístup. Zasazovala se také o demokratickou participaci a odpovědnost všech členů TK, bezpečnou a uspořádanou sociální strukturu, živé učení a kulturu zkoumání.\n\nDnes se principů TK využívá zejména při práci s drogově závislými, s delikventy, s lidmi s těžkými poruchami osobnosti a s lidmi s psychózami. Principy TK se již uplatňují v různých institucích, např.: denní stacionáře, domy na půl cesty, azylové domy, výchovná zařízení pro děti a mládež. V minulosti demokratické a hierarchické komunity cítily vzájemnou rivalitu a konkurenci. V současnosti však vzájemně komunikují a spolupracují.\n\nBěhem 50. let 20. století se rozšířily TK i do ČSR. Situace komunistického Československa s podřízeností sovětské ideologii a vysokou mírou uzavřenosti vůči západním myšlenkovým proudům však způsobila specifický vývoj TK. Byl využíván pojem ,léčebný kolektiv‘‘, který sloužil jako nálepka pro TK, o nichž se v té době nesmělo mluvit. Až na prahu 70. let se stal pojem terapeutická komunita zcela oficiální a mohl být prosazován jako doporučený model pro léčbu neuróz. Již v roce 1948 bylo ve všeobecné fakultní nemocnici v Praze založeno první specializované lůžkové oddělení pro studium a léčbu alkoholismu, známé jako Apolinář. Model léčby závislostí rozvíjený v Apolináři nesl prvky terapeutické komunity a behaviorálních přístupů. Dále bylo založeno několik zařízení s prvky TK, např.: v Lobči, v Sadské, v Brně, v Kroměříži a další. Asociace nestátních organizací uvádí, že dnes je v ČR kolem 15 terapeutických komunit z nichž je většina registrována jako sociální služba a certifikována Radou vlády pro koordinaci protidrogové politiky. Některé jsou součástí zdravotnického zařízení.\n\nPobyt v TK obvykle trvá obvykle 6-12 měsíců. Většina TK v ČR je protidrogová, proto klientelu tvoří povětšinou drogově závislí klienti ve věku od 18 let, z nichž mají někteří psychosociální a somatické poškození, případně problémy se zákonem.\n\nVe většině TK platí několik základních pravidel, které je pro dobrý průběh léčení nutné dodržovat.\n\n\nPorušení některého z těchto pravidel vede k okamžitému vyloučení.\n\nLéčba v TK pro drogově závislé bývá uspořádána do 3 fází, jimiž klient prochází.\n\n\nPo ukončení léčby by se měl klient integrovat do společnosti tak, aby se jeho život z velké části podobal vrstevníkům, kteří si neprošli závislostí. Není již členem TK a je od ní fyzicky i organizačně separován. Může se však na komunitu obracet pro radu a pomoc.\n\n\n"}
{"id": "1182703", "url": "https://cs.wikipedia.org/wiki?curid=1182703", "title": "Únos představitelů OPEC", "text": "Únos představitelů OPEC\n\nDne 21. prosince 1975 skupina šesti teroristů přepadla schůzi představitelů OPEC ve Vídni. Arabští a němečtí ozbrojení násilníci, označující sami sebe za „Ruku arabské revoluce“, přepadly sídlo OPECu a drželi 60 rukojmích včetně nejvyšších představitelů zemí vyvážejících ropu. Během přepadení vedeného Carlosem Šakalem (Iljič Ramirez Sánchez) byli zabiti tři lidé – rakouský policista, zaměstnanec bezpečnostní služby irácké vlády a člen libyjské delegace Jusuf al-Azmarly – a mnozí byli zraněni, včetně Hanse-Joachima Kleina, jednoho z teroristů.\n\n"}
{"id": "1182704", "url": "https://cs.wikipedia.org/wiki?curid=1182704", "title": "40mm kanón Bofors", "text": "40mm kanón Bofors\n\n40mm kanón Bofors je víceúčelový protiletadlový automatický kanón vyvinutý ve 30. letech švédskou zbrojovkou AB Bofors. Kanón Bofors byl jedním z nejrozšířenějších středních protiletadlových děl druhé světové války, kdy jej používali západní Spojenci i mocnosti Osy. Menší počet těchto zbraní zůstává ve službě, přičemž byly nasazeny ještě během války v Zálivu.\n\nV poválečném období již nebyla původní verze kanónu L/60 dostatečně účinná proti proudovým letounům a proto Bofors přišel s novým a efektivnějším modelem s označením L/70. Přestože s jeho předchůdcem sdílí prakticky jen ráži 40 mm a charakteristický kónický tlumič plamene, je všeobecně stále známý jako 40mm kanón Bofors. Model L/70 sice nedosáhl takové popularity jako L/60, nicméně je rovněž stále využíván, a to především jako víceúčelová zbraň obrněných vozidel, například bojových vozidel pěchoty CV90.\n\nSpolečnost Bofors je od března 2005 součástí BAE Systems AB.\n\nV roce 1925 si švédské námořnictvo objednalo vývoj 20mm automatického protiletadlového kanónu, ale kvůli požadavku na větší účinnost munice byla ráže zvýšena na 40 milimetrů. Společnost Bofors představila prototyp kanónu v roce 1930 a další dva roky pracovala na jeho úpravách a zkouškách. Výsledný model 1932 byl nabízen v námořní i pozemní verzi a na trhu se kanóny Bofors staly velice žádaným artiklem. Polsko je licenčně vyrábělo ve zbrojovce ve Starachowicích a polská armáda jich do 1. září 1939 zavedla do výzbroje 306 kusů, označovaných jako \"Armata przeciwlotnicza 40 mm wzór 1936 Bofors\". Licenční výroba probíhala také v továrně Mavag v Maďarsku, kde byly kanóny známy jako \"4 cm-es 36 M. légvédelmi gépágyú (Bofors)\". Mezi další uživatele nebo držitele práv na licenční výrobu patřila Belgie, Francie, Kanada, Nizozemsko, Norsko, Rumunsko, Spojené království nebo Spojené státy. Nacistické Německo získalo zbraně jako kořistní a také díky obsazení Norska, kde byly licenčně vyráběny. Wehrmacht je používal pod označením \"4 cm FLAK 28\".\n\nNa základě britských kanónů Bofors, které Japonci ukořistili v Singapuru, zkonstruovalo japonské císařské námořnictvo vlastní 40mm kanón typu 5.\n\nČeskoslovenské ministerstvo národní obrany mělo zájem o kanóny Bofors vyráběné v Polsku, ale tamní zbrojovka je odmítla dodat. Proto bylo v létě 1938 objednáno přímo u švédské firmy Bofors osm děl a zároveň byl zaplacen poplatek za plánovanou licenční výrobu v Československu. Děla však měla být dodána až v roce 1939 a proto byly po mnichovské dohodě tyto smlouvy zrušeny. Českoslovenští vojáci dostali kanóny Bofors až v roce 1942, kdy na Středním východě vznikl čs. 200. lehký protiletadlový pluk – Východní. Jeho tři prapory byly vyzbrojeny celkem 36 kanóny \"Q.F. 40mm Mk.1 A.A. gun\" z britské licenční produkce. Po přesunu československých jednotek z Afriky do Británie byl protiletadlový pluk rozpuštěn, ale kanóny Bofors zůstaly v počtu šesti kusů ve výzbroji protiletadlové baterie čs. samostatné obrněné brigády. Tato baterie překročila v sestavě kombinovaného oddílu 30. dubna 1945 hranice osvobozovaného Československa. Po válce bylo všech šest kanónů zařazeno do výzbroje obnovené československé armády, ale vzhledem k politickým změnám po roce 1948 nebylo možné zakoupit ani další kusy, ani střelivo nebo náhradní díly, a proto byly kanóny Bofors na začátku 50. let vyřazeny.\n\n"}
{"id": "1182707", "url": "https://cs.wikipedia.org/wiki?curid=1182707", "title": "West Bromwich Albion FC (rezerva a akademie)", "text": "West Bromwich Albion FC (rezerva a akademie)\n\nRezerva West Bromwich Albionu FC je rezervní tým anglického fotbalového klubu West Bromwich Albion FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je James Shan.\n\nAkademie West Bromwich Albionu FC je výběr hráčů West Bromwich Albionu do 18 a méně let. Akademie působí v Premier League do 18 let a v FA Youth Cupu. Trenérem je Craig Hinton.\n\n\"Aktuální k datu: 13. březen 2016\"\n\n\"Aktuální k datu: 13. březen 2016\"\n\n"}
{"id": "1182708", "url": "https://cs.wikipedia.org/wiki?curid=1182708", "title": "Blackbird", "text": "Blackbird\n\nNázvům Blackbird, Blackbirds připadá více významů.\n\n\n\n"}
{"id": "1182711", "url": "https://cs.wikipedia.org/wiki?curid=1182711", "title": "Hanriot HD.3", "text": "Hanriot HD.3\n\nHanriot HD.3 byl francouzský jednomotorový dvoumístný stíhací dvouplošník smíšené konstrukce z období první světové války.\n\nMajitel společnosti R. Hanriot a šéfkonstruktér P. Dupont se rozhodli vyvinout dvoumístný stíhací letoun, který by poháněl hvězdicový, vodou chlazený motor Salmson 9Za o výkonu 191 kW. Tato pohonná jednotka byla vybrána na základě licenční stavby průzkumného letounu Salmson 2A.2 firmou Aviation Hanriot. Konstrukční práce byly zahájeny začátkem podzimu 1917.\n\nPrototyp nového stroje HD.3 byl dohotoven ještě před koncem roku 1917. Během prvního předvedení ještě nenesl synchronizované kulomety Vickers ráže 7,7 mm. Hlavňovou výzbroj zatím tvořila pouze dvojice pohyblivých kulometů Lewis, ovládaných pozorovatelem. Nedostatečná pevnost letounu byla vyřešena jeho zesílením, po kterém putoval do zkušebního střediska ve Villacoublay. Zde se strojem HD.3 pilot Bourgeois zalétal 10. března 1918 nejlepší výkony.\n\nV dubnu roku 1918 bylo předběžně objednáno 120 sériových strojů. Od prototypu se lišily především zkráceným horním křídlem a vzpěrami spodního posunutými směrem do stran; křidélka obdržela rohové vyvážení. Záhy byl počet objednaných HD.3C.2 navýšen o dalších 180 kusů. První sériový exemplář opustil výrobní halu na začátku září. Během tohoto měsíce si sériový HD.3C.2 vyzkoušel Willy Coppens, belgické letecké eso, největší exponent Hanriotu HD.1. Ocenil jej jako vynikající stroj a navrhl, aby byl jeden kus předán belgickému letectvu. Nakonec tomu zabránilo podepsání příměří.\n\nOd 28. září do 16. listopadu 1918 se laborovalo s nejvhodnějším typem dvoulisté vrtule. S typem Chauviére byly výkony podstatně nižší, než u prototypu. Jako nejvhodnější byla nakonec vyhodnocena vrtule Ratmanoff, se kterou dosahoval lepších letových výsledků. Již během měsíce září stroj do výzbroje zařadilo jako svůj standardní dvoumístný stíhací letoun pozemní letectvo, objednávka přišla také od námořního Aviation Maritime.\n\nV říjnu 1918 bylo rozhodnuto ustavit první letku s HD.3C.2, HD.174, která byla založena ke dni 1. listopadu. Do ukončení produkce bylo vyrobeno 75 letounů pro francouzské letectvo, podstatně méně kusů převzalo námořní letectvo. Jeho první letoun, vybavený dvěma plováky, byl testován na řece Seině v Carriéres před koncem léta 1918. Vyznačoval se rovněž zvětšenou SOP, jíž se podobal plovákovému Hanriotu HD.2. Představoval prototyp hydroplánu HD.4, který se s ukončením války sériově nevyráběl.\n\nTřetí HD.3C.2 francouzského námořního letectva s kolovým podvozkem byl začátkem září odeslán ke zkouškám u Royal Air Force na ostrov Grain. Zde byl v říjnu vybaven britskými standardními nafukovacími plováky, odhazovacími koly, lyžemi pro přistávání na palubách lodí a profilovanou plochou před podvozkem. Intenzívní zkoušky, konané do 4. prosince 1918, zahrnovaly také přistávání na hladinu moře. V této době již potřeba RAF vlastnit tento dvoumístný palubní stíhací letoun vymizela.\n\nBěhem reorganizace francouzského letectva k 1. lednu 1920 se z eskadrily HD.174 stala 9. letka 2. stíhacího pluku. Palubní HD.3C.2 pak operovaly z francouzské letadlové lodě Béarn ještě v říjnu téhož roku.\n\nÚdaje platí pro HD.3C.2 s vrtulí Ratmanoff\n\n"}
{"id": "1182714", "url": "https://cs.wikipedia.org/wiki?curid=1182714", "title": "Beatrice z Yorku", "text": "Beatrice z Yorku\n\nBeatrice z Yorku (* 8. srpna 1988, Londýn) je britská princezna a dcera Andrewa, vévody z Yorku a Sarah, vévodkyně z Yorku.\n\nNarodila se 8. srpna 1988 v Portland Hospital v Londýně v 8:18 ráno, jako dcera Andrewa, vévody z Yorku a Sarah, vévodkyně z Yorku. Je pátým vnoučetem královny Alžběty II. a prince Philipa, vévody z Edinburghu. Pokřtěna byla 20. prosince 1988 v Královské kapli St James's Palace a jejími kmotry byly David Armstrong-Jones, vikomt Linley (bratranec jejího otce), Jane, vévodkyně z Roxburghe, baron Peter Palumbo, John Greenall a Henry Cotterell. Byla pojmenována po nejmladší dceři královny Viktorie princezně Beatrice. V dětství u ní byla zjištěna dyslexie.\n\nSvé základní vzdělání získala na Upton House School ve Windsoru a Coworth Park School. Dále studovala na St George's School, Ascot. Roku 2008 začala studovat historii na Goldsmiths, toto studium ukončila roku 2011 s bakalářským titulem.\n\nZúčastňuje se zcela všech královských akcí.\n"}
{"id": "1182716", "url": "https://cs.wikipedia.org/wiki?curid=1182716", "title": "Antonín Springer", "text": "Antonín Springer\n\nAntonín Springer (2. května 1909 v Praze, Hlubočepích – 13. února 1942 v KT Mauthausen) byl za protektorátu členem jinonické odbojové skupiny. Pomáhal radiotelegrafistům z jinonického akcízu při přemisťování ilegální radiostanice Sparta a poskytl několikrát svůj domek v Hlubočepích jako místo pro navázání nelegálního radiového spojení s exilovou vládou v Londýně.\n\nAntonín Springer byl zaměstnán jako čalounický mistr v dílnách Barrandovských filmových atelierů. Byl ženatý s Annou Springerovou, rozenou Slámovou.\n\nV protiněmeckém odboji pracoval jako člen jinonické ilegální skupiny (působící kolem Karla Prokopa) Spolu se Zdeňkem Linhartem zajišťoval ozbrojený doprovod při přepravě radiostanice Sparta i při samotném jejím vysílání. Z domku, kde manželé Springerovi bydleli se dvakrát ilegálně vysílalo (Sparta Ic).\n\nPo přepadení jinonického akcízu gestapem (v noci z pátku 3. října 1941 na sobotu 4. října 1941) byli zajatí odbojáři Antonín Němeček (tehdy mu bylo 26 let) a Miroslav Prokop (tehdy 19 let stár) (syn Karla Prokopa) zasahujícími gestapáky zmláceni do krve. Zmučení mladíci zakrátko prozradili i hlubočepský domek manželů Springerových. \n\nJeště k ránu 4. října 1941 byl domek v Hlubočepích přepaden gestapem. Antonín Springer byl zatčen ve svém domku během tohoto přepadení. Pistoli, kterou schoval mezi čalounění křesla, gestapo nenašlo. (Zatčena byla i jeho manželka Anna Springerová.) Springer byl vězněn na Pankráci v cele číslo 7 v přízemí německého oddělení (spolu s plukovníkem Josefem Churavým). Byl popraven v pátek 13. února 1942 v KT Mauthausen pod číslem 109 v 15.34 hodin (ve věku 31 let). \n\nJeho žena Anna Springerová byla celou válku vězněna v KT Ravensbrück, ale věznení přežila a v roce 1945 se vrátila domů. \n\nV pátek dne 13. února 1942 bylo v KT Mauthausen popraveno celkem jedenáct Čechů. Jednalo se o vůbec první takovouto hromadnou popravu Čechů v tomto koncentračním táboře. Všech jedenáct obětí bylo (za značných bolestí) přesně v tříminutových intervalech postupně usmrcováno vpichem benzinové injekce do srdeční krajiny. Jejich těla byla následně zpopelněna v krematoriu uvnitř koncentračního tábora. Jejich popel byl poté vynesen v sudech a nepietně vysypán z náspu do prostoru mimo koncentrační tábor.\n\nZde je chronologický seznam popravených Čechů:\n\n"}
{"id": "1182717", "url": "https://cs.wikipedia.org/wiki?curid=1182717", "title": "Harka", "text": "Harka\n\nHarka (německy: \"Harkau\", chorvatsky: \"Horka\") je obec v okresu Sopron–Fertőd, v župě Győr-Moson-Sopron v severozápadním Maďarsku. V lednu 2011 zde žilo 1801 obyvatel.\nVesnice se nachází 4 km jižně od města Sopron a ve vzdálenosti zhruba 2 km od rakouských hranic. Rozloha obce je 10,99 km², nadmořská výška je od 200 m ve východní části až po 365 m v západní části při hranici s Rakouskem.\nV Maďarsku jsou to město Sopron a vesnice Kópháza. Na rakouském úzení pak sousedí s obcemi Deutschkreutz, Haschendorf a Neckenmarkt.\n\nObec má stanici na železniční trati Sopron-Sombathely s možností spojení do města Deutschkreutz v Rakousku. Harka je s městem Sopron a vesnicí Kópháza spojena pravidelnými autobusovými linkami.\nPrvní písemná zmínka o obci je z roku 1245. V roce 1809 zničil požár severní části osady. Po druhé světové válce bylo evakuováno 799 německy mluvících obyvatel.\n\n \n"}
{"id": "1182718", "url": "https://cs.wikipedia.org/wiki?curid=1182718", "title": "Watford FC (rezerva a akademie)", "text": "Watford FC (rezerva a akademie)\n\nRezerva Watfordu FC je rezervní tým anglického klubu Watford FC. Rezerva hraje ligovou sezónu ve 2. divizi Premier League do 21 let. Trenérem je bývalý australský reprezentant Harry Kewell.\n\nAkademie Watfordu FC je výběr hráčů Watfordu do 18 a méně let.\n\nAktuální k datu 13. březen 2016\n\n"}
{"id": "1182720", "url": "https://cs.wikipedia.org/wiki?curid=1182720", "title": "Bestla", "text": "Bestla\n\nBestla je v severské mytologii jotunka – obryně, manželka Bora a matka Ódina, Viliho a Véa či Ódina, Höniho a Lodura. Bestla je v staroseverské literatuře zmiňována v Poetické Eddě kde Ódin popisuje jak získal kouzelné písně:\n\na Prozaické Eddě kde se hovoří o Borovi:\n\nKromě toho jsou doloženy kenningy, které odkazují na příbuzenský vztah Bestly a Ódina, pouze v jednom rukopisu je Ódin označen za Bestlina otce – což však odporuje ostatním zdrojům a je nejspíše omylem.\n\nPodle Johna Lindowa je možné že, ač \"Výroky Vysokého\" nezmiňují příbuzenský vztah mezi Bestlou a Ódinem a zmíněná medovina byla podle jiných textů Ódinem ukradena, že může odkazovat na tradici podle které se Ódin učil magii od svého strýce – slovo překládané jako „přijal“ může také znamenat „naučil se“. Waltraud Hunke vyložil jméno Bestla jako „kůra“ a Ódina potažmo chápal jako zrozeného z kůry Yggdrasilu. Jaan Puhvel přirovnává Ódinův původ po matce náležející k protivníkům bohů k původu irského Lugha nebo k společnému původu nepřátelských rodů Kuruovců a Pánduovců v Máhábháratě, a neidentifikovaného Böltorova syna , bratra Bestly, ztotožňuje s Mímim.\n"}
{"id": "1182721", "url": "https://cs.wikipedia.org/wiki?curid=1182721", "title": "Maurice Garrel", "text": "Maurice Garrel\n\nMaurice Garrel (24. února 1923 Saint-Gervais – 4. června 2011 Paříž) byl francouzský herec. Jeho synové se rovněž věnovali filmu, Thierry je producent a Philippe režisér a scenárista. Hrál například ve filmech \"Následník\" (1973), \"Srdce v zimě\" (1992) a \"Artemisia\" (1997), stejně jako v několika snímcích svého syna (\"Le Cœur fantôme\", \"Sauvage Innocence\", \"Un été brûlant\"). Dvakrát byl nominován na César za nejlepšího herce ve vedlejší roli.\n\n"}
{"id": "1182731", "url": "https://cs.wikipedia.org/wiki?curid=1182731", "title": "Eugen Ruge", "text": "Eugen Ruge\n\nEugen Ruge (* 24. června 1954, SSSR) je německý matematik, spisovatel, režisér a překladatel. V roce 2011 obdržel Německou knižní cenu za román \"V čase ubývajícího světla\". \n\nJe synem Rusky, Taissijy (Tajy) Kutikové, a známého německého historika, Wolfganga Rugeho, který jako komunista utekl před nacisty a posléze byl Rusy deportován na severní Ural. Do Německé demokratické republiky přišel jako dítě se svými rodiči až v roce 1958. Vystudoval matematiku na Humboldtově univerzitě v Berlíně, posléze pracoval v geofyzikálním institutu v Postupimi, kde se věnoval převážně výzkumu seismologie.\n\n\nJe známým překladatelem děl ruského spisovatele Antona Pavloviče Čechova do němčiny.\n\n\n"}
{"id": "1182732", "url": "https://cs.wikipedia.org/wiki?curid=1182732", "title": "Želečský potok", "text": "Želečský potok\n\nNázev Želečský potok má více vodních toků:\n\n"}
{"id": "1182734", "url": "https://cs.wikipedia.org/wiki?curid=1182734", "title": "1. česká futsalová liga 1993/94", "text": "1. česká futsalová liga 1993/94\n\nV soubojích 2. ročníku 1. české futsalové ligy 1993/94 se utkalo 16 týmů dvoukolovým systémem podzim–jaro. Nováčky soutěže se staly týmy SK Cigi Caga Jistebník, Baník Havířov, FC Arsenal Benešov, FC Repas Praha, FC Konflikt Praha, SK Alfa Liberec, Koalko Český Krumlov a FC Torf Pardubice. Sestupujícími se staly týmy FC Konflikt Praha, SK Alfa Liberec, Koalko Český Krumlov a FC Torf Pardubice. Vítězem soutěže se stal tým IFT Computers Ostrava.\n\n\nZdroj: \n\n"}
{"id": "1182736", "url": "https://cs.wikipedia.org/wiki?curid=1182736", "title": "SME RODINA – Boris Kollár", "text": "SME RODINA – Boris Kollár\n\nSME RODINA – Boris Kollár (dříve Strana občanov Slovenska) je slovenské politické hnutí působící od roku 2011. Jeho předsedou je podnikatel a bulvární osobnost Boris Kollár. Z hlediska ideologie je hnutí prakticky nezařaditelné.\n\nHnutí vzniklo v roce 2011 jako Strana občanov Slovenska. V listopadu 2015, krátce před datem odevzdání kandidátek do parlamentních voleb v roce 2016, stranu převzal podnikatel Boris Kollár a přejmenoval ji. Na první místě kandidátky byl sám Kollár, dále se na kandidátce objevili mj. Milan Krajniak, kritik skupiny Penta, Martina Šimkovičová, bývalá moderátorka TV Markíza, Peter Marček, bývalý předseda Strany občanov Slovenska, či Petra Krištúfková, jedna z partnerek Borise Kollára. V parlamentních volbách 2016 hnutí získalo 6,62% hlasů a 11 mandátů v Národní radě.\n\nV parlamentních volbách v roce 2020 hnutí získalo 8,24% hlasů a 17 mandátů v Národní radě.\n"}
{"id": "1182742", "url": "https://cs.wikipedia.org/wiki?curid=1182742", "title": "Shasta (řeka)", "text": "Shasta (řeka)\n\nShasta (anglicky: \"Shasta River\") je řeka dlouhá 93 km, přítok řeky Klamath nacházející se v severní Kalifornii ve Spojených státech. Odvádí vodu z údolí \"Shasta Valley\" na severních a západních svazích hory Shasta v Kaskádovém pohoří.\n\nŘeka pramení na jihu okresu Siskiyou County na okraji národního lesa Shasta-Trinity National Forest, přibližně 16 km jihozápadně od města Weed. Dále proudí severozápadním směrem skrze Shasta Valley a město Weed, Lake Shastina a město Montague. Do Klamathu přitéká z jihu asi 13 km severovýchodně od Yreky.\n\nCelému údolí Shasta Valley dominuje nedaleká hora Shasta. Její erupce v z geologického hlediska nedávné minulosti způsobily, že podloží údolí je tvořeno vulkanickým čedičem. Typickým příkladem jeskyně vzniklé v souvislosti s příliš tekutou lávou je Pluto's Cave.\n\nPramen Shasty leží na východním svahu hory Eddy, několik kilometrů západně od hory Shasta a asi 40 km severozápadně od vodní nádrže Lake Shasta a pokračuje ve svojí pouti přes široké zemědělsky obdělávané údolí. Dále teče severním směrem, podél dálnice \"Interstate 5\" a záhy se k ní připojuje její první důležitý levobřežní přítok Eddy Creek. Kříží dálnici, obtáčí se kolem hřebene a protéká skrz město Weed. Poté se stáčí na sever do jezera Shastina, přehradní nádrže s hrází na svém severním konci.\n\n48 km před ústím do Klamathu míjí Big Springs a v následných meandrech mezi zavlažovanými poli výrazně zvyšuje svůj průtok. Dále, asi 16 km před ústím řeka prochází mezi městy Yreka a Montague je křižována silnicí \"California State Route 3\" a naposledy také dálnici \"Interstate 5\". 4,8 km před soutokem vstupuje kaňonem do pohoří Klamath. Do Klamathu se vlévá na levém břehu, poblíž křižovatky silnic \"State Route 263\" a \"State Route 96\".\n\nPovodí Shasty o rozloze 2 100 km se nachází kompletně v okrese Siskiyou County a skládá se převážně z polosuchých zemědělských údolí. Je situováno na východ od pohoří Klamath a severovýchodně od hory Mount Shasta. Z měst v povodí jmenujme alespoň  Weed, Edgewood, Gazelle, Big Springs,Grenada, Montague, a Yreka. Nejdůležitějšími nádržemi na řece jsou Lake Shastina, Dwinnell Reservoir a Trout Lake.\n\nVzhledem k tomu že průměrný roční úhrn srážek v 48 km dlouhém Shasta Valley je pouze 36 cm, nejvíce vody je povrchové a v poslední době je do řeky doplňována voda i ze zemědělské činnosti. Část vody také pochází z tajícího sněhu na úbočích Mount Shasta, která se do Shasty dostává skrze potok Big Springs Creek.\n"}
{"id": "1182744", "url": "https://cs.wikipedia.org/wiki?curid=1182744", "title": "Falcon Heavy", "text": "Falcon Heavy\n\nFalcon Heavy je nosná raketa americké soukromé společnosti SpaceX. Falcon Heavy je nejsilnější v současnosti užívanou raketou. Má dvakrát vyšší tah než druhá nejsilnější raketa Delta IV Heavy, které od ukončení ruského programu Eněrgija toto prvenství patřilo. Raketa je schopná dopravit až 64 tun na nízkou orbitu Země, až šestnáct tun na translunární dráhu a až čtrnáct tun na přechodovou dráhu k Marsu. První zkušební start proběhl 6. února 2018. Jedná se o derivát předchozího nosného zařízení této společnosti, rakety Falcon 9.\n\nRaketa se skládá z jádra (prvního neboli centrálního stupně) tvořeného konstrukčně zesílenou raketou Falcon 9 a ze dvou pomocných stupňů, které jsou modifikovanými prvními stupni Falconu 9. První stupeň i pomocné stupně jsou plně navrženy k autonomnímu vertikálnímu přistání po splněné misi – oba pomocné stupně přistávají na zemi, zatímco první stupeň přistává na oceánské plošině. Jedná se o technologii používanou raketami Falcon 9.\n\nV podstatě se jedná o tři první stupně Falconu 9 smontované k sobě. Při startu disponuje 27 motory Merlin ve verzi 1D. Po startu všechny stupně pracují na plný výkon, ale brzy centrální stupeň sníží svůj výkon, čímž šetří palivo. Po několika minutách se boční, pomocné, stupně odpojí a první stupeň opět zvýší svůj výkon, dokud nedojde k vyčerpání paliva a následnému odpojení a spuštění druhého stupně. Kromě druhého stupně jsou všechny stupně schopny opětovného přistání. Boční stupně přistávají na pevnině, první stupeň pak na autonomní přistávací plošině ASDS, neboť poletí o dost dál a dosáhne mnohem vyšší rychlosti.\n\nFalcon Heavy měl původně využívat tzv. crossfeed, což je způsob distribuce paliva napříč raketovými stupni během letu. Výsledkem měla být vyšší efektivita a nosnost. Jedná se však o technicky náročné řešení, které dosud nikdo v praxi nevyvinul. SpaceX od tohoto záměru nakonec upustilo s tím, že když to bude v budoucnu potřeba, vrátí se k němu.\n\nPři prvním letu byl pod aerodynamickým krytem jako jediný náklad na speciálním podstavci, který nese mimo jiné plaketu se jmény 6000 zaměstnanců SpaceX, umístěn automobil Tesla Roadster Elona Muska. V autě sedí Starman: figurína oblečená do skafandru vyvinutém SpaceX, na palubní desce je maličký Roadster ve kterém sedí maličký Starman a na informačním panelu je nápis \"Don't Panic!\" (\"Nepropadejte panice!\") – hláška z knihy Stopařův průvodce po Galaxii, jejíž výtisk je, spolu s ručníkem (další odkaz na tuto knihu), v palubní přihrádce. V té je k tomu umístěn datový nosič se sérií knih Nadace od Isaaca Asimova. Musk svoje auto k tomuto účelu použil hlavně z důvodu reklamy a nutnosti naložit alespoň nějaký náklad. Automobil během letu přehrával skladbu Space Oddity, odhození aerodynamického krytu bylo provázeno skladbou Life on Mars?, obě od Davida Bowieho. Plánovaná orbita Tesla Roadsteru byla kolem Slunce s aféliem u orbity Marsu. Této orbity by měla raketa dosáhnout pomocí Hohmannovy elipsy, čímž SpaceX prokáže schopnost Falconu Heavy dosáhnout orbity Marsu, k čemuž ovšem vzhledem k absenci systémů pro korekci trajektorie a komunikaci na druhém stupni při inauguračním letu nemůže dojít. Konečná eliptická orbita měla být díky nadbytku paliva afélium v pásu asteroidů poblíž orbity trpasličí planety Ceres. Skutečná orbita se podobá té původně plánované s aféliem u orbity Marsu. \n\nPrvní statický zážeh všech 27 motorů Merlin byl po několika odkladech proveden 24. ledna 2018. \n\nPrvní let se uskutečnil 6. února 2018. Raketa měla odstartovat z Kennedyho vesmírného střediska na Floridě ve 13:30 místního času (19:30 SEČ), kvůli větru se však start odložil na 15:45 místního času. (21:45 SEČ).\n\nV 15:45 místního času raketa úspěšně vzlétla a po 8 minutách se úspěšně vrátily a přistály pomocné stupně. Prvnímu stupni se kvůli nedostatku zápalné směsi TEA-TEB, která se v komoře míchá s palivem a okysličovadlem, nepodařilo znovu zažehnout dva ze tří motorů pro přistávací manévr. Kvůli tomu nedokázal přistát na připravené plovoucí plošině a zřítil se rychlostí 480km/h do oceánu, zhruba 100 m od plošiny.\n\nPrvní komerční let nosiče Falcon Heavy se uskutečnil 12. dubna 2019, se startem opět na mysu Canaveral. Cílem mise bylo vynést na oběžnou dráhu saúdskoarabskou telekomunikační družici ArabSat 6A. Mise byla plně úspěšná. Družice byla umístěna na oběžnou dráhu a na Zemi zdárně přistály jak oba pomocné stupně, tak centrální stupeň rakety. Centrální stupeň se ale nepodařilo v pořádku dopravit na pevninu, když se kvůli vysokým vlnám na oceánské plošině převrátil.\n\nTřetí mise byla pro americké ministerstvo obrany, kdy 25. června 2019 loď vynesla na oběžnou dráhu 24 menších vojenských a výzkumných satelitů. Pro oba pomocné stupně to byl již druhý let, kdy první absolvovaly při vynesení družice ArabSat 6A. Při této misi se také poprvé povedlo zachytit jednu polovinu aerodynamického krytu. Oba pomocné stupně následně bez problémů přistály na pevnině, ale centrální stupeň se kvůli náročnosti mise (nedostatku paliva) zřítil do oceánu.\n\n\n"}
{"id": "1182745", "url": "https://cs.wikipedia.org/wiki?curid=1182745", "title": "1. česká futsalová liga 1993", "text": "1. česká futsalová liga 1993\n\nSoutěžní ročník 1. české futsalové ligy 1993 byl historicky 1. ročníkem nejvyšší české futsalové ligy, v němž se utkalo 12 týmů jarním jednokolovým systém.\n\nZakládajícími členy soutěže se staly týmy – Ajax Novesta Zlín, Trosky Bezruč Ostrava, GKS MOND Třinec, SKMF ETA Hlinsko, Combix Ústí nad Labem, FC Defect Praha, Plumbum Hradec Králové, TK Rumpál Prachatice, Motor Březové hory Příbram, Ebárna Boys Kladno, Ajax Cheb a FC Fonka Prachatice.\n\nSestupujícími se staly týmy Motor Březové hory Příbram, Ebárna Boys Kladno, Ajax Cheb a odstoupivší FC Fonka Prachatice. Historicky prvním vítězem soutěže se stal tým Ajax Novesta Zlín.\n\n\nZdroj: \n\n"}
{"id": "1182746", "url": "https://cs.wikipedia.org/wiki?curid=1182746", "title": "Paul de Vooght", "text": "Paul de Vooght\n\nDom Paul de Vooght, OSB (8. července 1900, Antverpy – 2. listopadu 1983, Brusel) byl belgický benediktin, dogmatik, historik a husitolog. Za první republiky byl tři roky převorem pražského Emauzského kláštera.\nPaul de Vooght se narodil v Belgii a v mládí vstoupil do benediktinského řádu v opatství \"Mont Césare\" v Lovani. Vystudoval teologii a byl vysvěcen na kněze. Jeho teologickou specializací byla dogmatika. Později se na nějaký čas dostal do Prahy. Působil krátce jako novicmistr na Břevnově. Zde mezi jeho novice patřil budoucí břevnovský arciopat Anastáz Opasek. De Vooght v této době obnovil na Břevnově pěstování gregoriánského chorálu. V roce 1933 přešel na druhý břeh Vltavy do Emauzského kláštera, kde byl jmenován převorem. V Československu se setkal s tématem husitství a začal se podrobně zajímat o osobu Jana Husa. V souvislosti s tím si na výborné úrovni osvojil český jazyk. Později se vrátil do Belgie a zemřel v Bruselu 2. listopadu 1983.\n\nVe zkoumání života a díla Husova pokračoval i po návratu do Belgie. Plodem tohoto zkoumání bylo následně několik knih, zabývajících se osobou Husovou, jeho naukou a kostnickým procesem. Vooght dospěl k názoru, že v Husově díle sice existují určité problematické prvky, v zásadních otázkách však že se drží katolické nauky, a proto jej nelze označit v pravém slova smyslu za heretika. Říkal, že pokud v katolické církvi existují snahy o pochopení snah Martina Luthera, který se od církve oddělil, tím spíše by měly tyto snahy být u Jana Husa, který se nikdy od církve oddělit nechtěl. Snažil se také Jana Husa \"odideologizovat\". Z těchto snah vzešla roku 1960 jeho kniha \"L'hérésie de Jean Hus\" (Kacířství Jana Husa) a jiné publikace. K Paulu de Vooghtovi se v roce 2015 v úvodu své knihy \"Husovská dilemata\" přihlásil český teolog Ctirad Václav Pospíšil.\n\n\n"}
{"id": "1182750", "url": "https://cs.wikipedia.org/wiki?curid=1182750", "title": "Mistrovství světa v biatlonu 2016 – závod s hromadným startem žen", "text": "Mistrovství světa v biatlonu 2016 – závod s hromadným startem žen\n\nZávod s hromadným startem žen na Mistrovství světa v biatlonu 2016 se konal v neděli 13. března jako v pořadí pátý ženský závod biatlonu v lyžařském středisku v Holmenkollenu. Zahájení závodu s hromadným startem proběhlo v 13:00 hodin středoevropského času. Závodu se zúčastnilo celkem 30 nejlepších biatlonistek.\n\nObhájkyní titulu byla Ukrajinka Valj Semerenková, která skončila na 26. místě.\n\nMistryní světa se stala francouzská biatlonistka Marie Dorinová Habertová, která jako jedna ze dvou závodnic ze startovního pole zastřílela všechny položky čistě a získala tak v každém závodě mistrovství světa medaili. Svou pátou medaili ze šampionátu získala Němka Laura Dahlmeierová, která skončila na druhém místě, když v cílové rovince porazila bronzovou Kaisu Mäkäräinenovou z Finska.\n"}
{"id": "1182752", "url": "https://cs.wikipedia.org/wiki?curid=1182752", "title": "Mistrovství světa v biatlonu 2016 – závod s hromadným startem mužů", "text": "Mistrovství světa v biatlonu 2016 – závod s hromadným startem mužů\n\nZávod s hromadným startem mužů na Mistrovství světa v biatlonu 2016 se konal v neděli 13. března jako v pořadí pátý mužský závod biatlonu v lyžařském středisku v Holmenkollenu. Zahájení závodu s hromadným startem proběhlo v 16:00 hodin středoevropského času. Závodu se zúčastnilo celkem 30 nejlepších biatlonistů.\n\nObhájcem titulu byl Jakov Fak ze Slovinska, který dojel do cíle na 7. pozici.\n\nMistrem světa se stal domácí závodník Johannes Thingnes Bø, pro kterého to byla třetí medaile z tohoto šampionátu. Stříbro získal Francouz Martin Fourcade , který získal na světovém šampionátu už pátou medaili (z toho 4 v individuálních závodech). Celkově čtyřicátou čtvrtou medaili z vrcholných akcí ukořistil Ole Einar Bjørndalen z Norska, pro něhož to byla čtvrtá medaile na mistrovství.\n"}
{"id": "1182758", "url": "https://cs.wikipedia.org/wiki?curid=1182758", "title": "Dino Brno", "text": "Dino Brno\n\nDino Brno byl moravský futsalový klub z Brna. Klub byl založen v roce 1993, zaniká v roce 2005.\n\nNejvětším úspěchem klubu byla tříletá účast v nejvyšší soutěži (1997/98 – 1999/00).\n\nZdroj: \n\n"}
{"id": "1182759", "url": "https://cs.wikipedia.org/wiki?curid=1182759", "title": "Lazio Brno", "text": "Lazio Brno\n\nLazio Brno byl moravský futsalový klub z Brna. Klub byl založen v roce 1994, zaniká v roce 1999.Nejvetší hvězda klubu byl František Filip.\n\nNejvětším úspěchem klubu byla dvouletá účast v nejvyšší soutěži (1997/98 – 1998/99).\n\nZdroj: \n\n"}
{"id": "1182766", "url": "https://cs.wikipedia.org/wiki?curid=1182766", "title": "FC Bohemia České Budějovice", "text": "FC Bohemia České Budějovice\n\nFutsal club Bohemia České Budějovice byl český futsalový klub z Českých Budějovic. Klub byl založen v roce 1994, zaniká v roce 1999.\n\nNejvětším úspěchem klubu byla dvouletá účast v nejvyšší soutěži (1997/98 – 1998/99).\n\nZdroj: \n\n"}
{"id": "1182770", "url": "https://cs.wikipedia.org/wiki?curid=1182770", "title": "Třída Thaon di Revel", "text": "Třída Thaon di Revel\n\nTřída Thaon di Revel je lodní třída víceúčelových oceánských hlídkových lodí vyvíjených pro italské námořnictvo. Jejich oficiální označení je Pattugliatori Polivalenti d'Altura (PPA). Celkem je plánována stavba 10 jednotek této třídy. Vzniknout mají tři různě vybavené a vyzbrojené verze, označené Light, Light+ a Full. Základní verze bude plnit obvyklé úlohy hlídkových lodí (hlídkování, pátrání a záchrana, pomoc při katastrofách, likvidace znečištění, protipirátské operace), přičemž po instalaci dalšího vybavení a výzbroje je bude možné nasadit jako prvoliniová bojová plavidla. Třída PPA ve službě nahradí italské torpédoborce třídy \"Durand de la Penne\" a korvety třídy \"Minerva\".\n\nVývoj a stavba této třídy jsou součástí rozsáhlého kontaktu v hodnotě 3,5 miliardy euro, zahrnujícího šest hlídkových lodí PPA (s opcí na další čtyři) a logistické podpůrné plavidlo Joint Suport Ship (JSS). Kontrakt získalo konsorcium tvořené loděnicí Fincantieri a koncernem Finmeccanica, jehož pobočka Selex ES zajistí bojový řídící systém. Program modernizace italského námořnictva přitom zahrnuje ještě jednu vrtulníkovou výsadkovou loď. Dokončení hlídkových lodí PPA je plánováno na roky 2021-2015. Plavidla postaví loděnice Riva Trigoso v Muggianu v Lerici.\n\nTřída PPA byla veřejnosti poprvé představena na veletrhu EURONAVAL 2014. Slavnostní první řezání oceli na stavbu prototypové jednotky proběhlo v Muggianu dne 13. února 2017. Kýl plavidla byl založen 9. května 2017. Námořní zkoušky prototypu byly zahájeny 12. listopadu 2019.\n\nDne 14. března 2019 proběhlo slavnostní první řezání oceli na čtvrtou jednotku, která je zároveň první jednotkou objednanou v plné konfiguraci Full.\n\nJednotky třídy \"PPA\":\nPlavidla budou modulární konstrukce s možností instalace přídavného vybavení umístěného ve standardizovaných kontejnerech. Pro ně jsou vyhrazeny dvě modulové zóny – centrální (až osm 20stopých kontejnerů – 8 TEU) a záďová (až pět 20stopých kontejnerů – 5 TEU). Budou schopna poskytovat na pobřeží pitnou vodu a elektřinu. Posádku bude dle typu mise tvořit 90 až 150 osob, přičemž na palubě budou kajuty pro celkem 171 osob. Plavidla budou vybavena inspekčním člunem RHIB a palubním jeřábem.\n\nJako výzbroj plavidel jsou uváděny 127mm kanón a protiletadlové řízené střely MBDA Aster. Každé plavidlo ponese dvě osminásobná vertikální vypouštěcí sila Sylver A-50 pro střely Aster 30 s dosahem až 120 km. Na zádi budou vybaveny přistávací plochou a hangárem pro vrtulník.\n\nHybridní pohonný systém bude koncepce CODAG. Pro plavbu nízkou rychlostí slouží elektromotory, při střední rychlostí plavidlo pohánějí dva diesely MTU 20V 8000 M91L, každý o výkonu 10 000 kW a při vysoké rychlostí se zapojí též dvojice plynových turbín General Electric LM2500+G4. Pouze na diesely plavidla dosáhnou rychlosti 24 uzlů. Nejvyšší rychlost přesáhne 31 uzlů.\n"}
{"id": "1182771", "url": "https://cs.wikipedia.org/wiki?curid=1182771", "title": "Námluvy", "text": "Námluvy\n\nNámluvy je označení pro lidské i zvířecí rituály a zvyklosti před pářením sloužící ke vzájemnému rozpoznání správného partnera či druhu. Předsvatební zvyklosti jsou pravděpodobně součástí všech kultur, což je patrné i ze složitých „tanců“, které je před pářením typické i pro mnoho druhů zvířat, především tedy pro ptáky.\n\nNámluvy jsou spíše starším pojmenováním, v moderní společnosti se používá spíše \"chození\", \"randění\" či \"flirtování\", v některých regionech se užívá výraz \"chodit na besedu\" či \"chodit na kalandu.\" Pro zvířata se pak používá \"tokání\".\n\nVzhledem k tomu, že v minulosti byly sňatky domlouvány rodiči, měly \"námluvy\" odlišný význam, slovo znamenalo samotné zvyky spojené s domlouváním svatby, chvíli kdy se ženich oficiálně setkal s nevěstou a jejich rodiče uzavřeli vzájemnou dohodu. Na námluvy se chodívalo v sobotu, v neděli bylo rozhodnutí předáno místnímu knězi.\n\nV současné době rozvolnění společenských vztahů v Západním světě přispělo k tomu, že sociologové někdy mluví o \"globální sexuální revoluci\". „Revoluce“ má také za následek vyšší rozvodovost a nižší porodnost. Sociologové to považují za vyústění vývoje demokratizace společnosti. Autoritami nediktované chování dalo také vzniknout seznamkám nebo pornoprůmyslu.\n\nPrůzkum ve Spojeném království mezi 3000 manželskými páry zjistil průměrnou doba mezi prvním setkáním a prosbou o ruku 2 roky a 11 měsíců, přičemž ženy byly údajně připraveny prosbu přijmout v průměru 2 roky a 7 měsíců od prvního setkání.\n\nJelikož pro samce je fyziologicky mnohem jednodušší předat své geny do dalších generací, bývají námluvy, kdy často samci ukazují samicím své přednosti, hnízda nebo i jinak bezúčelné stavby. Samice také hodnotí samce podle dominance nad ostatními a rozvinutostí sekundárních pohlavních znaků jako je paroží. Je sice pravda, že je často samec s velkými parohy nemotornější a pravděpodobně vyčerpal velké množství látek na jejich stavbu, nicméně velké parohy také znamenají, že samec nebyl napaden žádným parazitem a že zdroje prostředí umí výhodně čerpat.\n\nDalším významným faktorem je také rozpoznání v rámci druhu. Hybridní jedinci jsou totiž často sterilní, navíc v rámci genově bližší skupiny mají podobní partneři vyšší šanci, že rozšíří své geny (viz inbreeding). Jako „poznávací znamení“ druhu často slouží složité úkony, které musí být provedeny ve správném pořadí (tím se rapidně zvyšuje pravděpodobnost, že samec pochází ze stejné skupiny) nebo specifické zpěvy. Ty byly studovány nejen u ptáků, ale i u savců, žab a některých housenek.\n\nNěkdy jsme však svědky \"obrácení rolí\". Tento fenomén nastává pro druhy, kde je samcův Batemanův gradient (poměr mezi počtem potomků a pohlavních partnerů) větší než jedna. V takových případech samec investuje do vztahu tím, že ve svém těle nese vyvíjející se vajíčka, takže to naopak bývá samice, která se před samcem předvádí. Nastává například u mořských koníků nebo některých druhů žab.\n\nV souvislosti s \"americkou sexuální revolucí\" biologové také se změnou lidského prostředí popisují také změny v preferenci (kdy dříve byly lákavější obéznější ženy) a změny v současné kultuře (ve které narůstá osamělost) hromadných seznamovacím setkáním v klubech či barech, Markem Váchou přirovnaných k chybějícímu článku zvířecích tokanišť.\n\n"}
{"id": "1182772", "url": "https://cs.wikipedia.org/wiki?curid=1182772", "title": "FK Adamíček Český Krumlov", "text": "FK Adamíček Český Krumlov\n\nFotbalový klub Adamíček Český Krumlov byl český futsalový klub z Českého Krumlova. Klub zanikl v roce 2002.\n\nNejvětším úspěchem klubu byla celkem tříletá účast v nejvyšší soutěži (1993/94, 1995/96, 2001/02).\n\nZdroj: \n\n\nZdroj: \n"}
{"id": "1182778", "url": "https://cs.wikipedia.org/wiki?curid=1182778", "title": "Jiří Gaisler", "text": "Jiří Gaisler\n\nJiří Gaisler (3. července 1934 Praha – 17. července 2014 Brno) byl český zoolog. V průběhu let vykonal množství cest při nichž se věnoval výzkumu v oboru zoologie a také přednáškám.\n\nNarodil se v Praze, ale celé dětství prožil v Hradci Králové, kde byl jeho otec dětským lékařem. Po absolvování místního gymnázia byl přijat do Prahy na biologickou fakultu Univerzity Karlovy. Zde promoval v roce 1957 v oboru zoologie. V říjnu téhož roku nastoupil na místo aspiranta do Laboratoře pro výzkum obratlovců ČSAV v Brně. Zde v roce 1961 úspěšně obhájil disertační práci v oboru zoologie obratlovců. Od roku 1969 působil jako odborný asistent katedry zoologie a antropologie Přírodovědecké fakulty Univerzity Jana Evangelisty Purkyně v Brně (dnes Masarykova univerzita). Zde byl posléze jmenován docentem (1979) a profesorem (1991). V roce 1992 mu byl udělen titul doktor věd.\n\nV rámci své profese se zúčastnil řady zahraničních cest. V roce 1962 byl členem expedice do Bulharska, o několik let později působil v Afghánistánu, v roce 1969 následovala expedice do Egypta, v roce 1980 byl na expedici v SSSR, v období let 1981–1983 působil jako expert v Alžírsku a v roce 1988 byl na stáži v USA.\n\nPracoval v různých vědeckých společnostech a byl prvním předsedou České společnosti pro ochranu netopýrů (ČESON) založené v roce 1991. V roce 2004 po něm byl pojmenován netopýr \"Plecotus teneriffae gaisleri\" – netopýr středozemský.\nSpolečensky významná činnost profesora Gaislera byla ohodnocena udělením \"Ceny města Brna\" za rok 1999 v oboru přírodních věd.\n\nJeho specializací během celé vědecké kariéry byli netopýři. Seznam jeho prací týkajících se netopýrů je uveden v publikaci \"A tribute to bats\". Do povědomí veřejnosti se zapsal množstvím populárních přednášek i několika pořady v televizi.\nKromě prací o netopýrech je autorem nebo spoluautorem několika monografií – za všechny lze uvést \"Savci\" s klíčem k určování našich savců, přeloženou do několika světových jazyků, \"Zoologii obratlovců\" nebo jeho poslední dílo \"Savci České republiky\". Rovněž byl autorem několika vysokoškolských skript a stovek odborných i populárních příspěvků v periodikách. Jeho lásku k jazzové hudbě dokumentuje knížka \"Jazz klub Brno 1957–1988\".\n\n\n\n\n\n"}
{"id": "1182780", "url": "https://cs.wikipedia.org/wiki?curid=1182780", "title": "Baník Havířov (futsal)", "text": "Baník Havířov (futsal)\n\nBaník Havířov byl slezský futsalový klub z Havířova. Klub zanikl v roce 1995.\n\nNejvětším úspěchem klubu byla dvouletá účast v nejvyšší soutěži (1993/94 – 1994/95).\n\nZdroj: \n\n"}
{"id": "1182791", "url": "https://cs.wikipedia.org/wiki?curid=1182791", "title": "Diskografie Roberta Planta", "text": "Diskografie Roberta Planta\n\nToto je diskografie anglického zpěváka Roberta Planta. Ten v letech 1968 až 1980 působil ve skupině Led Zeppelin, s níž nahrál celkem devět studiových alb. Později se vydal na sólovou dráhu. I po rozpadu kapely spolupracoval s jejím kytaristou Jimmym Pagem (nahráli spolu například album \"Walking into Clarksdale\"). Vedle sólových alb vydal také například album se zpěvačkou Alison Krauss. Dále například zpíval doprovodné vokály na albech Primal Scream (\"More Light\") či Patty Griffin (\"American Kid\").\n"}
{"id": "1182794", "url": "https://cs.wikipedia.org/wiki?curid=1182794", "title": "Coven (hudební skupina)", "text": "Coven (hudební skupina)\n\nCoven byla americká rocková skupina, která vznikla roku 1967 v Chicagu. Založili ji zpěvačka s operním vzděláním Esther Dawsonová zvaná „Jinx“, kytarista Steve Ross a baskytarista Mike „Oz“ Osborne (není příbuzný s Ozzy Osbournem). Největším hitem v existenci skupiny byla cover verze protiválečné písně kanadské skupiny Original Caste „One Tin Soldier“, použitá roku 1971 ve filmu Toma Laughlina \"Billy Jack\", která se umístila na 40. místě singlové hitparády Billboard Hot 100. Skupina se pojmenovala podle výrazu coven, označujícího v novopohanství společenství vyznavačů. Image skupiny využívala prvky čarodějnictví a satanismu, její první album obsahovalo nahrávku černé mše. Hudební projev Coven zahrnoval psychedelický rock, progresivní rock a folk rock, jejich stylizace využívající okultní prvky však ovlivnila, podobně jako Arthur Brown, i heavy metal a gothic rock. Coven například při svých vystoupeních jako první použili gesto známé jako metalový paroháč. Skupina ukončila činnost v roce 1975, v roce 2007 se část členů znovu sešla, vydala desku sestavenou z dosud nevydaných archivních nahrávek a odehrála několik koncertů.\n\n"}
{"id": "1182796", "url": "https://cs.wikipedia.org/wiki?curid=1182796", "title": "Slávia Havířov (futsal)", "text": "Slávia Havířov (futsal)\n\nSlávia Havířov byl slezský futsalový klub z Havířova. Klub byl založen v roce 1988, zaniká v roce 2013.\n\nNejvětším úspěchem klubu byla osmiletá účast v nejvyšší soutěži (1994/95 – 2001/02).\n\nZdroj: \n\n\nZdroj: \n\n"}
{"id": "1182799", "url": "https://cs.wikipedia.org/wiki?curid=1182799", "title": "Coven (rozcestník)", "text": "Coven (rozcestník)\n\nCoven může být:\n\nCoven − skupina vyznavačů novopohanství\n"}
{"id": "1182825", "url": "https://cs.wikipedia.org/wiki?curid=1182825", "title": "Model excelence EFQM", "text": "Model excelence EFQM\n\nModel excelence EFQM patří v současnosti mezi jeden z nejpropracovanějších moderních přístupů k měření výkonnosti podniku. Model excelence EFQM vychází z principu trvalého zlepšování výkonnosti organizací uplatňovaného prostřednictvím pravidelného sebehodnocení a následné realizace činností zlepšování.[1]\n\nEvropský model TQM je založen na názoru, že pokud chce organizace dosahovat vynikajících výsledků, je třeba splnit následující tři podmínky: \nEvropský model TQM prošel postupně několika změnami a roku 1999 byl jeho název změněn na EFQM Model Excelence. Princip modelu založený na splnění výše zmíněných podmínek se však nezměnil.[4]\n\nLogika modelu spočívá v kontinuálním procesu opakování aktivit, jejichž počáteční písmena tvoří zkratku RADAR:\n\n1) required results = určení plánovaných výsledků, \n\n2) plan and develop approaches = plánování a rozvoj přístupů, \n\n3) deploy approaches = realizace přístupů v podniku, \n\n4) assess and refine approaches and deployment = přezkoumání, zhodnocení a zdokonalení přístupů;[4] \n\nModel je tvořen devíti hlavními a dvaatřiceti dílčími kritérii. Tato kritéria jsou v modelu rozdělena do dvou základních oblastí[2]: \n\n1) oblast předpokladů – doporučuje kroky, které vedou k maximalizaci výsledků podniku. Patří sem kritéria: vedení, politika a strategie, pracovníci, partnerství a zdroje, procesy. \n\n2) Oblast výsledků – ukazuje výsledné hodnoty, kterých bylo v organizaci dosaženo. Patří sem kritéria: výsledky vzhledem k zákazníkům, výsledky vzhledem k zaměstnancům, výsledky vzhledem ke společnosti a klíčové výsledky výkonnosti. \n\nNe všechna kritéria mají stejnou důležitost, proto je při hodnocení kritérií nutné zahrnout jejich váhu. Po sečtení získaných bodů za jednotlivé oblasti, získá firma celkový počet bodů (maximálně 1000 bodů = 100 %). Pokud podnik dosáhne alespoň 500 bodů, je to považováno za velmi dobrý výsledek.[3]\n9 hlavních oblastí Modelu Excelence EFQM [2]: \n\n1) Vedení\n\nKritérium posuzuje chování a činnosti vedoucích pracovníků  zejména s ohledem  na to, jak prosazují a podporují  systém  řízení kvality. Využívá celkového potenciálu lidských zdrojů organizace (výběr, plánování osobnostního rozvoje, hodnocení pracovního výkonu zaměstnanců, odměňování, vzdělávání, atd.). Vrcholové vedení organizace uplatňuje „management znalostí“, což je soubor metod  a postupů, které umožňují  jedinci, skupině lidí i celé organizaci řídit tvorbu, přenos a sdílení znalostí a jejich využití. Znalostní pracovníci dnes tvoří odhadem  asi polovinu až 2/3 pracovníků v rozvinutých ekonomikách. Mezi znalostní pracovníky patří jak vysoce kvalifikovaní lidé jako jsou např. právníci, vědci, učitelé, manažeři, tak i lidé, vysoce ovládají svou profesi. To, zda je jedinec znalostním pracovníkem  nezáleží pouze na znalostech, které potřebuje ke své práci, ale také na jeho schopnosti je využít a zda je může využít. \n\nVedoucí pracovníci musí zabezpečit jednotnost účelu, směru a interního prostředí organizace. Úlohou vedení je tedy vytvořit takové prostředí, kde budou pracovníci plně zapojení do dosahování cílů. Vedení musí být kreativní, aktivní a musí jít příkladem, vedoucí by měl být chápavý, inspirovat své podřízené, dodávat jim odvahu a důvěřovat jim. Organizace také musí zajistit zdroje, vzdělání a trénink a zasadit se o rozvoj komunikace. [4]\n\nDílčí kritéria:\n\n1a) Vedoucí pracovníci rozvíjejí poslání, vizi, hodnoty a etiku a jsou vzorem kultury výjimečnosti (excelence).\n\n1b) Vedoucí pracovníci mají osobní zájem o to, aby byl systém managementu organizace rozvíjen, uplatňován a neustále zlepšován.\n\n1c) Vedoucí pracovníci, zákazníci (žáci) a sociální partneři (rodiče, zaměstnavatelé, zřizovatel apod.) se vzájemně ovlivňují.\n\n1d) Vedoucí pracovníci za spoluúčasti zaměstnanců posilují kulturu výjimečnosti (excelence) v organizaci.\n\n1e) Vedoucí pracovníci identifikují a prosazují organizační změny. [7]\n\n2) Politika a strategie\n\nZde se klade důraz na postupy, jak organizace implementuje své poslání a vizi prostřednictvím jasně formulované strategie. Tato strategie je orientovaná na naplňování zájmů a požadavků zainteresovaných stran, které jsou rozpracovány do politiky, plánu, cílů a procesu. Podněty pro rozpracování těchto dokumentů přicházejí z různých zdrojů (od zákazníků, z interních procesů měření výkonnosti, z benchmarkingu apod.). [7]\n\nDílčí kritéria:\n\n2a) Politika a strategie jsou založeny na současných a budoucích potřebách a očekáváních zainteresovaných stran.\n\n2b) Politika a strategie jsou založeny na informacích z měření výkonnosti, z výzkumu, vzdělávání a externích souvisejících činností.\n\n2c) Politika a strategie jsou rozvíjeny, přezkoumávány a aktualizovány.\n\n2d) Politika a strategie jsou sdělovány a aplikovány prostřednictvím struktury klíčových procesů. [7]\n\n3) Pracovníci\n\nToto kritérium je orientováno na řízení lidských zdrojů. Poskytuje odpověď na otázku, jak určité organizace vytváří a upravují své personální plány, jak probíhá nábor a vzdělávání pracovníků.  Můžeme tedy říci, že se toto kritérium zabývá řízením, rozvíjením, uvolňováním znalostí a celkového potenciálu všech zaměstnanců organizace (včetně jednotlivců a týmů). \n\nDílčí kritéria: \n\n3a) lidské zdroje jsou plánovány, řízeny a zkvalitňovány.\n\n3b) znalosti a kompetence lidí jsou známy, trvale udržovány a rozvíjeny\n\n3c) zaměstnanci jsou angažování a zmocněni k vykonávání úkolů\n\n3d) všichni zaměstnanci mezi sebou komunikují\n\n3e) zaměstnanci jsou patřičně odměňováni a je o ně pečováno. [6]\n\n4) Partnerství a zdroje\n\nKritérium je orientováno na to, jak organizace mají plánovat a řídit své vztahy, které jsou postaveny na principu partnerství. Jak mají být rozvíjeny své vnitřní materiálové, finanční i nefinanční zdroje v zájmu naplnění své podnikové politiky. Můžeme tedy říci, že toto kritérium se využívá pro plánování a řízení všech zdrojů v zájmu podpory své politiky a strategie. \n\nDílčí kritéria:\n\n4a) řízení partnerských vztahů\n\n4b) řízení finančních zdrojů a technologií\n\n4c) řízení budov, zařízení, materiálů\n\n4d) řízení informací a znalostí. [6]\n\n5) Procesy\n\nKritérium se zaměřuje na oblasti navrhování, řízení, udržování a všech zlepšovacích procesů, které jsou potřebné k naplnění politiky a strategie, uspokojení zákazníků a jiných zainteresovaných stran. Dále se orientuje na zvyšování hodnoty dodávaných produktů zákazníkovi. Průběh procesů je cílevědomě sledován, výsledky jsou měřeny, vyhodnocovány a zkušenosti jsou identifikovány k využití pro další rozvoj organizace.\n\nPracovníci jsou velice významným zdrojem při řízení procesů a jejich úloha, zainteresovanost na výsledcích jsou často důležitým aspektem, jaký výsledek procesu bude dosažen. \n\nDílčí kritéria:\n\n5a) Procesy jsou systematicky plánovány, připravovány a řízeny.\n\n5b) Procesy jsou zlepšovány a inovovány dle potřeby, aby v celkovém rozsahu vyhovovaly zákazníkům a jiným zainteresovaným stranám.\n\n5c) Produkty a služby jsou plánovány, připravovány a rozvíjeny na základě potřeb a očekávaných požadavků.\n\n5d) Produkty a služby jsou vyráběny a poskytovány v souladu s požadavky zákazníka a jsou zajišťovány patřičným servisem.\n\n5e) Vztahy se zákazníky jsou řízeny a rozšiřovány, požadované změny jsou zaváděny a dokumenty sledovány. [7]\n\n6) Výsledky vzhledem k zákazníkovi \n\nZaměřuje se na stálé měření, sledování a hodnocení výsledků s trvalým ohledem na očekávané požadavky a potřeby zákazníků. Jedním hlediskem je samostatný pohled zákazníka na organizace, druhé hledisko tvoří naplňování interních ukazatelů výkonnosti organizace. \n\nDílčí kritéria:\n\n6a) Měřítka vnímání, které jsou zaměřeny na komunikaci a vztahy zákazníka, schopnosti přípravy a možnosti naplnění požadavků zákazníka.\n\n6b) Ukazatele výkonnosti, které jsou zaměřené na interní výkony organizace vůči zákazníkovi, schopnosti splnit jeho požadavky a dosažené výsledky plnění požadavků zákazníka včetně i negativních výsledků. [7]\n\n7) Výsledky vzhledem k zaměstnancům\n\nTyto výsledky jsou závislé na tom, jakým způsobem byly zvládnuty procesy identifikované v kritériu 3 – Pracovníci. Jedná se zejména o to, zda bylo kritérium dosaženo při zvyšování motivace a spokojenosti zaměstnanců. Opět se berou v úvahu dva pohledy: pohledy samotných zaměstnanců a relevantní ukazatele vnitřní výkonnosti organizace. Definice EFQM\":\" Excelentní organizace systematicky a komplexně měří a dosahují vynikajících výsledků, s ohledem na své zaměstnance.\n\nDílčí kritéria:\n\n7a) Měřítka vnímání zaměstnanci.\n\nTato měřítka vypovídají o vnímání organizace zaměstnanci a jsou odvozena od přehledů, diskusi v ohniskových skupinách, rozhovorů, hodnocení apod. Mohou zahrnovat např.: kariérní rozvoj, komunikace, delegování, úroveň administrativy, vybavení pracovišť\n\n7b) Ukazatele výkonnosti.\n\nJsou to interní ukazatele používané organizací k monitoringu, pochopení, předvídání a zlepšování výkonnosti zaměstnanců. V závislosti na charakteru organizace mohou zahrnovat např.: dosažení výkonnosti v rozdělování kompetencí, motivaci a angažování, rozsah absencí a nemocnosti, rozsah nehod. [2]\n\n8) Výsledky vzhledem ke společnosti\n\nToto kritérium je odrazem principu TQM, které definuje nutnost podílet se na regionálním rozvoji, vstřícnosti k občanům, šetrnosti při využívání neobnovitelných přírodních zdrojů, komunikaci a sdílení informací o výsledcích organizace s okolím. Posuzuje se rovněž rozsah externích ocenění organizace.\n\nDílčí kritéria:\n\n8a) Měřítka vnímání společností.\n\nTato měřítka ukazují, jak organizace vnímá společnost, a jsou získána ze zpráv, přehledů, tiskových článků, veřejných shromáždění, od zástupců společnosti, vládních úřadů apod. Některá z těchto měřítek mohou být uplatitelná i v rámci dílčího kritéria 8b.\n\nV závislosti na charakteru organizace mohou zahrnovat např,: image, zveřejňování informací, princip rovnosti příležitostí, etické chování, zapojení do činnosti společenských organizací, redukce a prevence znečišťování prostředí.\n\n8b) Ukazatele výkonnosti.\n\nJsou to interní ukazatele pro monitoring, předvídání a zlepšování výkonnosti organizace a vnímání společností. Kromě ukazatelů v kritériu 8a mo­hou zahrnovat:\n\n•     oznamování změn ve vývoji zaměstnanosti,\n\n•     mediální pokrytí,\n\n•     rozsah spolupráce s úřady v oblastech: certifikace, celního odbavování, vývozu, dovozu, plánování, schvalování výrobků,\n\n•     rozsah získaných ocenění: výměna informací týkajících se nejlepších praktik v oblasti sociální odpovědnosti, sociálních auditů a podávání relevantních zpráv. [2]\n\n9) Klíčové výsledky výkonnosti\n\nToto kritérium se orientuje na měření klíčových finančních i nefinančních výsledků organizace.   \n\nDílčí kritéria:  \n\n9a) Klíčové výsledky výkonnosti.  \n\nZde se sledují například finanční výstupy,vnímání ekonomicky zainteresovaných stran, výkonnost vůči rozpočtu, objem poskytnutých klíčových výrobků nebo služeb nebo výstupy klíčových procesů.  \n\n9b) Klíčové ukazatele výkonnosti.  \n\nJedná se například o finanční ukazatele, náklady na projekty, klíčové ukazatele výkonnosti procesů, výkonnost partnerů a dodavatelů, technologie, informace a znalosti.    \n\nNárodní cena kvality ČR je založena na důsledném a objektivním ověřování účinnosti a účelnosti všech činností organizace a na jejich hodnocení, zejména z pohledu uspokojování potřeb a očekávání zákazníků a dosahování trvale udržitelné ekonomické úspěšnosti. Soubor modelů používaných v Národní ceně kvality ČR vychází z Modelu excelence EFQM, který je používán v Ceně EFQM za excelenci (dříve Evropská cena za kvalitu) a v jejích národních obdobách v mnoha zemích Evropy.[1]\n\n[1] Model excelence EFQM. Česká společnost pro jakost [online]. Praha: Česká společnost pro jakost, 2016 [cit. 2016-05-12]. Dostupné z: https://web.archive.org/web/20160709023827/http://www.csq.cz/model-excelence-efqm/. \n\n[2] NENADÁL, Jaroslav. Měření v systémech managementu jakosti. 2. dopl. vyd. Praha: Management Press, 2004, 335 s. ISBN 80-7261-110-0.\n\n[3] SYSEL, Jiří. Model excelence – EFQM. Citellus [online]. 2012 [cit. 2016-01-25]. Dostupné z: http://www.citellus.cz/Akademie/Prednasky/Koncepce-rizeni-kvality-a-cestovni-ruch/7-Model-excelence-EFQM.\n\n[4] The EFQM Excellence Model. EFQM [online]. Brussels, Belgium, 2016 [cit. 2016-01-25]. Dostupné z: https://web.archive.org/web/20160314223704/http://www.efqm.org/the-efqm-excellence-model.\n\n[5] KUBÍČKOVÁ, PH. D., Ing. et Ing. Lea a Prof. Ing. Karel RAIS, CSC., MBA. \"Řízení změn ve firmách a jiných organizacích\". 1. Praha: Grada Publishing, a. s., 2012. ISBN 978-80-247-4564-0.\n\n[6] SERAFÍN, Č., (2015). THE PARAMETERS OF THE QUALITY OF TEACHING OF THE TECHNIQUE. \"Journal of Technology and Information Education\", 90.\n\n[7] Model Excelence EFQM, 2012. \"RVP\" [online]. [cit. 2016-11-23]. Dostupné z: http://clanky.rvp.cz/clanek/o/z/921/MODEL-EXCELENCE-EFQM.html/\n\n[8] Model Excelence EFQM, 2012. Brussels: EFQM a Praha: Česká společnost pro jakost. ISBN 978-90-5236-698-2.\n"}
{"id": "1182829", "url": "https://cs.wikipedia.org/wiki?curid=1182829", "title": "Večeře, nebo život", "text": "Večeře, nebo život\n\nVečeře, nebo život () je v evoluční biologii princip řídící koevoluci predátora a kořisti nebo parazita a hostitele. Jde o to, že přirozený výběr působí intenzivněji na kořist, než na predátora, protože prohra boje v případě kořisti znamená smrt, tedy nulovou šanci na další potomky, zatímco v případě predátora pouze snížení biologické zdatnosti ztrátou možnosti získat určité živiny. \n\nV případě parazita a hostitele je proces obrácený: Pokud hostitel zemře, parazit většinou zemře s ním. V přírodě se proto paraziti nesnaží svého hostitele maximálně „vysát“ a tím na ně působí v závodu ve zbrojení vyšší selekční tlak, než na hostitele. Hostitel totiž zbavením se parazita nezíská tolik, co parazit udržením se na živu.\n\nV praxi princip například vyvinul rychlejší běh zajícům, než liškám.\n\n"}
{"id": "1182834", "url": "https://cs.wikipedia.org/wiki?curid=1182834", "title": "Třídění z hlediska stability", "text": "Třídění z hlediska stability\n\nTřídění z hlediska stability je termín navržený evolučním biologem Jaroslavem Flegrem pro proces hromadění stabilních struktur v čase: Entity, které se mění, přicházejí a odcházejí, zatímco entity, které jsou stabilní nebo neustále vznikají, se hromadí a převažují. Třídění z hlediska stability se týká všech živých i neživých systémů, které procházejí evolucí v širším slova smyslu (tj. systémů s pamětí hromadících změny a procházejících tak historickým vývojem), a podléhají mu materiální i nemateriální entity.\n\nNejznámější popis tohoto procesu pochází z knihy Richarda Dawkinse Sobecký gen. Tento všeobjímající fenomén však zmiňují i další autoři a jeho konkrétních manifestací si povšimla řada badatelů z biologických i nebiologických oborů. V různých oborech a u různých badatelů byl však doposud popisován pod různými jmény.\n\nTřídění z hlediska stability je možné rozdělit na dva fenomény. Třídění z hlediska statické stability jednoduše preferuje znaky, které zvyšují persistenci svých nositelů. Tříděné entity mohou vznikat nezávisle jedna na druhé, nemusí se množit a nemusí vykazovat žádnou dědivost. Třídění z hlediska dynamické stability je speciálním případem třídění z hlediska stability, který vyžaduje existenci nějaké formy dědičnosti a jehož základem je kompetice o co největší rozdíl mezi rychlostí vytváření vlastních kopií a rychlostí jejich zanikání. Jinými slovy, jedná se o přirozený výběr. V biologické evoluci se na různých úrovních uplatňují oba typy třídění z hlediska stability.\n\nVětšina badatelů, kteří se fenoménem třídění z hlediska statické stability zabývala ve větší šíři, jej nepovažuje za evolučně zajímavý a nepokládá za možné, že by jeho prostřednictvím mohly vzniknout zajímavé biologické adaptace. Opačný názor vyjádřili např. Bouchard, Bourrat nebo Doolittle, konceptuálně jej však rozvedl a na důležitost jeho role v biologické evoluci poukázal až Flegr. Podle Flegra může být třídění zodpovědné za celou řadu mikroevolučních a zejména makroevolučních jevů, např. široké rozšíření a persistenci sexuality či altruistického chování, patrnost evoluční stáze či planetární homeostáze (viz teorie Gaia) nebo univerzálně rozšířený pokles disparity v rámci jednotlivých evolučních linií (viz hromadění nevratně \"zamrzlých\" znaků popisované teorií zamrzlé evoluce). Kromě toho může třídění z hlediska statické stability stát také za řadou fenoménů kulturní evoluce. Na rozdíl od selekce, která je oportunistická, dokáže třídění z hlediska statické stability hromadit i znaky, které jsou momentálně nevýhodné, ale jsou výhodné z hlediska dlouhodobé persistence tříděných entit. Třídění z hlediska statické stability postrádá efekt amplifikace spočívající v přednostním namnožení výhodných variant. Proto pracuje pomaleji než selekce a obvykle nedokáže vytvořit složité adaptace; tříděny jsou v jeho průběhu různé preadaptace a spandrely. Z dlouhodobého hlediska však má v evoluci a zejména v makroevoluci konečné slovo.\n\nTřídění z hlediska stability může být simulováno např. v celulárních automatech jako je model Life.\n\nJaroslav Flegr také navrhuje, že by mohl být koncept použit k vysvětlení, proč časem převládla ve státech světa demokracie či možnosti existence boha/bohů: \n"}
{"id": "1182835", "url": "https://cs.wikipedia.org/wiki?curid=1182835", "title": "288 (číslo)", "text": "288 (číslo)\n\nDvě stě osmdesát osm je přirozené číslo, které následuje po čísle dvě stě osmdesát sedm a předchází číslu dvě stě osmdesát devět. Římskými číslicemi se zapisuje CCLXXXVIII.\n\n\n\nSilnice II/288 je česká silnice II. třídy vedoucí na trase Železný Brod – II/289\n\n\n"}
{"id": "1182839", "url": "https://cs.wikipedia.org/wiki?curid=1182839", "title": "Javořinka", "text": "Javořinka\n\nJavořinka ( Jaworzynka) je vesnice v jižním Polsku ve Slezském vojvodství v okrese Těšín u česko-polsko-slovenských hranic. Leží na území Těšínského Slezska v Jablunkovském mezihoří a spolu s Jistebnou a Koňákovem tvoří tzv. \"Beskydskou trojves\" (totožnou s gminou Jistebná). Obec čítala k prosinci 2015 3 230 obyvatel a její rozloha činí 22,15 km², z čehož podstatnou část zaujímají horské lesy.\n\nJavořinka se skládá ze tří částí: centrální podél hlavní silnice směrem k Jistebné, a také osad Třicatek a Zapaseky (nářečně také \"Zopašky\"). Zapaseky se nacházejí ve východní zalesněné části obce za řekou Čadečkou, zatímco Třicatek je označení pro nejhornější a nejjižnější část vesnice. Název \"Třicatek\" pochází z dob, kdy se zde nacházela celnice na hranici mezi Uhrami a těšínským knížectvím a vybíralo se zde clo ve výši 30 %. Součástí Javořinky byla původně také Hrčava odtržená v roce 1924 po protestech tamního obyvatelstva proti připojení oblasti k Polsku. Silniční spojení se zbytkem československého území získala Hrčava až v roce 1965.\n\nObcí probíhá jedno z hlavních evropských rozvodí: severozápadní část vsi patří k úmoří Baltu (potok Olecka je přítokem Olše, ta pak Odry), zbytek k úmoří Černého moře (řeka Čadečka patří k povodí Váhu).\n\nHraniční bod mezi Javořinkou, Hrčavou a Čiernem (jižne od osady Třicatek) tvoří polsko-česko-slovenské trojmezí, které je největší místní turistickou atrakcí.\n\n"}
{"id": "1182842", "url": "https://cs.wikipedia.org/wiki?curid=1182842", "title": "Lutz Seiler", "text": "Lutz Seiler\n\nLutz Seiler (* 8. června 1963, Gera, Durynsko) je německý prozaik a básník. V roce 2014 získal Německou knižní cenu za román \"Kruso\". \n\nV roce 1990 ukončil svoje studium germanistiky, posléze byl také spoluvydavatelem literárního časopisu \"\"moosbrand\"\". Roku 1995 vydal svoji první básnickou sbírku \"berührt–gerührt\". \n\nLutz Seiler žije ve Wilhelmshorstu v domě, který před ním v letech 1953–1971 obýval německý spisovatel Peter Huchel. \n\n\n\n\n\n\n"}
{"id": "1182843", "url": "https://cs.wikipedia.org/wiki?curid=1182843", "title": "LU rozklad", "text": "LU rozklad\n\nLU rozklad matice je způsob, jak zapsat tuto matici jako součin dvou dalších matic, z nichž jedna (L z anglického lower) je v dolním trojúhelníkovém tvaru a má na celé hlavní diagonále číslo jedna a druhá (U z anglického upper) je v horním trojúhelníkovém tvaru a na hlavní diagonále má pouze nenulové prvky.\n\nMějme formula_1 regulární čtvercovou matici nad libovolným tělesem, u které není třeba při Gaussově eliminaci prohazovat řádky. Pak existují také regulární matice formula_2 a formula_3, jsou určeny jednoznačně a platí pro ně následující tvrzení\nTomuto součinu říkáme LU rozklad matice formula_1.\nPokud nemáme matici formula_1 takovou u které není třeba prohazovat sloupce, pak lze využít rozklad formula_9, kde formula_10 je permutační matice (taková, která vznikla z jednotkové postupnou záměnou sloupců). Taková matice nejdříve prohází sloupce matice formula_11 a zbytek rozkladu zůstane stejný.\nBěhem výpočtu soustavy formula_12 může nastat situace, kdy se podařila najít dolní trojúhelníková matice formula_2 i horní trojúhelníková matice formula_3 tak, že formula_4.\n\nPotom lze nahradit v této soustavě formula_16 za formula_1 a označit formula_18. Z toho plyne, že formula_19 a formula_18.\n\nTo je užitečně, pokud máme sérii výpočtů, ve které se pravá strana formula_21 v jednotlivých případech mění, ale levá strana zůstává stejná. Toto řešení pomocí LU rozkladu je časově výhodnější než opakované počítání stejné soustavy.\n\nformula_23\n\nformula_24.\n\n"}
{"id": "1182844", "url": "https://cs.wikipedia.org/wiki?curid=1182844", "title": "Stefan Milkov", "text": "Stefan Milkov\n\nStefan Milkov (* 9. března 1955, Bohumín) je český sochař, designér a hudebník s bulharskými kořeny.\n\nStudium na vysoké škole uměleckoprůmyslové dokončil v roce 1982 a kolem poloviny 80. let se zapojil do aktivit nově se rodící generace postmoderních umělců (například výstavy Konfrontace), jejichž hnutí vyústilo v založení skupiny Tvrdohlavých v roce 1987, jejímž byl Stefan Milkov zakládajícím členem. Jeho přístup k tvorbě je postmoderní, ale je v něm skryt obdiv i ke klasickému modernímu sochařství první poloviny 20. století.\n\nŽije a pracuje v Praze.\n\n\n\n\n"}
{"id": "1182846", "url": "https://cs.wikipedia.org/wiki?curid=1182846", "title": "Estádio Olímpico Nilton Santos", "text": "Estádio Olímpico Nilton Santos\n\nEstádio Olímpico João Havelange je sportovní stadion v brazilském městě Rio de Janeiro. Byl postaven v letech 2003 až 2007 a má kapacitu 46 831 diváků. Domácí zápasy na něm hraje prvoligový fotbalový klub Botafogo de Futebol e Regatas — stadion patří městu a klub ho má pronajatý do roku 2027. Zahajovací zápas se hrál 30. června 2007 mezi Botafogem a Fluminense FC (2:1), první gól dal Alex Dias de Almeida z Fluminense. Domácí zápasy zde hraje také brazilská fotbalová reprezentace, konaly se zde Panamerické hry 2007 a Světové vojenské hry 2011, při Letních olympijských hrách 2016 hostil soutěže atletů a fotbalistů. Konají se zde také koncerty pop music.\n\nStadion byl v roce 2013 uzavřen a rekonstruován kvůli havarijnímu stavu střechy, v lednu 2016 došlo k odpojení vody a elektřiny kvůli nezaplaceným účtům.\n\nZařízení se jmenuje podle bývalého předsedy FIFA Brazilce Joãa Havelange. Neoficiálně se mu říká také \"Engenhão\" podle čtvrti Engenho de Dentro, od roku 2015 používá Botafogo název \"Estádio Nilton Santos\" podle svého bývalého hráče Níltona Santose, který má před stadionem sochu.\n\n"}
{"id": "1182854", "url": "https://cs.wikipedia.org/wiki?curid=1182854", "title": "Jü Ta-jou", "text": "Jü Ta-jou\n\nJü Ta-jou (; 1503–1579) byl vojevůdce působící v čínské říši Ming za vlády císaře Ťia-ťinga. Podílel se na potlačení útoků pašeráků a pirátů \"wo-kchou\" na jihovýchodním pobřeží Číny v 50. a 60. letech 16. století. V bojích vynikl jako úspěšný stratég i znalec bojových umění.\n\nJü Ta-jou používal zdvořilostní jméno Č’-fu () a pseudonym Sü-ťiang (). Za zásluhy o stát obdržel posmrtné jméno Wu-siang ().\n\nJü Ta-jou se narodil roku 1503 v rodině dědičných vojáků žijící v moderním městském obvodu Luo-ťiang (část městské prefektury Čchüan-čou v provincii Fu-ťien), jeho rod však pocházel z okresu Chuo-čchiou v provincii An-chuej. Roku 1535 složil důstojnické zkoušky a získal tak titul \"wu-ťin-š’\" (, volně „skutečný znalec vojenství“). Poté dostal hodnost v císařské gardě.\n\nPozději byl přeložen na jihovýchodní pobřeží mingské Číny. V diskuzi o bezpečnostní situaci a vztazích s Japonskem v první polovině 50. let 16. století patřil vedle Čang Ťinga (\"ťin-š’\" 1517, ministr vojenství a hlavní cenzor) a Žuan Era (1509–1567, velký koordinátor ve Fu-ťienu a Če-ťiangu) mezi konzervativce hájící nekompromisní vynucování protiobchodních zákonů. Přitom zastával názor, že piráti a pašeráci by měli být zlikvidováni ještě na moři, než se stačí vylodit na pobřeží. Žádal proto vybudování početného loďstva vybaveného silnou dělostřeleckou výzbrojí.\n\nRoku 1553 porazil piráty \"wo-kchou\" u ostrova Pchu-tchou-šan v souostroví Čou-šan nedaleko čeťiangského pobřeží. Roku 1555 byl jedním z velitelů mingského vojska vedeného Čang Ťingem, které se postavilo rozsáhlému nájezdu pirátů a na dva tisíce jich zabilo v bitvě u Wang-ťiang-ťing. Následujícího roku byl povýšen na místo velitele vojsk (, \"cung-ping\") v Če-ťiangu s příkazem zlikvidovat piráty.\n\nRoku 1559 byl uvězněn za pochybení svého podřízeného. Odmítl totiž dát úplatek důstojníkům Východního křídla, vlivné mingské tajné služby. Z vězení ho zachránili Chu Cung-sien, vrchní velitel \"cung-tu\" ve třech provinciích – Nan č’-li, Če-ťiangu a Fu-ťienu, a Čchi Ťi-kuang, Jü Ta-jouův nástupce v Če-ťiangu. V následujících letech se Jü Ta-jou pod vedením Chu Cung-siena aktivně účastnil bojů s piráty \"wo-kchou\".\n\nVedle Čchi Ťi-kuanga byl nejvýznamnějším Chu Cung-sienovým generálem. Roku 1562 byl přeložen do Fu-ťienu opět na místo velitele vojsk. Následujícího roku s generálem Čchi Ťi-kuangem a dalšími vypudil \"wo-kchou\" z Pchu-tchienu, fuťienského pobřežního města.\n\nPozději byl přeložen do Kuang-tungu, kde působil v 60. letech.\n\nZemřel roku 1579, vláda ho za zásluhy o porážku pirátů posmrtně poctila vysokou generálskou hodností \"cuo tu-tu\" () a udělením posmrtného jména Wu-siang.\n\nJü Ta-jou byl specialistou na boj s holí, kterému přikládal velký význam ve výcviku vojáků, přitom používal styl \"ťing-čchu čchang-ťien\" (). Navštívil klášter Šao-lin, aby se od tamních mnichů naučil nové techniky boje, ale nakonec se učili oni od něho. Je autorem spisu \"Čeng-čchi tchang ťi\" () v níž popisuje boj různými zbraněmi, včetně lukostřelby.\n\nSyn Jü Ta-joua, Jü C’-kao () sloužil v mingské armádě jako námořní velitel, roku 1624 porazil Nizozemce a donutil je ustoupit z Pcheng-chu na Tchaj-wan. Naopak roku 1628 ho u Sia-menu porazil čínský pirátský vůdce Čeng Č’-lung.\n"}
{"id": "1182867", "url": "https://cs.wikipedia.org/wiki?curid=1182867", "title": "Dálnice Chemus", "text": "Dálnice Chemus\n\nDálnice Chemus ( \"Aвтомагистрала Хемус\") je dálnice v severním Bulharsku. Nese označení A2. Má spojovat hlavní město Sofie s městem Varna a běží souběžně se silnicemi první třídy Е70 z Varny do Šumenu, Е772 ze Šumenu do Jablanice a Е83 z Jablanice do Sofie.\n\nDálnice nese starobylé jméno, které neslo pohoří Stara planina – Chemus ( \"Haemus\"), podél něhož probíhá.\n\nDálnice má km 0,000 na křižovatce se Sofijským okruhem, který je částečně zprovozněn. Až k odbočce státní silnice I-1 na km 1,400 je dálnice šestiproudá, odtud čtyřproudá. Z nadmořské výšky zhruba 530 m dálnice stoupá do hor a průsmykem Vitiňa (948 m) překonává sérií estakád a tunelů Starou planinu. Trasa běží víceméně souběžně se silnicí I-1 až ke sjezdu do Botevgradu, odkud sleduje státní silnici I-3. Zde, na severních svazích Staré planiny, probíhá v nadmořské výšce mezi 400 a 450 m v povodí řeky Iskăr a Předbalkánem proniká do jeho severních kotlin, kde na km 78,500 provizorně končí u města Jablanica v nadmořské výšce cca 520 m. Dalších 60 km je částečně rozestavěno, a to až k silnici II-35, která spojuje města Loveč a Pleven.\n\nStřední část dálnice existuje pouze v projektech a je naplánována celá (v délce cca 197 km) až k silničnímu uzlu Belokopitovo, kde dálnice znovu začíná a ze kterého vedou státní silnice I-2 do Ruse, I-4 do Tărgovište a Velikého Tarnova a I-7 do Silistry. Odtud, z km 331,500 v nadmořské výšce zhruba 230 m vede Dolnodunajskou nížinou podél jižního úpatí jejích vysočin, přičemž víceméně sleduje státní silnicí I-2, a postupně klesá do Varny, kde na km 425,000 končí. Její nejnižší místo (cca 30 m n. m.) se nachází přibližně 35 km před jejím východním koncem.\n\nVýstavba byla zahájena v roce 1984, ale koncem osmdesátých let se zastavila kvůli nedostatečnému financování. První úsek byl oficiálně otevřen až 5. prosince 1999, a to obchvatem Pravce. Tento úsek délky 5,47 km v obtížném terénu zahrnuje 2 viadukty a tunel \"Praveški chanove\" (871 m). Jízdní pruhy v tunelu a na obou viaduktech mají šířku 3,50 m místo pro dálnici standardních 3,75 m. Také odstavný pruh v tomto úseku neodpovídá požadavkům na dálnici. Rychlost je zde omezena na 80 km/h v tunelu a 90 km/h na viaduktech. Most na km 48 je prvním (k 1. květnu 2006 jediným) v Bulharsku, který byl postaven technologií letmé betonáže, jakož i obloukový most s největším rozpětím (140 m). \n\n30. prosince 2005 byl otevřen úsek Šumen – Kaspičan o délce 12,8 km. Podle vládních informací činily náklady na tento úsek 77,6 miliónů leva.\n\nBěhem roku 2010 uvolnilo ministerstvo financí 16 miliónů leva na nový 7km úsek dálnice mezi šumenskou čtvrtí \"Makak\" do vesnice Belokopitovo a předpokládalo se, že výstavba úseku od sofijského okruhu k nádraží vesnice Jana (8,5 km) s odhadovanými náklady 32 miliónů € bude zahájena v průběhu roku 2011.\n\n\n\n\n\n\nPlán dostavby dálnice od Jablanice do Šumenu je převést výstavbu zbývající trasy na 8 dílů (bulharsky \"лот\"), aby celá vzdálenost mezi Sofií a Varnou čilnila po dálnici celkem 425 km. V srpnu 2013 uzavřel NKSIP smlouvu na aktualizaci předprojektových průzkumů se sdružením \"Infa-Mist-Dopravoproekt\". Analýzy byla dokončeny v květnu 2014, přičemž bylo projednáno několik alternativ trasování dálnice. Vybraná alternativa B1A (modře tečkovaná) se podobá variantě В1, přičemž je celkově trasována tak, aby obcházela chráněné oblasti Natura 2000. Plánovaná délka trasy je 252 km, ale přibylo silničních uzlů (14). Na základě výběru trasy NKSIP zadala následně vypracování koncepčních projektů všech osmi dílů. Plánuje se, že v průběhu zpracování koncepčních projektů se vyhlásí veřejné soutěže na projektování a výstavbu prvních dvou dílů, od dokončeného úseku u Jablanice k silnici Pleven – Loveč. Na výstavbu žádá Bulharsko financování z operativního programu „Doprava a dopravní infrastruktura“ (2014 – 2020). Zadávání koncepčních projektů je následující:\n\nTunel Vitiňa (bulharsky \"тунел Витиня\" ) byl postaven v 70. letech 20. století. Každá tunelová trouba má délku 1125 m a plochu průřezu 86 m².\n\nTunel Topli dol (bulharsky \"тунел Топли дол\") byl vyprojektován v roce 1978 kolektivem pod vedením profesora Ivana Beševlieva. Dílo bylo postaveno v letech 1980 – 1983. Jeho délka je 890 m (každá tunelová trouba). Tunely mají světlou šířku 12,5 m a příčný průřez 81 m².\n\nTunel Ečemiška (bulharsky \"тунел Ечемишка\") byl vyprojektován v roce 1979 kolektivem pod vedením profesora Ivana Beševlieva. Dílo bylo postaveno v letech 1980 – 1983. Jeho délka je 820 m (každá tunelová trouba). Tunely mají světlou šířku 12,5 m a příčný průřez 81 m².\n\nTunel Praveški chanove (bulharsky \"тунел Правешки ханове\") byl vyprojektován v roce 1986 kolektivem pod vedením profesora Ivana Beševlieva. Dílo bylo postaveno v letech 1987 – 1990. Jeho délka je 900 m (každá tunelová trouba). Tunely mají světlou šířku 11,4 m a příčný průřez 64 m².\n\nNa dálnici Chemus je 26 mostů – 3 v úseku mezi vsí Gorni Borgov a tunelem Vitiňa, 13 mezi tunely Vitiňa a Topli dol, 3 mezi tunely Topli dol a Ečemiška, 4 mezi tunelem Ečemiška a Pravcem a 3 mezi Pravcem a Jablanicí. Údaje k neznámějším mostům:\n\nEstakáda Elešnica (bulharsky \"виадукт над Елешница\") byl prvním velkým mostem poblíž Sofie a leží na km 6,900. Byl postaven v 80. letech 20. století. Jde o dva jednosměrné mosty o délce 646 m s mostovkou širokou 13,5 m. Jeho nejvyšší místo leží 42 m nade dnem údolí a má železobetonouvou nosnou konstrukci. \n\nMost Koreniški dol (bulharsky \"виадукт Коренишки дол\") leží na km 28,300. Byl dokončen v roce 1985. Jde o dva jednosměrné mosty o délce 480 m s mostovkou širokou 13,5 m. Jeho nejvyšší místo leží 36 m nade dnem údolí a má železobetonovou nosnou konstrukci. \n\nMost Bebreš (bulharsky \"виадукт Бебреш\") leží těsně před tunelem Topli dol na km 30,000. Byl dokončen v roce 1985. Jde o dva jednosměrné mosty o délce 714 m s mostovkou širokou 13,5 m. Jeho nejvyšší místo leží 125 m nade dnem údolí a jde o nejvyšší most na Balkánském poloostrově; má železobetonovou nosnou konstrukci.\n\nMost na km 48,000 byl dokončen v roce 1999. Jde o dva jednosměrné mosty o délce 620 m s mostovkou širokou 13,5 m. Jeho nejvyšší místo leží 78 m nade dnem údolí a má železobetonovou nosnou konstrukci, která byla postavena letmou betonáží.\n\n"}
{"id": "1182872", "url": "https://cs.wikipedia.org/wiki?curid=1182872", "title": "Pohodlí (Ptení)", "text": "Pohodlí (Ptení)\n\nPohodlí je název osady přináležející k obci Ptení.\n\nNa lokalitě stávalo osídlení již ve 14. století, která však později zaniklo.\n\nBěhem druhé světové války sloužil zdejší hostinec jako úkryt pro partyzány ze skupiny Jermak. Během oslav VŘSR 7. listopadu 1944 v místním hostinci byl oddíl rozdělen na menší části, které začaly působit v obcích Malé Hradisko, Lipová, Buková, Žďárná a Pavlov. 9. ledna 1945 byl hostinec přepaden a hostinský Vítek a jeho dva synové odvlečeni do Kounicových kolejí v Brně, kde byli vyslýcháni a později tu byl jeden ze synů, František, v březnu popraven. Druhý syn a pan Vítek se po válce vrátili živí a po válce i nadále provozovali hostinec.\n\n19. dubna 1945 byl cca 1km od osady pro svoji údajnou kolaborantskou činnost spolu s manželkou zastřelen lesní ze Seče, František Saukel. Mělo jít především o odplatu za vyzrazení úkrytu partyzánů v hostinci. Během cesty z nemocnice, kam se vydal zmiňovaný Saukel kvůli problémům své manželky, narazili na strom shozený přes cestu. Řidič sanitky odmítl jet dále, načež jej Saukel zastřelil kulkou z revolveru. Podle jiné verze však byl řidič vozidla, jistý Stanislav Kabilka z Plumlova, zastřelen nikoliv Saukelem proto, že odmítl jet dále, ale zemřel taktéž při přepadu auta. Role lesního Saukela a to, zda byl zrádcem, však zůstává nedořešena.\n\nU silnice stojí bývalý hostinec, který nedávno prošel rekonstrukcí a slouží nyní k obytným účelům. Mezi lípami u mostku přes potok Ptenka stojí starý dřevěný kříž.\nV zatáčce u hájenky stojí nově opravený dřevěný kříž.\n\nOsada je ze všech stran obklopena lesy, pouze úzký pruh na jihu tvoří pole táhnoucí se k vesnici Stínava. Osadou protéká potok Ptenka, pramenící u obce Seč a tekoucí dále do obce Ptení. V blízkosti osady se nachází prameny, ze kterých jsou pitnou vodou zásobovány obce Vícov a Plumlov.\n\nOsadou prochází silnice třetí třídy č. 37354 z Holubic do Seče. Na ní leží autobusová zastávka, která je obsluhována firmou FTL na trase Prostějov - Buková.\n\nOsada je důležitým turistickým bodem. U rozcestníku \"Na Pohodlí\" se setkává modrá turistická trasa ze směru Malé Hradisko - Okluky, které dále pokračuje směrem Stražisko - Štarnov - Nová Dědina - Budětsko - Hvozd - Vojtěchov, se žlutou trasou, jenž vede po trase Buková - Lipová - Seč a z Pohodlí pokračuje na Ptenský Dvorek a Bělecký mlýn. Zelená turistická trasa vede ze Stínavy a z Pohodlí pokračuje údolím Ptenky do Ptení, dále na Bělecký mlýn, do Lutotína, Bílovic a skrze přírodní památku Pod zápovědským kopcem ke Smržicím.\n\nOsadou prochází cyklotrasa 5039 ze směru Čelechovice na Hané - Kostelec na Hané - Ptení a pokračuje dále směrem Seč - Hrochov - Lipová - Horní Štěpánov.\n"}
{"id": "1182873", "url": "https://cs.wikipedia.org/wiki?curid=1182873", "title": "Martin Lesniak", "text": "Martin Lesniak\n\nMartin Lesniak [martin lesňak] (* 13. prosince 1967) je bývalý český fotbalový útočník.\n\nV nejvyšší československé soutěži odehrál na podzim 1991 sedm utkání v dresu Vítkovic, aniž by skóroval. V Moravskoslezské fotbalové lize vstřelil 12 branek za Dolní Benešov. Dále hrál za SK Rapid Muglinov, TJ Slavia Hošťálkovice a kariéru ukončil v SK Beskyd Čeladná.\n\nV Německu byl asistentem trenéra Olivera Kannengießera u menších klubů z Mülheimu nad Rúrem: TuS Union 09 Mülheim a Mülheimer SV 07.\n\n"}
{"id": "1182875", "url": "https://cs.wikipedia.org/wiki?curid=1182875", "title": "Hari Gurung", "text": "Hari Gurung\n\nHari Gurung (* 18. února 1992, Thimbú, Bhútán) je bhútánský fotbalový brankář a reprezentant, hráč bhútánského klubu Yeedzin Football Club.\n\n\nV A-mužstvu Bhútánu debutoval 18. 4. 2009 v kvalifikačním zápase v Male proti reprezentaci Malediv (porážka 0:5), odchytal druhý poločas.\n\n \n"}
{"id": "1182885", "url": "https://cs.wikipedia.org/wiki?curid=1182885", "title": "Vznášivky", "text": "Vznášivky\n\nVznášivky jsou drobní planktonní korýši. Patří mezi klanonožce a žijí převážně v oceánech.\n\nVznášivky mají podobnou stavbu těla jako ostatní volně žijící klanonožci. Liší se od nich především velmi dlouhým prvním párem tykadel, která se skládají z více než dvaceti článků a často dosahují až ke konci zadečku. Samci mají jedno tykadlo zahnuté, samičky vytváří jeden vaječný váček.\n\nCelková délka těla je obvykle do dvou milimetrů, byly však odchyceny i samice hlubokomořských vznášivek, které měřily více než 17 mm.\n\nVznášivky žijí nejčastěji v pelagiálu slaných i sladkých vod a živí se jako filtrátoři.\n\nZejména mořské vznášivky jsou ekologicky velmi významnou skupinou. Tvoří dominantní složku zooplanktonu oceánů (55 až 95 procent, nejvíce jsou zastoupené v polárních oblastech) a jsou zde důležitou částí potravního řetězce. Konzumují velká množství fytoplanktonu (sinic a řas) a samy jsou zároveň potravou nejen pro menší ryby, ale například i pro kosticové velryby.\n\nJe známo přes 2000 druhů vznášivek řazených do přibližně 50 čeledí. Většina z nich jsou druhy mořské (velmi hojný je např. druh \"Calanus finmarchicus\"). Ve vnitrozemských a brakických vodách žijí zástupci čeledí Diaptomidae (rody \"Diaptomus\", \"Eudiaptomus\"), Temoridae (\"Heterocope\", \"Epischura\") či Centropagidae.\n\n"}
{"id": "1182893", "url": "https://cs.wikipedia.org/wiki?curid=1182893", "title": "Hranáč šedý", "text": "Hranáč šedý\n\nHranáč šedý (\"Cyclopterus lumpus\") je paprskoploutvá ryba žijící v severní části Atlantského oceánu a v Severním ledovém oceánu, na jih zasahuje po Chesapeakskou zátoku a Pyrenejský poloostrov. Náleží do monotypického rodu \"Cyclopterus\", což znamená \"kruhová ploutev\", podle břišních ploutví přeměněných v diskovité přísavky, jimiž se dokáže přichytit na skalnatém dně. Tento postoj vedl k jeho německému označení \"Seehase\": mořský zajíc.\n\nDorůstá délky 30–60 cm, největší zvážené kusy dosáhly váhy 9,5 kg, přičemž samice bývají o něco větší. Hranáč má šedozeleně nebo šedohnědě zbarvené a zavalité, téměř kulaté tělo bez šupin, pokryté kostěnými výrůstky tvořícími vodorovné linie. V období tření samci získávají jasně oranžovou barvu. Samice klade do hnízda v mělké vodě až tři sta tisíc jiker, které samec až do vylíhnutí střeží a okysličuje ovíváním ploutvemi. Potravu hranáčů tvoří zooplankton, drobné rybky a korýši.\n\nHranáči jsou loveni pro maso, jejich jikry, bohaté na omega-3 nenasycené mastné kyseliny, se prodávají jako náhražka kaviáru.\n\n\n"}
{"id": "1182894", "url": "https://cs.wikipedia.org/wiki?curid=1182894", "title": "Greenslade", "text": "Greenslade\n\nGreenslade je anglická progressive rocková skupina, založená na podzim roku 1972.\n\nDebutem skupiny byl koncert ve franfurtském klubu Zoom Club v listopadu 1972. Dave Greenslade a Tony Reeves byli původními členy skupiny Colosseum. Oba dva chtěli založit skupinu se dvěma klávesisty. V té době byl Reeves uměleckým ředitelem nezávislé progresivní značky Greenwich Gramophone Co. a pozval Dave Lawsona ze skupiny Samurai, aby se stal členem skupiny. Lawson byl předtím členem skupin The Alan Bown Set a Web, zatímco McCulloch byl krátce členem skupin King Crimson a Fields.\n\nDave Clempson (ex Humble Pie) hostoval na Greensladeově třetím albu, kde hrál na kytaru ve třech skladbách. Tou dobou Reeves skupinu opustil a na turné ve Spojených státech amerických a souvisejícím čtvrtém albu\"Time And Tide\" jej nahradil Martin Briley, který přispěl hrou na kytaru a doprovodným zpěvem.\n\nZačátkem roku 1976 Greenslade oznámili rozpad skupiny, z důvodu problémů s jejím vedením. Dave Greenslade odešel nahrávat své debutové sólové album, \"Cactus Choir\" a na přelomu let 1976 a 1977 dal dohromady novou sestavu s ex-Manfred Mann's Earth Band frontmanem Mickem Rogersem. Původně rytmickou sekci tvořili Dave Markee a Simon Phillips, ale pro vystoupení v roce 1977 byli nahrazeni Tony Reevesem (který byl mezitím ve skupině Curved Air) a Jonem Hisemanem (který vedl svou skupinu Colosseum II).\n\nV roce 2000 Greenslade a Reeves zvažovali obnovení původní sestavy a spojili se proto se zpěvákem - klávesistou Johnem Youngem s kterým nahráli nové studiové album \"Large Afternoon\". Bubeník John Trotter se připojil během souvisejícího koncertního turné, kdy bylo nahráno živé album \"Greenslade 2001 - Live: The Full Edition\". Album bylo vydáno v roce 2002. John Trotter opustil skupinu následující rok, kdy se odstěhoval do Austrálie a byl nahrazen Jamesem Gamboldem.\nPo rozpadu původní sestavy Greenslade se Dave Lawson stal studiovým hudebníkem, kdy hrál s Roy Harperem a se Stackridge. Později skládal filmovou hudbu pro film, televizi a reklamní šoty pro British Gas a další firmy. Martin Briley měl celkem úspěšnou sólovou kariéru, než našel práci jako skladatel pro populární umělce jako Céline Dion a *NSYNC. Andrew McCulloch opustil hudební průmyslu a věnoval se svému velkému koníčku, jachtingu.\n\nV původní sestavě byli:\n\n\n\n"}
{"id": "1182897", "url": "https://cs.wikipedia.org/wiki?curid=1182897", "title": "Jedinec", "text": "Jedinec\n\nJedincem je v biologii každý soběstačný organismus. V teorii přirozeného výběru byl jedinec považován za základní jednotku evoluce. Nicméně po moderní syntéze se jako se základní jednotkou běžně počítá s genem (viz sobecký gen). Definice \"jedince\" má z biologického pohledu několik problémů:\n\n"}
{"id": "1182900", "url": "https://cs.wikipedia.org/wiki?curid=1182900", "title": "Ivo Müller", "text": "Ivo Müller\n\nIvo Müller (* 24. srpna 1968) je bývalý český prvoligový fotbalový záložník.\n\nV československé nejvyšší soutěži hrál za Baník Ostrava v sezonách 1990/91 a 1991/92, připsal si celkově 9 startů a jedenkrát skóroval. Ve slovenské nejvyšší soutěži odehrál 13 utkání, aniž by skóroval.\n\nVe druhé nejvyšší soutěži zasáhl v dresu Vítkovic do 63 utkání, vstřelil 9 branek.\n\nTřetí nejvyšší soutěž hrál v Porubě, Baníku Ostrava „B“, Frýdku-Místku a Nové huti Ostrava. Poté odehrál za Rapid Muglinov dva ročníky ve Slezském župním přeboru. Od sezony 1996/97 až do podzimu 1999 hrál ve Vítkovicích – s krátkou epizodou ve Viktorii Chlebičov na jaře 1998. Krátce byl hráčem německého třetiligového Oldenburgu, v kalendářním roce 2000 působil na Slovensku. Po návratu do vlasti hrál nižší soutěže za FC Hlučín, TJ Baník Radvanice a TJ Jistebník.\n\nPo skončení profesionální hráčské kariéry se stal trenérem. Jako asistent trenéra byl u historického postupu Hlučína do MSFL, poté trénoval Radvanice či Markvartovice. Aktuálně je od léta 2016 trenérem A týmu Fotbal Studénka.\n\n"}
{"id": "1182902", "url": "https://cs.wikipedia.org/wiki?curid=1182902", "title": "Josef Janesch", "text": "Josef Janesch\n\nJosef Janesch (\"cca 1812\" – 25. června 1873 Klagenfurt) byl rakouský právník a politik německé národnosti z Korutan, během revolučního roku 1848 poslanec Říšského sněmu.\n\nBěhem revolučního roku 1848 se zapojil do veřejného dění. V červnu 1848 byl zvolen za poslance prozatímního Korutanského zemského sněmu.\n\nV doplňovacích volbách na podzim roku 1848 byl zvolen i na ústavodárný Říšský sněm. Nastoupil sem v prosinci 1848 místo Franze Heiße. Zastupoval volební obvod Spittal an der Drau. Tehdy se uváděl coby právník. Řadil se ke sněmovní levici.\n\nPozději působil jako zemský tajemník. Zemřel po delší nemoci v červnu 1873 ve věku 61 let.\n"}
{"id": "1182906", "url": "https://cs.wikipedia.org/wiki?curid=1182906", "title": "Mistrovství Evropy v zápasu řecko-římském 2016", "text": "Mistrovství Evropy v zápasu řecko-římském 2016\n\nMistrovství Evropy v zápasu řecko-římském za rok 2016 proběhlo v Rize, Lotyšsko ve dnech 12.-13. března 2016.\n\n\n\nOficiální výsledky (později, oficiální výsledky se budou tradičně přesouvat ze serveru na server)\n"}
{"id": "1182907", "url": "https://cs.wikipedia.org/wiki?curid=1182907", "title": "Tvrz Třenice", "text": "Tvrz Třenice\n\nTvrz Třenice je bývalá tvrz na území dnešní vesnice Třenice.\nTvrz údajně vznikla kvůli třenicím cerhovických a drozdovských obyvatel, když se nemohli dohodnout na majiteli pozemků a tak je odprodali někomu třetímu s tím, že si je rozdělí napolovic. Odkoupil je jistý rytíř, patrně z rodu Sulislavců, který si zde nechal vystavět tvrz, která sloužila jako pobočka nedalekého Hrádku u Záluží, což je doloženo v listině krále Přemysla Otakara II. z roku 1275. Jako poslední Sulislavec je v Cerhovicích roku 1367 uváděn Přibík z Cerhovic, ale jestli žil v tvrzi nebo někde jinde není známo. Stejně tak se neví, kdy tvrz vlastně zanikla.\n\nStála někde v místech, kde jsou dnes domy s čp. 2, 3 a 4. Podoba tvrze je nejasná, ale sídla drobné šlechty ve čtrnáctém století často připomínala výstavnější selský dvůr s chlévy a sýpkami. Obytná budova, často s charakterem obytné věže, mívala kamenné přízemí a dřevěné roubené patro. Opevnění tvořila obvykle palisáda a příkop.\n"}
{"id": "1182910", "url": "https://cs.wikipedia.org/wiki?curid=1182910", "title": "Josef Rack", "text": "Josef Rack\n\nJosef Rack (\"cca 1802\" – 11. prosince 1887 Vídeň) byl rakouský soudce a politik německé národnosti z Korutan, během revolučního roku 1848 poslanec Říšského sněmu.\n\nRoku 1849 se uvádí jako Joseph Rack, apelační rada v Klagenfurtu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Sankt Andrä. Tehdy se uváděl coby apelační rada. Řadil se ke sněmovní pravici.\n\nPozději působil jako dvorní rada na Nejvyšším soudním a kasačním dvoře. Zemřel v prosinci 1887 ve Vídni ve věku 85 let. Poslední rozloučení se konalo ve vídeňském kostele svatého Michala, tělo pak mělo být převezeno k uložení do hrobu v Sankt Agnes u Völkermarktu.\n"}
{"id": "1182911", "url": "https://cs.wikipedia.org/wiki?curid=1182911", "title": "Gorodomlja", "text": "Gorodomlja\n\nGorodomlja (Городомля) je největší ostrov jezera Seliger (Tverská oblast, Rusko). Leží zhruba 300 km severozápadně od Moskvy, ve vyšším povodí Volhy. 6 km jižně od ostrova leží městečko Ostaškov.\n\nOstrov má přibližně kosodélníkový tvar a zhruba 3 km na délku a 1,5 km na šířku. Značnou východní část tvoří vnitřní jezero, které samo o sobě má dva vlastní ostrovy. Osídlení (v jeho středu a později u východního pobřeží) získal až ve 20. století. Jinak v místech bez zásahu člověka je porostlý vegetací typickou pro mírný pás a jehličnatými lesy. Terén ostrova je relativně plochý, s nejvyšším bodem jen několik metrů nad hladinou. Má tři přístavy, jeden na jihu a dva na severu.\n\nVe 13. století tudy prošly hordy Mongolů, kde jezero Seliger bylo pravděpodobně nejsevernějším cípem jejich expanze v tomto regionu.\n\nOstrov zůstal nepovšimnut pravděpodobně do 16. století, kdy se na Seligeru usadili mniši ortodoxního křesťanství. Ti na vedlejším ostrově, nyní známém jako Nilova Pustin, zbudovali monasterium (mužský klášter) a předpokládá se, že občasně navštěvovali i Gorodomlju.\n\nV 17. století byl ostrov v držení Borise Lykova, místního boháče, který vlastnil mnoho okolních pozemků. Ten se rozhodl ostrov věnovat v roce 1629 klášteru. Ostrov ale nadále zůstával lidmi téměř nedotčený. Podle map z poloviny 19. století měl na ostrově chatrč polesný. V roce 1890–91 pobýval na ostrově ruský malíř Ivan Šiškin.\n\nMniši se přestěhovali na Gorodomlju až na začátku 20. století. Postavili tam několik prostých podlouhlých příbytků a dřevěný kostel.\n\nPo VŘSR, v roce 1928, byli mniši vyhnáni a na ostrově bylo zřízeno biologické výzkumné středisko. Zkoumala se zde slintavka a kulhavka, pro niž se vyvíjela protilátka. Ta měla být dokončena v roce 1932 a místní institut měl krátce poté hostit mezinárodní konferenci, již se zúčastnili vědci mj. z Francie a Německa. Podle nepříliš hojné dochované dokumentace je možné, že středisko bádalo též na poli biologických zbraní v podobě smrtelných virů a v roce 1935 se stala testovacím místem pro patogeny slintavky a kulhavky, lepry, moru a tularémie. Od založení institutu se ostrov stal pro místní explicitně nedostupným a kolem pobřeží vyrostl plot s ostnatým drátem (vzhledem k nebezpečnosti zkoumaných nemocí se mu rybáři z Ostaškova a okolního pobřeží beztak obloukem vyhýbali).\n\nZa 2. světové války se přes Tverskou oblast sunula německá vojska v rámci plánu Barbarosa. Institut byl včas evakuován. Nicméně, Němci se rozhodli Gorodomlju neobsadit. Po jejich ústupu v roce 1944 se na pobřeží Seligeru vyrojily sovětské vojenské i civilní špitály. V tu dobu byl na ostrov natažen podvodní telefonní kabel.\n\nV letech 1946–1954 sem bylo proti své vůli z východní německé poválečné zóny přestěhováno několik stovek německých vědců a inženýrů – raketových specialistů, kteří na ostrově – pod sovětským dohledem a s tamními ruskými vědci – pracovali, teoreticky i prakticky, na vývoji několika raket a souvisejících systémů.\nI po návratu německých specialistů zůstala Gorodomlja klíčovým střediskem sovětského raketového vývoje. Ten se postupně přerodil v Zvezda Enterprise. Po pádu železné opony se někteří němečtí vědci rozhodli navštívit ostrov a připomenout vzpomínky z 50. let.\n\nNa začátku 21. století zůstává ostrov veřejnosti nepřístupný. Zvezda Enterprise zůstal v rukou státu a co do oborů svého výzkumu a vývoje přešel z raket i k letectví a kosmonautice.\n\n\n\n"}
{"id": "1182912", "url": "https://cs.wikipedia.org/wiki?curid=1182912", "title": "Mistrovství Evropy v zápasu ve volném stylu 2016", "text": "Mistrovství Evropy v zápasu ve volném stylu 2016\n\nMistrovství Evropy v zápasu zápasu ve volném stylu za rok 2016 proběhlo v Rize, Lotyšsko ve dnech 8.-11. března 2016.\n\n\n\n\"pozn: Neolympijská váhová kategorie je vybarvena světle šedou barvou\".\n\n"}
{"id": "1182915", "url": "https://cs.wikipedia.org/wiki?curid=1182915", "title": "Karel Mikyska", "text": "Karel Mikyska\n\nKarel Mikyska (9. února 1926 Praha – 18. listopadu 2001 Praha) byl český sportovní novinář a rozhlasový i televizní komentátor.\n\nNejprve začínal v Československém rozhlase, ale odtud pak přešel do televize, kde se věnoval komentování sportovních přenosů. Specializoval se například na krasobruslařské soutěže. Působil ale také jako šéfredaktor televizní redakce sportu. Věnoval se také výchově svých mladších kolegů, mezi které patřili například Petr Vichnar, jehož vybral za svého pokračovatele v komentování televizních přenosů z krasobruslení.\n"}
{"id": "1182917", "url": "https://cs.wikipedia.org/wiki?curid=1182917", "title": "Velšská mytologie", "text": "Velšská mytologie\n\nVelšská mytologie sestává jak z lidových tradic vyvinutých ve Walesu, tak i tradic vyvinutých keltskými Brity jinde před koncem prvního tisíciletí. Jako většina mytologií z před-římské doby na britském území, byla velšská mytologie a historie zaznamenávána orálním způsobem druidy. Orální památka byla však ztracena nebo pozměněna v důsledku vnějšího kontaktu a invaze v průběhu let. Velké množství těchto upravených mytologií a historie je zaznamenáno ve středověkých velšských rukopisech, jako jsou \"Llyfr Coch Hergest\", \"Llyfr Gwyn Rhydderch\", \"Llyfr Aneurin\" a \"Llyfr Taliesin\". Další díla spojená s velšskou mytologií zahrnují latinskou kompilaci z devátého století s názvem \"Historia Brittonum\" a latinská kronika z dvanáctého století \"Historia Regum Britanniae\", jejíž autorem byl Geoffrey z Monmouthu, stejně jako pozdější folklór, jako je \"The Welsh Fairy Book\" od Williama Jenkyna Thomase.\n"}
{"id": "1182919", "url": "https://cs.wikipedia.org/wiki?curid=1182919", "title": "Matthias Rulitz", "text": "Matthias Rulitz\n\nMatthias Rulitz, též Mathias Rulitz (15. února 1805 Ferlach – 27. března 1880 Štýrský Hradec), byl rakouský soudce a politik slovinského původu ale hlásící se k německé národnosti z Korutan, během revolučního roku 1848 poslanec Říšského sněmu.\n\nPocházel z Ferlachu. 24. července 1833 získal na právnicko-politické fakultě univerzity ve Štýrském Hradci titul doktora. Podle jiného zdroje absolvoval s vynikajícím prospěchem a titul doktora získal až roku 1836. V roce 1838 se po složení zkoušek stal advokátem. Profesi advokáta vykonával po dvanáct let až do roku 1850, kdy byl jmenován ředitelem daňové komise v Chorvatsku a Slavonii. Roku 1852 byl jmenován radou zemského soudu v Záhřebu, roku 1854 pak na post rady bánské stolice (Banaltafelrathe). Po správní reorganizaci byl jmenován členem vrchního zemského soudu v Štýrském Hradci. V roce 1873 se uvádí jako rada vrchního zemského soudu v Štýrském Hradci, byl tehdy jmenován dvorním radou.\n\nBěhem revolučního roku 1848 se zapojil do veřejného dění. Byl představitelem korutanských Slovinců. Odmítal ale plány na sjednocení všech Slovinci obývaných oblastí do jednoho správního celku, což by znamenalo roztržení historických hranic Korutan. V červnu 1848 byl zvolen za poslance prozatímního Korutanského zemského sněmu. V srpnu 1848 na sněmu inicioval rezoluci, která uváděla, že obyvatelé německého i slovanského jazyka se považují hlavně za Korutance a odmítají rozbití své historické vlasti.\n\nV lednu 1849 nastoupil po doplňovacích volbách i na ústavodárný Říšský sněm místo poslance Josepha Schlegela. Zastupoval volební obvod Völkermarkt. Tehdy se uváděl coby advokát.\nZemřel v březnu 1880 ve věku 75 let na mrtvici.\n"}
{"id": "1182920", "url": "https://cs.wikipedia.org/wiki?curid=1182920", "title": "Dlhé diely", "text": "Dlhé diely\n\nDlhé diely (historický místní název Longital) jsou místní částí bratislavské městské části Karlova Ves. \nV lokalitě, kde nyní stojí Dlhé diely, se ještě koncem 70. let 20. století nacházely vinohrady, produkující velmi kvalitní révu, známou ještě z dob Rakousko-Uherska, kdy byla vyhledávána v celé monarchii. Dále zde byly zahrady, ve kterých se pěstovalo převážně ovoce, jako např. Karloveský angrešt, taktéž známý již z dob Rakousko-Uherska. Počátkem 80. let zde započala mohutná panelová výstavba, která navždy proměnila charakter a vzhled oblasti. Vinohrady musely ustoupit panelové zástavbě a v současnosti víno a angrešt pěstuje již jen pár starousedlíků převážně ve staré Karlově Vsi. \n\nDlhé diely spadají pod městskou část Karlova Ves. Leží na západě Bratislavy v kopcovitém terénu poblíž hranice s Rakouskem, od které ji odděluje jen Dunaj. Je odtud výhled na ostatní části Bratislavy i rakouský Hainburg. Dlhé diely leží na úpatí Malých Karpat, díky čemuž je zdejší terén velmi kopcovitý. Hned za sídlištěm začíná Chráněná krajinná oblast Malé Karpaty. \n\nDlhé diely sousedí s Děvínem a Dúbravkou. \n\nStejně jako v ostatních částech Bratislavy panuje ve zdejší oblasti mírné kontinentální klima. Průměrná roční teplota je zde 10 °C. Zajímavostí Dlhých dielov je však častá odlišnost počasí od ostatních bratislavských částí. Vlivem kopcovitého terénu bývají Dlhé diely na podzim často pohlceny mlhou, zatímco v Karlově Vsi již mlha nepanuje. Podobně v zimě zde mnohdy padá sníh i tehdy, kdy v jiných bratislavských částech nesněží. \n\nDříve se Dlhé diely vyznačovaly dostatkem zeleně včetně travnatých ploch. V poslední době ovšem zeleně ubývá zejména z důvodu rozsáhlých stavebních projektů, aniž by byla výstavba patřičným způsobem regulována. Na okraji městské části se nachází jezuitský les, na dvorech mezi panelovými domy jsou travnaté plochy a množství vysazených stromů různých druhů. \n\nHlavním centrem Dlhých dielů je pěší zóna táhnoucí se od ulice Ľudovíta Fully až po Cikkerovu ulici. Jejím ústředním bodem je náměstí před supermarketem Billa s lavičkami a občerstvením s posezením. Lampy zdobí okrasné živé květy a výše v okolí jsou vysázeny stromy. Na tomto náměstí jsou zajímavé zejména kovové prvky nejrůznějších tvarů. Ulice městské části jsou zpravidla pojmenovány po významných osobnostech. Tři ulice nesou stejné jméno jako celé sídliště – Dlhé diely I až III. Na těchto ulicích se nacházejí hlavně rodinné domy, zpestřující převážně panelovou okolní lokalitu. K ulicím nesoucím jména významných osobností patří např. ulice Ľudovíta Fully, Jamnického ulice či ulice Hany Meličkové.\n\nPři výstavbě Dlhých dielů byly postaveny tři základní školy. Dvě z nich, Základní škola Alexandra Dubčeka a Základní škola Jana Amose Komenského, se v roce 2004 spojily. Do školního objektu se v roce 2006 nastěhovalo soukromé gmynázium Esprit, které si od školního roku 2009/2010 pronajalo část budovy bývalé Základní školy Jana Amose Komenského. V budově od 1. září 2008 působí Soukromá základní škola pro nadané děti (SZŠ CENADA), podílející se i na experimentálním ověřování vzdělávání nadaných dětí (ve věku 4 až 6 let) v prvních ročnících základní školy. Od 1. září 2014 zde začalo působit i osmileté Soukromé gymnázium pro žáky s všeobecným intelektuálním talentem (SG CENADA). Za školou je i velký sportovní areál, k němuž zanedlouho přibude i víceúčelová sportovní hala. \n\nTřetí (po spojení škol A. Dubčeka a J.A. Komenského druhou) základní školou v pořadí je Základní škola Veternicová 20. Začala se stavět ještě v době výstavby sídliště Dlhé diely, dokončena však byla až v r. 2002. Stala se tak jednou z nejnovějších škol v Bratislavě, k jejím slabinám však patří malý areál, nedostatečné prostory a malá vybavenost. V městské části se přirozeně nachází rovněž několik mateřských škol. \n\nNedaleko Dlhých dielů ve staré Karlově vsi stojí i střední škola, a to Gymnázium Ladislava Sáry, které kromě plnění všeobecné vzdělávací funkce nabízí i bilingvální vzdělávací program s italštinou. \n\nSídliště Dlhé diely není zdaleka jednotvárné. Nachází se zde velký počet panelových domů od čtyřposchoďových až po nejvyšší dvanáctiposchoďové postavené v letech 1987–1993. Téměř každý blok domů má odlišný nátěr i charakter. Mnohé z nich jsou již zateplené a opatřené vkusnou fasádou. Z ostatní zástavby vyčnívají nové bytové objekty, z nichž dva nejvyšší \nmají přes 20 poschodí. Od roku 1997 zde byly postaveny více než tři desítky novostaveb různého typu. Moderní stavby na sídlišti jsou však často pstaveny na úkor zeleně. V roce 2004 proběhla oprava zpustlého nedokončeného mostu u supermarketu Billa vedoucího k areálu nového bytového komplexu. \n\nZajímavou stavbou je budova připomínající maják. \n\nVe čtvrti se nachází velké množství provozoven občerstvení, restaurací, barů a krčem. Důsledkem velkého konkurenčního boje jsou přijatelné ceny a hojná návštěvnost. K nejznámějším podnikům patří např. pizzerie a restaurace Belavijo, restaurace Rotunda, palačinkárny Mexiko a Vikaro, pizza a pasta Hubertino, restaurace La Martine, restaurace Green Town aj. Všechny zmíněné podniky nabízejí i denní menu. Některé provozovny nabízejí donášku a rozvoz, jako např. pizzerie Paradiso, pizzerie Prix, bageterie Rúra či pizzerie Pepano. Je zde i velký počet pubů a barů jako např. Long Pub, Pub u Hada, Pub u Kľúčika, Kavárna Melissa, Coins Pub, Budějovická pivnice apod.\n\nSídliště Dlhé diely poskytuje bohaté možnosti k provozování sportů. Nachází se zde několik hřišť. Na ulici Jamnického bylo postaveno víceúčelové hřiště na fotbal, basketbal, tenis či hokejbal. Disponuje i menší lezeckou stěnou. Další velký sportovní areál stojí u školy A. Dubčeka. Jsou zde hřiště na tenis, basketbal, běžecká dráha a malé fotbalové hřiště s umělou trávou. \n\nPři výstavbě sídliště se původně počítalo s jediným obchodním střediskem – obchodním centrem Pátek, později koupeným Delvitou, v současné době je v objektu provozován supermarket Billa. V prosinci 2009 přibyla na Kresánkově ulici samoobsluha Tesco Expres, čímž se alespoň částečně zmírnil nedostatek nákupních možností. Další Tesco Expres přibylo počátkem roku 2011 na Majerníkově ulici, čímž se Dlhé Diely staly jediným sídlištěm na Slovensku, kde jsou dvě prodejny Tesco Expres vzájmně nejbližšími obchody. V r. 2011 se otevřel rovněž komplex supermarketu Terno na Kresánkově ulici přímo naproti prodejně Tesco Expres, čímž získali občané možnost širokého nákupního výběru. Na Karloveské ulici stojí hojně navštěvovaný supermarket Lidl, otevřený v roce 2008. Menší soukromé obchody postupně zanikají v důsledku konkurenčního tlaku. Sídliště stále čeká na vlastní obchodní dům, nabízející nejširší spektrum služeb pod jednou střechou. Jeho výstavba se plánuje v Karlově vsi v místě Bratislavské vodárenské služby. \n\nMéně dostatečnou obchodní síť obyvatelům sídliště kompenzuje dobrá úroveň občanské vybavenosti. Sídlí zde několik menších firem, občanům je k dispozici síť lékáren a lékařů. V minulosti se na sídlišti plánovalo zřízení zdravotního střediska, které se ovšem pro nedostatek finančních prostředků nikdy nedokončilo a na jeho místě dnes stojí nájemní byty. Na sídlišti byla zřízena první Slovenská samoobslužná prádelna, dále se zde nachází půjčovna DVD a Blu-ray disků House of Fun, kadeřnické a kosmetické salony, Zelovoc nabízející ovoce a zeleninu, stánky s tiskem, domácí potřeby, drogerie DM Markt, papírnictví, železářství, kopírovací služby, zámečnictví aj. služby. Sídliště má i vlastní provozovnu pošty s pobočkou poštovní banky. Dále jsou zde filiálky bankovních institucí Slovenská sporiteľňa, VÚB, Tatra Banka, ČSOB a Prima banka.\n\nDlhé diely netrápí téměř žádné společenské problémy. Čtvrť je situována v bratislavském obvodě s nejmenší kriminalitou z celé Bratislavy. Díky nízké kriminalitě zde policie nemusí řešit mnoho problémů. \n\nDoprava představuje Achillovu patu sídliště, které bývá vlivem kopcovitého terénu při hustším zimním sněžení mnohdy neprůjezdné. Do roku 2006 zde jezdily jen krátké autobusy, již od konce 90. let kapacitně nedostačující. Již od počátků jeho výstavby bylo na sídlišti v plánu zřízení trolejbusové dopravy, první trolejbusy zde ovšem začaly jezdit až v roce 2006. Jde o trolejbusy Škoda 25Tr, první trolejbusy na Slovensku s duálním pohonem – elektrickým i dieselovým. Trolejbusy jsou v přední části nízkopodlažní, v zadní části mají jeden schod. Trať těchto trolejbusů není napojena na ostatní trolejovou síť. Byť je napojení plánováno, stále se odkládá. Při plánování metra se myslelo i na Dlhé diely, kde mělo mít jednu nebo dvě zastávky. Vzhledem ke skutečnosti, že v dohledné době se výstavba metra v Bratislavě realizovat nebude, bude sídliště i nadále závislé pouze na trolejbusové dopravě. \n\nProblém automobilové dopravy představují zejména ranní kolony a chybějící pruh pro autobusy, takže v kolonách stojí i trolejbusy. V minulosti se plánovalo vybudovat zvláštní pruh pro autobusy od zastávky Hany Meličkové až po Molecovu, dodnes k tomu však nedošlo.\n\n"}
{"id": "1182922", "url": "https://cs.wikipedia.org/wiki?curid=1182922", "title": "Komba rondská", "text": "Komba rondská\n\nKomba rondská (\"Galagoides rondoensis\") je drobná poloopice, vyhynutím ohrožený druh rodu \"Galagoides\". Je to endemit vyskytující se v částečně zalesněných náhorních plošinách Rondo a Makonde na východě africké Tanzanie. Přestože byly tyto komby zjištěny již roku 1950, jako samostatný druh byly rozeznány až roku 1996.\n\nŽijí silně fragmentované ve dvou hlavních populačních skupinách vzdálených od sebe asi 400 km. Každá skupina se dělí do tří až čtyř podskupin, které žijí v od sebe oddělených fragmentech suchého lesa a křovin na ploše asi 100 km². Vyskytují se obvykle na východních svazích od moře se zvedajícího horského hřbetu, v nadmořských výškách od 100 do 900 m a od pobřeží ve vzdálenosti do 90 km. Výskyt mimo tato území nebyl zaznamenán.\n\nKomba rondská je nejmenším druhem ze všech komb a na prvý pohled se odlišuje svým ocasem delším než tělo, který bývá popisován jako kartáč na vymývání lahví, u mladých jedinců je načervenalý. V dospělosti komba měří bez ocasu asi 13 cm a váží jen do 70 g. Má uši s velkými a pohyblivými boltci a výrazné, velké oči umožňující noční vidění. Dlouhé a silné zadní nohy ji dovolují mohutné skoky, při kterých kormidluje ocasem.\n\nJe noční tvor, který den přespí skryt v dutinách stromů nebo v hnízdech postavených z větví v korunách. Pohybuje se převážně po stromech a hledá si potravu pomoci výborného zraku a sluchu, hlavně hmyz a jiné drobné živočichy. Je všežravec a žere také plody, květy a pupeny. Někdy slézá ze stromu a krmí se v jeho blízkosti, v křovinatém podrostu pak poskakuje jako klokan jen po zadních nohou a hledá potravu ve spadaném listí. Po stromech se pohybuje ve svislé poloze (vertikálním lpěním) nebo skákáním. Předpokládá se, že ročně vrhne jedno až dvě mláďata.\n\nTento řídce se vyskytující druh je málo prozkoumán a není mnoho zpráv o jeho chování a způsobu života.\n\nNebylo ještě provedeno celkové sčítání populace, přesto se předpokládá, že má klesající trend. Odvozuje se tak z postupného zužování životního prostředí, kdy jsou kácením a vypalováním zmenšovány zalesněné oblastí ve kterých žijí. Lesy jsou těženy pro stavební dřevo, palivo nebo k výrobě dřevěného uhlí a po okrajích jsou žďářeny pro rozšiřování polí, která nestačí uživit stále se zvětšující populaci místních obyvatel.\n\nKomba rondská je považována za jednoho z 25 nejvíce ohrožených primátů a je Mezinárodním svazem ochrany přírody (IUCN) hodnocena jako kriticky ohrožený druh (CR). Byla zařazena i do přílohy č. I CITES.\n\n\n"}
{"id": "1182924", "url": "https://cs.wikipedia.org/wiki?curid=1182924", "title": "Kingsley Coman", "text": "Kingsley Coman\n\nKingsley Coman (* 13. června 1996, Paříž, Francie) je francouzský fotbalový záložník či útočník a reprezentant původem z Guadeloupe, od roku 2017 hráč klubu FC Bayern Mnichov. Hraje většinou na křídle.\n\n\nComan působil v mládežnických výběrech Francie v kategoriích U16, U17, U18, U19 a U21.\n\nV A-mužstvu Francie debutoval 13. 11. 2015 v přátelském zápase v Saint-Denis proti Německu (výhra 2:0), v jehož průběhu se v blízkosti stadionu Stade de France odehrály teroristické útoky. \nTrenér Didier Deschamps jej vzal na domácí EURO 2016.\n\n\n\n\n"}
{"id": "1182926", "url": "https://cs.wikipedia.org/wiki?curid=1182926", "title": "Jiří Mandl", "text": "Jiří Mandl\n\nJiří Mandl, též \"George Thomas Mandl\" (8. srpna 1923 Praha – 4. února 1997 Netstal), byl český podnikatel, působící v papírenském průmyslu. \n\nJiří Mandl se narodil v roce 1923. Za druhé světové války odešel do Velké Británie, kde se zapojil do armády. Po osvobození Československa se vrátil zpět a věnoval se řízení rodinné firmy. Ta byla po roce 1948 znárodněna a Jiří Mandl odešel opět do Velké Británie. Zde působil původně jako obchodní agent v papírenském odvětví, později si koupil vlastní papírny. Po Sametové revoluci mu byly navráceny i papírny v Česku (1995). \n\n\n"}
{"id": "1182927", "url": "https://cs.wikipedia.org/wiki?curid=1182927", "title": "Kojšice (zámek)", "text": "Kojšice (zámek)\n\nZámek v Kojšicích na Klatovsku se nachází na místě starší tvrze. Zámek je zdevastovaný a hrozí mu zřícení. Jeho majitelem je Jaroslav Průcha, , dříve jím byla Tělovýchovná jednota Sokol Sušice.\n\nPanské sídlo založil v Kojšicích pravděpodobně Racek z Kojšic, který byl k roku 1424 služebníkem pražského arcibiskupa Konráda z Vechty a poté mincmistrem v Kutné Hoře. Od 17. století vlastnili místní tvrz Častolárové z Dlouhé Vsi, později např. Dohalští z Dohalic. Tomuto rodu patřilo sídlo v Kojšicích až do počátku 19. století, kdy prošlo výraznou přestavbou. K dalším majitelům patřil např. František Josef Desfours. Za Václava Veitha (od roku 1829) byl zámek rozšířen o jižní trakt a velký podsklepený sál. V roce 1873 jej zakoupil šlechtic a právník Emanuel Forster a nechal jej přestavět v novoromantickém stylu.\n\nNa začátku dvacátého století vlastnila zámek spolu se zámkem Kněžice a Žikov rodina Heintschel-Heinegg, potomci průmyslníka Felixe Heintschel von Heinegg, který byl v roce 1883 povýšen do šlechtického stavu.\n\nZa druhé světové války zámek vlastnil \"Georg Oskar Felix Emanuel z Heintschelu,\" rytíř z Heineggu. Byl členem NSDAP a dopustil se zločinů, za které byl v roce 1946 popraven. Jeho majetek propadl státu.\n\nPo roce 1945 zámek přešel do vlastnictví Sokola Sušice. Později byli jeho majiteli různé státní podniky (posledním byl Školský úřad v Teplicích), které zámek využívaly, ale o jeho údržbu se nestaraly. Po roce 1989 Sokol Sušice o vydání zámku znovu požádal a ten mu byl vrácen, na jeho obnovu však neměl finanční prostředky. V roce 2018 byl jako majitel zámku v katastru nemovitostí uveden Jaroslav Průcha.\n\nPatrová zámecká budova tvořila jižní křídlo poplužního dvora. Má obdélný půdorys s rozměry 12,5 × 14,5 metru. Hlavní trojosá průčelí jsou obrácená k jihu a východu. Ve východním průčelí stojí věžovitá nástavba, pod kterou se nachází na místě staršího rizalitu balkon nesený dvěma mohutnými sloupy a krytý plochou střechou. Pod balkonem se nachází hlavní vstup do budovy. Přízemní místnosti jsou zaklenuté plackovou klenbou s výjimkou jižního sálu, který měl segmentovou klenbu a sloužil jako jídelna. Ostatní místnosti mají stropy ploché. K západnímu průčelí byla na konci devatenáctého století přistavěna dvojice provozních a skladovacích místností. Podle dochovaných plánů byla přestavba zahájená roku 1877 provedena jen částečně. Upraveny byly jen místnosti v patře a postaven balkon.\n\n\n\n"}
{"id": "1182929", "url": "https://cs.wikipedia.org/wiki?curid=1182929", "title": "Michaela Mrowetz", "text": "Michaela Mrowetz\n\nMgr. Michaela Mrowetz (* 1. ledna 1972 Opava) je klinická psycholožka a soudní znalkyně.\n\nVystudovala psychologii na Filozofické fakultě Univerzity Palackého v Olomouci, nyní se věnuje problematice vztahu matky a dítěte. Doporučuje péči o dítě a matku jako jednotku v době před porodem, během něho i po něm. V českém a slovenském odborném i laickém prostředí propaguje pojem bonding. Dlouhodobě podporuje orientaci péče na bonding a attachment, ranou a láskyplnou vztahovou vazbu a kojení v pokročilejším věku dítěte dle doporučení WHO, dále kojení sourozenců a dětí s vývojovým postižením. V oblasti péče o matku a dítě v souvislosti s těhotenstvím, porodem a době po porodu používá termín prenatální dítě přejatý od profesora Petera G. Fedor-Freybergha a dále pak vlastní terminologii zrození, znovuspojení a samopřisátí.\n\nMichaela Mrowetz je spoluautorkou knih \"Bonding – porodní radost\" a \"Pohádka o zrození rodiny\".\n\nSpolečně s MUDr. Marcelou Peremskou vypracovala odbornou metodiku – \"10 kroků k podpoře rané vazby\".\n\nMichaela Mrowetz je také členkou expertní skupiny pro porodnictví při Radě vlády pro rovné příležitosti žen a mužů. Sdružení Ashoka ji zařadilo na svou mapu sociálních inovátorů.\n\nLigou lidských práv byla nominována v projektu \"Hrdinou může být každý\", 105 hrdinů České republiky.\n\nPravidelně organizuje ostravské konference pro soudní znalce - konference se zaměřením na problematiku soudního znalectví v oblasti klinické psychologie a příbuzných oborech.\n\nJe členkou Slovenského inštitútu pre psychotraumatológiu a EMDR (Eye Movement Desensitization and Reprocessing).\n\n"}
{"id": "1182930", "url": "https://cs.wikipedia.org/wiki?curid=1182930", "title": "Emil Sobota", "text": "Emil Sobota\n\nEmil Sobota (17. května 1892 Beroun – 24. dubna 1945 Praha) byl český právník, spisovatel a publicista, povoláním úředník v prezidentské kanceláři za první republiky. Byl odborníkem na ústavní právo, těsně před koncem druhé světové války byl popraven.\n\nNarodil se do rodiny železničního úředníka, absolvoval gymnázium v Olomouci a pak pražskou právnickou fakultu, roku 1916 byl promován doktorem práv. Následovala tříletá přípravná praxe v advokacii, přičemž už od dob studií psal do různých novin a časopisů. Emil Sobota se angažoval také politicky, nejdříve patřil k Masarykovým realistům, pak vstoupil ke státoprávním demokratům a od roku 1925 byl členem sociální demokracie. Po vzniku Československé republiky byl postupně tajemníkem olomouckého okresního národního výboru a sekretářem klubu státoprávně demokratických poslanců v Revolučním národním shromáždění, úředníkem českého zemského výboru a ministerstva železnic a pak od roku 1921 až do roku 1939 působil jako úředník v politicko-legislativním odboru Kanceláře prezidenta republiky. Zde relativně rychle služebně postupoval, získal např. titul ministerský rada.\n\nKromě své úřední práce byl stále veřejně činným. Pod pseudonymem Emil Havlík psal knihy pro mládež a věnoval se publicistice, dlouhá léta psal své komentáře a úvodníky především do revue \"Naše doba\", spojené s prezidentem Masarykem. Vydal ale také celou řadu odborných monografií. Práce v prezidentské kanceláři ho přivedla k napsání studie o ústavním postavení prezidenta republiky \"O presidentu naší republiky\" (1924), studijní pobyty ve Švýcarsku a USA ho zase inspirovaly k vydání prací \"ČSR a Švýcary. Srovnávací politická skizza\" (1925) a \"Amerika a evropský divák\" (1930). Jako odborník na ústavní právo publikoval čtyřdílný komentář \"Ústava republiky Československé\" (1926–1927) nebo studii \"Naše ústava, jak zní a jak ji máme čísti\" (1936). Nejvíce se ale asi věnoval otázkám postavení národnostních menšin a garancím jejich práv v Československu, napsal např. \"Výklad našeho jazykového práva\" (1926), \"Národnostní právo československé\" (1927), \"Republika národní či národnostní?\" (1929) či \"Jazykové právo v evropských státech\" (1934). Ke konci 30. let zásadně polemizoval s politickým programem Sudetoněmecké strany, vydal proto práce jako \"Jsme ještě stále demokraté?\" (1936), \"Zákonodárné návrhy Sudetoněmecké strany s hlediska demokracie\" (1938) a \"Národnostní autonomie v Československu?\" (1938).\n\nPo německé okupaci se skrýval na své chatě ve Stříbrné Skalici, stále psal, ale publikovat pod vlastním jménem nemohl a proto některé práce zakopával na zahradě. V dubnu 1945 však byl gestapem zatčen a na Pankráci pro odbojovou činnost popraven. Z pozůstalosti byly vydány vzpomínkové práce \"Bodrý byrokrat o svých zkušenostech\" (1945) a \"Glossy 1939–1944\" (1946) a analýza protektorátního zřízení \"Co to byl protektorát\" (1946).\n"}
{"id": "1182932", "url": "https://cs.wikipedia.org/wiki?curid=1182932", "title": "Hotel Devín", "text": "Hotel Devín\n\nHotel Devín je hotel v Bratislavě postavený mezi roky 1952 až 1954. Objekt se nachází ve starší části města na nábřeží Dunaje. V minulosti byl součástí Dunajské promenády, čemuž odpovídá jeho architektonické řešení.\n\nBudova je výsledkem práce ateliéru profesora Dušana Jurkoviče. Suterén a první dvě podlaží s kavárnami a restauracemi jsou veřejně přístupné. Do vyšších podlaží mají přístup jen hoteloví hosté. Architektura exteriéru a interiéru je vyřešená jako celek. Pozornost budí precizní propracování detailů, např. střecha budovy je řešena tak, že se při pohledu z Bratislavského hradu jeví jako pátá fasáda. Koncem století proběhla přestavba původního baru na fitcentrum (Droppa, Cvengrošová). \n\nV minulosti budil často kritiku prosklený parter hotelu, dnes je ovšem tento prvek vnímán jako nadčasový a budova je považována za jeden z nejhezčích příkladů poválečné architektury na Slovensku. Dokládají to citáty odborníků:\n\n\"\"Hotel názorně dokumentuje, jak se funkcionalistická nová estetika a sociální náboj transformovaly v tradiční klasicistická schémata a měkký komfort pozdější moderny.\"\" (M. Dulla, H. Moravčíková: \"Architektúra Slovenska v 20. stor.\") \n\n\"\"Příkladně čistá ukázka klasicizujícího řešení.\"\" (Martin Kusý, architektův životopisec)\n\n"}
{"id": "1182933", "url": "https://cs.wikipedia.org/wiki?curid=1182933", "title": "Barevný jorkšírský teriér", "text": "Barevný jorkšírský teriér\n\nBarevný jorkšírský teriér je označení pro skupinu různorodých barevných odchylek plemene jorkšírský teriér. V jiných zemích je pro skupinu odchylek používán například souhrnný název „colourful yorkshire terrier“ (\"barvitý yorkšírský teriér\") nebo „parti yorkshire terrier“ a „parti-colored yorkshire terrier“ (\"strakatý yorkšírský teriér\"). Ačkoliv informace nebyla věrohodně potvrzena, podle některých zdrojů jeden z kynologických klubů, American Kennel Club, rozlišuje skupinu \"colourful yorkshire terrier\" v roce 2000. Podle informací přímo z American Kennel Clubu z roku 2016 rozlišuje tento u plemene yorkšírský teriér kombinace barev srsti modrá a zlatá, černá a zlatá, černá s pálením, modrá s pálením a jiné plemeno yorkšírského teriéra nezná. The Yorkshire Terrier Club of America varuje před nákupem předražených „barevných“ yorkšírských teriérů vyřazených z chovu a jejich možnými genetickými vadami a plagiátory prodávajícími za vysoké ceny křížence. \n\nThe Yorkshire Terrier Club of America na svých stránkách zveřejňuje varování před nákupem „barevných“ yorkšírských teriérů. Přestože je inzerováno že jsou módním plemenem, žádní \"noví\" barevní yorkšírští teriéři nejsou známi. Kvůli bezohledným chovatelským praktikám, jejich navyšování cen jenž vyvolává takové rizikové chování a reklamě těchto chovatelů na barevné yorkšírské teriéry, členové The Yorkshire Terrier Club of America jednomyslně diskvalifikovali tyto a jiné odlišně zbarvené psy z další plemenitby.\nNěkteré z barevných odchylek osrstění zvířat mohou být způsobeny genetickými nebo zdravotními problémy jedince a další vzájemná plemenitba může zdravotní vady zachovávat a prohlubovat. Některé zdroje uvádí zdravotní vady související s genetickými chybami, jako je hluchota epilepsie, křeče, dýchací problémy, problémy srůstu lebeční kostí, hrozné problémy čéšky a obecně krátkověkost. Šlechtění jednostranně pro barevný typ může vést u psů k vyvolání genetické slepoty a dalších vad. Barevné odchylky jako zdravotní důvod pro vyřazení z chovu uvádí rovněž The Yorkshire Terrier Club of America. Barevné odchylky jako vady od standardu plemene yorkšírského teriéra jsou vyřazovány z další plemenitby, což také vede k sdružování majitelů a klubovým aktivitám neuznaných jedinců, včetně klubových soutěží a vydávání vlastních průkazů původu. \n\nClub Colourful yorkshire terrier naproti tomu tvrdí, že dědeček Ernsta Hemingwaye měl vlastnit jednu bílou fenu yorkshirského teriéra a klub nemá žádné informace o problémech s hluchotou u psů, které zařazuje do skupiny barevný yorkšírský teriér, pouze u jiných plemen, a skupiny psů, kterou označuje jako „tradičně zbarvený yorkšírský teriér“. Club Colourful yorkshire terrier odkazuje na veterinární stránky kde je například gen zbarvení Merle spojen s hluchotou a varování před zafixováním hluchoty u dalších generací. Geneticky způsobená hluchota některých jedinců plemene yorkšírský teriér je potvrzena. \n\nV některých případech jde u jedinců označovaných jako \"barevný yorkšírský teriér\" podle dostupných zdrojů o křížence yorkšírského teriéra a jiného plemene, například čivavy, Shih-tzu nebo papillona a dalších. Tedy zcela legitimního voříška.\n\nYorkšírský teriér je chován od 11. století, ale první vrh s barevným yorkšírským teriérem označovaným jako \"biewer\" se uskutečnil v roce 1984. \n\nNěkteré z těchto zájmových organizací považují různorodé barevné odchylky psů za samostatné plemeno a vydávají vlastní standardy plemene a pokyny k plemenitbě budoucího plemene. Nicméně uznávané organizace chovatelů tuto skupinu barevných odchylek za samostatné plemeno v roce 2016 nepovažují. Organizace AKC a FCI nezná skupinu \"barevný yorkšírský teriér\", neřadí ji ani do kategorie \"neuznaná plemena\" . \n\nAle například kynologický web muj-pes.cz podle autorky I. Cibulkové uvádí:„\"Konkrétně American Kennel Club řadí v některých zemích zbarvení tricolor a chocolate mezi „uznaná“ a ostatní zbarvení mezi „neuznaná plemena“\". Tuto informaci však nelze jinde dohledat a nemůže být zatím považována za potvrzenou. \n\nPodle dalších informací uznává odlišně zbarvené (strakaté) jedince jako chovné jedince plemene yorkšírský teriér s recesivními barevnými znaky označenými jako \"blue&tan parti-color\". Žádnou z těchto informaci se však nepodařilo v análech American Kennel Club dohledat a nemůže být zatím považována za potvrzenou. \nNaopak na svých stránkách The Yorkshire Terrier Club of America zveřejnil informaci o jednomyslném principiálním vyřazení nestandardně zbarvených jedinců pro nekorektní chování majitelů. \n\nTaké ČMKU v České republice vyžaduje dodržování standardů plemene yorkšírský teriér a plemeno \"barevný yorkšírský teriér\" nezná a nerozlišuje. \n\nV roce 2016 je skupina \"barevný yorkšírský teriér\" prokazatelně uznána pouze zájmovým a profesním sdružením Colorful Yorkshire Terrier Club (CYTC, z. s.) v ČR a International Exotic Yorkshire Terrier Clubem (I.E.Y.T.C.) v Jihoafrické republice. Klub Colorful Yorkshire Terrier Club sídlí v obci Rapšach v Jižních Čechách, nedaleko Českých Budějovic. \n\nPředsedkyně zájmového a profesního sdružení Colorful Yorkshire Terrier Club v České republice I. Cibulková předpokládá, že jednoho dne budou barevní yorkšírští teriéři uznáni samostatným plemenem a budou cenově dostupnější. \n\nZájmové a profesní sdružení Colorful Yorkshire Terrier Club v České republice uvádí že v Evropě je rozšířenější barevná variace s bílou barvou, Amerika má vyšší početnost ve zbarvením hnědém, ale díky lukrativnosti, povaze a velikosti se plemeno rychle šíří po celém světě. Podle některých informací se hodnota psů raritních barev pohybuje v astronomických částkách.\n\nColorful Yorkshire Terrier Club deklaruje že chovatelský řád CYTC je v souladu s chovatelským řádem ČMKU a normami a plemenným standardem FCI. Vzhled barevných odchylek chovaných psů, jejichž majitelé jsou v klubu Colorful Yorkshire Terrier Club v České republice sdružováni, je klubem Colorful Yorkshire Terrier Club stanoven takto:\n\nBarevné varianty chovaných jedinců které jsou řazené do rámce skupiny klubem Colorful Yorkshire Terrier Club v České republice takto:\n\nTmavě ocelově modrá (ne stříbřitě modrá), dosahující od týlního hrbolu ke kořeni ocasu, nikdy není smíchaná se žlutými, bronzovými ani tmavými chlupy. Srst na hrudi je intenzivně tříslová a lesklá. Veškerá tříslová srst je tmavší u kořínků než uprostřed a nejsvětlejší je na konci. Nos, oči, lemování, tlapky drápky tmavé. Zbarvení odpovídá standardu plemene yorkšírský teriér. \n\nTmavě černá až modrá, dosahující od týlního hrbolu ke kořeni ocasu, nikdy není smíchaná se žlutými, bronzovými ani světlými chlupy. Srst na hrudi je tříslová a lesklá. Veškerá tříslová srst je tmavší u kořínků než uprostřed a nejsvětlejší je na konci. Nos, oči, lemování, tlapky drápky černé. Zbarvení odpovídá standardu plemene yorkšírský teriér.\n\nModro-bílo-zlatá, modrá barva musí být ocelově modrá, ne stříbřitě modrá. Hlava modro-bílo-zlatá, symetricky zbarvená. Tělo modro-bílé, prolínající se, celá bílá nebo celá modrá s bílým límcem. Kromě hlavy nesmí být jinde na těle zlatá nebo hnědá barva. Bílá barva minimálně do 2/3 končetin, celé břicho a hrudník, límec kolem krku a 1/3 konce ocasu. Nos černý.\n\nHnědě zbarvení srsti po těle. Hlava a nohy s tříslovým pálením. Oči hnědé až jantarové, lemování očí hnědé. Nos hnědý, játrový. Tlapky a drápky hnědé.\n\nBílo-zlatá, bez ohledu na rozložení (zlatá barva může, ale nemusí, být u dospělých zvířat mnohem jasnější, pouze jako zlatý prach - jak je ve jméně \"Golddust\" = \"zlatý prach\" Oči středně velké, zelenohnědé až tmavě hnědé. Nos tmavý, růžové skvrny povoleny.\n\nZlatohnědá melírovaná, v mládí s červenohnědými nebo černými konečky, avšak v průběhu života psa se může barva měnit. Srst štěňat je tmavě hnědá melírovaná a postupem času se rozjasňuje a světlá až do smetanového zbarvení. Nejvýrazněji je v prvním roce života, potom už ne tak zřetelně. Odstín však neustále podléhá hře světel a stínů a barva psa se tak neustále mění podle třpytu a světla na různé odstíny jeho základních barev včetně zlaté, hnědé, červené, šedé, béžové a krémové až smetanové. Struktura srsti jemná až silná. Nosní houba černá.\n\nBílá se zlato-hnědou melírovanou, v mládí s červenohnědými nebo černými konečky. Barva se může v dospělosti psa změnit.\nSrst štěňat je bílá s tmavě hnědými melírovanými znaky a během života psa se rozjasňují a světlají až do smetanového zbarvení. Nejvýrazněji v prvním roce života, potom už ne tak zřetelně.\nBílá barva je rozložená minimálně na límci kolem krku, celém břiše, hrudníku, 2/3 končenin a 1/3 konce ocasu.\nOdstín zlaté však neustále podléhá hře světel a stínů a barva psa se tak neustále mění podle třpytu a světla na různé odstíny jeho základních barev včetně zlaté, hnědé, červené, šedé, béžové a krémové až smetanové. Nos černý.\n\nHnědá - bílá s pálením, přičemž bílá barva musí být minimálně na celém břiše, do 2/3 výšky nohou, límci kolem krku a 1/3 konce ocasu. Oči hnědé až jantarové, lemování očí hnědé. Nos hnědý.\nBlue merle: Jasná, stříbřitě modrá, s černým mramorováním. Sytě pálené znaky mají přednost, ale jejich absence nesmí být penalizována. Bílá barva je akceptována na krku, hrudníku, nohách, spodní straně čenichu, lysině na hlavě a bílá rozšířená ze spodní strany těla. Bílá na hlavě by neměla převažovat. Oči musí být zcela lemovány barvou a pigmentem. Celkový dojem musí být modrý. Nosní houba černá. Pro zbarvení merle je charakteristické, že věkem tmavne. Oči hnědé, jantarové nebo modré. Diskvalifikující chybou je bílá barva na těle, to znamená na hřbetě mezi kohoutkem a ocasem.\n\nGold merle: Zlatavá, béžová až hnědá barva s černým mramorováním. Sytě pálené znaky mají přednost, ale jejich absence nebývá penalizována. Bílá barva je akceptována pouze na krku, hrudníku, nohách, spodní straně čenichu, lysině na hlavě a bílá rozšířená ze spodní strany těla. Bílá na hlavě by neměla převažovat. Oči musí být zcela lemovány barvou a pigmentem. Celkový dojem musí být zlatavý. Nosní houba černá. Pro zbarvení merle je charakteristické, že věkem tmavne. Oči hnědé, jantarové nebo modré. Diskvalifikováni bývají jedinci s bílou barvou na těle.\n\nChoco merle: Čokoládově hnědá barva s tmavým mramorováním. Sytě pálené znaky mají přednost, ale jejich absence není penalizována. Bílá barva je akceptována na krku, hrudníku, nohách, spodní straně čenichu, lysině na hlavě a bílá rozšířená ze spodní strany těla. Bílá na hlavě by neměla převažovat. Oči musí být zcela lemovány barvou a pigmentem. Nosní houba hnědá až játrová. Pro zbarvení merle je charakteristické, že věkem tmavne. Oči jiskrné, hnědé, jantarové, modré, zelené. Diskvalifikující chybou je opět bílá barva na těle.\n\nBlueberry: Bílá v rozvržení stejně jako biewer, se znaky blue merle. Nosní houba černá. Barva očí hnědá nebo též modrá. \nChocoberry: Bílá v rozvržení stejně jako biewer, se znaky čoko merle. Nosní houba hnědá nebo játrová. Barva duhovky hnědá, modrá nebo zelená.\n\n"}
{"id": "1182935", "url": "https://cs.wikipedia.org/wiki?curid=1182935", "title": "Teroristický útok v Ankaře (březen 2016)", "text": "Teroristický útok v Ankaře (březen 2016)\n\nTeroristický útok v Ankaře se odehrál ve večerních hodinách dne 13. března 2016 v parku Güvenpark, poblíž náměstí Kızılay v širším centru turecké metropole. Bombový útok pomocí výbušniny schované v osobním automobilu, který zasáhl autobus, několik osobních aut a prostor náměstí, si vyžádal několik desítek obětí a další desítky zraněných.\n\nPro útok byla použita výbušnina schovaná v osobním autě. Auto po výbuchu nabouralo do autobusu MHD. Okamžitě po incidentu byly ulice v blízkosti náměstí i samotné náměstí evakuovány. K útoku došlo v rušné části města v blízkosti dopravních uzlů, několika významných budov (Ministerstvo školství, Kasační soud) a stejnojmenné stanice metra. Krátce po útoku nařídily turecké soudy zákaz přístupu na sociální sítě Facebook a Twitter ve snaze zabránit šíření fotografií z místa výbuchů. Vláda také zavedla úplné mediální embargo k dané záležitosti pro domácí novináře.\n\nPřímo na místě útoku přišlo o život 30 osob. Do 15. března v nemocnicích zemřelo na následky poranění způsobených útokem dalších 7 lidí, k témuž dni bylo 70 osob hospitalizováno, z toho 15 jich zůstávalo v kritickém stavu.\n\nZa útokem stáli dva sebevražední atentátníci. Dle turecké vlády se jednalo o lidi napojené na Stranu kurdských pracujících (PKK), která je v Turecku, ale i ve Spojených státech a v Evropské unii, považována za teroristickou organizaci a oficiálně zakázána. První z dvojice pachatelů, sebevražedná atentátnice Seher Çagla Demirová, byla od roku 2013 členkou PKK a absolvovala také výcvik u kurdských milic YPG, které jsou Spojenými státy považovány za spojence v boji proti Islámskému státu. V souvislosti s útokem zadržela turecká policie celkem 11 osob. Strana kurdských pracujících ho odsoudila. Dne 17. března se k činu přihlásila teroristická organizace Svobodní kurdští sokoli (TAK), podle které měl být útok namířen na turecké bezpečnostní složky jako odveta za protikurdské operace tamní armády na jihovýchodě a východě Turecka. Tato skupina dlouhodobě bojuje proti turecké vládě a prezidentu Recepu Tayyipu Erdoganovi a na svědomí má již několik teroristických útoků, např. bombový útok v únoru 2016 v Ankaře, při kterém zemřelo téměř 30 osob. Jedná se o skupinu, kterou tvoří převážně bývalí radikální členové Strany kurdských pracujících, kteří se od ní odštěpili.\n\nJako odvetu za útok turecká armáda dne 14. března zahájila nálety na horskou oblast Kandíl na severovýchodě Iráku, kde se podle turecké vlády nacházejí hlavní základny Strany kurdských pracujících. Během těchto útoků turecká armáda údajně zabila několik desítek členů PKK a také zlikvidovala několik skladů zbraní.\n\nNěmecké ministerstvo zahraničí v reakci na útok uzavřelo svou ambasádu v Ankaře a konzulát a německé školy v Istanbulu.\n\n"}
{"id": "1182936", "url": "https://cs.wikipedia.org/wiki?curid=1182936", "title": "Lukas Zwickle", "text": "Lukas Zwickle\n\nLukas Zwickle (3. února 1803 Feldkirch – 10. června 1856 Feldkirch) byl rakouský státní zástupce a politik německé národnosti z Vorarlberska, během revolučního roku 1848 poslanec Říšského sněmu.\n\nPocházel z rodiny lékárníka Lukase von Zwickleho. Vystudoval gymnázium ve Feldkirchu v letech 1817–1821. Působil jako právník. V roce 1828 nastoupil jako kriminální praktikant na zemský soud ve Feldkirchu. V roce 1846 se stal adjunktem I. třídy na zemském soudu v Sonnenbergu. V letech 1850–1856 vedl nově zřízený úřad státního návladního ve Feldkirchu. Byl mu udělen Zlatý záslužný kříž s korunou. Roku 1849 se uvádí jako Lukas von Zwickle, adjunkt c. k. zemského soudu ve Feldkirchu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Feldkirch. Tehdy se uváděl coby adjunkt zemského soudu. Působil jako zapisovatel Říšského sněmu. Na sněmu hlasoval s konzervativní pravicí.\n\nV roce 1848 byl zvolen i do Frankfurtského parlamentu, ale volbu nepřijal a mandátu v celoněmeckém parlamentu se neujal.\n"}
{"id": "1182937", "url": "https://cs.wikipedia.org/wiki?curid=1182937", "title": "Bitva u Fleurus", "text": "Bitva u Fleurus\n\nBitva u Fleurus může znamenat:\n\n"}
{"id": "1182938", "url": "https://cs.wikipedia.org/wiki?curid=1182938", "title": "Andreas Fetz", "text": "Andreas Fetz\n\nAndreas Fetz (13. srpna 1832 Bezau – 19. ledna 1899 Bregenz) byl rakouský právník a politik německé národnosti z Vorarlberska, v 2. polovině 19. století poslanec Říšské rady.\n\nPocházel z rodiny rolníka Johanna Dominika Fetze. Navštěvoval národní školu a vystudoval klášterní gymnázium sv. Floriána v Linci, kde maturoval roku 1852. Pak studoval roku 1852 klasickou filologii na Univerzitě v Innsbrucku a od roku 1852 práva v Mnichově a od roku 1854 ve Vídni. V roce 1857 získal na Vídeňské univerzitě titul doktora práv. Profesí byl dvorním a soudním advokátem ve Vídni, od roku 1878 v Bregenzu. Roku 1884 získal Řád Františka Josefa. Téhož roku mu město Bregenz udělilo čestné občanství.\n\nByl veřejně a politicky činný. Zastával funkci prezidenta Červeného kříže, člena dobročinného spolku, spolku pro podporu cestovního ruchu nebo vorarlberského spolku přátel ústavy. V Bregenzu zasedal v obecní radě a od 1. ledna 1879 do 31. prosince 1890 byl starostou tohoto města. Zasedal rovněž jako poslanec Vorarlberského zemského sněmu, konkrétně v letech 1868–1869, 1871–1877 a 1884–1892.\n\nPůsobil také coby poslanec Říšské rady (celostátního parlamentu Rakouska-Uherska, respektive Předlitavska), kam ho delegoval Vorarlberský zemský sněm roku 1868 (Říšská rada tehdy ještě byla volena nepřímo, coby sbor delegátů zemských sněmů). Nastoupil 17. října 1868 místo Carla von Seyffertitze. V době svého parlamentního působení je uváděn coby Dr. Andreas Fetz, advokát ve Vídni. Byl liberálně orientován (tzv. Ústavní strana, liberálně a centralisticky orientovaná).\n\nZemřel v lednu 1899, po dlouhé nemoci ve věku 65 let.\n"}
{"id": "1182939", "url": "https://cs.wikipedia.org/wiki?curid=1182939", "title": "Vita Christi (expozice církevního umění)", "text": "Vita Christi (expozice církevního umění)\n\nVita Christi (Život Kristův) je název stálé výstavy středověkého a novověkého umění (plastiky, malby, knižní malby a v malé míře uměleckého řemesla), jež je dominantní náplní Diecézního muzea v Brně. Koncept výstavy je postaven na významových liturgických okruzích, které jsou předřazeny před chronologickou nebo teritoriálně slohovou koncepční strukturu, jež jsou obvyklé u obecných muzeí. Církevní muzeum v souladu se svým posláním a teleologií upřednostňuje věroučnou strukturu. Výstava, která byla vytvořena v roce 1999 a je umístěna v moderně pojaté a vybavené expozici, je členěna do 7 okruhů:\nTato věroučná tematika je naplněna hodnotnými díly původem z celého teritoria Brněnské diecéze, z nichž některé dosahují značně mezinárodní pozornosti. Celkem je představeno bezmála padesát exponátů, ne více než aktuální prostorová možnost prelatury (Macellova paláce) dovolí. Nejstarším a poměrně nově přibylým dílem je Madona z Klentnice (1290), raněgotická dřevořezba v těsně podživotní velikosti restaurovaná v atelieru prof. Karla Strettiho. Vrcholem pak je deskový obraz Madony z Veveří (1350 ?), svěřený do péče muzea v březnu 2016, který byl dříve vystaven v Národní galerii v Praze. Přírůstek této mimořádné malby si vyžádal drobné koncepční i prostorové změny.\n\nAutorem libreta výstavy je Karel Rechlík a odborným garantem historik umění a vyučující na Filozofické fakultě Masarykovy univerzity Aleš Filip. Výstava představuje významnou sondu do moravského a v některých rysech i středoevropského umění v rozmezí pěti století (1290 – 1790). Výstava se řadí jako nejmenší, ale odborně hodnotná, po bok větším expozicím s podobným záběrem v Moravské galerii v Brně, Národní galerii v Praze a Arcidiecézním muzeu v Olomouci.\nVýstava je vyjma neděle běžně přístupná veřejnosti.\n\nRECHLÍK, Karel, CIKRLE, Vojtěch, \"Vita Christi/Život Kristův\". Brno BB. 2006\nOficiální webové stránky Vita Christi\n"}
{"id": "1182942", "url": "https://cs.wikipedia.org/wiki?curid=1182942", "title": "Mystery Jets", "text": "Mystery Jets\n\nMystery Jets je anglická indie rocková hudební skupina původem z Eel Pie Island v londýnském Twickenhamu. Skupinu založil hudebník Blaine Harrison společně se svým otcem Henrym Harrisonem a kamarádem Williamem Reesem pod názvem Misery Jets, změnu názvu způsobila událost, kdy se Blaine Harrison upsal ve slově Misery, když maloval název na buben. V této původní tříčlenné sestavě hrál Blaine na bubny, Henry na basovou kytaru a Rees na kytaru. Když do kapely následně přišli baskytarista Kai Fish a bubeník Kapil Trivedi, změnili otec i syn své pozice; Blaine si přesedl od bubnů ke klávesám a Henry vyměnil baskytaru za klasickou. V současné sestavě však již Fish nevystupuje, odešel během dubna 2012 a místo něj nastoupili Petr Cochrane, respektive Jack Flanagan.\n\nZa dobu své existence vydala kapela šest studiových alb; několik singlů se dostalo do britské hitparády UK Singles Chart – mezi nimi nejvýše na 23. pozici „The Boy Who Ran Away“ z úvodního alba \"Making Dens\" (vyd. 2005, singl 2006), „Two Doors Down“ a „Young Love“ z třetího alba \"Twenty One\" (vyd. 2008) na 24., respektive 34. pozici. Posledním vydaným albem bylo \"Curve of the Earth\", jež přišlo na hudební scénu 15. ledna 2016.\n\n"}
{"id": "1182945", "url": "https://cs.wikipedia.org/wiki?curid=1182945", "title": "Jaroslav Konvalina", "text": "Jaroslav Konvalina\n\nJaroslav Konvalina (* 27. dubna 1968) je bývalý český fotbalista, obránce. Po skončení aktivní kariéry působí jako trenér na regionální úrovni a v Rakousku.\n\nV československé hrál za Dynamo České Budějovice. Nastoupil v 11 ligových utkáních. Gól v lize nedal.\n\n\n"}
{"id": "1182948", "url": "https://cs.wikipedia.org/wiki?curid=1182948", "title": "Moršansk", "text": "Moršansk\n\nMoršansk () je město v Tambovské oblasti Ruské federace. Při sčítání lidu v roce 2010 měl přes jednačtyřicet tisíc obyvatel.\n\nMoršansk leží na řece Cně, přítoku Mokši v povodí Volhy. Od Tambova, správního střediska oblasti, je vzdálen přibližně 90 kilometrů na sever.\n\nOsídlení zde existuje nejméně od 16. století.\n\nMěstem se Moršansk stal v roce 1779 dekretem Kateřiny Veliké.\n"}
{"id": "1182955", "url": "https://cs.wikipedia.org/wiki?curid=1182955", "title": "Znak Anglického království", "text": "Znak Anglického království\n\nZnak Anglického království se začal používat v ustálené formě až s dynastií Plantagenetů, kteří začali vládnout v Anglii rokem 1154. Jako znak království byly tehdy užívány osobní znaky jednotlivých králů.\n\nZnaky zde uvedené byly dřívějším panovníkům přisouzeny až retrospektivně. V době, kdy heraldika ještě nebyla zavedena, nebo se teprve vyvíjela, nebylo užíváno žádného znaku pro království nebo panovníka. Pozdější generace tak pro historické nebo umělecké účely přisoudili panovníkům rané historie smyšlené erby.\n"}
{"id": "1182960", "url": "https://cs.wikipedia.org/wiki?curid=1182960", "title": "Dlouhá skála", "text": "Dlouhá skála\n\nNázev Dlouhá skála může označovat více skal a vrcholů:\n\n"}
{"id": "1182963", "url": "https://cs.wikipedia.org/wiki?curid=1182963", "title": "Expozice Petra Mladoně", "text": "Expozice Petra Mladoně\n\nExpozice Petra Mladoně je muzejní expozice v Mladoňovicích, sídlí v bývalé pastoušce. Expozice vznikla v rámci projektu Regionem Renesance v roce 2012 a to jako projekt spolupráce několika mikroregionů, Telčsko, Třešťsko a Jemnicko.\n\nV expozici jsou uvedeny sbírky, které se týkají historie obce, jsou také uvedeny archeologické nálezy z okolí obce a další historické záznamy o obci. Stejně tak jsou součástí expozice informace o rodákovi z obce Petru Mladoňovi. Petr Mladoň se v obci narodil v roce 1390 a obec po něm byla v roce 1925 pojmenována, byl spisovatelem a rektorem pražské univerzity.\n\n"}
{"id": "1182967", "url": "https://cs.wikipedia.org/wiki?curid=1182967", "title": "Diakonie Brno", "text": "Diakonie Brno\n\nDiakonie Brno (Diakonie ČCE - středisko v Brně) je jedním ze středisek Diakonie Českobratrské církve evangelické. Od roku 1993 poskytuje sociální služby, a to především pro seniory a pro lidi s postižením.\n\nStředisko vzniklo v červenci 1993 pod hlavičkou střediska Betlém v Kloboukách u Brna. V roce 1994 získalo samostatnou právní subjektivitu. Jako první poskytovalo středisko pečovatelské a ošetřovatelské služby v domácnostech, později přibyl i provoz denního stacionáře a služeb pro lidi po cévních mozkových příhodách. Budova střediska procházela postupnou rekonstrukcí a v roce 2002 byly proto služby rozšířeny o nově vzniklé chráněné bydlení. V roce 2007 převzalo středisko pod správu služby pro lidi s mentálním postižením v Letovicích, které postupně rozšířila. V červenci 2012 byla zahájena stavba chráněného bydlení v Nosislavi, které v roce 2016 zahájilo svou činnost.\n\nV roce 2016 poskytuje Diakonie Brno sociální služby pro seniory a pro lidi s postižením, a to na třech místech:\n\n\n\n"}
{"id": "1182968", "url": "https://cs.wikipedia.org/wiki?curid=1182968", "title": "Milan Pávek", "text": "Milan Pávek\n\nMilan Pávek (* 1. říjen 1941, Veselí nad Lužnicí), je český spisovatel, humorista a literární historik.\n\nNarodil se v rodině železničáře. Vystudoval Střední pedagogickou školu v Českých Budějovicích, s aprobací pro první stupeň základní školy. Maturoval roku 1959, poté krátce učil na základní škole ve Zlukově, ale brzy začal studovat na Institutu tělesné výchovy a sportu a od roku 1962 pak češtinu a filozofii na Filozofické fakultě Univerzity Karlovy v Praze. Absolvoval roku 1965, jeho diplomová práce se věnovala Karlu Čapkovi a Ladislavu Klímovi. Od roku 1967 pracoval v Ústavu pro českou literaturu Československé akademie věd. V letech 1971-1984 byl redaktorem v nakladatelství Československý spisovatel, v období 1984–1990 dramaturgem ve skupině dětského filmu Filmového studia Barrandov. Během převratu roku 1989 převzal vedení \"Literárního měsíčníku\" a přejmenoval ho na \"Literární revue\". Roku 1990 založil nakladatelství Galaxie. Od roku 1995 přednášel filozofii na Pedagogické fakultě Univerzity Jana Evangelisty Purkyně v Ústí nad Labem. Od roku 1998 je v invalidním důchodu. Jako autor se věnoval především humoristické tvorbě. \n\n\n"}
{"id": "1182969", "url": "https://cs.wikipedia.org/wiki?curid=1182969", "title": "Evangelický kostel (Jablonné v Podještědí)", "text": "Evangelický kostel (Jablonné v Podještědí)\n\nEvangelický křížový kostel (zvaný též \"německý\") v Jablonném v Podještědí ( \"Evangelische Kreuzkirche in Deutsch-Gabel\") je stavba z roku 1902. Kostel byl postaven místními německými evangelíky v novogotickém slohu. Nachází se na nevelkém vršku mezi ulicemi Lidická a Valtinovská.\n\nStavba kostela byla zahájena 22. září 1901 místními evangelíky, tehdy většinou německé národnosti. Stavbu realizovala firma Melzen z Liberce.\n\nKostel byl slavnostně vysvěcen 21. července 1902.\n\nPo druhé světové válce připadl kostel do správy evangelické církve, která se zde v bohoslužbách střídala s československou církví.\n\nPo smrti evangelického faráře Josefa Hornycha, kdy museli odejít také kněží církve československé husitské, začal kostel chátrat. Měnili se často uživatelé kostela a dočasně sloužil také jako skladiště. Někteří členové církve se pokoušeli získat prostředky na záchranu kostela, např. farářka Jiřina Klásková z Hrádku nad Nisou, což se jí také nakonec podařilo. Za přispění tehdejšího ONV v České Lípě farníci kostel opravovali ve svém volném čase. Kostel se podařilo opravit natolik, že 4. října 1986 mohl být slavnostně znovuvysvěcen.\n\nJednoduchá jednolodní novogotická stavba s kůrem a sakristií není orientovaná, presbytář směřuje k jihovýchodu. Důvodem je umístění na vrcholku nevysokého terénního svahu. Vstup do kostela je na severozápadní straně. Polygonální presbytář nezvykle vyplňují varhany a jsou v něm dvě vitrážová okna, dar protestantských žen z Löbau a ze Žitavy, která symbolizují apoštola Pavla a Jana Křtitele.\n\n22. září 2001 se v kostele konaly oslavy 100. výročí položení základního kamene, kdy byla také věnována vzpomínka členům německé evangelické církve, kteří kostel zakládali.\n\nBohoslužby náboženské obce Liberec se v Jablonném konají jednou za 14 dní, v kostele jen v létě, jinak v domově pro seniory.\n"}
{"id": "1182970", "url": "https://cs.wikipedia.org/wiki?curid=1182970", "title": "NGC 6885", "text": "NGC 6885\n\nNGC 6885 (také známá jako Caldwell 37) je velmi rozptýlená otevřená hvězdokupa vzdálená 1 950 světelných let v souhvězdí Lištičky o hodnotě magnitudy 8,1. Její poloha, která je souhlasná s hvězdokupou NGC 6882, způsobila v minulosti mnoho nejasností.\n\nNa obloze se nachází v severní části souhvězdí, 5° severovýchodně od mlhoviny Činka a obklopuje pouhým okem viditelnou hvězdu spektrálního typu B s názvem 20 Vulpeculae a magnitudou 5,9. 3,5 stupně severozápadně se nachází mlhovina IC 4954 (Roslund 4) a 5° severovýchodně otevřená hvězdokupa NGC 6940. \n\nV triedru hvězdokupa vypadá jako neurčité zhuštění severozápadně od hlavní hvězdy, ale nejsou vidět žádné podrobnosti. Dalekohledem o průměru 200 mm je možné při základním zvětšení pozorovat několik desítek slabých hvězd do magnitudy 13, které jsou velmi rozptýlené s pouze slabým náznakem zhuštění, přičemž je tato oblast oblohy bohatá na hvězdná pole.\n\nTato hvězdokupa může být pozorována z obou polokoulí Země, i když je její střední severní deklinace poněkud výhodnější pro pozorovatele na severní polokouli. V severních oblastech během léta vystupuje vysoko na oblohu, zatímco na jižní polokouli vždy zůstává velmi nízko nad obzorem. Přesto je pozorovatelná ze všech obydlených oblastí Země. Nejvhodnější období pro její pozorování na večerní obloze je od června do listopadu.\n\nNGC 6885 se na mapách často označuje jako objekt překrývající mnohem větší NGC 6882 a zhuštěný kolem hvězdy 20 Vulpeculae. V místě, kde je obtížné nalézt jednu hvězdokupu, je ale ještě těžší rozeznat dvě hvězdokupy.\n\nHvězdokupu zapsal do svého katalogu William Herschel 9. září 1784 a popsal ji jako rozptýlenou a nepříliš bohatou hvězdokupu; tento popis ovšem nesouhlasí se záznamem v New General Catalogue, kde je označená jako velmi rozsáhlá, bohatá a jasná, s hvězdami v rozsahu magnitud 6 až 11. Takový popis je zaznamenán i v jeho předchůdci General Catalogue of Nebulae and Clusters Johna Herschela, Williamova syna, který se pravděpodobně vzdálil od popisu svého otce a popsal raději svoje vlastní pozorování. William Herschel v této oblasti pozoroval ve skutečnosti dvě hvězdokupy, označované jako NGC 6882 a NGC 6885; první popsal jako umístěnou východojihovýchodně od hvězdy 18 Vulpeculae, mírně na jih od hvězdy 19 Vulpeculae (kde se ovšem nenachází žádná hvězdokupa), ovšem druhou popsal podobně, což vedlo některé vědce k domněnce, že se jedná o tentýž objekt.\n\nV příručce \"Webb Society Deep-Sky Observer's Handbook\" se nachází poznámka, že NGC 6885 překrývá mnohem větší NGC 6882. Robert Julius Trumpler, jeden z největších znalců otevřených hvězdokup na začátku 20. století, situaci obrátil a poznamenal, že NGC 6882 je malá hvězdokupa severovýchodně od 20 Vulpeculae a NGC 6885 je velká hvězdokupa kolem této hvězdy. Další velký vědec z této doby, Per Collinder, zaměnil rozměry těchto dvou hvězdokup ve svém katalogu a označil je čísly 416 a 417.\n\nV přepracovaném vydání New General Catalogue, vydaném na konci 20. století, se oba objekty považují za totožné.\n\nNGC 6885 vypadá jako hvězdokupa s velmi rozptýlenými hvězdami, které tvoří slabé zhuštění zejména severozápadně od hvězdy 20 Vulpeculae, která se nachází v popředí a ve skutečnosti do hvězdokupy nepatří. Vzdálenost hvězdokupy se odhaduje na 600 parseků (1 950 světelných let), leží tedy na vnitřním okraji ramena Orionu, nedaleko od soustavy mlhovin Velké trhliny v Labuti. Některé odhady uvádějí větší vzdálenost, navíc navrhují rozlišovat NGC 6882 od NGC 6885, která by mohla být součástí OB asociace.\n\nPodle odhadovaného stáří hvězdokupy, které je 1,4 miliardy let, jsou hvězdy viditelné v této hvězdokupě značně staré. O této oblasti se běžně uvádí, že hostí dvě proměnné hvězdy typu Delta Scuti, označované jako V381 Vulpeculae a V382 Vulpeculae; později bylo zjištěno, že první z nich opravdu patří do této třídy, i když má nadprůměrně dlouhou periodu, a patří do skupiny hvězd ve vzdálenosti 450 parseků, zatímco druhá je ve skutečnosti hvězda typu Beta Cephei a nachází se ve vzdálenosti 1 200 parseků, spolu s dalšími hvězdami, které zjevně nepatří do této hvězdokupy, protože se nachází ve dvojnásobné vzdálenosti.\n\n"}
{"id": "1182972", "url": "https://cs.wikipedia.org/wiki?curid=1182972", "title": "Seznam výsadků do Protektorátu Čechy a Morava", "text": "Seznam výsadků do Protektorátu Čechy a Morava\n\nToto je seznam výsadků vyslaných v období 2. světové války do prostoru Protektorátu Čechy a Morava Zvláštní skupinou \"D\" při exilovém ministerstvu obrany v Londýně a vycvičených SOE, dále potom výsadků vyslaných z území SSSR čs. exilovými organizacemi a sovětskými zpravodajskými skupinami a výsadkem vyslaným americkou OSS.\n\nVýsadky jsou děleny podle organizační složky, kterou byly vyslány a dále potom chronologicky.\n\n"}
{"id": "1182976", "url": "https://cs.wikipedia.org/wiki?curid=1182976", "title": "Perleťový pohár 2015", "text": "Perleťový pohár 2015\n\n82. ročník Perleťového poháru se konal v sobotu 4. července 2015 na Stadionu Budín v Žirovnici. Zúčastnily se ho týmy Vysočina Jihlava, Dynamo České Budějovice, Fastav Zlín a 1. SC Znojmo. Znojmo zaskočilo za Slavii Praha, která svou účast na turnaji na poslední chvíli zrušila. Ve finále porazil tým Znojma Dynamo České Budějovice 1:0.\n\n\n"}
{"id": "1182979", "url": "https://cs.wikipedia.org/wiki?curid=1182979", "title": "Pietro Bernardelli", "text": "Pietro Bernardelli\n\nPietro Bernardelli (14. dubna 1803 Commezzadura-Piano – 6. března 1868 Trento) byl rakouský právník a politik italské národnosti z Tyrolska (respektive z Jižního Tyrolska), během revolučního roku 1848 poslanec Říšského sněmu.\n\nPocházel z rodiny obchodníka. Vystudoval gymnázium a právnickou fakultu. Poté, co získal titul doktora práv, působil jako advokát. Po krátké době ale advokacii opustil a výlučně se věnoval veřejným a politickým aktivitám. Byl starostou Trenta a předsedou spolku Congregazione di Gesù. V roce 1839 založil první zemědělskou společnost v Trentu, zaměřenou na podporu družstevní spolupráce rolníků. Byl vlastníkem několika významných staveb, například Palazzo Geremia (nynější sídlo městské samosprávy Trenta) nebo Villa Bernardelli (v městské čtvrti Gocciadoro, v současnosti dětská vesnička). Roku 1849 se uvádí jako Peter Bernardelli, advokát v Trentu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Riva. Tehdy se uváděl coby advokát. Řadil se ke sněmovní pravici.\n\nLiberální kruhy ho roku 1848 navrhly i do celoněmeckého Frankfurtského parlamentu, ale on kandidaturu odmítl, protože neviděl možnost obhajoby politických zájmů jižního Tyrolska v rámci německého sněmu.\n"}
{"id": "1182981", "url": "https://cs.wikipedia.org/wiki?curid=1182981", "title": "SKMF Dekora Hlinsko", "text": "SKMF Dekora Hlinsko\n\nSKMF Dekora Hlinsko byl český futsalový klub z Hlinska. Klub byl založen v roce 1991 a zanikl v roce 1998. V roce 1993 se stal klub zakládajícím členem 1. celostátní ligy.\n\nNejvětším úspěchem klubu byla pětiletá účast v nejvyšší soutěži (1993 – 1996/97).\n\nZdroj: \n\n\nZdroj: \n\n"}
{"id": "1182985", "url": "https://cs.wikipedia.org/wiki?curid=1182985", "title": "Julius Špičák", "text": "Julius Špičák\n\nJulius Špičák (* 10. června 1952 Praha) je český gastroenterolog, přednosta Kliniky hepatogastroenterologie Transplantcentra Institutu klinické a experimentální medicíny (IKEM) v Praze. Od října 2017 je poslancem Poslanecké sněmovny PČR, člen hnutí ANO 2011.\n\nVystudoval Fakultu všeobecného lékařství Karlovy univerzity v Praze (1970–1976). Atestaci z gastroenterologie získal v roce 1992. Od roku 1995 působí v Institutu klinické a experimentální medicíny v Praze, kde je v současnosti přednostou Kliniky hepatogastroenterologie. Věnuje se především digestivní endoskopii, pankreatologii a transplantacím jater.\n\nJe ženatý. Manželka Marie Špičáková je také lékařka. Společně mají dvě dcery. Tereza se věnuje pedagogice, Kateřina medicíně. Jeho bratrem je RNDr. Aleš Špičák, CSc., český seismolog a vulkanolog, který je v současnosti (2018) ředitelem Geofyzikálního ústavu Akademie věd České republiky.\n\nVe volbách do Senátu PČR v roce 2016 kandidoval za hnutí ANO 2011 v obvodu č. 40 – Kutná Hora. Se ziskem 17,54 % hlasů skončil na 3. místě a do druhého kola nepostoupil.\n\nVe volbách do Poslanecké sněmovny PČR v roce 2017 byl za hnutí ANO 2011 zvolen poslancem ve Středočeském kraji.\n\n1970–1976 Fakulta všeobecného lékařství, Karlova Universita\n\nPostgraduální vzdělání\n\nAkademické a pedagogické funkce a tituly\n\nStudijní pobyty v zahraničí\n\n\n\nHlavní autor a spoluautor přibližně 350 sdělení, z toho 90 v zahraničním písemnictví, 91 impaktovaných, citace cca 1 200, H-index 13, prezentace pravidelně Evropský gastroenterologický kongres (UEGW), Americký gastroenterologický kongres (DDW), Egypt, Berlín, Chicago, Rochester, Brussells, Hamburg, Leipzig, Tel Aviv aj.\n\nŘešitel 11 grantů. Člen panelu Interní grantová agentura 2010–2012, člen panelu Grantové agentury České republiky 2012–2014, člen Rady vlády pro vědu, výzkum a inovace od r. 2014, člen panelu Agentury zdravotnického výzkumu od 2/2015.\n\n\nV letech 1998 a 2003 byl prezidentem Falkova symposia. V roce 2004 byl prezidentem Evropského gastroenterologického kongresu (UEGW). Byl prezidentem kongresu ESGE (Evropská endoskopická společnost) live 2014, prezidentem CEURGEM (Centrel European Gastroenterology Meeting) 2010, prezidentem International Celiac Disease Symposium 2015, členem editorial board časopisu Gastrontestinal Endoscopy, IF 6 a do roku 2012 časopisu Endoscopy, IF 6. Do roku 2004 působil jako člen Scientific Commitee European Gastroenterology Federation, do roku 2012 pak jako člen Scientific Committee World Organization of Gastroenterology.\n"}
{"id": "1182986", "url": "https://cs.wikipedia.org/wiki?curid=1182986", "title": "Cenová elasticita nabídky", "text": "Cenová elasticita nabídky\n\nCenová elasticita nabídky je ekonomický pojem, který vyjadřuje citlivost nabízeného množství určitého statku na jeho cenu. Cenová elasticita nabídky bývá označována jako Price elasticity of supply, PES nebo Es, záleží na jazyce literatury a samotném autorovi.\n\nHodnotu cenové elasticity nabídky u jednotlivých statků lze vypočítat jako podíl procentuální změny nabízeného množství a procentuální změny ceny vybraného statku, níže je uveden celý vzorec pro výpočet.\n\nPři sledování cenové elasticity nabídky a také pro její následné pochopení, je nezbytné uvažovat dva faktory, které je vhodné mít na paměti. Zaprvé, nezkoumáme podrobně důvody, které vedou ke změně v cenách. Můžeme však předpokládat, že zvýšení poptávky vyvolává vyšší ceny.\n\nZadruhé je nezbytné zahrnout do úvah i časový faktor, který nepochybně ovlivňuje elasticitu nabídky. Reakce nabídky je totiž výrazně ovlivněna dobou, v níž může k reakci nabídky na změnu ceny vůbec dojít. Rozlišení reakce nabídky na změnu poptávky a ceny v různých obdobích zavedl do ekonomie významný anglický ekonom Alfred Marshall.\n\nVzhledem k uvažovanému faktoru času je nabídka elastičtější v dlouhém období. V krátkém časovém období nejsou firmy schopné zásadně měnit velikosti svých výrobních kapacit, proto nabízené množství není příliš citlivé na změnu ceny. V dlouhém časovém období firmy mohou naopak měnit svoji výrobní kapacitu – otevírat nebo zavírat nové provozy apod. Na daný trh mohou vstoupit noví konkurenti, kteří tak významně rozšíří nabízené množství statku na trhu. Z toho vyplývá, že nabízené množství pak reaguje mnohem citlivěji na změnu ceny statku.\n\nCena komodity na trhu\n\nZměna ceny komodity na trhu vede obvykle ke změně nabízeného množství. Rozsah změny nabídky závisí na rozsahu změny ceny.\n\nMnožství komodity k dispozici\n\nMnožství komodity k dispozici představuje objem zboží, které je již připraveno k prodeji ve skladech a na prodejnách. Pokud je na skladech velké množství neprodaného zboží, pak nabídka bude elastická. V případě, že zboží není dostupné, pak nabídka je neelastická.\n\nRezervy výrobní kapacity\n\nPokud jsou výrobní faktory plně využity a cena zboží přesto roste, nabídka zůstává stejná. V uvedeném případě je nabídka neelastická, podnik ale nesmí plně využívat své kapacity.\n\nDostupnost výrobních faktorů\n\nPři dostupnosti variabilních výrobních faktorů je nabídka vysoce elastická. Pokud tyto faktory dostupné nejsou, pak je nabídka neelastická.\n\nMožnost přesunu zdrojů mezi odvětvími\n\nPokud jsou výrobní prostředky mobilní nebo je snadné je převzít z jednoho odvětví do druhého, pak je nabídka elastická. Pokud přesun zdrojů není možný, nabídka je neelastická.\n\nMožnost substituce\n\nNabídka je velmi elastická, pokud firma může kombinovat různé úrovně práce a kapitálu pro produkci na určité úrovni výkonu. Jestliže jsou výrobní faktory zaměnitelné, pak je nabídka elastická. Pokud výrobní faktory nelze mezi sebou vzájemně nahrazovat, pak je nabídka neelastická.\n\nPočet firem v odvětví\n\nČím je počet firem v odvětví vyšší, tím více je nabídka elastická. Se snižujícím se počtem firem v odvětví klesá i elasticita nabídky.\n"}
{"id": "1182989", "url": "https://cs.wikipedia.org/wiki?curid=1182989", "title": "SK Plumbum Hradec Králové", "text": "SK Plumbum Hradec Králové\n\nSportovní klub Plumbum Hradec Králové byl český futsalový klub z Hradce Králové. Klub byl založen v roce 1992 a zanikl v roce 2006. V roce 1993 se stal klub zakládajícím členem 1. celostátní ligy.\n\nNejvětším úspěchem klubu byla šestiletá účast v nejvyšší soutěži (1993 – 1997/98).\n\nZdroj: \n\n\nZdroj: \n\n"}
{"id": "1182993", "url": "https://cs.wikipedia.org/wiki?curid=1182993", "title": "Indové v Jihoafrické republice", "text": "Indové v Jihoafrické republice\n\nIndové v Jihoafrické republice jsou menšinou, která má podle sčítání z roku 2011 okolo 1 300 000 příslušníků a tvoří tak 2,7 % obyvatelstva země. Indové žijí převážně v provincii KwaZulu-Natal.\n\nJiž v 17. století přiváželi Nizozemci do jižní Afriky otroky z Indického subkontinentu, masový příliv Indů však nastal po roce 1860, kdy byl zaveden systém \"indenture\": na místo černých otroků přišli jako levná pracovní síla smluvní dělníci z Britské Indie, kteří se kvůli dluhům nemohli z nevýhodného kontraktu uvolnit. Usazovali se především v přístavu Durban, který je dosud označován ze největší indické město mimo samotnou Indii. Oranžský svobodný stát zakázal přistěhovalectví Indů na své území. \n\nMateriální postavení Indů se časem zlepšilo, začali zastávat kvalifikovaná místa, o která běloši neměli zájem. Pracovali jako obchodníci, řemeslníci, zahradníci, železničáři i na nižších úřednických postech, stále však nebyli plnoprávnými občany. Roku 1893 přišel do jižní Afriky Mahátmá Gándhí a otevřel si v Johannesburgu advokátní kancelář. Začal bojovat proti diskriminaci indických přistěhovalců, roku 1894 založil Natalský indický kongres. Za druhé búrské války se postavil na stranu Britů a sestavil sbor indických dobrovolníků, ani tato pomoc však nevedla ke zlepšení právního postavení Indů. V Transvaalu mohli Indové pobývat jen na zvláštní povolení, v roce 1913 zrušil místní soud platnost hinduistických a islámských sňatků. Na protest proti tomu zorganizoval Gándhí v září 1913 velký pochod Indů z Natalu do Transvaalu a dosáhl změny zákona, šlo o první úspěšný případ taktiky zvané satjágraha. \n\nPo zavedení politiky apartheidu byli jihoafričtí Indové zařazeni do rasové skupiny Asiatů a nuceni žít odděleně od bílého obyvatelstva, museli se vystěhovat z bohatších čtvrtí. Nesměli navštěvovat vysoké školy, proto založili v roce 1972 vlastní University of Durban-Westville. Omezené volební právo dostali až v roce 1983, kdy byla po referendu zřízena zvláštní indická komora parlamentu. Po zrušení apartheidu zastupuje zájmy indického obyvatelstva strana Minority Front, která však kromě Durbanu a okolí nemá výraznější vliv.\n\nJihoafričtí Indové vyznávají hinduismus (47,3 %), islám (24,6 %) nebo křesťanství (24,4 %). Nejvýznamnějším hinduistickým chrámem je Clairwood Shree Siva Soobramoniar Temple v Durbanu. Většina z nich hovoří anglicky, indické jazyky se drží hlavně u přistěhovalců z první generace. Indické menšině je určeno vysílání durbanské rozhlasové stanice Lotus FM, v místních kinech se často promítají bollywoodské filmy. Z jihoafrické indické komunity pocházejí např. herec Adhir Kalyan a komisařka OSN pro lidská práva Navi Pillayová, indického původu jsou také mnozí jihoafričtí hráči kriketu. \n"}
{"id": "1182998", "url": "https://cs.wikipedia.org/wiki?curid=1182998", "title": "Ajax Sebald Cheb", "text": "Ajax Sebald Cheb\n\nAjax Sebald Cheb byl český futsalový klub z Chebu. V roce 1993 se stal klub zakládajícím členem 1. celostátní ligy. Klub zanikl v roce 1997.\n\nNejvětším úspěchem klubu byla celkem dvouletá účast v nejvyšší soutěži (1993, 1996/97).\n\nZdroj: \n\n\nZdroj: \n\n"}
{"id": "1183000", "url": "https://cs.wikipedia.org/wiki?curid=1183000", "title": "AC Čepo Poruba", "text": "AC Čepo Poruba\n\nAC Čepo Poruba byl futsalový klub ze slezské části Ostravy. Klub byl založen v roce 1995 a zanikl v roce 1999.\n\nNejvětším úspěchem klubu byla jednoroční účast v nejvyšší soutěži (1996/97).\n\nZdroj: \n\n"}
{"id": "1183001", "url": "https://cs.wikipedia.org/wiki?curid=1183001", "title": "Tomorrow (hudební skupina)", "text": "Tomorrow (hudební skupina)\n\nTomorrow byla anglická psychedelicky rocková, popová a freakbeatová hudební skupina z Londýna. Na hudební scéně účinkovala pod tímto názvem od března 1967 do dubna 1968. Společně s Pink Floyd a Soft Machine byli průkopnickou kapelou psychedelické hudby v Británii. I přes podporu DJ Johna Peela, který je pozval do vůbec úplně první show „Perfumed Garden“ pro BBC Radio 1, se skupina nesetkala s přílišným komerčním úspěchem. Jednotliví členové jsou proto více známí svým vystupováním v jiných projektech.\n\nSkupina Tomorrow vydala za svou roční činnost dva singly – „My White Bicycle“ v květnu 1967 a „Revolution“ v srpnu 1967. První jmenovaný více proslavila skotská skupina Nazareth, jejíž coververze obsadila 14. místo v UK Singles Chart, druhý zase bývá uváděn do kontextu s mnohem slavnější „Revolution“ od Johna Lennona. Během své roční existence dokázala kapela vydat i eponymní studiové album \"Tomorrow\" v únoru 1968. Roku 1998, třicet let po rozpadu kapely, bylo vydáno v rámci RPM Records kompilační album \"50 Minute Technicolor Dream\", jež obsahovalo i dosud nevydané nahrávky skupiny.\n\n"}
{"id": "1183004", "url": "https://cs.wikipedia.org/wiki?curid=1183004", "title": "Alois von Call", "text": "Alois von Call\n\nAlois von Call (25. února 1791 Bolzano – 5. listopadu 1866 Štýrský Hradec) byl rakouský politik z Tyrolska (respektive z Jižního Tyrolska), během revolučního roku 1848 poslanec Říšského sněmu.\n\nPocházel ze starobylého tyrolského šlechtického rodu. Ve věku 10 let ztratil otce. Vystudoval práva na Univerzitě v Innsbrucku a titul doktora práv získal na Univerzitě v Pavii. Roku 1811 nastoupil na praxi na generální prokuraturu v Trentu. Z návratem rakouské armády do jižního Tyrolska o dva roky později ale o své místo přišel. Roku 1814 se stal koncipistou v úřadu prezídia zemského gubernia v Innsbrucku. V roce 1820 byl povolán jako dvorní koncipista k sjednocené dvorní kanceláři do Vídně. Roku 1821 se stal policejním delegátem ve Veroně, tedy faktickým ředitelem policie pro toto město a jeho okolí. Roku 1826 získal titul c. k. rady. Ve Veroně působil do roku 1829. Do roku 1831 pak pracoval na policii v Miláně. Roku 1832 se stal guberniálním radou a policejním ředitelem v Terstu. V listopadu 1843 byl povýšen do rakouského rytířského stavu a v říjnu 1844 se stal generálním policejním ředitelem v Benátkách. Roku 1849 se uvádí jako svobodný pán Alois von Call, c. k. dvorní rada v Bolzanu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Merano. Tehdy se uváděl coby c. k. dvorní rada a policejní ředitel. Řadil se ke sněmovní levici. Podle jiného zdroje náležel ke sněmovnímu středu a byl politickým spojencem Franze Serapha von Stadiona.\n\nV roce 1850 se stal opět policejním ředitelem v Trentu. Byl mu udělen Císařský rakouský řád Leopoldův a roku 1851 povýšen na svobodného pána (barona). Roku 1853 odešel do penze. Žil na svých statcích, od roku 1857 v Štýrském Hradci.\n\nZemřel v listopadu 1866.\n"}
{"id": "1183006", "url": "https://cs.wikipedia.org/wiki?curid=1183006", "title": "Martin Seethaler", "text": "Martin Seethaler\n\nMartin Seethaler (* 27. ledna 1969) je bývalý český fotbalový útočník.\n\nV československé hrál za Dynamo České Budějovice. Nastoupil ve 2 ligových utkáních. Gól v lize nedal.\n\n\n"}
{"id": "1183013", "url": "https://cs.wikipedia.org/wiki?curid=1183013", "title": "Adolf Muschg", "text": "Adolf Muschg\n\nFriedrich Adolf Muschg (* 13. května 1934, Zollikon, Kanton Curych) je švýcarský spisovatel, básník a literární vědec..\n\nJeho otec byl profesí učitel, matka Frieda zdravotní sestra. Měl také z otcova prvního manželství bratra, Waltera Muschga, známého literárního historika. Studoval germanistiku, anglistiku a filozofii v Curychu a na Cambridge, posléze pracoval krátce jako učitel němčiny a následně se již zcela začal věnovat akademické dráze. Disertační práci o Ernstu Barlachovi psal u prof. Emila Staigera. \n\nS bývalou manželkou, spisovatelkou Hannou Johansen, se kterou se rozvedl roku 1990, má dva syny. Nyní žije s Japonkou Atsuko Kanto, rodačkou původem z Kjóta. \n\n\n\n\n\n\n"}
{"id": "1183017", "url": "https://cs.wikipedia.org/wiki?curid=1183017", "title": "Eugenie z Yorku", "text": "Eugenie z Yorku\n\nEugenie z Yorku (* 23. března 1990 Londýn) je britská princezna a dcera prince Andrewa, vévody z Yorku a Sarah, vévodkyně z Yorku.\n\nNarodila se 23. března 1990 v Portland Hospital v Londýně, jako dcera Andrewa, vévody z Yorku a Sarah, vévodkyně z Yorku. Je šestým vnoučetem královny Alžběty II. a prince Philipa, vévody z Edinburghu. Je vzdálenou neteří své zesnulé tety Diany, princezny z Walesu, jejíž otec byl John Spencer, 8. hrabě Spencer a přes svou matku Sarah je potomkem Georgiany Cavendish, vévodkyně z Devonshire, dcery Johna Spencera, 1. hraběte Spencer. Pokřtěna byla 23. prosince 1990 v St. Mary Magdalene Church v Sandringhamu biskupem Peterem Nottem. Jejími kmotry byly James Ogilvy (bratranec jejího otce), kapitán Alastair Ross, Susan Ferguson, Julia Dodd-Noble, a Paní Louise Blacker. Pojmenována byla po královně Viktorii z Battenbergu a druhé jméno získala po princezně Heleně Britské, vnučce královny Viktorie.\n\nSvá školní léta začala na Winkfield Montessori. Do roku 1995 navštěvovala Upton House School ve Windsoru. Poté odešla do Coworth Park School a St George's School. Navštěvovala Marlborough College a v září 2009 získala na Newcastle University bakalářský titul z kombinovaného studia (historie umění, anglická literatura a politika). Roku 2012 dokončila svá studia anglické literatury a historie umění.\n\nZúčastňuje se zcela všech královských akcí.\n\nDne 12. října 2018 ve 12 hodin se vdala za obchodníka s alkoholem Jacka Brooksbanka.\n"}
{"id": "1183018", "url": "https://cs.wikipedia.org/wiki?curid=1183018", "title": "Bohemians/Damned Praha", "text": "Bohemians/Damned Praha\n\nBohemians/Damned Praha byl český futsalový klub z Prahy.\n\nKlub byl založen v roce 1993 jako CF Damned Praha. V sezóně 1995/96 se poprvé zúčastnil nejvyšší celostátní ligy. V roce 1997 byl sloučen s Bohemians CMF Praha do Bohemians/Damned Praha. Po ukončení sezóny 2000/01 prodal klub prvoligovou licence pražskému Benagu. V roce 2004 byl klub sloučen s Atlanta Žižkov Praha, v další sezóně tak nastupoval pod názvem Bohemians/Atlanta Praha. O rok později přichází na řadu další fúze, tentokráte s pražským celkem FC Boca Praha. Klub zaniká po ukončení sezóny 2009/10.\n\nNejvětším úspěchem klubu byla šestiletá účast v nejvyšší soutěži (1995/96 – 2000/01).\n\nZdroj: \n\n\nZdroj: \n\n"}
{"id": "1183020", "url": "https://cs.wikipedia.org/wiki?curid=1183020", "title": "Zličínský hřbitov", "text": "Zličínský hřbitov\n\nZličínský hřbitov se nachází v Praze 5 v městské části Zličín, v ulici za Dolejšákem. Slavnostní otevření hřbitova proběhlo 31. května 1932. Předtím byli zličínští obyvatelé pochováváni v sousedních Řepích. Na hřbitově se nachází pomník obětem první světové války umístěný na zdi márnice. Hřbitov má tvar lichoběžníku. Byl zřízen na sever od centra obce za rybníkem Dolejšákem a železniční tratí směřující do Kladna.\n\n"}
{"id": "1183024", "url": "https://cs.wikipedia.org/wiki?curid=1183024", "title": "Tony Reeves", "text": "Tony Reeves\n\nAnthony „Tony“ Reeves (* 18. dubna 1943, New Eltham, jihovýchodní Londýn) je anglický baskytarista a kontrabasista, oceňovaný pro „mimořádně výraznou a složitou hru na tento nástroj“ a využívání elektronických efektů.\n\nV mládí se učil hře na kontrabas a hrál v lokálních jazzově orientovaných skupinách (někdy též s Wes Minster Five, spolužáky ze základní školy Colfes Grammar School v Lewishamu Davem Greensladem a Jonem Hisemanem) Reeves a Hiseman se později podíleli na natáčení alba Johna Mayalla \"Bare Wires\" a založili skupinu Colosseum.\n\n"}
{"id": "1183026", "url": "https://cs.wikipedia.org/wiki?curid=1183026", "title": "FC Konflikt Praha", "text": "FC Konflikt Praha\n\nFC Konflikt Praha byl český futsalový klub z Prahy. Klub byl založen v roce 1991 a zanikl v roce 1994.\n\nNejvětším úspěchem klubu byla jednoroční účast v nejvyšší soutěži (1993/94).\n\nZdroj: \n\n"}
{"id": "1183028", "url": "https://cs.wikipedia.org/wiki?curid=1183028", "title": "Washington Dulles International Airport", "text": "Washington Dulles International Airport\n\nWashington Dulles International Airport (IATA: IAD, ICAO: KIAD, FAA LID: IAD) je mezinárodní letiště v okresech Loudoun a Fairfax ve státě Virginie v USA, které leží 42 km (26 mil) západně od centra Washingtonu, D.C. a obsluhuje metropolitní oblast Baltimore–Washington. Jméno nese po Johnu Foster Dullesovi, který byl za prezidenta Eisenhowera ministrem zahraničí. Je také jedním ze tří hlavních letišť v oblasti Baltimore–Washington s 21 miliony přepravenými cestujícími za rok.\n\n"}
{"id": "1183030", "url": "https://cs.wikipedia.org/wiki?curid=1183030", "title": "FC Repas Praha", "text": "FC Repas Praha\n\nFC Repas Praha byl český futsalový klub z Prahy. Klub byl založen v roce 1993 a zanikl v roce 1998.\n\nNejvětším úspěchem klubu byla tříletá účast v nejvyšší soutěži (1993/94 – 1995/96).\n\nZdroj: \n\n\nZdroj: \n\n"}
{"id": "1183034", "url": "https://cs.wikipedia.org/wiki?curid=1183034", "title": "FC Fonka Prachatice", "text": "FC Fonka Prachatice\n\nFC Fonka Prachatice byl český futsalový klub z Prachatic. V roce 1993 se stal klub zakládajícím členem 1. celostátní ligy. V průběhu sezóny ovšem odstoupil a následně zanikl.\n\nNejvětším úspěchem klubu byla jednoroční účast v nejvyšší soutěži (1993).\n\nZdroj: \n\n"}
{"id": "1183038", "url": "https://cs.wikipedia.org/wiki?curid=1183038", "title": "TK Rumpál Prachatice", "text": "TK Rumpál Prachatice\n\nTK Rumpál Prachatice byl český futsalový klub z Prachatic. Klub byl založen v roce 1992, zanikl v roce 2000. V roce 1993 se stal zakládajícím členem 1. celostátní ligy.\n\nNejvětším úspěchem klubu byla osmiletá účast v nejvyšší soutěži (1993 – 1999/00).\n\nZdroj: \n\n"}
{"id": "1183040", "url": "https://cs.wikipedia.org/wiki?curid=1183040", "title": "Yamaha XT 125R", "text": "Yamaha XT 125R\n\nYamaha XT 125R je motocykl firmy Yamaha kategorie enduro, třídy do 125 cm³, vyráběný v letech 2005-2011, pro evropský trh v továrně Malaguti v italské Bologni.\n\nŠikovný a odolný motocykl, vybavený čtyřdobým vzduchem chlazeným stojatým jednoválcem SOHC o objemu 124 cm³ se zátahem v nízkých otáčkách. Zdvih odpružení zajišťuje ovladatelnost v terénu i na silnici. Zdvižená koncovka výfuku dělá vzhled motokrosového speciálu. Výška sedla usnadňuje vládu nad strojem bez ohledu na výšku jezdce. Konkurenci představují Honda XLR 125 a Suzuki DR 125.\n\n\n\n"}
{"id": "1183041", "url": "https://cs.wikipedia.org/wiki?curid=1183041", "title": "Kantor Ideál", "text": "Kantor Ideál\n\nKantor Ideál je česká veselohra ze školského prostředí podle stejnojmenného románu Ferdinanda Tomka (napsaného pod jeho pseudonymem \"Adela Červená\"), natočená v roce 1932 v režii Martina Friče. \n\n\n\nDěj se odehrává v městečku Paganov. Věra Matysová, sedmnáctiletá blondýnka ze septimy místního dívčího lycea je obletována všemi chlapci z chlapeckého gymnázia. Školník ji prozradí, že její třída dostane nového mladého třídního učitele. Věra žádá školníka, aby zařídil, že se učitel ubytuje u nich, neboť její tetička má volný pokoj. \n\nVěra sdělí zprávu spolužačkám. Nastává pře, jaký kantor je ideální. Věra si nového kantora „zamlouvá“ pro sebe (u tabule zazpívá píseň „Kantor Ideál“). \n\nTřída vytvoří uvítací komisi pro kantora a tato čeká na nádraží v čele s Věrou. Kytici však Věra omylem předá mladému příchozímu (Rudolf Junek). Když vystoupí roztržitý staromódní a nepraktický profesor Suchý z vlaku, kde si omylem vyměnil kufr s knihami za košík s husou a děvčata poznají svůj omyl, Věra řekne spolužačkám, že jim kantora ráda přenechá. \n\nŠkolník zařídil ubytování u tetičky. Suchý však sdělil tetičce, že by byl nerad, kdyby jej v bytě vyrušovalo nějaké děvče, neboť potřebuje klid na přípravu na doktorát filosofie. Teta říká, že děti bohužel nemá, jen neteř Věru, která nebude bez jeho povolení do jeho pokoje vstupovat.\n\nProf. Suchý se stává třídním septimy. Zatím učil pouze chlapce, neumí se ženami a děvčaty jednat, chová se nesměle. Na první hodině jej děvčata „uvítají“ – dají mu mokrou houbu na židli a provádějí různé další „legrácky“.\n\nDěvčata vyhodnotí, že se prof. Suchý „bojí žen jako ohně“. Věra se ve třídě vsadí, že bude první, která od Suchého dostane hubičku. Jedna žákyně vyzradí Suchému sázku. Ten si předvolá Věru a ptá se ji, proč uzavřela tak pošetilou sázku. Věra řekne v legraci, že se jí Suchý líbí. Tomu se z odpovědi zatočí hlava, bere vše vážně. Večer řekne Věře v bytě u tetičky, že sázku nevyhraje. Postupně se však do Věry zamiluje.\n\nNa jarní Studentské Majales se připravuje divadelní představení „Řekové před Trojou čili Menelaos a Helena“. Ředitel vybral pro roli Menelaa prof. Suchého a jako Helenu dr. Plášilovou. V den představení, v pátek 13. května, Věra úmyslně znervózní dr. Plášilovou a přes spolužačku ji pak nabídne prášky proti bolení hlavy. Ve skutečnosti jde o prášky na spaní. Když ředitel volá Helenu na jeviště a ta spí, nabídne se Věra, že v roli zaskočí. Suchý je zmaten, když vidí na jevišti Věru. Zapomene text a neví co dělat. Teprve podtržený koberec jej dostane do náručí Heleny-Věry a oba se v roli políbí. Věra na chodbě děvčatům na dotaz, jaké to bylo, sdělí: „Holky, je sice trochu dřevěný, ale bylo to docela hezké“.\n\nRudolf Junek, který dostal na nádraží omylem květiny od Věry, namísto Suchého, se o Věru také zajímá. Věra s ním flirtuje, což se Suchému nelíbí. Junek se ředitelem domluví školní výlet na „jeho“ zámek Paganov. Věra chce na místě ukázat Junkovi, že ji prof. Suchý (který vede třídu na výletě) miluje. Povzbuzen vínem, Suchý se ji vyzná z lásky. Když později vidí Věru flirtovat na terase s Junkem, výlet třídy ukončuje. \n\nSuchý je promován na doktora a v Praze se setká se svými dřívějšími spolužáky ze studií. Oni poznají, že je nešťastně zamilován – má tajnou lásku. Pomohou Suchému vylepšit zjev a projev, dodají mu sebevědomí, stává se z něj „nový člověk“. Také se od spolužáka Karla Domina dozvídá, že Domin je skutečným majitelem zámku a panství Paganov a Junek je jeho jen účetní, který přijel provést revizi knih.\n\nMezitím Junek láká Věru, aby s ním odjela do zahraničí. Ta odmítá s odůvodněním, kdo by se postaral o tetičku. Junek pošle Věře pro tetičce peníze. Ta jde dárek vrátit na zámek, kam přijíždí z Prahy energický a sebevědomý Suchý s dopisem od Domina, který zbavuje Junka funkce účetního. Junek znovu přesvědčuje Věru, aby s ním odjela. Ta odmítá s tím, že miluje prof. Suchého. Suchý to nepozorován vyslechne.\n\nProf. Suchý se vrací do školy. Děvčata jsou okouzlena jeho novým vzhledem a chováním. Ve škole se Věra jednoho dne dozvídá od Suchého, že bude vyloučena z ústavu, protože se „prý bude vdávat“. Je velmi překvapena a říká, že si Junka vzít nechce. Suchý se ji tedy zeptá, zda by si vzala „Kantora Ideála“.\n\n\n\n"}
{"id": "1183043", "url": "https://cs.wikipedia.org/wiki?curid=1183043", "title": "Motor BH Příbram", "text": "Motor BH Příbram\n\nMotor Březové hory Příbram byl český futsalový klub z Příbrami. V roce 1993 se stal klub zakládajícím členem 1. celostátní ligy. Po ukončení jarní sezóny 1993 klub zanikl.\n\nNejvětším úspěchem klubu byla jednoroční účast v nejvyšší soutěži (1993).\n\nZdroj: \n\n"}
{"id": "1183047", "url": "https://cs.wikipedia.org/wiki?curid=1183047", "title": "CIS 40GL", "text": "CIS 40GL\n\nCIS 40GL je granátomet ráže 40 mm, který byl vyvinut na konci 80. let a vyráběn singapurským zbrojním dodavatele SNS – Chartered Industries of Singapore (v současné době ST Kinetics). Granátomet používají především singapurské ozbrojené síly a policie, ale také bezpečnostní složky několika dalších zemí po světě.\n\n"}
{"id": "1183051", "url": "https://cs.wikipedia.org/wiki?curid=1183051", "title": "1. FC Rohožník Praha 21", "text": "1. FC Rohožník Praha 21\n\n1. FC Rohožník Praha 21 byl český futsalový klub z Prahy. Klub zanikl v roce 2012.\n\nNejvětším úspěchem klubu byla celkem dvouletá účast v nejvyšší soutěži (1994/95, 1998/99).\n\nZdroj: \n\n\nZdroj: \n\n"}
{"id": "1183060", "url": "https://cs.wikipedia.org/wiki?curid=1183060", "title": "Velšské knížectví", "text": "Velšské knížectví\n\nVelšské knížectví (velšsky \"Tywysogaeth Cymru\", anglicky \"Principality of Wales\") byl státní útvar podřízený Anglickému království, existoval mezi lety 1216 a 1536. Jeho historie začíná dobytím nezávislého Walesu anglickým králem Eduardem I. Eduard spoutal Wales kruhem královských hradů a zavedl titul „Kníže velšský“ (\"Prince of Wales\"), jehož držitelem je následník anglického (dnes britského) trůnu. Proti anglické nadvládě se několikrát zvedl odpor, největší povstání vedl v 15. století Owain Glyndŵr, který si uchoval nad Walesem kontrolu po několik let. V roce 1536 byl Wales plně připojen k Anglii, velšská legislativa spojena s parlamentem ve Westminsteru.\n\nPo celý středověk provázel Wales boj s Anglií, tedy nejprve s Anglosasy a posléze Normany. Obsadit Wales se podařilo až anglickému králi Eduardu I. na konci 13. století.\n\nKrál Eduard vydal nařízení, kterým omezil platnost velšských zákonů a nechal postavit soustavu kamenných hradů, které měly udržet anglickou nadvládu nad Walesem. Završením nadvlády bylo udělení titulu prince z Walesu jeho nejstaršímu synovi a dědici roku 1301. Wales se stal součástí Anglie, i když jeho obyvatelé mluvili odlišným jazykem a měli odlišnou kulturu. Angličtí panovníci zřídili velšskou radu, jíž občas předsedal následník anglického trůnu. Rada se běžně scházela v Ludlow.\n\nVelšané se proti anglické nadvládě několikrát vzbouřili. Roku 1400 velšský šlechtic Owain Glyndŵr vedl povstání proti Jindřichovi IV. Pod jeho vedením velšské vojsko mnohokrát porazilo Angličany a po několik let kontrolovalo většinu země. V té době bylo také svoláno jednání velšského parlamentu a vytvořen plán na založení dvou univerzit.\n\nAngličané nakonec byli schopni obnovit svou moc nad Walesem, ale Glyndŵrovi se podařilo uniknout. Jako reakci na tuto vzpouru byl anglickým parlamentem vydán roku 1402 zákon, který zakazoval Velšanům nosit zbraň, zastávat úřad a bydlet v opevněných městech. Tato omezení se také vztahovala na Angličany, kteří se oženili s velšskými ženami. Jindřich VIII. inicioval v letech 1535 až 42 přijetí zákonů, na jejichž základě se stal Wales součástí Anglie, velšské zákony byly zrušeny a velština zakázána jako oficiální jazyk. Byly ustanoveny hranice Walesu a zástupci jeho hrabství byli voleni do parlamentu.\n\n"}
{"id": "1183061", "url": "https://cs.wikipedia.org/wiki?curid=1183061", "title": "HC Oceláři Třinec v české hokejové extralize 2016/2017", "text": "HC Oceláři Třinec v české hokejové extralize 2016/2017\n\nSezóna 2016/2017 je 22. sezónou Třince v české extralize. Představení před start nového ročníku hokejové extraligy.\nLink\n\n\n\n\n\n\n\n"}
{"id": "1183064", "url": "https://cs.wikipedia.org/wiki?curid=1183064", "title": "Žofín (rozcestník)", "text": "Žofín (rozcestník)\n\nŽofín může označovat:\n\n\n"}
{"id": "1183065", "url": "https://cs.wikipedia.org/wiki?curid=1183065", "title": "M203 (granátomet)", "text": "M203 (granátomet)\n\nM203 je jednoraný podvěsný granátomet ráže 40 mm. Používá stejné náboje jako starší granátomet M79 a obvykle se ve své standardní verzi používá na útočné pušce M16 a ve verzi M203A1 na karabině M4. Dá se připevnit i na pušku C7, což je kanadská varianta pušky M16, ale je před tím potřeba sundat rukojeť připevněnou na hlavni.\n\nGranát opouští hlaveň rychlostí přibližně 70 m za sekundu a střelec může pozorovat jeho trajektorii. Rozbuška granátu je zapálena až po půl sekundě, aby se zajistila minimální bezpečná vzdálenost výbuchu asi 30 metrů od místa odpálení a zabránilo se nehodám. Účinek výbuchu odpovídá asi výbuchu ručního granátu.\n\n"}
{"id": "1183084", "url": "https://cs.wikipedia.org/wiki?curid=1183084", "title": "Kostel Narození Panny Marie (Jablonné v Podještědí)", "text": "Kostel Narození Panny Marie (Jablonné v Podještědí)\n\nVyhlídková či pivovarská věž v Jablonném v Podještědí je bývalý kostel Narození Panny Marie. Nachází se ve Školní ulici nedaleko náměstí Míru.\n\nZdejší kostel existoval původně se zasvěcením Sv. Kříži již ve 13. století, kdy byl zřejmě jako původní románská budova přestavěn v gotickém slohu, o čemž svědčí zazděná románská okna. Písemná zmínka o něm je z let 1279–1290 v listině pražského biskupa Tobiáše z Bechyně, ačkoli tato data nejsou přesná. V ní biskup povolává ke správě kostela cisterciácké mnichy z kláštera v Mnichově Hradišti. Patronátní právo bylo mnichům uděleno Zdislavem z Lemberka a Zvířetic.\n\nTehdejší kostel stál na samé hranici s jihovýchodním okrajem městského opevnění a ve své době se vzhledem ke svým rozměrům jenalo o výjimečný stavební počin. Pod kostelem jsou rozsáhlé sklepní prostory, které sloužily jako úkryt obyvatelstva před nebezpečími.\n\nV době husitských válek bylo město v letech 1425 a 1426 vypáleno a také kostel utrpěl škody. V roce 1457 byl obnoven s novým zasvěcením Narození Panny Marie. O dalších stavebních úpravách kostela z pozdější doby není mnoho záznamů, víme jen tolik, že kostel měl 5 oltářů, 6 zvonů, varhany a na dvě desítky velkých obrazů.\n\nKostel míval ve své střední části osmibokou věž, o čemž svědčí vyobrazení z roku 1757. O rok později zásah blesku poničil střechu a krov kostela, varhany a některé další vybavení. V letech 1781–1793, kdy majitelem zdejšího panství byli Pachtové z Rájova, byl tehdejším hrabětem Františkem Josefem Pachtou z Rájova kostel barokně přestavěn a rozšířen podle projektu architekta Filipa Hegera, kdy přibyla také současná kostelní věž.\n\nPřestavba kostela však nebyla dokončena, a kostel byl v roce 1786 zrušen a farnost přeložena do nedalekého kostela sv. Vavřince. V květnu roku 1788 město zasáhl rozsáhlý požár, který zachvátil přes 150 domů a budov. Při požátu kostel znovu vyhořel a již nebyl obnoven. Od té doby chátral až do roku 1863, kdy zde byl zřízen městský pivovar. Ten sloužil do roku 1932/33.\n\nPo druhé světové válce prostory bývalého kostela/pivovaru sloužily jako učebny místní národní školy, a to do roku 1973, než byla vybudována škola nová. Poté byl kostel opět nevyužitý až do roku 2002, kdy městský úřad nechal opravit střechu a věž byla zpřístupněna jako vyhlídkové místo.\n\nRozhledna vznikla v roce 2002 i iniciativy městských orgánů. Z věže je výhled na město a za dobrých podmínek na Lužické hory. Je přístupná pro veřejnost za symbolické vstupné v sezóně od dubna do srpna.\n\n"}
{"id": "1183089", "url": "https://cs.wikipedia.org/wiki?curid=1183089", "title": "Myriam Bédardová", "text": "Myriam Bédardová\n\nMyriam Bédardová (* 22. prosince 1969 Loretteville) je bývalá kanadská biatlonistka. Po zimních olympijských hrách v roce 2014 byla stále jediným mimoevropským držitelem zlaté olympijské medaile v biatlonu.\n\nPochází z předměstí Québecu, začínala jako krasobruslařka, v patnácti letech vstoupila do armádního biatlonového oddílu. V sedmnácti letech se stala kanadskou juniorskou šampiónkou, v roce 1989 debutovala mezi seniorkami. Skončila na druhém místě v celkovém pořadí Světového poháru v sezónách 1990/91 a 1992/93. Na mistrovství světa v biatlonu 1993 vyhrála na 7.5 km a na 15 km byla druhá. Na olympiádě 1992 byla dvanáctá ve sprintu na 7,5 km, třetí v individuálním závodě a jedenáctá ve štafetě. Na olympiádě 1994 vyhrála oba závody jednotlivců a s kanadskou štafetou skončila patnáctá. V roce 1994 získala cenu pro kanadského sportovce roku Lou Marsh Trophy.\n\nPo dvojnásobném olympijském vítězství odešla na mateřskou dovolenou. Zúčastnila se ještě olympiády 1998, kde skončila na kratší trati na 32. místě a na delší dojela padesátá.\n\n"}
{"id": "1183090", "url": "https://cs.wikipedia.org/wiki?curid=1183090", "title": "Unukalhai", "text": "Unukalhai\n\nUnukalhai (Alfa Serpentis/α Ser) je nejjasnější hvězda v souhvězdí Hada, nachází se v jeho hlavě. Vzhledem k blízkosti k nebeskému rovníku ji lze pozorovat kdekoliv na Zemi mimo centrální Antarktidu. Od Země je vzdálená asi 74 světelných let (23 parseků).\n\nUnukalhai je dvojhvězda, jejíž hlavní složku tvoří obří hvězda spektrální třídy K2. Meřením pomocí interferometru byla zjištěna úhlová velikost 4,85±0,05\", čemuž při uvedené vzdálenosti odpovídá poloměr 12krát větší oproti slunečnímu.\n\nHvězda vyzařuje ve viditelném světle 38 zářivého výkonu Slunce, zbytek zářivého výkonu je v infračerveném záření.\n\nDruhá složka má zdánlivou hvězdnou velikost 11,8 a je od hlavní vzdálena 58\".\n"}
{"id": "1183135", "url": "https://cs.wikipedia.org/wiki?curid=1183135", "title": "Radim Šimek", "text": "Radim Šimek\n\nRadim Šimek (* 20. září 1992, Československo) je český profesionální hokejový obránce. V současnosti hraje za klub San Jose Sharks v NHL a za Českou hokejovou reprezentaci.\n\n"}
{"id": "1183136", "url": "https://cs.wikipedia.org/wiki?curid=1183136", "title": "Montzéville", "text": "Montzéville\n\nMontzéville je francouzská obec v departementu Meuse v regionu Grand Est. V roce 2013 zde žilo 158 obyvatel.\n\nSousední obce jsou: Aubréville, Avocourt, Béthelainville, Esnes-en-Argonne, Fromeréville-les-Vallons, Chattancourt, Marre a Récicourt.\n\n\"Počet obyvatel\" \n"}
{"id": "1183142", "url": "https://cs.wikipedia.org/wiki?curid=1183142", "title": "Elissa Aalto", "text": "Elissa Aalto\n\nElissa Aalto, rozená Elsa Kaisa Mäkiniemi, (22. listopadu 1922, Kemi – 12. dubna 1994, Helsinky) byla finská architektka a designérka.\n\nV roce 1941 začala studovat na Helsinské technické univerzitě. Po získání diplomu v roce 1949 začala svou kariéru v kanceláři architekta Alvara Aalta. V roce 1952 se za něj provdala. Po jeho smrti v roce 1976 se stala vedoucí společnosti \"Alvar Aalto & Co.\" a vedla projekty Alvara Aalta, jako bylo například vybudování operního domu v Essenu. Byla také generální ředitelkou nábytku Artek. Zemřela v roce 1994, pohřbena byla vedle svého manžela na hřbitově Hietaniemi v Helsinkách.\n\n\n"}
{"id": "1183146", "url": "https://cs.wikipedia.org/wiki?curid=1183146", "title": "Grand Bassam", "text": "Grand Bassam\n\nGrand Bassam je město v jihovýchodním Pobřeží slonoviny ležící východně od Abidžanu. V letech 1893 až 1896 byl hlavním městem kolonie. V důsledku epidemie žluté zimnice se pak správa kolonie přesunula do Bingerville. Obě sídla zůstala klíčovými přístavišti až do 30 let dvacátého století, kdy jejich roli převzal Abidžan.\n\nMěsto Grand Bassam je sídlem stejnojmenného departmentu. Město působilo dojmem města duchů, protože některé jeho oblasti byly v důsledku úpadku města opuštěny. V 70. letech došlo ve městě k rozvoji turistického ruchu a tradičních řemesel.\n\nMěsto je rozděleno lagunou na dvě části: \"Starý Bassam\" je bývalá francouzská osada na břehu Guinejského zálivu. Tuto část města charakterizuje zčásti opravená stará koloniální výstavba. \"Nový Bassam\" je se Starým Basamem spojen mostem a leží na vnitřní straně laguny. Tato část vyrostla ze čtvrti služebnictva a nyní tvoří komerční centrum města.\n\nV roce 2012 bylo Grand Bassam zapsáno na Světového dědictví UNESCO.\n\nV roce 2016 byla turistická část města napadena teroristy hlásícími se ke skupině Al-Káida v islámském Maghrebu, kteří zabili 16 lidí.\n"}
{"id": "1183161", "url": "https://cs.wikipedia.org/wiki?curid=1183161", "title": "Kostel svatého Jana Nepomuckého (Kličín)", "text": "Kostel svatého Jana Nepomuckého (Kličín)\n\nKostel svatého Jana Nepomuckého je římskokatolický filiální kostel zasvěcený svatému Janu Nepomuckému v Kličíně v okrese Louny. Od roku 1964 je chráněn jako kulturní památka.\n\nBarokní kostel postavil v letech 1734–1738 zednický mistr J. Löffler z Klášterce nad Ohří. V roce 1986 byl kostel zapsán na seznam církevních objektů, které měly být vyjmuty z památkové ochrany a zbořeny. Důvodem byl špatný technický stav charakterizovaný jako neopravitelný. Po roce 1989 snahy o demolici skončily a obec Čeradice v roce 2015 poskytla prostředky na opravu kostela.\n\nKostel má půdorys protaženého osmiúhelníku, ke kterému na západní straně přiléhá pozdně klasicistní hranolová věž s lunetovými okny a nízkým trojúhelníkovým štítem. Ve výklenku nad vstupem stojí barokní socha svatého Jana Nepomuckého z roku 1737 od Jana Adama Dietze. Fasádu kostela člení lizénové rámce a niky v západních zkosených stěnách. Interiér kostela je oválný a zaklenutý plackovou klenbou. Vnitřní stěny jsou členěny jónskými pilastry.\n\nPřed zchátráním se v kostele nacházel rokokový oltář z roku 1737 s obrazem svatého Jana Nepomuckého a se sochami svatého Václava a svatého Floriána. V nikách byly sochy svatého Josefa, svaté Anny, svatého Prokopa a svatého Vincence z Pauly.\n\n"}
{"id": "1183164", "url": "https://cs.wikipedia.org/wiki?curid=1183164", "title": "Dojnice", "text": "Dojnice\n\nDojnice je dospělá kráva. Tele samičího pohlaví se nazývá jalovice; je obvykle při dosažení hmotnosti 300–400 kg zpravidla uměle oplodněna (inseminována) a po zabřeznutí se z ní stává březí jalovice. Po porodu zvaném otelení se z ní stává dojnice, která dojí mléko. V chovech s produkcí mléka je opět po cca 2 měsících opět inseminována a v průběhu březosti stále dojí mléko, až zpravidla jeden až dva měsíce před porodem je takzvaně zasušena (zaprahnutí; přestane se dojit). Opět po porodu začíná produkovat mléko určené k výživě telete a ke konzumaci či k dalšímu zpracování. Březost krav-dojnic trvá průměrně 285 dní. Cílem každého chovatele je, aby byla dojnice každý rok otelená, což zaručuje rentabilitu chovu.\n\n"}
{"id": "1183166", "url": "https://cs.wikipedia.org/wiki?curid=1183166", "title": "Edmund Jerome McCarthy", "text": "Edmund Jerome McCarthy\n\nEdmund Jerome McCarthy se narodil v roce 1928 v USA a zemřel v prosinci roku 2015. Byl významným americkým teoretikem marketingu.\n\nV roce 1960 McCarthy představil teoretický pojem marketingový mix (někdy nazýván také \"4P\"). Marketingový mix uvedl jako 4 kontrolovatelné proměnné, která dává společnost dohromady a uspokojuje tak cílový trh. Jedná se o:\nMcCarthy obdržel titul Ph.D na Univerzitě v Minnesotě v roce 1958. Od té doby učil na univerzitách v Oregonu, Notre Dame a Michigan State. Intenzivně se zabýval výukou a pracoval na nových učebních materiálech. Kromě toho, že psal různé články a monografie, je také autorem učebnic o zpracování dat a sociálních aspektech marketingu. Je autore knihy Základy marketingu (Basic Marketing: A Marketing Strategy Planning Approach) nyní 19. vydání .\n\nSpolupracoval se skupinou učitelů z celých Spojených států a zúčastnil se mezinárodních konferencí v Jižní Americe, Africe a Indii. V roce 1987 obdržel od Americké marketingové asociace cenu „ Trailblazer Award“. V roce 1975 byl zvolen jedním z pěti nejlepších myslitelů v oboru marketingu (Marketing Thought). V letech 1963-60 byl stipendistou Fordovy nadace na Harvardské obchodní škole a zabýval se matematickými metodami marketingu.\n\nKromě akademických zájmů se McCarthy zabýval poradenstvím a řídil rozvoj několika firem. Spolupracoval se špičkovými manažery ze společností Steelcase, Dow Chemical, Dow-Corning, 3M, Bemis, Grupo Industrial Alfa a mnoha dalšími malými firmami. Byl ředitelem několika organizací. Jeho primární zájmy byly marketing, plánování marketingové strategie a příprava učebních materiálů pro pomoc ostatním, aby mohli dělat totéž. Velkou část života trávil zdokonalováním marketingových textů . \n\nJerome McCarthy byl aktivní ve světě obchodního jednání a vědeckých konferencí.\n\n"}
{"id": "1183167", "url": "https://cs.wikipedia.org/wiki?curid=1183167", "title": "Holeček", "text": "Holeček\n\nSlovo Holeček může označovat:\n\n\n"}
{"id": "1183170", "url": "https://cs.wikipedia.org/wiki?curid=1183170", "title": "Toyota Supra", "text": "Toyota Supra\n\nToyota Supra je sportovní vůz kategorie GT (Gran Turismo). Byl vyráběn automobilkou Toyota Motor Corporation v letech 1978 - 2002. Styling vycházel z modelu Celica, ale supra byla delší a širší. Od roku 1986 se tehdejší přídomek Supra oprostil od jména Celica a tím vznikly dva různé modely. První separátní supra měla interní označení A70. Toyota Supra si vzala spousty příkladů z Toyoty 2000-GT, například motor; ten byl zvolen jako řadový šestiválec, jehož obsah byl od 1998 cm³ až po 2997 cm³. Dnes jsou tyto vozy velmi žádané a ceněné rarity, ale je jich velmi málo a ještě méně v původním originálním stavu bez úprav.\n\nPrvní generace Toyoty Supra bylo založeno na modelu Toyota Celica v provedení hatchback. Dveře a zadní část vozu jsou úplně stejné jako u modelu Celica. Přední část je naopak zvětšena, aby se do ní vešel řadový šestiválcový motor namísto čtyřválce, kterým disponoval model  Celica.\n\nV roce 1981 Toyota zcela změnila vzhled modelu Celica Supra. V Japonsku byly tyto modely známy také jako Toyota Celica XX. Základem modelu byl jako doposud podvozek Celica, ale už se vyskytlo několik zásadních rozdílů, šlo zejména o design přední části vozu a zadních světel.\n\nOznačení A70\n\n\n\nA80-JZA80. Čtvrtá generace modelu používá model podvozek JZZ30 Soarer (známý také jako model Lexus SC300 / 400). Využívala motory 2JZ-GE (atmosférické sání, 225 koní) a 2JZ-GTE (turbo, 280 koní pro Japonsko a Evropu). Nejsilnější verze byla s motorem 2JZ-GTE o výkonu 330 koní (US verze). Série motorů 2JZ-GTE je navíc opravdu velmi vhodná pro tuning.Byla také ve filmu Rychle a Zběsile. \n"}
{"id": "1183171", "url": "https://cs.wikipedia.org/wiki?curid=1183171", "title": "Anglická republika (1659–1660)", "text": "Anglická republika (1659–1660)\n\nSpolečenství Anglie, Skotska a Irska (anglicky \"Commonwealth of England, Scotland and Ireland\", nezaměňovat za Commonwealth) bylo závěrečné období Anglické republiky, první v letech 1649 až 1653 a poté 1659 až 1660, kdy byla nejdříve Anglie (včetně Walesu) a později i Irsko a Skotsko spravovány jako republika. Po popravě Karla I. prohlásil 19. května anglický parlament (označovaný jako Kusý parlament, anglicky \"Rump Parliament\") Anglii za republiku. Období let 1653 až 1659 je nazýváno protektorátem, kdy země byla řízena přímo Oliverem Cromwellem a po jeho smrti jeho synem Richardem jako lordy protektory.\n\nPo Cromwellově smrti byl jmenován lordem protektorem jeho syn Richard. Po sedmi měsících byl ale staršími důstojníky armády sesazen a 6. května 1659 byl obnoven Kusý parlament.\n\nCharles Fleetwood byl jmenován členem bezpečnostního výboru a státní rady a jedním ze sedmi zmocněnců armády. 9. června byl jmenován vrchním velitelem armády. Nicméně jeho moc byla podkopána parlamentem, který se snažil omezit moc armády ve státě. Dolní sněmovna 12. října 1659 degradovala generála Johna Lamberta a některé jiné důstojníky a ustanovila Fleetwooda jako předsedu vojenské rady podléhající předsedovi Dolní sněmovny. Příští den nařídil Lambert, aby dveře Dolní sněmovny zůstaly zavřeny a poslanci tak nemohli zasedat. 26. října byl jmenován bezpečnostní výbor, jehož členy se stali i Fleetwood a Lambert. Lambert byl jmenován vrchním velitelem vojsk v Anglii a Skotsku a Fleetwood generálem. Lambert byl výborem poslán s velkou armádou naproti Georgi Monckovi, který byl velitelem anglického vojska ve Skotsku.\n\nMonck směřoval se svým vojskem ze Skotska na Londýn. Lambertova armáda se postupně rozprchla a on sám se vrátil do Londýna téměř sám. 24. prosince armáda obnovila jednání parlamentu (\"Long Parliament\").\n\nKarel II. vydal 4. dubna Bredskou deklaraci, kde stanovil podmínky, za kterých by byl ochoten stát se anglickým králem. Monck svolal parlament (\"Convention Parliament\"), který se poprvé sešel 25. dubna. 8. května vydal prohlášení, ve kterém uvedl, že Karel II. byl právoplatným králem od popravy předchozího krále Karla I. Karel II. se vrátil z exilu do Londýna 29. května a 23. dubna 1661 byl ve Westminsterském opatství korunován.\n\n\n"}
{"id": "1183172", "url": "https://cs.wikipedia.org/wiki?curid=1183172", "title": "Raketa (hodinky)", "text": "Raketa (hodinky)\n\nRaketa (\"Paкéтa\") je ruská značka hodinek. Vyrábí je Petrodvorecký hodinářský závod v Petěrgofu, který byl založen roku 1721 a je nejstarší továrnou v Rusku.\n\nProdukce hodinek Raketa začala v roce 1961 a navázala na starší značku \"Poběda\". Nová značka byla nazvána podle rakety Vostok 1, která v tom roce vynesla do vesmíru jako prvního člověka Jurije Gagarina. Hodiny Raketa byly určeny pro armádu, námořnictvo, polární výpravy i kosmonauty, měly antimagnetickou úpravu, ciferník některých typů neukazoval dvanáct, ale 24 hodin pro lepší orientaci v podmínkách, kde neexistuje normální střídání dne a noci. Nevidomým byly určeny hodiny s odklopným sklíčkem, které umožňovalo určit čas hmatem. Model \"Rekord\", tenký pouze 2,7 mm, získal v roce 1965 zlatou medaili na Lipském veletrhu. Sedmdesátá a osmdesátá léta byla obdobím masové produkce, ročně se vyrobilo téměř pět milionů kusů, které se vyvážely do třiceti zemí světa.\n\nPo rozpadu SSSR výroba klesla a továrna se přeorientovala na výrobu luxusních hodinek. Ve vedení firmy zasedl potomek carské rodiny Rostislav Romanov, hodinky navrhuje francouzský designér Jacques von Polier. Značka Raketa je unikátní tím, že všechny komponenty vyrábí pro ni jediný závod, firma provozuje také vlastní hodinářskou školu.\n\n"}
{"id": "1183174", "url": "https://cs.wikipedia.org/wiki?curid=1183174", "title": "Lemur rákosový", "text": "Lemur rákosový\n\nLemur rákosový (\"Hapalemur alaotrensis\") je poloopice, největší druh z rodu \"Hapalemur\". Až do nedávné doby byl považován za pouhý poddruh lemura šedého. Tato poloopice žije, stejně jako všichni ostatní lemuři, výhradně na Madagaskaru. Je to jediný primát přizpůsobený k životu nejen na stromech, ale i na bažinatých územích porostlých hustým rákosem, šáchorem a jinými bahenními rostlinami.\n\nŽije u největšího madagaskarského jezera Alaotra, které se nachází na východní straně ostrova. Jeho populace je rozdělená do dvou skupin, větší žije na jihozápadě jezera, menší na jeho severním břehu. Je to území s výrazným obdobím sucha (duben až listopad) a obdobím dešťů (prosinec až březen). Od června do srpna tam bývá průměrná teplota 4 až 6 °C, od června do srpna 28 až 30 °C.\n\nJezero Alaotra je prakticky rozsáhlý údolní močál o rozloze 900 km² s největší hloubkou pouhých 1,5 m, po jehož obvodě se rozprostírají rozlehlá rýžová pole, hlavní zdroj rýže pro Madagaskar. Okolní lesy jsou téměř vykácené a na okraji jezera, ve špatně přístupných místech, dosud zůstaly porosty vlhkomilných travin a šáchorů.\n\nTmavě šedohnědě zbarvený lemur rákosový má tělo dlouhé asi 39 cm a nechápavý ocas 40 cm, samec průměrně váží 1,4 a samice 1,6 kg. Má velké kulaté ušní boltce částečně skryté v srsti a výrazné oči.\n\nNa rozdíl od jiných druhů lemurů se při pohybu po polehlých stéblech rákosu (\"Cyperus\") a šáchorů (\"Phragmites\") vyznačují chůzí po čtyřech končetinách. Ohýbají si jednotlivá stébla, stoupají na ně a tak dosáhnou na další. Mimo to také dobře skáčou a po stromech se pohybují ve svislé poloze (vertikálním lpěním).\n\nLemur rákosový je typický celodenní živočich (cathemeral), který je periodicky aktivní v průběhu dne i noci. Nejaktivnější bývá za úsvitu a za soumraku, chvíle odpočinku tráví na stromech. Jsou to teritoriální zvířata, svá území si označují hlasem i pachovými značkami, případně je samci brání výhružnými postoji nebo napadají vetřelce. Žijí v rodinných skupinách, nejčastěji po třech až pěti, ve většině skupin bývá více dospělých samců než samic, vůdčí role přísluší samici. Vzájemné vztahy si utužují společným vysedáváním čelem proti sobě a vzájemnou péčí o srst.\n\nJsou to převážně býložravci, jejich hlavní stravu tvoří listy, pupeny a květy šáchorů, rákosů a jiných rostlin, občas i plody. Mimo doby strávené v těchto močálovitých porostech hledají potravu i na pevné zemí, občas požírají i zeminu.\n\nJsou to zvířata monogamní i polygamní. Od června do července (v období sucha) dochází k páření, obvykle jen v rámci skupiny. V listopadu a prosinci (v období dešťů) se rodí většinou jedno mládě, o které pečuje pouze samice, zprvu jej nosí v tlamě, později na zádech. Ve věku třech týdnů je mládě schopno chodit i skákat, v šesti týdnech již samo žere rostlinnou stravu a po pěti měsících se o něj matka přestává starat.\n\nMladé samice dospívají ve věku dvou let a samci ve třech; následně samice v rodné skupině zůstávají nebo z ní odcházejí, samci vždy odcházejí. Ve volné přírodě se dožívají průměrně 20 let a v zajetí až 30.\n\nMezi jejich přirozené nepřátele patří hroznýš psohlavý, galidie proužkovaná, orlík madagaskarský, fosa a sovy. Mezi jejich novodobé lovce lze počítat i zdivočelé psy, kočky a lidi, kteří je přes zákaz chytají pro obchod se zvířaty. Prostory, ve kterých žijí, jsou i nadále zmenšovány zakládáním nových rýžových polí, nutných k obživě stoupajícího počtu madagaskarských obyvatel.\n\nLemur rákosový je proto Mezinárodním svazem ochrany přírody (IUCN) hodnocen jako kriticky ohrožený druh (CR) a byl zařazen i do přílohy č. I v CITES.\n\n\n"}
{"id": "1183179", "url": "https://cs.wikipedia.org/wiki?curid=1183179", "title": "Direktorium (stavovské povstání)", "text": "Direktorium (stavovské povstání)\n\nDirektorium (z latinského slova – určovat směr, vést) bylo třicetičlenný sbor nekatolických placených direktorů, správců a radů během českého stavovského povstání, který tvořil prozatímní vládu s právem svolávat zemskou hotovost a stavovské sjezdy a vyjednávat s německými kurfiřty a knížaty. Tento nový vládní orgán nahradil sbor místodržitelů a zemské úřady. \n\nJako orgán českých stavů vzniklo už 26. června 1609. Na Rudolfu II. si vymohlo vydání Majestátu (9. července 1609) a zvolení defenzorů. Bylo obnoveno den po defenestraci 24. května 1618 na sjezdu defenzorů a sestávalo z 30 direktorů, po deseti za každý stav (vyšší šlechta, nižší šlechta, měšťanstvo). Jeho členy byli zástupci významných a vlivných šlechtických rodů (Lobkowiczové, Kinští, Czerninové). Do čela byl postaven Václav Vilém z Roupova. Obdobně bylo direktorium zvoleno i na Moravě po připojení k povstání 2. května 1619, prvním předsedou moravského direktoria byl Václav z Roupova. \n\nDirektorium již 25. května 1618 schválilo dokument \"Druhá apologie stavův Království českého\", jehož konečné úpravy provedl právník Martin Fruwein. Na 8. července 1619 svolalo direktorium do Prahy generální sněm, uzavřelo konfederaci stavů zemí Koruny české a Rakouska a na zemském sněmu v srpnu 1619 se vyslovilo pro sesazení Ferdinanda II. (císař 1619–1637) a zvolení Fridricha Falckého českým králem (1619–1620). Jeho korunovací 4. listopadu 1619 byla činnost direktoria ukončena. Po Bílé hoře byli direktoři tvrdě potrestáni, mnozí byli popraveni na Staroměstském náměstí 21. června 1621. Krátce bylo direktorium obnoveno během saského vpádu do Čech 1631, avšak pro odpor saského kurfiřta Jana Jiřího I. (kurfiřtem 1611–1656) faktickou moc neprosadilo.\n\n\n\n\na/ Staré Město pražské \nb/ Nové Město pražské \nc/ Menší Město pražské \nd/ Kutná Hora \ne/ Žatec \n\n\nZ celkem 23 šlechtických direktorů (i s třemi dodatečně zvolenými) jich pocházelo\n\nZ tohoto přehledu vyplývá, že naprosto rozhodující postavení měly severní Čechy (boleslavský a litoměřický kraj), kde bylo zakoupeno deset direktorů.\n\n\n\n\n\na/ Olomouc\nb/ Brno\nc/ Znojmo\nd/ Jihlava\nd/ Uherské Hradiště\n\n"}
{"id": "1183181", "url": "https://cs.wikipedia.org/wiki?curid=1183181", "title": "Hrad (rozcestník)", "text": "Hrad (rozcestník)\n\nSlovo hrad může označovat:\n\n\n"}
{"id": "1183182", "url": "https://cs.wikipedia.org/wiki?curid=1183182", "title": "Cedda", "text": "Cedda\n\nCedda (též Cadda, Ceadda nebo Chad; narozen asi 590) byl druhým synem prince Cuthwina z rodu Cerdikovců a vnukem anglosaského krále Wessexu Ceawlina (pro toto období je termín Wessex ahistorický; ve skutečnosti se jednalo o „království“ saského kmenového uskupení Gewisů, ze kterého se království Wessex vyvinulo). Datum jeho smrti není známo. Je uveden jako otec prince Coenberhta, jehož synem byl král Cædwalla.\n\nCeddovo jméno má souvislost se jménem sv. Ceady (jako Ceadda v Bedových Církevních dějinách národa Anglů) a je odvozeno z britsko-keltského kořene „cat“ nebo „cad“ ve významu „bitva“. Je tak jedním z řady zjevně britsko-keltských jmen vyskytujících se ve vládnoucí rodině království Wessex, včetně jména Ceddova vnuka krále Cædwally. \n\n"}
{"id": "1183187", "url": "https://cs.wikipedia.org/wiki?curid=1183187", "title": "Breel Embolo", "text": "Breel Embolo\n\nBreel-Donald Embolo (* 14. února 1997, Yaoundé, Kamerun) je švýcarský fotbalový útočník a reprezentant kamerunského původu, hráč klubu FC Schalke 04. Jeho vzorem je italský fotbalista Mario Balotelli.\n\n\nNastupoval za švýcarské mládežnické reprezentace včetně U21.\n\nV A-mužstvu Švýcarska debutoval 31. 3. 2015 v přátelském zápase v Curychu proti reprezentaci USA (remíza 1:1).\n\n"}
{"id": "1183189", "url": "https://cs.wikipedia.org/wiki?curid=1183189", "title": "Carlo Clementi", "text": "Carlo Clementi\n\nCarlo Clementi (10. ledna 1799 Lavis – 1849) byl rakouský soudce a politik italské národnosti z Tyrolska (respektive z Jižního Tyrolska), během revolučního roku 1848 poslanec Říšského sněmu.\n\nNarodil se roku 1799 v Lavis. V roce 1847 působil jako soudce v Pergine. Roku 1849 se uvádí jako Karl Clementi, zemský soudce v Pergine.\n\nBěhem revolučního roku 1848 se zapojil do veřejného dění. Hlásil se k italskému národnímu hnutí. Byl aktivní ve vlasteneckém spolku, který byl roku 1848 založen v Trentu. Ve volbách roku 1848 byl zvolen i na ústavodárný Říšský sněm. Zastupoval volební obvod Pergine. Tehdy se uváděl coby c. k. zemský soudce. Řadil se ke sněmovní pravici. V lednu 1849 se uvádí, že poslanec Clementi ze zdravotních důvodů požádal o dočasné omluvení své neúčasti na jednání sněmu.\n\nSynem poslance Říšského sněmu z roku 1848 byl nadporučík Giovanni Clementi (Johann Clementi), který padl roku 1866 v řadách rakouské armády. Jistý Carlo Clementi narozený v Lavisu, působící jako rada zemského soudu v Trentu, zasedal v letech 1875–1876 jako poslanec Tyrolského zemského sněmu. Tento Carlo Clementi odešel roku 1890 do penze.\n"}
{"id": "1183192", "url": "https://cs.wikipedia.org/wiki?curid=1183192", "title": "Emanuel František Hrdlička", "text": "Emanuel František Hrdlička\n\nEmanuel František Hrdlička (1810 - 6. února 1883) byl český benediktin a pedagog. V letech 1871-1880 byl převorem-administrátorem Emauzského kláštera v Praze. Byl posledním představeným Emauzského kláštera před jeho převzetím Beuronskou benediktinskou kongregací.\n\nV roce 1836 složil slavné sliby u emauzských benediktinů. Po teologických studiích a přijetí kněžského svěcení (1837) působil jako pedagog na gymnáziu v Klatovech. Posléze byl ředitelem tohoto gymnázia a následně působil v téže funkci rektora na biskupském gymnáziu v Českých Budějovicích. Po rezignaci opata Františka Xavera Částky byl ustanoven převorem-administrátorem pražského Emauzského kláštera, kde tehdy žilo kolem dvaceti mnichů, převážně v důchodovém věku. V této funkci působil devět let. Nepodařilo se mu zastavit personální úpadek kláštera. V roce 1880 klášter převzala Beuronská benediktinská kongregace a jeho řízení se ujal Maurus Wolter.\n\nEmanuel František Hrdlička zemřel v roce 1883 a pohřben byl na Vyšehradském hřbitově. V roce 2015 byl do jeho hrobu pohřben český expremiér Stanislav Gross.\n\n"}
{"id": "1183193", "url": "https://cs.wikipedia.org/wiki?curid=1183193", "title": "Úlet ibisů skalních z pražské zoologické zahrady", "text": "Úlet ibisů skalních z pražské zoologické zahrady\n\nÚlet ibisů skalních z pražské zoologické zahrady je událost, kdy se v noci z 29. února na 1. března 2016 se v pražské zoologické zahradě protrhla pod těžkým sněhem ochranná síť voliéry s ibisy skalními (\"\"), kteří se rozlétli po Praze a blízkých částech Středočeského kraje. Během následujících čtrnácti dnů se je ale podařilo za pomoci veřejnosti pochytat a navrátit zpět do zoologické zahrady.\n\nV pražské zoologické zahradě se od roku 1985 chovají kriticky ohrožení ibisi skalní. Ti spolu s dalšími živočichy obývají voliéru nazvanou „Africké skály“, jež se přímo dotýká skalního masivu, v níž mají ibisi přirozený prostor ke svému hnízdění.\n\nNa přelomu února a března 2016 postihly Prahu přívaly těžkého a mokrého sněhu. Pod jeho tíhou došlo k protržení ochranné sítě voliéry a vzniklým otvorem uletěli dva ibisi, které posléze následovalo dalších šestnáct. Vedení zoologické zahrady do pátrání po ulétlých ptácích zapojilo veřejnost, jež mohla o jejich pohybu informovat zahradu na telefonním čísle 737 204 532 a nebo na sociálních sítích své zprávy věnující se ibisům označovat hashtagem \"#ibisdozoo\".\n\nPtáci se rozlétli jak po území hlavního města, tak po jeho blízkém okolí Středočeského kraje. První dva z ibisů byli chyceni ještě v den úletu, tedy 1. března. Jednoho se podařilo lapit na území zoologické zahrady, druhého v Holešovicích, v areálu kulturního zařízení La Fabrika. Následující den si pro dalšího ptáka dojeli pracovníci zahrady ke středočeské obci Zápy u Brandýsa nad Labem. Tentýž den se několik ibisů, podle odhadů pracovníků zahrady celkem tři, samo do zoologické zahrady vrátilo.\n\nDruhý den po nehodě – čtvrtek – byl na návraty ulétlých ptáků bohatý, neboť ten den se povedlo navrátit hned pět ibisů. V brzkých ranních hodinách dovezl v pořadí čtvrtého nalezeného ptáka do zahrady mladý pár, jenž ibise lapil do mikiny, když opeřenec seděl na parapetu okna domu na pražské Balabence. Téhož dne odpoledne odchytil pracovník pošty nebo zásilkové služby u Václavského náměstí pátého ibisa a zoologický náměstek zahrady, Jaroslav Šimek, lapil ještě šestého v Poznaňské ulici v Bohnicích. Sedmého uprchlíka navíc ten samý den odchytil ve spolupráci s veterinářkou pražské zoo policejní nadstrážmistr Adam Šimůnek v Kralupech nad Vltavou. Ibis, jenž je brodivým ptákem, se sem pravděpodobně dostal sledováním toku řeky Vltavy. Posledního opeřence, celkově již osmého, se zdařilo odchytit na balkóně domu v pražské Michli.\n\nNásledující den se v dopoledních hodinách v jedenáctém patře panelového domu na Žižkově povedlo odchytit devátého ptáka. A desátého ibise pracovníci zoologické zahrady objevili přímo v areálu ZOO. Od soboty 5. března pak mohli návštěvníci zahrady zhlédnout část z navrácených jedinců ve voliéře u jižního vchodu do zahrady. Ten den se navíc povedlo v Říčanech odchytit jedenáctého jedince a dvanáctý dokonce přiletěl do zahrady k voliéře s ostatními ptáky sám.\n\nV neděli se podařilo navrátit dva uprchlé ibise. Nejprve se v Holešovicích povedlo lapit jedince, jenž si vysloužil přezdívku „holešovický fantom“, neboť se pohyboval ve výškách a často se také přemisťoval, čímž znesnadňoval své odchycení. Nakonec se to zdařilo na balkóně jednoho z tamních domů. Dalšího z ibisů se podařilo lapit na pražském ruzyňském Letišti Václava Havla, kde na něj vedoucí místního sokolnického týmu naváděl samici křížence sokola stěhovavého a raroha loveckého. Pokud by se totiž ibis střetl s letadlem, mohlo by to mít tragické následky. Tento jedinec ale po dvou dnech uhynul v důsledku obstipace střev. S ohledem na své mládí a nezkušenost s hledáním potravy totiž vedle mnohonožek a slimáků spořádal také cizorodé předměty, mezi něž patřily úlomky skla nebo pozinkované podložky.\n\nDalší dva, v pořadí čtrnáctého a patnáctého, se podařilo odchytit v pondělí 7. března. První z nich byl lapen do pěvčí sítě u kroužkovací stanice Národního muzea v pražské části Horní Měcholupy. Druhý pondělní odchyt se zdařil za pomoci vystřelovací sítě v Letech u Dobřichovic.\n\nVe středu 9. března se do nárazové sítě povedlo v pražském Podolí odchytit celkově šestnáctého ibise. Předposlední z uprchlíků byl chycen u vodní nádrže Džbán. Následné vyšetření pak ale ukázalo, že jedinec pozřel větší cizí těleso, jehož odstranění si vyžádá operační zákrok. K tomu ale nakonec nedošlo, neboť podrobnější vyšetření odhalilo, že ibis pozřel kost a nikoliv sklo, jak se původně zdálo. Během neděle 13. března se podařilo odchytit i posledního, osmnáctého ibise, a to na hřišti v pražské části Řeporyje.\n\nNa společenském zájmu o ibise postavila zoologická zahrada novou marketingovou kampaň. Její příprava trvala jeden den. Od 7. března se objevily billboardy a reklamní plochy se sloganem „Navštivte naše celebrity“. Zvolenou propagační kampaň oceňovali i odborníci, například Filip Rožánek, jenž v té době působil coby šéfredaktor časopisu Marketing & Media.\n\n"}
{"id": "1183195", "url": "https://cs.wikipedia.org/wiki?curid=1183195", "title": "Anton Flora", "text": "Anton Flora\n\nAnton Flora (1814 Glurns – 26. dubna 1883 Bolzano) byl rakouský lékař, epidemiolog a politik německé národnosti z Tyrolska, během revolučního roku 1848 poslanec Říšského sněmu.\n\nPůsobil jako lékař. Specializoval se na léčbu cholery. V roce 1858 se stal docentem epidemiologie na lékařské fakultě Vídeňské univerzity.\n\nBěhem revolučního roku 1848 se zapojil do veřejného dění. V doplňovacích volbách byl zvolen na ústavodárný Říšský sněm, kam nastoupil v únoru 1849 místo Ferdinanda Stöckla. Zastupoval volební obvod Nauders. Tehdy se uváděl coby lékař.\n\nZemřel v dubnu 1883 ve věku 72 let.\n"}
{"id": "1183196", "url": "https://cs.wikipedia.org/wiki?curid=1183196", "title": "Alois Hellrigl", "text": "Alois Hellrigl\n\nAlois Hellrigl von und zu Rechtenfeld (25. října 1802 – 8. nebo 9. května 1874 Merano) byl rakouský politik německé národnosti z Tyrolska (respektive z Jižního Tyrolska), během revolučního roku 1848 poslanec Říšského sněmu.\n\nPocházel z šlechtické rodiny. Roku 1849 se uvádí jako Alois von Hellrigl, adjunkt zemského soudu v Brixenu. Později byl okresním starostou.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Bruneck. Tehdy se uváděl coby adjunkt zemského soudu. Řadil se ke sněmovní levici.\n\nZemřel v květnu 1874 ve věku 72 let. Jeho synem byl politik Adalbert Hellrigl (1841–1913).\n"}
{"id": "1183197", "url": "https://cs.wikipedia.org/wiki?curid=1183197", "title": "Let West Air Sweden 294", "text": "Let West Air Sweden 294\n\nLet West Air Sweden 294 byl nákladní let, který havaroval 8. ledna 2016 na trase z Oslo do Tromsø v Norsku. Přibližně 30 minut po startu bylo po volání Mayday spojení s letadlem ztraceno. Zničené letadlo bylo později nalezeno, v místě pádu byl veliký kráter lemovaný zčernalým sněhem a ohořelé trosky naznačovaly, že letadlo spadlo téměř kolmo.\n\nStroj sériového čísla (MSN) 7010 byl vyroben v roce 1993 pro společnost Lufthansa CityLine, která jej provozovala až do konce roku 2006 pod registrací D‑ACLE. Pak stroj prošel přestavbou na nákladní letadlo a od roku 2007 s ním létala společnost West Air Sweden pod registrací SE‑DUX. V době nehody měl nalétáno 38 600 letových hodin během více než 31 tisíc cyklů. Kapitán letadla absolvoval 3200 letových hodin, z nich bylo 2016 na tomto typu letadla; první důstojník nalétal 3050 hodin, z nich bylo 900 na tomto typu.\n\nNákladní letadlo typu Bombardier CRJ200 odstartovalo z letiště Oslo ve 23:11 hodin místního času k letu do Tromsø a neslo 4,5 tuny pošty. V letové hladině 330 a přibližně ve 23:31 letadlo vydalo signál Mayday předtím, než byla komunikace ztracena a letadlo zmizelo z obrazovek radarů řízení letového provozu. Podle sledovací služby Flightradar24 letadlo ztratilo za \n60 sekund výšku 6485 m a dopadlo v 00:18 rychlostí 389 km/h na zem.\n\nNorské a švédské orgány hledající letadlo objevily trosky ve 03:10 ráno. Místo havárie leží v v nadmořské výšce 1000 m v odlehlé oblasti nedaleko jezera Akkajaure, přibližně 10 kilometrů od norské hranice. Trosky byly roztroušeny v kruhu o poloměru přibližně 50 metrů, z čehož lze usuzovat na prudký pád.\n\nVyšetřování pádu zahájila švédská komise pro vyšetřování nehod (, \"SHK\"). Zapisovač letových záznamů (FDR) byl objeven 9. ledna 2016 vážně poničen, stejně tak byly nalezeny poškozené části CVR, část paměti chyběla. Následujícího dne byly, vedle lidských ostatků, nalezeny zbylé části CVR. SHK oznámila 12. ledna, že v tísňovém volání se opakovalo slovo Mayday bez dalších podrobností. 26. ledna SHK oznámila, že dokázala přečíst záznamy CVR i FDR, podrobuje je analýze a ověřuje jejich platnost.\n\nZávěrečnou zprávu \"SHK\" publikovala 12. prosince 2016, vyšetřovatelé dopěli k těmto závěrům: Nehoda byla způsobena nedostatečnými předpoklady pro zvládnutí selhání redundantního systému. K nehodě přispěla taktéž:\n"}
{"id": "1183201", "url": "https://cs.wikipedia.org/wiki?curid=1183201", "title": "NGC 4565", "text": "NGC 4565\n\nNGC 4565 (také známá jako Jehlová galaxie, Slaneček, nebo Caldwell 38) je spirální galaxie v souhvězdí Vlasů Bereniky vzdálená přibližně 40 milionů světelných let. Objevil ji britský astronom William Herschel v roce 1785. \n\nTato galaxie s hodnotou magnitudy 10 leží kolmo k rovině Mléčné dráhy, takže se na obloze nachází blízko severního galaktického pólu (podobně jako se Polárka nachází nad severním zeměpisným pólem). Název Jehlová galaxie pochází z jejího úzkého tvaru,\nkterý je způsobený jejím natočením vůči naší Galaxii, takže se na ni díváme v rovině jejího galaktického disku. Je to jeden z nejznámějších příkladů galaxií, na které se díváme takto z boku. \n\nNa obloze se nachází v severní části souhvězdí, 3° jihovýchodně od hvězdy Gama Comae Berenices (γ Com) s magnitudou 4,4. Je viditelná i v menších dalekohledech amatérských astronomů, takže bývá označována jako vynikající nebeské dílo, které Charles Messier přehlédl a nezařadil do svého katalogu.\n\nNGC 4565 je obří spirální galaxie, která září více než Galaxie v Andromedě\na kdyby k nám byla natočena čelem, mohla by to být nejpůsobivější galaxie svého druhu v blízkém vesmíru.\n\nV literatuře se nachází mnoho dohadů o podstatě její centrální výduti. Pouze na základě fotometrických dat nelze přesně určit její typ, protože chybí jednoznačné dynamické údaje o pohybu hvězd ve výduti. Nicméně její exponenciální tvar naznačuje, že jde o spirální galaxii s příčkou.\nNásledně provedené studie s pomocí Spitzerova vesmírného dalekohledu přítomnost galaktické příčky nejenom potvrdily, ale ukázaly v ní i pseudovýduť a také vnitřní prstenec.\n\nV galaxii se nachází zhruba 240 kulových hvězdokup, tedy více než v Mléčné dráze.\n\nNGC 4565 je nejjasnějším členem skupiny galaxií NGC 4565, do které patří i NGC 4494 a několik slabších galaxií.\nMá přinejmenším dvě satelitní galaxie a jedna z nich je centrální galaxií ovlivňována. \n\n\n"}
{"id": "1183202", "url": "https://cs.wikipedia.org/wiki?curid=1183202", "title": "Kaple svatého Antonína Paduánského (Černá)", "text": "Kaple svatého Antonína Paduánského (Černá)\n\nModerní dřevěná kaple svatého Antonína se nachází v Černé na Žďársku. Autory jejího projektu jsou architekti Ladislav Kuba a Tomáš Pilař. Stavba kaple byla zahájena v roce 2005, dokončena byla v létě následujícího roku. Její realizace si vyžádala asi 5,5 milionu korun.\n\nKaple, jejíž kapacita stačí pro asi 80 sedících lidí, je využívána k bohoslužbám, ale i jiným kulturním akcím.\n\nPůvodně se kaple zasvěcená svatému Antonínovi nacházela v místním zámku. Po jeho restituci a prodeji však byla zrušena. \n\n"}
{"id": "1183218", "url": "https://cs.wikipedia.org/wiki?curid=1183218", "title": "Giovanni Maffei", "text": "Giovanni Maffei\n\nGiovanni Maffei byl rakouský politik italské národnosti z Tyrolska (respektive z Jižního Tyrolska), během revolučního roku 1848 poslanec Říšského sněmu.\n\nRoku 1849 se uvádí jako rytíř Johann von Maffei, statkář v Revò.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Cles. Tehdy se uváděl coby statkář. Řadil se ke sněmovní pravici.\n"}
{"id": "1183222", "url": "https://cs.wikipedia.org/wiki?curid=1183222", "title": "Richard Höger", "text": "Richard Höger\n\nRichard Höger (* 17. srpna 1972, Prešov) je bývalý slovenský fotbalista, záložník. Po skončení aktivní kariéry působí jako trenér.\n\nV československé hrál za Tatran Prešov. Nastoupil v 11 ligových utkáních a dal 1 gól. Dále hrál slovenskou ligu za Prešov, Slovan Bratislava a BSC JAS Bardejov, ruskou ligu za Lokomotiv Nižnij Novgorod a v sezoně 2000/01 také izraelskou ligu za Hapoel Cafririm Holon FC.\n\nPo návratu do vlasti hrával druhou ligu v Ličartovcích a Humenném. Nastupoval i za menší rakouské kluby SV Bad Aussee (2004–2006) a SV Kieninger-Bau Bad Goisern (2006–2007). Od února 2008 byl hráčem OŠK Fintice, kde ukončil hráčskou kariéru.\n\nMistr Slovenska 1999 se Slovanem Bratislava. Vítěz Slovenského poháru 1997 a 1999 a finalista 1994. V Poháru vítězů pohárů nastoupil ve 4 utkáních.\n\nJe držitelem trenérské UEFA Pro Licence.\n\n\n"}
{"id": "1183224", "url": "https://cs.wikipedia.org/wiki?curid=1183224", "title": "Maffei", "text": "Maffei\n\nVýraz Maffei může znamenat:\n\n\n\n\n"}
{"id": "1183225", "url": "https://cs.wikipedia.org/wiki?curid=1183225", "title": "Veliki Okič", "text": "Veliki Okič\n\nVeliki Okič je vesnice, jedno ze 30 sídel občiny Videm ve Slovinsku. Nachází se v Podrávském regionu na území historického Dolního Štýrska. Rozloha vsi je 2,99 km² a k 1. lednu 2016 zde žilo 73 obyvatel.\n\nSídlo se rozkládá v jihovýchodní části občiny Videm. Její území je úzké a protáhlé od severu k jihu v délce zhruba 4,5 km. Nadmořská výška je zhruba od 260 m na severu až po 400 m na jihu při státní hranici s Chorvatskem. Ze silnice č. 690 jsou jednotlivé části vesnice dostupné jen po místních silnicích. Vzdálenost do správního střediska občiny Videm pri Ptuju je vzdušnou čarou 8 km.\n\n"}
{"id": "1183228", "url": "https://cs.wikipedia.org/wiki?curid=1183228", "title": "Expozice Městyse Dolní Cerekev", "text": "Expozice Městyse Dolní Cerekev\n\nExpozice Městyse Dolní Cerekev je muzejní expozice v Dolní Cerekvi, nachází se v rodném domě hudebního skladatele Karla Pádivého v Dolní Cerekvi. Vznikla v roce 2012 v rámci projektu Regionem Renesance.\n\nV expozici jsou ukázány doklady z historie městyse Dolní Cerekve, jeho obyvatel a dalších historických informací o městysu, součástí expozice je prezentace života čtyř rodáků z městysu, jsou to Antonín Ptáček, František Prášil, Karel Pádivý a Blahoslav Smíšovský.\n\n"}
{"id": "1183231", "url": "https://cs.wikipedia.org/wiki?curid=1183231", "title": "Martin Venéni", "text": "Martin Venéni\n\nMartin Venéni (* 15. listopadu 1962) je bývalý slovenský fotbalový obránce.\n\nV československé lize hrál za Tatran Prešov. Nastoupil v 9 ligových utkáních. Gól v lize nedal. Dále hrál i za Inter ZŤS Bratislava-Petržalka a Spoje Bratislava-Podunajské Biskupice.\n\n\n"}
{"id": "1183232", "url": "https://cs.wikipedia.org/wiki?curid=1183232", "title": "Giovanni de Pretis", "text": "Giovanni de Pretis\n\nGiovanni de Pretis (30. listopadu 1800 Cagnò – 26. nebo 27. března 1872 Trento) byl rakouský soudce a politik italské národnosti z Tyrolska (respektive z Jižního Tyrolska), během revolučního roku 1848 poslanec Říšského sněmu a Frankfurtského parlamentu.\n\nV letech 1817–1822 studoval práva na Univerzitě v Innsbrucku a Padovské univerzitě. Získal titul doktora práv. V období let 1822–1825 působil na praxi, nejprve u zemského a trestního soudu v Clesu, od roku 1824 na zemském soudu v Malè. Od roku 1825 pracoval jako aktuár na zemském soudu v Riva del Garda, pak jako soudní adjunkt ve městě Levico Terme. V období let 1831–1832 zastával post adjunkta zemského soudu v Cavalese. Od roku 1832 do roku 1833 byl správcem na zemském soudu ve městě Egna, kde pak působil jako člen zemského soudu, od roku 1834 přešel do města Strigno. V letech 1835–1843 působil jako rada soudu v Bolzanu a v letech 1843–1850 coby rada apelačního soudu v Innsbrucku. Později byl radou vrchního zemského soudu v Klagenfurtu. Roku 1849 se uvádí jako Johann Pretis, apelační rada v Innsbrucku.\n\nBěhem revolučního roku 1848 se zapojil do veřejného dění. Zapojil se do italského národního hnutí v Tyrolsku. V roce 1848 patřil mezi spoluautory pamětního spisu, ve kterém se objevila myšlenka administrativního oddělení jižních Tyrol. Ve volbách roku 1848 byl zvolen i na ústavodárný Říšský sněm. Zastupoval volební obvod Lavis. Tehdy se uváděl coby apelační rada. Řadil se ke sněmovní levici.\n\nByl též zvolen do celoněmeckého Frankfurtského parlamentu. Zde zasedal od května do srpna 1848. Nepatřil k žádné sněmovní frakci.\n\nV letech 1850–1860 zasedal v obecním výboru v Trentu. V roce 1860 byl vypovězen, zbaven penze a titulu pro účast na revolučních aktivitách. Po obnovení ústavního systému vlády počátkem 60. let se opětovně zapojil do politiky. Byl poslancem Tyrolského zemského sněmu, kde zasedal v letech 1861–1863 a reprezentoval liberály. List \"Innsbrucker Nachrichten\" ho uvádí jako jednoho z hlavních představitelů italských nacionalistů (\"italianissimi\") v jižním Tyrolsků.\n\nZemřel v březnu 1872.\n"}
{"id": "1183235", "url": "https://cs.wikipedia.org/wiki?curid=1183235", "title": "Anna Kellnerová", "text": "Anna Kellnerová\n\nAnna Kellnerová (* 26. listopadu 1996 Praha) je česká parkurová jezdkyně, dvojnásobná mistryně České republiky v parkurovém skákání v kategorii juniorů a dvojnásobná mistryně ČR v kategorii mladých jezdců.\n\nAnna Kellnerová je dcerou českého podnikatele Petra Kellnera, zakladatele a majoritního akcionáře PPF.\n\nJejím partnerem je od roku 2017 podnikatel Daniel Křetínský.\n\nJezdectví se věnovala od svého dětství, závodní licenci získala ve dvanácti letech. V současnosti startuje za Czech Equestrian Team, za který startuje rovněž několikanásobný mistr České republiky Aleš Opatrný.\n\nV roce 2009 absolvovala tréninkovou stáž s britským trenérem Kennethem Clawsonem. V roce 2011 se jejím trenérem stal úspěšný parkurový jezdec Marek Javorský, od roku 2015 trénuje s Jessicou Kürten.\n\nPoprvé získala titul mistryně ČR s koněm Zonny v roce 2012 v kategorii juniorů, družstva. V roce 2013 již získala český juniorský mistrovský titul v jednotlivcích s koněm Curley Sue a v roce 2014 a 2015 přidala další vítězství z mistrovství republiky, tentokrát již v kategorii mladých jezdců, a to v sedle valacha Bacara de la Ferme Blanche. \n\nÚčastnila se zahraničních soutěží v juniorské a později v seniorské kategorii. Od roku 2013 pravidelně startovala na juniorském mistrovství Evropy. V roce 2014 dosáhla na 31. místo s koněm Kashmir. Ve stejném roce vybojovala s českým týmem první a druhé místo v Poháru národů při CSIO-J v Budapešti a v Arezzu. Obsazuje přední pozice žebříčku parkurových jezdců České jezdecké federace.\n\nV roce 2015 a 2016 reprezentovala Českou republiku v Poháru národů a na Mistrovství Evropy mladých jezdců v Millstreet. V roce 2016 obsadila v celoročním žebříčku PAVO Pohár Jezdectví mezi seniory druhé místo v disciplíně Skoky a v březnu 2017 byla ve stejné disciplíně vyhlášena Českou jezdeckou federací „Jezdkyní roku 2016“ v kategorii Mladí jezdci. \n\nV sezóně 2017 byla společně s Alešem Opatrným členkou týmu \"Berlin Lions\", který startoval v celosvětové sérii parkurových závodů Global Champions League. V roce 2018 se seriálu Global Champions League opět zúčastnila, avšak spolu s Alešem Opatrným soutěžili za tým \"Prague Lions\". Dalšími členy týmu se stali Niels Bruynseels, Holger Wulschner a Gerco Schröder. Tým vyhrál ve floridském Miami, ve druhém kole série Global Champions League 2018, kde předvedli Anna Kellnerová a její týmový partner, Nizozemec Gerco Schröder, skvělou jízdu.\n\n"}
{"id": "1183237", "url": "https://cs.wikipedia.org/wiki?curid=1183237", "title": "Tchin Ťjo", "text": "Tchin Ťjo\n\nTchin Ťjo (barmsky: ထင်ကျော် [tʰɪ̀ɴ tɕɔ̀], v anglickém přepisu Htin Kyaw; * 20. července 1946) je barmský spisovatel a politik. Jako kandidát Národní ligy pro demokracii byl 15. března 2016 barmským parlamentem zvolen do funkce prezidenta. Vzhledem k tomu, že populární vůdkyně NLN Aun Schan Su Ťij nesmí podle Ústavy na post hlavy státu kandidovat, má ji Tchin Ťjo coby loajální kolega formálně zastoupit. Jde o druhého civilního prezidenta po desetiletích vojenské diktatury. 21. března 2018 Tchin Ťjo rezignoval ze zdravotních důvodů na svou funkci. Jeho povinnosti převzal generál Myint Swe zastávající funkci viceprezidenta. \n"}
{"id": "1183242", "url": "https://cs.wikipedia.org/wiki?curid=1183242", "title": "Búbiján", "text": "Búbiján\n\nBúbiján ( جزيرة بوبيان , \"Bubiyan Island\") je s rozlohou 863 km² největší ze skupiny ostrovů ležících v Perském zálivu u ústí řeky Šatt al-Arab. Je také největším ostrovem Kuvajtu, náleží ke guvernorátu al-Džahra. Ostrov nemá stálé obyvatele, nachází se zde pouze vojenská posádka.\n\nTerén ostrova je plochý, nadmořská výška nikde nepřesahuje 5 metrů. Povrch ostrova tvoří neúrodná slaniska a přílivové bažiny s kalnou vodou. Je chráněným územím na základě Ramsarské úmluvy, představuje důležité hnízdiště vodních ptáků. Žije zde největší kolonie pobřežníka černobílého na světě, dále se zde vyskytuje rybák velkozobý, kolpík bílý, volavka západní a další druhy, pobřeží ostrova je bohaté na ryby a mořské želvy.\n\nVzhledem ke strategickému významu ostrova byl v jeho jihozápadní části roku 1983 vybudován 2,38 km dlouhý betonový trámový most přes průliv \"Chór as-Sabíja\", spojující ostrov s pevninou. Búbiján byl dlouho předmětem pohraničního sporu mezi Kuvajtem a Irákem, který vedl v srpnu 1990 k irácké invazi do Kuvajtu. Následovala válka v Zálivu, od 29. ledna do 2. února 1991 proběhla bitva o Búbiján, v níž spojenecké jednotky zničily irácké námořnictvo. Roku 1994 byla uzavřena smlouva, kterou Irák uznal kuvajtskou svrchovanost nad ostrovem.\n"}
{"id": "1183243", "url": "https://cs.wikipedia.org/wiki?curid=1183243", "title": "Ferdinand Stöckl", "text": "Ferdinand Stöckl\n\nFerdinand von Stöckl zu Gerburg (10. prosince 1793 Landeck – 1. října 1876 Vídeň) byl rakouský soudce a politik německé národnosti z Tyrolska, během revolučního roku 1848 poslanec Říšského sněmu.\n\nRoku 1817 absolvoval práva na Vídeňské univerzitě. Nastoupil pak k zemskému soudu v Sonnenburgu jako praktikant. Roku 1818 se stal auskultantem na občanském a trestním soudu v Bolzanu. V roce 1823 pak nastoupil jako aktuár na c. k. kolegiální soud ve Feldkirchu a počátkem roku 1826 se stal radou kolegiálního soudu v Trentu. Později zastával stejnou funkci v Innsbrucku. Roku 1836 nastoupil na post rady apelačního soudu pro Tyrolsko a Vorarlbersko. Roku 1849 se uvádí jako Ferdinand Stöckl, apelační rada v Innsbrucku. Měl titul dvorního rady. Na podzim 1861 mu byl udělen Císařský rakouský řád Leopoldův a byl povýšen do rakouského rytířského stavu. Od roku 1850 působil na Nejvyšším soudním a kasačním dvoře. V roce 1868 odešel do penze a při té příležitosti obdržel Řád Františka Josefa.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Nauders. Tehdy se uváděl coby apelační rada. Na mandát rezignoval v listopadu 1848. Počátkem roku 1849 ho pak v parlamentu nahradil Anton Flora.\n\nZemřel počátkem října 1876 ve věku 84 let.\n"}
{"id": "1183244", "url": "https://cs.wikipedia.org/wiki?curid=1183244", "title": "Mistrovství Evropy v zápasu ve volném stylu", "text": "Mistrovství Evropy v zápasu ve volném stylu\n\nMistrovství Evropy v zápasu ve volném stylu je sportovní akce pořádaná každou zápasnickou sezonu Mezinárodní zápasnickou federací s přestávkami od roku 1929.\n\n\n\n"}
{"id": "1183246", "url": "https://cs.wikipedia.org/wiki?curid=1183246", "title": "Branislav Konrád", "text": "Branislav Konrád\n\nBranislav Konrád (* 10. října, 1987, Nitra, Československo) je slovenský hokejový brankář.\nKonrád je odchovancem nitranského hokeje, kde poprvé okusil extraligu v sezóně 2005/2006. Později přestoupil do bratislavského Slovanu , kde v roce 2012 získal titul mistra Slovenska. Celkově zde působil 5 sezón, včetně premiérového ročníku klubu v KHL , kdy nastoupil na čtyři zápasy. V sezóně 2013/2014 odehrál několik zápasů v českém Třinci a v německé druhé bundeslize, v týmu Heillbronner Falken . Následující sezónu 2014/2015 odehrál v Dukle Trenčín , kde byl v základní části nejlepším brankářem s úspěšností zákroků 93,4 %. Před sezónou 2015/2016 se dohodl na smlouvě s českým klubem HC Olomouc.\n\nStatistiky Branislava Konráda\n"}
{"id": "1183247", "url": "https://cs.wikipedia.org/wiki?curid=1183247", "title": "Žernovník (přítok Jizery)", "text": "Žernovník (přítok Jizery)\n\nŽernovník ( ) je pravostranným přítokem řeky Jizery v okrese Jablonec nad Nisou v Libereckém kraji. Délka toku činí 10,4 km. Plocha povodí měří 31,3 km².\n\nPramení na západním svahu Černostudničního hřbetu, přibližně 500 m jihovýchodně od Dolní Černé Studnice, v nadmořské výšce 651 m. Protéká postupně Hutí, Bratříkovem a v centru Železného Brodu se vlévá do Jizery v nadmořské výšce 276 m.\n\nPrůměrný průtok Žernovníku u ústí činí 0,34 m³/s.\n\n"}
{"id": "1183251", "url": "https://cs.wikipedia.org/wiki?curid=1183251", "title": "Simone Turco de Trent Turcati", "text": "Simone Turco de Trent Turcati\n\nSimone Francesco Valentino Turco de Trent Turcati (13. února 1803 – 10. ledna 1861) byl rakouský politik italské národnosti z Tyrolska (respektive z Jižního Tyrolska), během revolučního roku 1848 poslanec Říšského sněmu.\n\nPocházel ze starobylé šlechtické rodiny. Roku 1849 se uvádí jako svobodný pán Simon Turco von Trent-Turcati, c. k. krajský komisař v Trentu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Valsugana. Tehdy se uváděl coby c. k. krajský komisař. Řadil se ke sněmovní pravici.\n\nJeho dcerou byla spisovatelka Giulia Turco Turcati Lazzari, působící pod pseudonymem Jacopo Turco Giulia Turco Turcati.)\n"}
{"id": "1183253", "url": "https://cs.wikipedia.org/wiki?curid=1183253", "title": "Yamaha XT 125X", "text": "Yamaha XT 125X\n\nYamaha XT 125X je motocykl firmy Yamaha kategorie motard, třídy do 125 cm³, vyráběný v letech 2005-2011, pro evropský trh v továrně Malaguti v italské Bologni.\n\nŠikovný a odolný motocykl, vybavený čtyřdobým vzduchem chlazeným stojatým jednoválcem SOHC o objemu 124 cm³ se zátahem v nízkých otáčkách, který pochází z YBR 125. Oproti enduru XT 125R, které má menší přední brzdový kotouč a jiný rozměr kol, je vhodná spíše do městského provozu.\n\n\n\n"}
{"id": "1183260", "url": "https://cs.wikipedia.org/wiki?curid=1183260", "title": "Mistrovství světa ve futsalu", "text": "Mistrovství světa ve futsalu\n\nMistrovství světa ve futsalu je nejvyšší mezinárodní turnaj ve futsalu, který řídí Mezinárodní federace fotbalových asociací (FIFA). Jeho historie sahá do roku 1989, kdy se v Nizozemsku uskutečnilo první mistrovství světa. Turnaj se koná vždy po čtyřech letech. Momentálně probíhají jen mužské kategorie. Dominují v nich týmy Brazílie a Španělska. Jediný tým, který mimo tyto dva zvítězil, byla Argentina v roce 2016.\n\n\n"}
{"id": "1183264", "url": "https://cs.wikipedia.org/wiki?curid=1183264", "title": "Žernovník (rozcestník)", "text": "Žernovník (rozcestník)\n\nŽernovník může být:\n"}
{"id": "1183274", "url": "https://cs.wikipedia.org/wiki?curid=1183274", "title": "P+G", "text": "P+G\n\nP+G (Park & Go, česky „zaparkuj a jdi“, „zaparkuj a pokračuj pěšky“) je označení parkoviště, z nějž je možné převažujícího cíle cest, například centra města, dosáhnout pěšky bez přestupu na veřejnou dopravu. Označení vzniklo jako analogie k obecněji užívané zkratce P+R, označující záchytná parkoviště s návazností na hromadnou dopravu. Termín P+G se začal v českém prostředí veřejně používat kolem roku 2012, zatím však pouze v souvislosti se strategickým plánováním, v březnu 2016 pak ve výzvě dotačního programu EU.\n\nOznačení Park & Go se tradičně používá také pro letištní parkoviště, z nichž je letiště pěšky dostupné.\n\nV České republice se začalo označení P+G používat například v Brně a v Plzni. \n\nV Brně jsou takto v návrhu strategie parkování od Brněnských komunikací a. s. z roku 2013 označena parkoviště:\n\nV Plzni bylo jako parkoviště P+G v roce 2012 náměstkem primátora Miloslavem Šimákem zmiňováno uvažované parkoviště mezi autobusovým nádražím a Škodovkou. Provozovatel jako P+G zmínil parkoviště U Pekla v souvislosti s jeho zrušením v květnu 2012.\n\n7. března 2016 byl parkovací systém P+G zmíněn vedle parkovacích systémů P+R, K+R a B+R jako prvek podporující multimodalitu, tedy využití více druhů dopravy, ve výzvě ministerstva pro místní rozvoj na výstavbu a modernizaci přestupních terminálů a souvisejících záchytných parkovišť a parkovacích domů v přímé návaznosti na veřejnou hromadnou dopravu, a to v dopravní oblasti Integrovaného regionálního operačního programu.\n\n"}
{"id": "1183275", "url": "https://cs.wikipedia.org/wiki?curid=1183275", "title": "Mistrovství Afriky ve futsalu", "text": "Mistrovství Afriky ve futsalu\n\nMistrovství Afriky ve futsalu je nejvyšší mezinárodní africký turnaj ve futsalu, který řídí Confederation of African Football (CAF). Jeho historie sahá do roku 1996, kdy se v Egyptě uskutečnilo první mistrovství Afriky. Turnaj se koná vždy po čtyřech letech. Momentálně probíhají jen mužské kategorie. Turnaj slouží zároveň jako kvalifikace na Mistrovství světa.\n\n\n"}
{"id": "1183282", "url": "https://cs.wikipedia.org/wiki?curid=1183282", "title": "M79 (granátomet)", "text": "M79 (granátomet)\n\nM79 je americký granátomet, který byl představen v roce 1961. Mezi americkými vojáky je známý jako Thumper, Thump-Gun, Bloop Tube nebo Blooper.\n\nM79 je schopen střílet širokou škálu 40 mm projektilů, včetně výbušných, dále proti živé síle, kouřových, brokovnicových a osvětlovacích. Navržen byl, aby zaplnil mezeru mezi vzdálenostmi 50 m (maximální vzdálenost hodu ručního granátu) a 300 m (minimální vzdálenost minometné palby). I když byl z velké části nahrazen granátometem M203, zůstává M79 ve službě u mnoha jednotek po celém světě.\n"}
{"id": "1183283", "url": "https://cs.wikipedia.org/wiki?curid=1183283", "title": "Perleťový pohár 2014", "text": "Perleťový pohár 2014\n\n81. ročník Perleťového poháru se konal v sobotu 28. června 2014 na Stadionu Budín v Žirovnici. Zúčastnily se ho týmy Vysočina Jihlava, Spartak Myjava, MFK Ružomberok a 1. SC Znojmo. Ve finále porazil tým Jihlavy Myjavu 2:0.\n\nZdroj výsledků: \n"}
{"id": "1183285", "url": "https://cs.wikipedia.org/wiki?curid=1183285", "title": "Seznam open source her", "text": "Seznam open source her\n\nToto je seznam open source her. Open source počítačové hry a videohry jsou hry, sestavené pomocí otevřeného software a jsou samy o sobě otevřené, včetně her s licencí public domain se zveřejněným zdrojovým kódem. Tento seznam obsahuje hry, ve kterých je jádro open-source, ale obsah hry (například média a úrovně) může být pod jinou licencí.\n\nHry v této tabulce jsou vyvíjeny pod svobodnou licencí a mají volný obsah, umožňující opakované použití, modifikaci a komerční distribuci celé hry. Licencí může být public domain, GPL, BSD licence, licence zlib, licence MIT, Creative Commons a další (viz srovnání svobodných a open-source licencí).\n"}
