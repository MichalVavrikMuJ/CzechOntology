{"id": "1263199", "url": "https://cs.wikipedia.org/wiki?curid=1263199", "title": "Taiwan Open 2017 – ženská dvouhra", "text": "Taiwan Open 2017 – ženská dvouhra\n\nŽenská dvouhra Taiwan Open 2017 probíhala na přelomu ledna a února 2017. Do singlové soutěže tchajpejského tenisového turnaje nastoupilo třicet dva hráček. Obhájkyní titulu byla americká tenistka Venus Williamsová, která zvolila start na paralelně probíhající ruské halové události St. Petersburg Ladies Trophy.\n\nVítězkou se stala nejvýše nasazená 22letá Elina Svitolinová z Ukrajiny, jež ve finále zdolala za 68 minut hry nenasazenou čínskou tenistku Pcheng Šuaj po dvousetovém průběhu 6–3 a 6–2. V probíhající sezóně si připsala premiérové turnajové vítězství, které představovalo pátý singlový titul na okruhu WTA Tour. \n"}
{"id": "1263201", "url": "https://cs.wikipedia.org/wiki?curid=1263201", "title": "St. Petersburg Ladies Trophy 2017 – ženská dvouhra", "text": "St. Petersburg Ladies Trophy 2017 – ženská dvouhra\n\nŽenská dvouhra St. Petersburg Ladies Trophy 2017 probíhala na přelomu ledna a února 2017. Do singlové soutěže petrohradského tenisového turnaje nastoupilo dvacet osm hráček. Obhájkyní titulu byla italská tenistka Roberta Vinciová, kterou ve čtvrtfinále vyřadila Francouzka Kristina Mladenovicová.\n\nČeská tenistka Tereza Martincová figurující na 166. místě světové klasifikace, byla diskvalifikována ve druhém kole kvalifikace bez předchozího napomenutí. V zápase s belgickou 85. hráčkou žebříčku Elise Mertensovou ztratila Češka vedení 4–1 na gamy v rozhodující sadě. Za stavu 5–5 a 30:30 ve třetím setu došlo k ukončení utkání. Důvodem se staly „hrubé urážky rozhodčích“ pronesené v češtině. Hráčka měla být frustrována z hlavní rozhodčí, která opakovaně opravovala výroky čárových v její neprospěch. Na nevhodné vyjadřování tenistky měla podle Martincové upozornit česká čárová rozhodčí. \n\nVítězkou se stala nenasazená 23letá Francouzka Kristina Mladenovicová, jež ve finále zdolala Kazašku Julii Putincevovou po třísetovém průběhu 6–2, 6–7 a 6–4. V probíhající sezóně si připsala premiérové turnajové vítězství, které představovalo – po sérii tří finálových proher – první singlový titul na okruhu WTA Tour. Poměr vzájemných duelů po skončení vyzníval pro Francouzku 3:2.\n\nV průběhu zápasu již Mladenovicová vedla 6–2 a 5–2, ale nedokázala utkání doservírovat. Rozhodla tak až závěrečná sada, v níž si vypracovala náskok 5–1 na gamy. Proměnila však až pátý mečbol za výsledného skóre 6–4. Na žebříčku WTA postoupila o dvacet míst na 31. příčku, když za kariérním maximem zaostávala o čtyři pozice. \nČtyři nejvýše nasazené hráčky obdržely volný los do druhého kola.\n\n\n"}
{"id": "1263211", "url": "https://cs.wikipedia.org/wiki?curid=1263211", "title": "Zátěž", "text": "Zátěž\n\nZátěž může být:\n\n"}
{"id": "1263212", "url": "https://cs.wikipedia.org/wiki?curid=1263212", "title": "Karel Nešvera", "text": "Karel Nešvera\n\nKarel Nešvera (* 10. února 1941) je bývalý český fotbalista, který nastupoval jako útočník a záložník.\n\nZačínal v Rozdělově. V československé lize hrál za SONP Kladno. Nastoupil v 68 ligových utkáních a dal 8 ligových gólů.\n\n\n"}
{"id": "1263216", "url": "https://cs.wikipedia.org/wiki?curid=1263216", "title": "Vladimír Poupa", "text": "Vladimír Poupa\n\nVladimír Poupa (* 12. února 1950) je bývalý český fotbalista, levé křídlo. Po skončení aktivní kariéry působil na regionální úrovni jako trenér.\n\nV československé lize hrál za SONP Kladno. Dal 5 ligových gólů. V sezoně 1970/71 byl s 22 góly nejlepším střelcem 2. československé fotbalové ligy. V lednu 1979 přestoupil do Lokomotivy Kladno.\n\n\n"}
{"id": "1263221", "url": "https://cs.wikipedia.org/wiki?curid=1263221", "title": "Přátelské utkání", "text": "Přátelské utkání\n\nPřátelské utkání (také známé jako přípravné utkání či exhibice) je sportovní událost, kde většinou nejsou stanoveny odměny za vítězství, dopad na hráče či tým a jejich postavení v žebříčku je buď nulový, nebo značně snížený (např. se nepočítají žluté a červené karty). V kolektivních sportech jsou zápasy tohoto typu často využívány trenéry a manažery k výběru sestavy a hráčů dle jejich aktuální formy a sehranosti. Pokud hráči hrají v různých ligových soutěžích, přátelské utkání jim umožňuje sehrát se s týmovými kolegy např. pro utkání na mezinárodní úrovni nebo turnaje a poháry. Přátelská utkání mohou být konána mezi jednotlivými týmy, nebo i mezi částmi stejného týmu, např. A týmem a B týmem, či juniorským týmem. Přátelská utkání jsou typickou přípravou např. ve fotbale během zimní či letní přestávky.\n\nNa rozdíl o ligových či jiných soutěžních zápasů bývají u přátelských utkání stanovena jiná pravidla. Např. bývá umožněno střídání více hráčů (klidně i celá základní sestava - typicky v poločase utkání). Vzhledem k povaze utkání bývají často i rozhodčí (sudí) zdrženlivější při svých výrocích.\n"}
{"id": "1263224", "url": "https://cs.wikipedia.org/wiki?curid=1263224", "title": "Mistrovství světa v zápasu ve volném stylu 2005", "text": "Mistrovství světa v zápasu ve volném stylu 2005\n\nMistrovství světa v zápase ve volném stylu 2005 se uskutečnilo v Budapešti, (Maďarsko). Akce se konala od 26. září do 2. října 2005.\n"}
{"id": "1263232", "url": "https://cs.wikipedia.org/wiki?curid=1263232", "title": "Mistrovství světa v zápasu ve volném stylu 2003", "text": "Mistrovství světa v zápasu ve volném stylu 2003\n\nMistrovství světa v zápase ve volném stylu 2003 se uskutečnilo v New Yorku, (Spojené státy americké). \n"}
{"id": "1263233", "url": "https://cs.wikipedia.org/wiki?curid=1263233", "title": "Enterprise Europe Network ČR", "text": "Enterprise Europe Network ČR\n\nEnterprise Europe Network v České republice je poradenská síť, která poskytuje především malým a středním podnikům odborné služby, zaměřené na jejich podporu a růst na mezinárodní trhy. Síť pomáhá při vyhledávání zahraničních kontaktů či projektových partnerů pro obchodní, technologickou nebo vědecko-výzkumnou spolupráci v mezinárodním měřítku a poskytuje konzultace k ochraně duševního vlastnictví a informace o evropském jednotném trhu.\n\nEnterprise Europe Network v České republice je součástí mezinárodní sítě Enterprise Europe Network, která působí v 66 zemích světa. Enterprise Europe Network vznikla v únoru 2008 z iniciativy Evropské komise. První programovací období proběhlo v letech 2008 – 2014, druhé programovací období pokrývá léta 2015 – 2020.\n\nV České republice je Síť zastoupena konsorciem šesti partnerů:\n\nSíť Enterprise Europe Network v České republice je financována Evropskou unií z programu COSME (Competitiveness of Small and Medium-sized Enterprises) a Ministerstvem průmyslu a obchodu ČR.\n"}
{"id": "1263234", "url": "https://cs.wikipedia.org/wiki?curid=1263234", "title": "Trix (dinosaurus)", "text": "Trix (dinosaurus)\n\n\"Trix\" je neformální přezdívka velkého exempláře teropodního dinosaura druhu \"Tyrannosaurus rex\", objeveného roku 2013 v americké Montaně (souvrství Hell Creek). S vykopávkami pomáhali i výzkumníci z nizozemského Naturalis Biodiversity Center v Leidenu. Tento exemplář byl roku 2014 zakoupen a později převezen právě do nizozemského Leidenu, kde se stal součástí expozice místního muzea. Pojmenování dostal podle královny Beatrix Nizozemské (další přezdívkou jedince je proto \"královna křídy\"). V červnu 2017 byla kostra vyslána na putovní výstavu po světových muzeích, ze které se \"vrátila\" v roce 2019.\n\nKostra jedince \"Trix\" je kompletní asi ze 75%, takže jde o jednu z nejkompletnějších známých tyranosauřích koster vůbec. Délka činí asi 12 metrů. \"Trix\" byl velmi starý jedinec, který se zřejmě dožil věku přes 30 let, takže je i jedním z nejstarších známých jedinců tyranosaura (starší než slavná Sue, která se dožila asi 28 let). \"Trix\" utrpěl v životě množství zranění, jak ukazují některé poškozené obratle, části prstů a žebra. Sedimenty, ve kterých byl objeven, mají radiometricky zjištěné stáří asi 66,4 milionu let.\n\nDalší slavné exempláře tyranosaura jsou \"Sue\" a \"Stan\", oba objevené na území Jižní Dakoty.\n\n\n"}
{"id": "1263240", "url": "https://cs.wikipedia.org/wiki?curid=1263240", "title": "Antonio Buzzolla", "text": "Antonio Buzzolla\n\nAntonio Buzzolla (2. března 1815 Adria – 20. března 1871 Benátky) byl italský dirigent a hudební skladatel.\n\nNarodil se do hudební rodiny, jeho otec Angelo byl kapelníkem v katedrále \"Santa Maria Assunta della Tomba\" v Adrii. Studoval v Benátkách a v roce 1831 se stal flétnistou (později houslistou) orchestru divadla Teatro La Fenice. Brzy začal komponovat opery a melodramata. 3. prosince 1836 úspěšně debutoval v divadle Teatro San Benedetto operou \"Ferramondo\". Následujícího roku odešel do Neapole a pokračoval ve studiu na konzervatoři \"Conservatorio di San Pietro a Majella\" u Gaetana Donizettiho a Saveria Mercadante. Zde začal také skládat písně v benátském nářečí, které ho později proslavily.\n\nPo návratu do Benátek, uvedl v divadle Teatro La Fenice v roce 1841 operu \"Mastino I della Scala\" a o rok později operu \"Gli Avventurieri\". V témže roce zkomponoval také první velké sakrální dílo: \"Messa a quattro parti e piena orchestra\".\n\nV roce 1843 se stal dirigentem italské opery v Berlíně a později dvorním vychovatelem synů pruského krále Fridricha Viléma IV. Pak působil v Drážďanech, v Polsku, v Rusku a konečně v roce 1846 byl ředitelem Comédie-Italienne v Paříži.\n\nV následujícím roce se vrátil natrvalo do Benátek, kde dirigoval své Requiem v bazilice sv. Marka a poté 24. února 1848 v La Fenice premiéru opery \"Hamlet\". Po představení opery \"Elisabetta di Valois\" 16. února 1850 ukončil kariéru operního skladatele a nadále se věnoval pouze církevní hudbě. V roce 1855 přijal funkci hlavního ředitele sboru v bazilice sv. Marka (\"Cappella Marciana\") – nejprestižnějšího italského chrámového sboru vedle sboru Sixtinské kaple v Římě. Spolu s dalšími hudebníky založil v roce 1867 společnost \"Società e Scuola Musicale Benedetto Marcello\", instituci, která se později stala Konzervatoří Benedetta Marcella.\n\nV roce 1868 ho Giuseppe Verdi pozval k účasti na komponování Messa per Rossini, velkého Requiem, které mělo být provedeno na výročí úmrtí Gioacchina Rossiniho dne 14. listopadu 1869 v bazilice San Petronio v Bologni. Buzzolla složil Introit a Kyrie, mše však byla jako celek provedena až po více než stu letech, v roce 1988.\n\nAntonio Buzzola zemřel v Benátkách 20. března 1871 ve věku 56 let. Jeho jméno nese konzervatoř v Adrii (\"Conservatorio Statale di Musica “Antonio Buzzolla” di Adria\").\n\n\n\n\n\n\n"}
{"id": "1263241", "url": "https://cs.wikipedia.org/wiki?curid=1263241", "title": "20. ročník udílení Screen Actors Guild Awards", "text": "20. ročník udílení Screen Actors Guild Awards\n\n20. ročník udílení Screen Actors Guild Awards se konal 18. ledna 2014. Ocenění se předalo nejlepším filmovým a televizním vystoupením v roce 2013. Nominace byly oznámeny 11. prosince 2013. Ceremoniál vysílaly stanice TNT a TBS.\n\n"}
{"id": "1263243", "url": "https://cs.wikipedia.org/wiki?curid=1263243", "title": "Diceware", "text": "Diceware\n\nDiceware (z angl. \"dice\", hrací kostky) je metoda pro vytváření heslových frází, hesel a dalších kryptografických proměnných pomocí obyčejné kostky jako hardwarového generátoru náhodných čísel.\n\nPro vytvoření každého slova v heslové frázi je nezbytných pět hodů hrací kostkou. Čísla od 1 do 6 tvoří pětimístné číslo, např. \"43146\". Toto číslo je pak použito k vyhledání konkrétního slova v seznamu slov. Například v anglickém seznamu číslo \"43146\" odpovídá slovu \"munch, v\" jednom z českých seznamů třeba slovu \"pocit\". Kompletní a dlouhé heslo či heslová fráze se pak vytvoří tak, že se postupně vygeneruje několik hesel za sebou.\n\nExistují seznamy slov sestavených pro mnoho jazyků včetně angličtiny i češtiny. Seznam slov pro \"Diceware \"je jakýkoli seznam slov, který obsahuje formula_1 unikátních slov, nejlépe takových, které si uživatel snadno zapamatuje. V žádném případě nemusí být tento seznam tajný nebo jinak chráněný, protože bezpečnost hesla vytvořeného prostřednictvím \"Diceware\" vyplývá právě z počtu vygenerovaných slov a počtu slov, které použitý seznam slov obsahuje.\n\nÚroveň s jakou je či není možné uhodnout heslo vytvořené pomocí Diceware je možné snadno vypočítat. Každé slovo rozšíří entropii hesla o 12,9 bitů (to je formula_2 bitů). Původně, v roce 1995, Arnold Reinhold, tvůrce Diceware, považoval pět slov (64 bitů) za minimální délku potřebnou pro průměrného uživatele. Nicméně od roku 2014 Reinhold doporučuje, aby byly používány hesla tvořené alespoň šesti slovy (77 bitů).\n\nTakto stanovená úroveň vychází z faktu, že potenciální útočník ví, že pro vytvoření hesla byla použita technika Diceware, má informaci, jaký seznam slov byl použit a v poslední řadě ví, z kolika slov bylo heslo vytvořeno. Pokud má útočník méně informací, pak může být entropie hesla ještě vyšší než 12,9 bitů na slovo.\n\nVýše uvedené výpočty entropie algoritmu Diceware předpokládají, že je každé slovo, tak jak doporučuje autor Diceware, odděleno mezerou. Pokud jsou místo toho jednotlivá slova těsně vedle sebe v jediném řetězci, bude vypočtená entropie mírně snížená. Může totiž nastat situace, že i přestože jsou dvě samostatně vygenerovaná hesla tvořena odlišnými slovy, tak tato slova, spojená těsně za sebou, vytvoří naprosto shodné řetězce; například fráze tvořené dvěma slovy „protože lva“ a „proto želva“ tvoří po odstranění mezer naprosto shodné řetězce „protoželva“.\n\nSílu hesla je možný zvýšit tak, že se do již vytvořeného hesla náhodně vloží speciální znak. Jsou zapotřebí ještě čtyři hody kostkou. Prvním hodem určíte slovo, do kterého se speciální znak vloží; druhý písmeno, které bude za speciální znak zaměněno; pomocí hodnoty získané třetím a čtvrtým hodem se určí speciální znak podle následující tabulky:\n\nV roce 2016 zveřejnila organizace Electronic Frontier Foundation tři alternativní seznamy slov v angličtině, které jsou vhodné pro metodu Diceware, kde se zaměřila na to, aby byla slova snadno zapamatovatelná a vyhýbá se nesrozumitelným, abstraktním či jinak problematickým slovům. Na druhou stranu, tato jednoduchost si vybírá svou daň - typická EFF hesla vyžadují zadávání vyššího počtu znaků.\n\nPůvodní seznam slov určený pro metodu Diceware (v angličtině) obsahuje 7 776 řádků se slovy pro každou možnou kombinaci čísel, které je možné vytvořit pěti hody hrací kostkou:\n\nPříklady hesla vytvořeného metodou Diceware a anglického seznamu slov:\n\nPříklady hesla vytvořeného pomocí seznamu EFF:\n\nPříklad hesla v českém jazyce:\n\n\n\n"}
{"id": "1263244", "url": "https://cs.wikipedia.org/wiki?curid=1263244", "title": "Mistrovství světa v zápasu ve volném stylu 2002", "text": "Mistrovství světa v zápasu ve volném stylu 2002\n\nMistrovství světa v zápase ve volném stylu 2002 se uskutečnilo v Teheránu, (Írán). \n"}
{"id": "1263246", "url": "https://cs.wikipedia.org/wiki?curid=1263246", "title": "Obchodní dům Baťa (Brno)", "text": "Obchodní dům Baťa (Brno)\n\nObchodní dům Baťa (původně Brouk a Babka, později Moravanka) je obchodní dům v centru Brna v České ulici č. 160/4. Byl postaven v roce 1934 podle vítězného návrhu architekta Miloslava Kopřivy pro firmu Brouk a Babka.\n\nDům založený na sedmipatrovém železobetonovém skeletu mírně ustupuje z uliční fronty, fasáda se žlutobéžovým keramickým obkladem nese mimo parteru výrazné horizontální pásy oken, které se střídají s pásy parapetů. Krytý vstupní prostor v přízemí má podobu pasáže s prosklenými zaoblenými vitrínami, který se později objevil i třeba u pražské Bílé labutě, též náležící k řetězci Brouk a Babka.\n\nVe své době to byla moderní funkcionalistická stavba s eskalátory a v 5. patře s dětským koutkem, kam rodiče mohli umístit své děti po dobu, než si vyřídili své nákupy. Administrativní zázemí se nacházelo v nejvyšším patře, které ustupovalo dozadu a tvořilo terasu.\n\nPo znárodnění firmy Brouk a Babka v roce 1948 zůstal obchodní dům zachován, ovšem už v rámci státního podniku. Od 90. let 20. století slouží budova jako obchodní dům s obuví a galanterií firmy Baťa, jejíž původní brněnské sídlo se nacházelo v Obchodním domě Centrum.\n\nDům je chráněn jako kulturní památka České republiky.\n\n\n"}
{"id": "1263250", "url": "https://cs.wikipedia.org/wiki?curid=1263250", "title": "Imperiální zůstatek", "text": "Imperiální zůstatek\n\nImperiální zůstatek (anglicky \"Imperial Remnant\") je ve fiktivním světě Star Wars vesmírné společenství, jedná se de facto o původní Galaktické impérium poražené Aliancí rebelů, zbavené kontroly nad nejdůležitějším centrem na Coruscantu a připravené o císaře Palpatina po prohrané bitvě o Endor. Impérium se v důsledku jeho smrti a ztráty některých planetárních systémů včetně toho nejdůležitějšího rozdrobilo, velká část byla připojena k Nové republice, zbytku se ujali věrní loajalisté, bývalí vůdci a důstojníci Impéria.\n\nMezi přijímaným kánonem zfilmovaného \"Star Wars\" a jinými literárními díly však nepanuje o Imperiálním zůstatku shoda. Dle přijatého kánonu zfilmovaného \"Star Wars\" byl zůstatek mezi lety 44–127 ABY včleněn do nové vojenské organizace zvané První řád, vedeým vysokými důstojníky bývalého Galaktického impéria. Podle některých knih byl zůstatek přebudován na Felovo neboli Druhé Galaktické impérium, které se později rozštěpilo do dvou vzájemně soupeřících menších impérií. Někdy se pod tímto pojmem chápe spíše různé navzájem soupeřící autonomní frakce imperiálních pozůstatků, které vedou různí vojenští vůdci nezávisle na sobě.\n\nImperiální zůstatek jako jednotná frakce měl vzniknout v roce 12 ABY, kdy admirál Gilad Pellaeon sjednotil vzájemně soupeřící skupiny věrné někdejšímu Impériu a byl zvolen na post Nejvyššího velitele imperiální flotily, de facto se stal hlavou státu a mohl pokračovat v otevřeném boji proti Nové republice. Nejvyšším představitelem státu v Imperiálním zůstatku má tedy být „Nejvyšší velitel imperiální flotily“ (12 ABY–41 ABY), později přejmenován na „Hlavu státu“ (od 41 ABY).\n\nImperiální zůstatek tak hraje významnější roli v literatuře universa Star Wars, tedy v takzvaných legendách, nežli v hlavním kánonu pozdějších let. V moderním kánonu se Imperiální zůstatek se ani nevyskytuje a je plně nahrazen Prvním řádem, když ve filmu „Star Wars: Síla se probouzí“ z roku 2015 vystupuje jako jediný pokračovatel Impéria. Naopak v legendách (literatuře) První řád vůbec nefiguruje.\n\n"}
{"id": "1263254", "url": "https://cs.wikipedia.org/wiki?curid=1263254", "title": "Roger Piantoni", "text": "Roger Piantoni\n\nRoger Piantoni (26. prosince 1931 Étain – 26. května 2018) byl francouzský fotbalový útočník italského původu, držitel bronzové medaile z mistrovství světa ve fotbale 1958.\n\nLotrinský rodák začínal s profesionálním fotbalem v AS Nancy, po sestupu klubu z ligy v roce 1957 ho koupil Stade de Reims. Závěr jeho kariéry poznamenalo zraněné koleno, vypadl v Remeši ze základní sestavy a skončil v OGC Nice, kterému pomohl roku 1965 k návratu do nejvyšší soutěže. S remešským klubem získal tři tituly mistra Francie (1958, 1960 a 1962, v roce 1958 dosáhl treble, když vyhrál i Francouzský fotbalový pohár a Trophée des champions) a hrál finále PMEZ 1958/59. Byl nejlepším kanonýrem Ligue 1 v letech 1951 a 1961, s 203 ligovými brankami je na šestém místě historické tabulky střelců. V premiérovém ročníku ankety Zlatý míč 1956 dostal jeden hlas a obsadil dělené 21. místo.\n\nZa francouzský národní tým nastoupil v letech 1952 až 1961 ve 37 mezistátních zápasech a vstřelil 18 branek. Zúčastnil se MS 1958 ve Švédsku, kde vytvořil s Justem Fontainem a Raymondem Kopou vnitřní útočné trio, které výrazně přispělo k dosažení třetího místa na turnaji. Zaznamenal tři branky: v utkání základní skupiny proti Paraguayi (výhra 7:3), ve čtvrtfinále proti Severnímu Irsku (výhra 4:0) a v semifinále proti Brazílii (prohra 2:5).\n\n"}
{"id": "1263259", "url": "https://cs.wikipedia.org/wiki?curid=1263259", "title": "Mistrovství světa v zápasu ve volném stylu 2001", "text": "Mistrovství světa v zápasu ve volném stylu 2001\n\nMistrovství světa v zápasu ve volném stylu 2001 se uskutečnilo v Sofii (Bulharsko).\n"}
{"id": "1263261", "url": "https://cs.wikipedia.org/wiki?curid=1263261", "title": "Chicago Justice", "text": "Chicago Justice\n\nChicago Justice je americký seriál, který měl premiéru 5. března 2017 na stanici NBC. Jeho tvůrcem je Dick Wolf. Je spin-offem seriálu \"Chicago P.D.\" a již čtvrtým seriálem z franšízy, odehrávající se ve městě Chicago.\n\nDne 22. května 2017 NBC zrušilo seriál po první řadě.\n\nO vytváření nového projektu se mluvilo 13. ledna 2016, jako o spin-offu seriálu \"Chicago P.D.\". Produkce seriálu byla potvrzena 21. ledna 2016 během zimní konference asociace televizních kritiků pod pracovním názvem \"Chicago Law\". 28. března 2016 byl potvrzen název \"Chicago Justice\". Natáčení backdoorového pilotního dílu probíhalo 28. března 2016 a byl premiérově vysílán 11. května 2016 jako jednadvacátý díl třetí série seriálu \"Chicago P.D.\". Zelená byla seriálu dána 12. května 2016.\n\nPhilip Winchester byl první obsazený do seriálu a to 19. února 2016 jako Peter Stone. Nazneen Contractor se připojila 11. března 2016 a Joelle Carter 14. března 2016. Carl Weathers se připojil 19. března. Contractor od projektu odešla 7. července a připojila se k policejnímu dramatu stanice CBS \"Ransom\". V srpnu 2016 se připojila Monica Barbaro. V září bylo potvrzeno, že Jonova Sedova postava Antonio Dawon se přesune ze seriálu \"Chicago P.D.\" do seriálu \"Chicago Justice\".\n"}
{"id": "1263264", "url": "https://cs.wikipedia.org/wiki?curid=1263264", "title": "Plzák lesní", "text": "Plzák lesní\n\nPlzák lesní \"(Arion rufus)\" je druh suchozemského plže z čeledi plzákovití (\"Arionidae\"). Je to největší nahý plž v ČR. Dosahuje délky až 15 cm. Vyskytuje se na vlhkých místech.\n\nDosahuje délky 12–15 cm (ve výjimečných případech až 20 cm) a šířky přibližně 2 cm. Bývá oranžové až hnědé barvy, vzácně i černý. Mladí jsou obvykle světle žlutí až světle oranžoví s tmavou hlavou. Tělo je pokryto velkými vráskami.\n\nPlzák lesní byl téměř úplně vytlačen z obdělávané půdy plzákem španělským a vyskytuje se dnes jen v lesích a na vlhkých loukách. Je to převážně noční, ve vlhkém počasí i denní tvor. Potrava se skládá převážně z čerstvých rostlin.\n\nPůvodní areál druhu byl omezen na střední a západní Evropu. Poté byl druh zavlečen do Severní Ameriky. V posledních desetiletích je druh v původním areálu vzácný.\n"}
{"id": "1263269", "url": "https://cs.wikipedia.org/wiki?curid=1263269", "title": "Gyali", "text": "Gyali\n\nGyali ( ) je řecký ostrov v souostroví Dodekany v Egejském moři u pobřeží Malé Asie. Nachází se 20 km západně od poloostrovu Datça na pobřeží turecké pevniny, 10 km jižně od ostrova Kós a 3,5 km severně od Nisyru.\n\nRozloha ostrova je 4,558 km². Nejvyšší bod dosahuje nadmořské výšky 180 m. Ostrov se skládá ze dvou částí, severní a jižní, které jsou spojeny úzkou šíjí. Severní část je tvořena sopečným dómem z ryolitického obsidiánu a na jihozápadě z pemzy.\n\nUprostřed ostrova ostrova, v jižní části šíje u pobřeží se nachází jediná stejnojmenná vesnice, kde žilo v roce 2011 21 obyvatel.\n"}
{"id": "1263270", "url": "https://cs.wikipedia.org/wiki?curid=1263270", "title": "Venkow Records", "text": "Venkow Records\n\nVenkow Records bylo hudební nakladatelství zaměřené na folkovou, trampskou a country hudbu. \n\nVydavatelství vzniklo v roce 1996, kdy label Venkow od jeho majitele Zdeňka Kovaříka, který vydával pod tímto labelem od roku 1990 hudební nosiče, koupila Universal Music Group. Vydavatelství zaniklo v roce 2003 sloučením s mateřskou společností Universal Music Group. \n\nMaster Serie byla kolekce nosičů s výběry písní interpretů vydávaných vydavatelstvím. \n\n"}
{"id": "1263271", "url": "https://cs.wikipedia.org/wiki?curid=1263271", "title": "Hamšík", "text": "Hamšík\n\nPříjmení Hamšík, přechýleně Hamšíková, nosí více osobností:\n\n"}
{"id": "1263277", "url": "https://cs.wikipedia.org/wiki?curid=1263277", "title": "Johana El-Kalak Haugwitz", "text": "Johana El-Kalak Haugwitz\n\nJohana El-Kalak Haugwitz (11. června 1943 Náměšť nad Oslavou) pochází ze šlechtického rodu Haugviců. \n\nJohana Haugwitzová se narodila 11. června 1943 v Náměšti nad Oslavou, ale již v roce 1945 byla její rodina nucena opustit Československo kvůli svému původu a vyvlastnění majetku. Rodina se odstěhovala do rakouské Solné komory. Zde bydlela v Gmundenu u Travenského jezera. Po dokončení gymnázia studovala Johana na univerzitě ve Vídni obor historie a germanistiku. Více než 20 let učila ve Vídni a poté pracovala ve Švýcarsku a ve Španělsku. \n\nJohana Haugwitzová ve spolupráci se správa zámku v Náměšti uvádějí od roku 1991 koncerty.\n\n\n"}
{"id": "1263279", "url": "https://cs.wikipedia.org/wiki?curid=1263279", "title": "Ekologická sekce Biologické společnosti při ČSAV", "text": "Ekologická sekce Biologické společnosti při ČSAV\n\nEkologická sekce Biologické společnosti při ČSAV vznikla 7. 12. 1978 jako výsledek úsilí několika odborníků jako platforma, kde by se mohli stýkat odborníci z různých vědních oborů a diskutovat ekologická témata.\nPrezídium Československé akademie věd schválilo vznik Československé společnosti ekologické při ČSAV již 7. 5. 1969 a v srpnu 1969 byl předložen návrh stanov této společnosti Ministerstvu vnitra. To sice příjem návrhu stanov potvrdilo, ale tím to skončilo.\n\nOd poloviny 70. let 20. století se scházelo několik odborníků - Bedřich Moldan, Václav Mezřický, Igor Míchal a později také Pavel Trpák k diskusím o potřebě posílit zájem biologických věd od přírodovědného přístupu k ekologii k širšímu interdisciplinárnímu pohledu. Tento přístup považovali za základní předpoklad pro konkrétní řešení narůstajících problémů životního prostředí. Byla hledána platforma, kde by se mohli stýkat odborníci z různých vědních oborů a diskutovat na toto téma. V roce 1976 byl vytvořen přípravný výbor vedený Bedřichem Moldanem a ten se pokusil založit Ekologickou společnost při ČSAV, což se však brzy ukázalo jako nereálné.\n\nVe spolupráci s prof. Emilem Hadačem došlo k jednání o možnosti přiřazení pod Biologickou společnost při ČSAV, což bylo zrealizováno 7. 12. 1978, kdy byla svolána prof. Hadačem a Dr. Dykiovou zakládající schůze Ekologická sekce na Přírodovědecké fakultě UK v Benátské ulici. Předsedou byl zvolen Prof. Emil Hadač a členové byli mimo jiné Bedřich Moldan (tajemník), Václav Mezřický, Pavel Trpák, Věrek Samek a Jaroslav Stoklasa. Dále se postupně do práce sekce zapojili Zdeněk Stáhlík, Hana Rambousková, Igor Míchal, Rudolf Kolářský a Miroslav Martiš. V osmdesátých letech dvacátého století se pak připojili Eva Kružíková, Josef Vavroušek, Ivan Makásek, Hana Librová, Vladimír Ira, Vladimír Ondruš, Jan Těšitel a Bohumil Ticháček. Koncem roku 1989 měla Ekologická sekce již více, než 400 členů.\n\nHlavní náplní sekce byly přednášky a diskusní odpoledne, zpočátku orientované na biologicky pojatou ekologii, později se prosadil také interdisciplinární přístup včetně společenských věd. Kromě pravidelných seminářů uspořádala Ekologická sekce také několik vícedenních seminářů:\nNa základě žádosti poradce předsedy vlády Lubomíra Štrougala vypracoval tým ve složení Hadač, Illner, Kolářský, Mezřický, Moldan, Samek, Stoklasa, Symon, Šram a Trpák na jaře 1984 pro stranu a vládu zprávu o stavu životního prostředí Československa s názvem „Rozbor ekologické situace v Československu“. Tato zpráva pronikla přes disent i mimo Československo a byla publikována v Le Monde, ve vysílání Svobodné Evropy i Hlasu Ameriky, což vedlo k vyšetřování Státní bezpečností.\n"}
{"id": "1263281", "url": "https://cs.wikipedia.org/wiki?curid=1263281", "title": "Kostel svatého Augustina (Sovinec)", "text": "Kostel svatého Augustina (Sovinec)\n\nKostel svatého Augustina v obci Sovinec (část obce Jiřikov (okres Bruntál) je filiální kostel postavený v letech 1844–1845 a kulturní památka České republiky. \n\nHrad Sovinec byl založen na konci 13. století. V letech 1651–1655 byla v areálu hradu postavena kaple sv. Augustina a byla vysvěcená v roce 1655 olomouckým biskupem Janem Gobarem. V letech 1844–1845 byl postaven velmistrem řádu německých rytířů arcivévodou Maxmiliánem III. Josefem d´Este (1782–1863) na jižním předhradí kostel zasvěcený sv. Augustinovi.\n\nKostel patří pod Děkanát Bruntál.\n\nJednolodní podélná empírová stavba ukončená půlkruhovým kněžištěm, které je zaklenuto kazetovou kopulí. V bočních fasádách lodi jsou proražena půlkruhová nízká okna. Fasáda je členěna pásovou rustikou. Průčelí je rámováno širokými pilastry s obdélníkovým vchodem, štít průčelí je zakončen jednoduchým trojúhelníkovým tympanonem. \n\nPřed kostelem u vchodu se nachází barokní socha sv. Jana Nepomuckého, kterou vytvořil sochař Jiří Antonín Heinz v letech 1728–1729, na popud hejtmana Heinricha Biuka z Genrstenfeldu. Na druhé straně vchodu je kamenný kříž z 19. století\n\nOsmiboká zvonice byla přistavěna ke kněžišti. Je postavena v místě bývalé osmiboké dělostřelecké věže, která byla poničena za třicetileté války. \n\nZvonice má sedm pater, ve kterých se nachází muzeum s expozicemi řádu německých rytířů, historie hradu, období druhé světové války, věžních hodin. Sedmé patro je zvonice s vyhlídkou. Jeden ze zvonů je z roku 1913, který byl ulit Maxem Samassou ve Vídni, je zdoben reliéfem Madony s dítětem. Další zvon Evžen byl odlit ve zvonařské dílně manželů Dytrychových a slavnostně vysvěcen a zavěšen 10. září 2005 u příležitosti 50. výročí úmrtí arcivévody Evžena Habsburského.\n\nVnitřní zdi lodi jsou členěny pilastry s průběžnými římsami. V kostele je umístěn klasicistní hlavní oltář, boční oltář s obrazem \"Malé kalvárie\" od malíře Františka Springera z roku 1855. Na bočních stěnách jsou zavěšeny obrazy Křížové cesty. Kruchta je vybavena funkčními varhany. \n\n"}
{"id": "1263286", "url": "https://cs.wikipedia.org/wiki?curid=1263286", "title": "Polyaigos", "text": "Polyaigos\n\nPolyaigos ( ) je řecký ostrov v souostroví Kyklady v Egejském moři u pobřeží ostrovů Milos a Kimolos. Nachází se 2 km jihovýchodně od Kimolu a 6 km severovýchodně od Milu.\n\nRozloha ostrova je 18,15 km². Nejvyšší bod Strongylo dosahuje nadmořské výšky 370 m. Ostrov má přibližně kruhový tvar.\n\nV zátoce na západním pobřeží se nachází jediná stejnojmenná vesnice, kde žili v roce 2011 2 obyvatelé.\n"}
{"id": "1263292", "url": "https://cs.wikipedia.org/wiki?curid=1263292", "title": "Hanna Öbergová", "text": "Hanna Öbergová\n\nHanna Linnea Öbergová (* 2. listopadu 1995, Kiruna, Švédsko) je švédská biatlonistka, vítězka vytrvalostního závodu na Zimních olympijských hrách 2018. Na stejných olympijských hrách získala stříbrnou medaili ze štafety. Dále je dvojnásobná zlatá medailistka z juniorského šampionátu v Cheile Grădiştei z roku 2016.\n\nVe světovém poháru vyhrála závod s hromadným startem v Oslu v sezóně 2018/19. V kolektivních závodech vyhrála smíšený závod dvojic v roce 2019 v Östersundu.\n\nJejí sestra Elvira Öbergová soutěží od Světový pohár v biatlonu sezóny 2019/2020 také ve světovém poháru.\n\nÖbergová se dosavadně účastnila Mistrovství světa v biatlonu 2017, 2019, 2020 a Olympijských her 2018.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nZúčastnila se dvou Mistrovství světa juniorů v biatlonu. Nejlepším individuálním výsledkem je pro ni zisk dvou zlatých medailí ze sprintu a stíhacího závodu v rumunském Cheile Grădiştei z roku 2016. Na stejném šampionátu získala stříbrnou medaili s ženskou štafetou.\n\n"}
{"id": "1263295", "url": "https://cs.wikipedia.org/wiki?curid=1263295", "title": "Lízin let do nebe", "text": "Lízin let do nebe\n\nLízin let do nebe může být:\n\n"}
{"id": "1263298", "url": "https://cs.wikipedia.org/wiki?curid=1263298", "title": "Kalambo (vodopád)", "text": "Kalambo (vodopád)\n\nKalambo (\"Kalambo Falls\") je jednostupňový vodopád na hranici Tanzanie a Zambie. Nachází se na stejnojmenné řece, která se vlévá do jezera Tanganika. Jeho výška je uváděna mezi 221 a 235 metry a je tak druhým nejvyšším nepřerušeným vodopádem v Africe po jihoafrickém vodopádu Tugela. Šířka vodopádu se pohybuje od 3 metrů v období sucha po 18 m v období dešťů od dubna do června. Pod vodopádem se nachází kaňon, dlouhý kilometr a hluboký až 300 metrů. V sousedství leží další vodopád Sanzye. Okolní oblast patřila k významným centrům lidského osídlení v Africe, britský archeolog John Desmond Clark zde v roce 1956 nalezl množství nástrojů, jejichž původ určil od paleolitické acheuléenské kultury až po bantuskou kulturu Kalambo ze 4. století, která již znala zpracování železa. Díky archeologickým nálezům i přírodnímu bohatství (nachází se zde velké hnízdiště marabu afrického) je Kalambo významným turistickým cílem a bylo navrženo k zařazení na seznam Světové dědictví.\n\n"}
{"id": "1263300", "url": "https://cs.wikipedia.org/wiki?curid=1263300", "title": "Kalambo", "text": "Kalambo\n\nKalambo může být:\n"}
{"id": "1263302", "url": "https://cs.wikipedia.org/wiki?curid=1263302", "title": "Dubai World Trade Centre", "text": "Dubai World Trade Centre\n\nDubai World Trade Center (zkratka DWTC, arabsky مركز دبي التجاري العالمي‎‎, česky Dubajské centrum obchodu) je mrakodrap v největším městě Spojených arabský emirátů, Dubaji, nachází se vedle hlavní tepny města, Sheikh Zayed Road. Byl to první mrakodrap v Dubaji a součást plánu o celkovém rozvoji Dubaje dle tehdejšího emíra Rašída ibn Sajíd al-Maktúma, který ho také financoval. Jeho stavba byla dokončena v roce 1979, do roku 2000 byl nejvyšší budovou SAE, stal se také symbolem rozvoje Dubaje, byl výrazným orientačním bodem města. Měří 149 metrů, má 39 pater anténa sahá do výšky 184 m.\n\nK mrakodrapu přiléhá také výstavní centrum Dubai International Exhibition Centre, které bylo postaveno také v roce 1979.\n\n"}
{"id": "1263304", "url": "https://cs.wikipedia.org/wiki?curid=1263304", "title": "Římskokatolická farnost Třebařov", "text": "Římskokatolická farnost Třebařov\n\nŘímskokatolická farnost Třebařov je jedno z územních společenství římských katolíků v děkanátu Svitavy s farním kostelem Nejsvětější Trojice v děkanátu Svitavy.\n\nZatím první písemná zmínka o Třebařově je na královské zakládací listině z roku 1267. Boreš z Rýzmburka, jeden z představitelů starého šlechtického rodu a vysoký královský komorník nejdříve krále Václava I. a posléze jeho syna krále Přemysla Otakara II., založil augustiniánský klášter Coronae Sanctae Mariae a obdaroval jej dvaceti lány v Třebařově, jako i dalšími polnostmi, mlýny a dvory v okolí. Farní kostel Nejsvětější Trojice původně z roku 1769 (jeho sakristii tvoří kaple z roku 1736) stojí v horní části obce. Zvon kostela pochází z roku 1533.\n\nDo června 2017 zde jako administrátor působil R. D. Mgr. Pavel Jagoš. Toho od července téhož roku vystřídal R. D. Mgr. Karel Macků.\n\nKaždoročně se ve farnosti koná tříkrálová sbírka, v roce 2017 se při ní vybralo 13 586 korun.\n\n"}
{"id": "1263307", "url": "https://cs.wikipedia.org/wiki?curid=1263307", "title": "Kopernicie", "text": "Kopernicie\n\nKopernicie (\"Copernicia\") je rod palem. Jsou to středně velké až mohutné palmy s dlanitými listy a kmeny pokrytými vláknitými listovými pochvami. Květenství jsou bohatě větvená a svojí délkou přesahují listy. Plody jsou peckovice.\nRod zahrnuje 21 druhů. Většina z nich jsou endemity Kuby, několik dalších roste na Hispaniole a v Jižní Americe. \"Copernicia macroglossa\" a některé další druhy jsou v tropech pěstovány jako okrasné rostliny. Jihoamerický druh \"Copernicia prunifera\" je zdrojem karnaubského vosku. Místní využití mají i listy, kmeny a vlákna některých druhů.\n\nKopernicie jsou středně velké až mohutné, pomalu rostoucí, jednodomé palmy dorůstající výšky do 15 metrů. Kmeny jsou solitérní, pokryté vytrvalými, vláknitými listovými pochvami, u starších jedinců někdy olysávají a objevuje se hrubý povrch kmene s listovými jizvami. Listy jsou dlanité nebo krátce dlanitozpeřené, induplikátní, tuhé. Řapík je velmi krátký až dlouhý, na okraji s tuhými, plochými, zahnutými ostny. U některých druhů (\"C. macroglossa\") řapík téměř chybí a listy jsou přisedlé. Čepel listů je klínovitá nebo okrouhlá, hluboce členěná v jednoduše přeložené segmenty. Listové segmenty jsou na okraji často ostnité. Na lícové straně listu je v místě nasedání čepele na řapík charakteristický výrůstek (\"hastula\").\n\nKvětenství vyrůstají z listové růžice a svojí délkou často přesahují listy. Jsou silně větvená až do šestého řádu a nezřídka hustě plstnatá. Stopka květenství je prodloužená, asi stejně dlouhá nebo kratší než samotné květenství. Květy jsou oboupohlavné. Okvětí je trojčetné, rozlišené na kalich a korunu. Kališní lístky jsou srostlé v trojlaločnou číšku. Koruna je trubkovitá, zakončená 3 laloky. Tyčinek je 6 a jsou širokými bázemi nitek srostlé v číšku přirostlou k ústí koruny. Gyneceum (botanika) je složeno ze 3 na bázi volných pestíků, čnělky jsou srostlé v jednu čnělku zakončenou tečkovitou bliznou. Plody jsou vejcovité nebo kulovité a obvykle se vyvíjejí pouze z jednoho plodolistu. Na povrchu jsou hladké (po vyschnutí jemně drsné), se zbytky čnělky na vrcholu. Dužnina (mezokarp) je poněkud dužnatá s podélnými vlákny, pecka (endokarp) je středně tlustostěnná. Semena jsou vejcovitá nebo kulovitá, s hluboce skládaným (ruminátním) endospermem.\n\nRod kopernicie zahrnuje 21 druhů (i s přírodními hybridy celkem 28). Je rozšířen výhradně v tropické Americe. Centrum rozšíření je na Kubě (zejména ve středovýchodní části ostrova), kde roste celkem 16 endemických druhů a 7 taxonů hybridního původu. Dva druhy jsou endemity Hispanioly. Zbývající 3 druhy se vyskytují v Jižní Americe: \"Copernicia alba\" v jižní Brazílii, Bolívii, Paraguayi a severovýchodní Argentině, \"C. prunifera\" v Brazílii a \"C. tectorum\" v Kolumbii a Venezuele.\n\nKopernicie rostou v nižších nadmořských výškách jako součást suchých lesů a na druhotných savanách. Na Kubě jsou zastoupeny zejména v tuholisté křovinaté vegetaci na serpentinitových podkladech nebo v poloopadavých lesích na sezónně zaplavovaných, těžkých, jílovitých půdách na přímořských pláních.\nBrazilský druh \"C. prunifera\" roste v rozlehlých porostech zejména v oblastech s periodickými záplavami. Na podobných stanovištích roste i \"C. tectorum\".\n\nListy \"C. prunifera\" jsou pokryty nebývale tlustou vrstvou vosku, což je vykládáno jako přizpůsobení suchému klimatu severovýchodní Brazílie. Na listech kopernicií (i dalších palem) se živí housenky babočkovitého motýla \"Brassolis sophorae\" a řada druhů červců (\"Aspidiotus destructor\", \"Aonidiella orientalis\", \"Colobopyga coperniciae\", \"Ischnaspis longirostris\")\n\nRod se v taxonomii palem řadí do podčeledi \"Coryphoideae\" a tribu \"Livistoneae\". Mezi blízce příbuzné rody patří např. \"Licuala\" a \"Livistona\". Jednotlivé druhy se na společných stanovištích zejména v oblasti střední a východní Kuby přirozeně kříží a vzniká tak řada hybridních taxonů. U některých je rodičovská kombinace jednoznačná, u jiných je původ po vícenásobné hybridizaci obtížně určitelný.\n\nKopernicie jsou vesměs velmi ozdobné palmy a v tropech se občas vysazují jako okrasné dřeviny. Jsou odolné vůči patogenům, jejich obliba je však limitována pomalým růstem. Nejznámějším a nejvíce pěstovaným zástupcem rodu je \"Copernicia macroglossa\", palma neobyčejného vzhledu s hustou korunou přisedlých listů. Staré uschlé listy neopadávají a hromadí se ve spodní části koruny. Mezi nápadné druhy náležejí také 3 mohutné kubánské kopernicie: \"C. fallaensis\", \"C. baileyana\" a \"C. gigas\".\n\nBrazilský druh \"Copernicia prunifera\" (syn. \"C. cerifera\") má velký ekonomický význam jako zdroj karnaubského vosku používaného zejména k voskování automobilů, bot a nábytku, také ve farmacii a parfumerii. V potravinářství se používá k povrchové úpravě cukrovinek pod označením E 903. Karnaubský vosk je tvrdší než včelí vosk a většina syntetických vosků. V Brazílii je tento vosk sklízen již od roku 1810, první plantáže byly založeny kolem roku 1890. Listy se lokálně používají jako střešní krytina, kmeny na stavby, vlákna k výrobě provazů a štětců. Škrob získávaný z kmene je jedlý. Jedlá je i dužnina plodů a mladá květenství. Podobné využití má i druh \"Copernicia alba\". Kořeny tohoto druhu slouží v Jižní Americe jako diuretikum.\n\n"}
{"id": "1263310", "url": "https://cs.wikipedia.org/wiki?curid=1263310", "title": "Tatran Praha", "text": "Tatran Praha\n\nTatran Praha, oddíl basketbalu (se jménem sponzora Tatran Stavební závody Praha nebo Tatran SZ Praha) byl český basketbalový klub, který vznikl tak, že v sezóně 1964/1965 nadějné družstvo juniorů Sparty Praha, jehož základem byli hráči, kteří získali titul mistra Československa v předcházející sezóně 1963/64 ve starším dorostu, vyhrálo druhou ligu basketbalu mužů 1964/1965 (trenér Zbyněk Kubín) a postoupilo do nejvyšší domácí soutěže basketbalu – 1. československé ligy 1965/66, ve které družstvo hrálo pod názvem Tatran Stavební závody Praha, v němž založení oddílu basketbalu zorganizoval Ing. Pavel Majerík, který nejen hrál, ale také vykonával funkci manažera. Dojednal generálního sponzora (Stavební závody Praha).\n\nJako hrajícího trenéra angažoval tehdy 35letého Jiřího Baumruka (nar. 1930), jednoho z nejlepších hráčů historie basketbalu Československa, který na Mistrovství Evropy v basketbale mužů 1957 byl vyhlášen nejlepším hráčem Mistrovství Evropy, který potom v sezóně 1964/65 byl trenérem ligového družstva žen Sparty Praha.\n\nTatran Stavební závody Praha, jehož předsedou byl Ing. Oldřich Janeček, hrál dvě sezóny v československé 1. lize basketbalu a to v sezóně 1965/1966 skončil na 12. místě ze 14 účastníků a 1972/1973 rovněž na 12. místě. Ligové družstvo hrálo přípravná utkání a turnaje v zahraničí např. v Sýrii a Libanonu (1967, 25 dnů), v dalších sezónách ve Francii a Německu.\n\nKonečné pořadí 1. ligy: 1. Slavia VŠ Praha (mistr Československa 1966) - 2. Spartak Brno ZJŠ - 3. Sparta ČKD Praha - 4. Dukla Olomouc - 5. Iskra Svit - 6. NHKG Ostrava - 7. Slavia VŠ Bratislava - 8. Spartak Tesla Žižkov - 9. Slovan Orbis Praha - dalších 5 družstev sestup z 1. ligy: 10. Slovan Bratislava - 11. Spartak Metra Blansko - 12. Tatran Stavební závody Praha - 13. Slavia Praha IPS - 14. Lokomotiva Prešov\n\nTatran Stavební závody Praha: Jiří Baumruk, Jiří Pietsch, Pavel Majerík, Petr Majerík, Jiří Konečný, Tomáš Záhalka, Pavel Gračko, Václav Krámek, Michal Kusík, Pavel Škeřil, Eduard Veselý, Jan Himmelsberger, Eduard Nováček, Tomáš Spazier Trenér Jiří Baumruk\n\nKonečné pořadí 1. ligy: 1. Dukla Olomouc (mistr Československa 1973) - 2. Slavia VŠ Praha - 3. Spartak Brno ZJŠ - 4. Sparta Praha - 5. Baník Prievidza - 6. Bohemians Praha - 7. RH Pardubice - 8. Internacionál Slovnaft Bratislava - 9. NHKG Ostrava - další 3 družstva sestup z 1. ligy: 10. Baník Ostrava - 11. Iskra Svit - 12. Tatran Stavební závody Praha\n\nTatran Stavební závody Praha: Jiří Pietsch, Silvestr Vilímec, Luboš Bajgar, Miloš Komeštík, Petr Majerík, Michal Vavřík, Václav Míčka, Jan Šedina, Karel Puček, Stanislav Adam, Jan Himmelsberger, Macháček, Medřický, Bradan. Trenér Milan Kotál\n\n\n"}
{"id": "1263311", "url": "https://cs.wikipedia.org/wiki?curid=1263311", "title": "Výzkum a vývoj", "text": "Výzkum a vývoj\n\nVýzkum a vývoj, krátce VaV (anglicky \"research and development\" krátce \"R&D\"), je termín popisující vládní nebo firemní aktivity, které jsou součástí cyklu, jímž se dosahuje inovace. Dle Českého statistického úřadu „výzkum a vývoj, jako součást vědy a technologií, představuje klíčový hybný prvek zvyšování produktivity, ekonomického růstu, zaměstnanosti, udržitelného rozvoje a sociální soudržnosti“. Experimentální výzkum a vývoj (nebo jen krátce \"vývoj\") je systematická tvůrčí práce směrující k rozšíření stavu poznání, včetně poznatků o člověku, kultuře a společnosti, a jeho použití s cílem nalézt nové možnosti využití těchto poznatků.\nNárodní politiku výzkumu a vývoje České republiky připravují společně Ministerstvo školství, mládeže a tělovýchovy České republiky a Rada pro výzkum, vývoj a inovace s dalšími ústředními orgány, představiteli vědecké obce a dalších výzkumných organizací, zástupci podnikové sféry a uživatelů výsledků výzkumu a vývoje a s dalšími zainteresovanými institucemi.\n\n\nOficiální stránky vládní agentury CzechInvest na téma výzkum a vývoj\n"}
{"id": "1263312", "url": "https://cs.wikipedia.org/wiki?curid=1263312", "title": "Neronův rozkaz", "text": "Neronův rozkaz\n\n„Nařízení o demolicích v Říši“ (německy: \"Befehl betreffend Zerstörungsmaßnahmen im Reichsgebiet\"), později znám jako „Neronův rozkaz“ (německy: \"Nerobefehl\"), byl příkaz vydaný 19. března 1945 Adolfem Hitlerem, který nařizoval zničení všech vojenských, dopravních, zpravodajských, průmyslových a zásobovacích zařízení a staveb a také veškerých cenných věcí na území Třetí říše, které by mohly být nepřítelem zabrány a zneužity ve válce. Dále také měli občané Německa okamžitě opustit území získané Sověty pod sankcí zastřelení. Dohlížitelem na splnění rozkazu měl být Albert Speer, ministr zbrojního a válečného průmyslu nacistického Německa a hlavní architekt Adolfa Hitlera. Jméno příkazu nese název podle legendárního požáru Říma, ke kterému došlo roku 64 n. l, a který je nejčastěji přičítán císaři Nerovi. \n\nV březnu roku 1945 začínala být válečná situace Německa neudržitelná a zoufalá. Bylo jasné, že se blíží konec války, a většina dříve zabraného území byla znovu osvobozena. Bitva v Ardenách dopadla pro Německo neúspěšně a spojenecké armády postupovaly z východu i ze západu na Německo. Hitler však odmítl složit zbraně a namísto kapitulace vydal toto nařízení, které mělo zabránit tomu, aby německé prostředky padly do rukou nepřítele. \n\nAlbert Speer, Hitlerův hlavní architekt a tehdejší ministr zbrojního a válečného průmyslu, byl tímto výnosem šokován, rozkazu tedy bezprostředně neuposlechl. V průběhu dalších dní Speer v doprovodu Walthera Rohlanda a jeho kolegů z rúrského štábu ministerstva zbrojení objížděl západní kraje Německa se záměrem vymluvit župním vedoucím jejich očekávanou ochotu splnit Hitlerův rozkaz (částečně za užití obvykle nacistické argumentace o nutnosti zachovat objekty a zařízení pro válečnou produkci, která byla pro dosažení vítězství nezbytná). Speer župní vedoucí přesvědčil, že Hitlerovy evakuační rozkazy jsou neproveditelné. Albert Speer přednesl Hitlerovi žádost o zrušení tohoto rozkazu. Hitler mu nevyhověl a dal mu 24 hodin, aby svůj postoj přehodnotil. Po této lhůtě Speer vyjádřil Hitlerovi podporu a rozhodl se rozkazu uposlechnout, ale jen naoko. Přiměl Hitlera, aby původní směrnici z devatenáctého března doplnil o nové nařízení, jež ministrovi zbrojení dávalo výhradní pravomoc rozhodovat o ničení průmyslových objektů a infrastruktury. Jako ministr nadále pokračoval v maření rozkazu zničit celé vnitřní území nacistického Německa, což Hitler podle všeho minimálně tušil a tajně to toleroval. Tím zamezil proměně Německa ve ,spálenou zemi\", kterou diktátor předtím nařídil (třebaže Wehrmacht během ústupu zničil řadu důležitých mostů). Speer si do svých akt poznamenal Hitlerův souhlas s tím, že na rozdíl od obrovského Ruska neměla taktika ,spálené země\" pro tak malé území jako Německo význam. Bezprostředně poté rozeslal patřičně pozměněný Hitlerův rozkaz, jenž nově ponechával způsob provedení výhradně na ministrovi zbrojení. Třetího dubna odpověděl na žádost župního vedoucího Ueberreithera (Dolní Podunají) o povolení zničit vodárny a elektrárny: ,Podle Vůdcova nařízení z 30. 3. 1945 se politika spálené země ruší.\" A zdůraznil, že dočasné vyřazení z provozu ,plně uspokojuje Vůdcem sledovaný cíl\". Velitelství Wehrmachtu (Oberkommando der Wehrmacht, OKW) 3. dubna prohlásilo, že i přes vůdcův rozkaz zničit všechna zařízení, které by nepřítel mohl využít, bylo v některých případech účelnější demolici nahradit ,dlouhodobým vyřazením z provozu\" (německy: \"nachhaltige Unterbrechung\"), které by mohlo skončit, jakmile by se naskytla možnost mosty znovu obsadit. Ve věci ničení vojensky důležitých zařízení si Wehrmacht evidentně chtěl vyhradit právo rozhodnout dle vlastního uvážení. Rozkaz tedy v plném dosahu proveden nikdy nebyl, demolice se dotkla pouze pár vybraných objektů. Přesně měsíc po upraveném vydání znění rozkazu dne 30. dubna spáchal Adolf Hitler sebevraždu.\n\n"}
{"id": "1263314", "url": "https://cs.wikipedia.org/wiki?curid=1263314", "title": "Mistrovství světa v zápasu ve volném stylu 2000", "text": "Mistrovství světa v zápasu ve volném stylu 2000\n\nMistrovství světa v zápasu ve volném stylu 2000 se uskutečnilo v Sofii (Bulharsko).\n"}
{"id": "1263316", "url": "https://cs.wikipedia.org/wiki?curid=1263316", "title": "Jan Hrubý", "text": "Jan Hrubý\n\nJméno a příjmení Jan Hrubý má více známých nositelů:\n\n"}
{"id": "1263318", "url": "https://cs.wikipedia.org/wiki?curid=1263318", "title": "Seznam dílů seriálu Chicago Med", "text": "Seznam dílů seriálu Chicago Med\n\nToto je seznam dílů seriálu \"Chicago Med\". Americký dramatický televizní seriál \"Chicago Med\" vysílá stanice NBC od 17. listopadu 2015.\n\n<onlyinclude></onlyinclude>\n\n"}
{"id": "1263321", "url": "https://cs.wikipedia.org/wiki?curid=1263321", "title": "Piaffa", "text": "Piaffa\n\nPiaffa je jednou z nejtěžších disciplín drezury. Během piaffy kůň kluše na místě nebo se jen minimálně pohybuje. Těžiště koně by v tu chvíli mělo být spíše na zadních nohách, které by měly být mírně pokrčené. Hřbet by měl být ohebný a pružný. Je dbáno na to, aby kůň cvik prováděl volně a klidným způsobem.\n\nJako vážná chyba je posuzováno i jen nepatrné couvání nebo nepravidelné kroky zadních nohou, stejně tak křížení předních a zadních nohou.\n"}
{"id": "1263323", "url": "https://cs.wikipedia.org/wiki?curid=1263323", "title": "Překážkový dostih", "text": "Překážkový dostih\n\nPřekážkový dostih je závod koní, při kterých jezdec se svým koněm skáče přes překážky. Velká národní, konaná v anglickém Liverpoolu, je nejslavnější překážkový dostih na světě a národní instituce. V prvním dostihu roku 1839 zvítězila Lottery a nejvýkonnějším koněm na překážkách byl v Aintree Red Rum, který vyhrál dostih třikrát v letech 1973, 1974, 1977. Radost z vítězství v dostihu na dobrém koni vyjadřuje nadšené gesto žokeje, zatímco kůň se vztyčenýma ušima a v plné rychlosti (trysk) se zdá jen mírně potěšen.\n"}
{"id": "1263326", "url": "https://cs.wikipedia.org/wiki?curid=1263326", "title": "Prince Polo", "text": "Prince Polo\n\nPrince Polo je čokoládová oplatka z Polska. V Česku, Maďarsku, Litvě, Lotyšsku a na Slovensku je známá převážně jako Siesta, na Islandu pak jako Prins Póló. I přes mnoho let se prodával jako jeden z mála čokoládových oplatek, a díky tomu získal mezi obyvateli velkou popularitu. Když 11. března 1999 přijel do Polska Islandský prezident  Ólafur Ragnar Grímsson, prohlásil, že \"\"Celá generace Islanďanů vyrostla na dvou věcech - na americké Coca-Cole a polském Prince Polu\"\"\n\nVýroba začala v roce 1955 v závodu Olza S.A. v Cieszynie. Jedná se o celomáčenou oplatku skládající se ze čtyř vrstev a čokoládovou náplní. Firma byla založena už v roce 1920, nicméně o 73 let později (v roce 1993) koupila firmu společnost Kraft Foods, Inc., v roce 2013 přejmenována na Mondelēz International.\n\nV roce 1995 na obalu výrobku Prince Polo se objevilo nové logo, změnil se vzhled obalu a začaly se vyrábět i nové příchutě,počínaje od ořechové (od roku 1996), a poté příchuť jablečná, mléčná, kokosová, perníková či verze Premium. Také byla vyrobena oplatka ve velikosti XXL.\n"}
{"id": "1263332", "url": "https://cs.wikipedia.org/wiki?curid=1263332", "title": "Páni z Děvína", "text": "Páni z Děvína\n\nPáni z Děvína, neboli Děvínové ( \"Dewinowie\", \"Dewin\") je někdejší rytířský rod původem z oblasti saského města Hřímná. Vznikl jako jedna z větví Markvarticů, kteří drželi hrad Děvín\n\nSnad ve 12. století (nejpozději však do 13. století) se rod objevuje v dolnolužickém panství Žarov, ke kterému se váže historie rodu.\n\nPáni z Děvína působili ve službách německého královského rodu Welfů, slezských Jindřichovců z Piastovské linie. V roce 1246 Jindřich III. dal v léno Žarovsko Oldřichovi z Děvína. Ten byl po své smrti pochován hřbitově u jím založeného kostela sv. Petra.\n\nV roce 1260, kdy byla oblast pod vládou rodu Děvínů, město figurovalo jako sídliště na solné stezce z Lipska do Vratislavi.\n\nS jistotou lze tvrdit pouze to, že poslední z rodu Děvínů, Albrecht, zemřel roku 1280 a v té době již stál kamenný hrad, které odpovídá severnímu křídlu dnešního zámku. Původní hrad byl třípatrový (1. patro/suterén kamenné, další 2 patra cihlová) a vstupní brána na východní straně.\n\nRod vymřel ve 13. století, většina jejich panství přešla na pány z Biberštejna.\n\n"}
{"id": "1263333", "url": "https://cs.wikipedia.org/wiki?curid=1263333", "title": "Vzhůru ke hvězdám", "text": "Vzhůru ke hvězdám\n\nVzhůru ke hvězdám (v anglickém originále Famous in Love) je americký televizní seriál stanice Freeform, inspirovaný stejnojmennou knihou od Rebeccy Serle. Námět zpracovala I. Marlene King, která stojí za úspěšným seriálem \"Prolhané krásky\" a autorka předlohy. Seriál měl premiéru 18. dubna 2016. Hlavní hvězdou seriálu jsou Bella Thorne a Carter Jenkins. Druhá řada měla premiéru dne 4. dubna 2018. Dne 29. června 2018 stanice oznámila zrušení seriálu po odvysílání dvou řad. \n\nPaige Townsen byla obyčejná studentka vysoké školy, než získala roli v hollywoodském filmu. Nyní musí žít život nové slavné hvězdy, řešit vztah mezi ní a dvěma herci ze stejného projektu a zároveň pomáhat s odhalováním pravdy o zmizení slavné popové hvězdy.\n\n\nAmerická stanice Freeform povolila natočení pilotního dílu 19. března 2015. Pilot se natočil v listopadu 2015, stanice dala seriálu zelenou 7. dubna 2016. Natáčení začalo 13. července a bylo ukončeno 18. října 2016. V listopadu 2016 bylo oznámeno, že premiéra seriálu se bude konat 18. dubna 2017. Seriál je inspirován stejnojmennou novelou od Rebeccy Serle. Serle spolupracovala s Marlene King, aby novelu přepracovala do televizního seriálu. Stanice oznámila 3. srpna 2017, že se bude natáčet druhá řada. Druhá řada měla premiéru dne 4. dubna 2018. Dne 29. června 2018 stanice oznámila zrušení seriálu po odvysílání dvou řad. \n\nSeriál byl nominovaný na cenu Teen Choice Awards v kategoriích nejlepší nový televizní seriál, nejlepší dramatický seriál a Bella Thorne získala nominaci v kategorii nejlepší televizní herečka v dramatickém seriálu. V roce 2018 získal seriál nominace na cenu Teen Choice Awards v kategoriích nejlepší televizní herečka v dramatickém seriálu (Thorne) a nejlepší dramatický seriál. \n"}
{"id": "1263334", "url": "https://cs.wikipedia.org/wiki?curid=1263334", "title": "Mistrovství světa v zápasu ve volném stylu 1999", "text": "Mistrovství světa v zápasu ve volném stylu 1999\n\nMistrovství světa v zápase ve volném stylu 1999 se uskutečnilo v Ankaře, Turecko. Ženské soutěže se uskutečnily v Bodenu, (Švédsko). \n"}
{"id": "1263335", "url": "https://cs.wikipedia.org/wiki?curid=1263335", "title": "Elmad Džabrajilov", "text": "Elmad Džabrajilov\n\nElmadi Zajnajdijevič Žabrailov (: ; * 6. září 1965 Chasavjurt, Dagestán, Sovětský svaz) je bývalý zápasník, volnostylař čečenské národnosti. Reprezentantoval nejprve Sovětskéhý svaz a Společenství nezávislých států, v jehož barvách dosáhl největšího úspěchu, stříbrné olympijské medaile. Poté co kvůli válce v Čečně odmítl reprezentovat Rusko, stal se reprezentantem Kazachstánu.\n\n"}
{"id": "1263339", "url": "https://cs.wikipedia.org/wiki?curid=1263339", "title": "Carlo Pedrotti", "text": "Carlo Pedrotti\n\nCarlo Pedrotti (12. listopadu 1817 Verona – 16. října 1893 tamtéž) byl italský dirigent, hudební skladatel a pedagog.\n\nNarodil se 12. listopadu 1817 ve Veroně a studoval u skladatele Domenica Foroniho. Ještě během studia zkomponoval dvě opery, které však nebyly nikdy provedeny. Další dvě opery, \"Lino\" a \"Clara di Milano\" uvedl jeho učitel v roce 1840 v divadle Teatro Filarmonico, kde byl ředitelem a hlavním dirigentem. Opery byly příznivě přijaty. Po následující čtyři sezóny působil Pedrotti jako dirigent Italské opery v Amsterodamu, kde také uvedl další dvě své opery.\n\nV roce 1845 se vrátil do Verony a následujících 23 let byl učitelem hudby a řídil orchetry divadel \"Teatro Nuovo\" a \"Teatro Filarmonico\". V tomto období zkomponoval 10 oper. Z nich nejúspěšnější byla opera semiseria \"Fiorina\" (1851) a commedia lirica \"Tutti in maschera\" (1856). Druhá z těchto oper byla uvedena i ve Vídni a v Paříži a v roce 2008 na operním festivalu ve Wexfordu.\n\nV roce 1868 se Pedrotti přestěhoval do Turína, kde byl jmenován ředitelem a dirigentem divadla \"Teatro Regio\" a ředitelem konzervatoře \"Liceo Musicale\". Proslul zejména populárními koncerty symfonické hudby. V témže ho Giuseppe Verdi pozval k účasti na komponování Messa per Rossini, velkého Requiem, které mělo být provedeno na výročí úmrtí Gioacchina Rossiniho dne 14. listopadu 1869 v bazilice San Petronio v Bologni. Pedrotti složil sekvenci \"Tuba mirum\" pro baryton a sbor, mše však byla provedena až po více než stu letech, v roce 1988. V době svého působení v Turíně zkomponoval pouze dvě opery: \"Il favorito\" (1870) a \"Olema la schiava\" (1872). Ukázalo se, že to byly opery poslední.\n\nV roce 1882 odešel do Pesara a stal se prvním ředitelem \"Liceo Musicale\", na jehož založení zanechal Rossini finanční prostředky ve své poslední vůli. Zorganizoval oslavy stého výročí Rossiniho narození v roce 1892 a následujícího roku odešel do Verony s odvoláním na špatný zdravotní stav. V říjnu téhož roku, spáchal sebevraždu. Utopil se v řece Adiže.\n\n\n\n"}
{"id": "1263340", "url": "https://cs.wikipedia.org/wiki?curid=1263340", "title": "Carter Jenkins", "text": "Carter Jenkins\n\nCarter Mark Jenkins (* 4. září 1991, Tampa, Florida, Spojené státy americké) je americký herec. Zahrál si ve filmech \"Příšerky z podkroví\" (2009), \"Na sv. Valentýna\" (2010), \"Zasažen bleskem\" (2012) a seriálu \"Vzhůru ke hvězdám\" (2017–2018).\n\nNarodil se v Tampě na Floridě Mary a Ericovi Jenkinsonovým. Byl vychováván v Carrollwoodu na Floridě, kde navštěvoval Independent Day School. Jeho rodina se později přestěhovala do Sherman Oaks v Los Angeles. Má staršího bratra Rennekera Jenkise, který také pracuje jako herec a starší sestru Tiffany.\n\nJenkins začal pracovat v komunitním divadle, poté se začal objevovat v místních a národních reklamách. Zahrál si hlavní role v seriálech \"Vetřelci z hlubin\" (2005–2006) a Viva Laughlin (2007) a hostující role v seriálech \"Kriminálka Miami\", \"Dr. House\", \"Kriminálka New York\", \"Beze stopy\", \"The Bernie Mac Show\" nebo \"Neslavná\". Zahrál si v televizním filmu \"Life is Ruff\".\n\nV roce 2009 se objevil ve filmu \"Příšerky z podkroví\", ve kterém hrál hlavní roli Toma Pearsona. V roce 2010 si zahrál v romantické komedii \"Na sv. Valentýna\", ve kterém hrál Alexe Franklina, přítele postavy Emmy Robertsová. V roce 2012 získal vedlejší roli ve filmu \"Zasažen bleskem\", ve kterém hrál a sám k němu napsal scénář Chris Colfer.\n"}
{"id": "1263342", "url": "https://cs.wikipedia.org/wiki?curid=1263342", "title": "Kanton Pointe-à-Pitre", "text": "Kanton Pointe-à-Pitre\n\nKanton Pointe-à-Pitre ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho obec Pointe-à-Pitre.\n"}
{"id": "1263343", "url": "https://cs.wikipedia.org/wiki?curid=1263343", "title": "Kanton Sainte-Anne (Guadeloupe)", "text": "Kanton Sainte-Anne (Guadeloupe)\n\nKanton Sainte-Anne ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho část obce Sainte-Anne.\n"}
{"id": "1263345", "url": "https://cs.wikipedia.org/wiki?curid=1263345", "title": "Česko na Světových hrách 2013", "text": "Česko na Světových hrách 2013\n\nČeská republika byla mezi účastnickými zeměmi na IX. Světových hrách 2013 v kolumbijské Cali, pořádaných od 25. července do 4. srpna 2013. Reprezentanti zde získali tři medaile a čtvrtou v ukázkovém sportu.\n\n\n\n\n"}
{"id": "1263346", "url": "https://cs.wikipedia.org/wiki?curid=1263346", "title": "Kanton Marie-Galante", "text": "Kanton Marie-Galante\n\nKanton Marie-Galante ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho obce Grand-Bourg, Capesterre-de-Marie-Galante a Saint-Louis na ostrově Marie-Galante.\n"}
{"id": "1263349", "url": "https://cs.wikipedia.org/wiki?curid=1263349", "title": "Obština Chisarja", "text": "Obština Chisarja\n\nObština Chisarja ( \"Община Хисаря\") je bulharská jednotka územní samosprávy v Plovdivské oblasti. Leží ve středním Bulharsku na jižních svazích Sredné gory, zčásti také v Hornothrácké nížině. Správním střediskem je město Chisarja, kromě něj obština zahrnuje 11 vesnic. Žije zde přes 10 tisíc stálých obyvatel.\n\nV obštině žije 10 657 stálých obyvatel a včetně přechodně hlášených obyvatel 12 628. Podle sčítáni 1. února 2011 bylo národnostní složení následující:\n"}
{"id": "1263351", "url": "https://cs.wikipedia.org/wiki?curid=1263351", "title": "Kanton Le Moule", "text": "Kanton Le Moule\n\nKanton Le Moule ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho obec Le Moule.\n"}
{"id": "1263352", "url": "https://cs.wikipedia.org/wiki?curid=1263352", "title": "Davis Cup 2017 – Světová skupina", "text": "Davis Cup 2017 – Světová skupina\n\nSvětová skupina 2017 představovala nejvyšší úroveň Davis Cupu – elitní šestnáctičlennou skupinu, z níž vzešel celkový vítěz 106. ročníku soutěže. Účastníci čtvrtfinále si zajistili setrvání v této skupině pro následující ročník. Týmy, které prohrály v úvodním kole, nastoupily do baráže o udržení pro rok 2018.\n\nObhájcem titulu byla Argentina, která v předchozím ročníku premiérově vybojovala salátovou mísu a stala se prvním vítězem z Jižní Ameriky. V záhřebském finále porazila Chorvatsko 3:2  na zápasy. V úvodním kole však v Buenos Aires nestačila na Itálii 2:3 a po prohrané baráži sestoupila do americké kontinentální zóny.\n\nJubilejní desátou trofej vybojovala Francie, která v lillském finále přehrála Belgii 3:2 na zápasy. O šampionech rozhodla až závěrečná dvouhra, do níž nastoupili dvojky týmů. Francouz Lucas Pouille hladce přehrál belgického hráče Steva Darcise, jenž ve třech setech získal jen čtyři gamy. Po šestnácti letech tak triumfovali reprezentanti „země galského kohouta“ ve složení Jo-Wilfried Tsonga, Lucas Pouille, Richard Gasquet a Pierre-Hugues Herbert pod vedením nehrajícího kapitána Yannicka Noaha, který Francouze dovedl k zisku salátové mísy již v letech 1991 a 1996. Belgičané vedeni světovou sedmičkou a čerstvým finalistou Turnaje mistrů Davidem Goffinem, jenž získal dva body, nezvládli ani třetí daviscupové finále, když poraženi odešli již v letech 1904 a 2015. Francie se stala prvním vítězem na domácí půdě od roku 2012 a pražské výhry České republiky. \n\nPrvní kolo se hrálo od 3. do 5. února 2017. Čtvrtfinále se konalo o víkendu mezi 7.–9. dubnem, následovalo semifinále 15.–17. září a světové finále proběhlo ve Francii 24.–26. listopadu téhož roku.\n"}
{"id": "1263353", "url": "https://cs.wikipedia.org/wiki?curid=1263353", "title": "Davis Cup 2017", "text": "Davis Cup 2017\n\nDavis Cup 2017, oficiálně se jménem sponzora Davis Cup by BNP Paribas 2017, představoval 106. ročník nejdůležitější týmové soutěže mužů v tenise, které se účastnilo přes sto třicet národních družstev. \n\nObhájcem titulu byla Argentina, která v předchozím ročníku premiérově vybojovala salátovou mísu a stala se prvním vítězem z Jižní Ameriky. Po vyřazení v úvodním kole světové skupiny prohráli Jihoameričané i v zářijové baráži a stali se třetím družstvem, který z pozice obhájce opustil Světovou skupinu. Naposledy předtím takto sestoupili z nejvyšší úrovně soutěže Švédové v roce 1999.\n\nLos soutěže proběhl 22. září 2016 v britské metropoli Londýně na pravidelném každoročním zasedání shromáždění Mezinárodní tenisové federace. V roce 2017 se podruhé v historii soutěže hrál v pátém rozhodujícím setu tiebreak, namísto tradičního modelu, v němž bylo třeba k zisku sady rozdílu dvou gamů.\n\nJubilejní desátou trofej vybojovala Francie, která v lillském finále přehrála Belgii 3:2 na zápasy. Po šestnácti letech tak triumfovali reprezentanti „země galského kohouta“ ve složení Jo-Wilfried Tsonga, Lucas Pouille, Richard Gasquet a Pierre-Hugues Herbert pod vedením nehrajícího kapitána Yannicka Noaha. Naopak Belgičané odešli z finále potřetí poraženi, když závěrečné duely nezvládli již v letech 1904 a 2015. Francie se stala prvním vítězem na domácí půdě od roku 2012 a pražské výhry České republiky.\n\nPrvním hracím termínem se stal víkend od 3. do 5. února 2017, čímž došlo k návratu z březnového data ročníku 2016. Čtvrtfinále světové skupiny se odehrálo mezi 7.–9. dubnem, semifinále a baráž následovaly 15.–17. září a světové finále proběhlo ve Francii 24.–26. listopadu.\n\nBaráž o Světovou skupinu představovala osm mezistátních utkání mezi postupujícími družstvy z 1. skupin kontinentálních zón a poraženými týmy v prvním kole Světové skupiny. Vítězové si zajistili účast ve Světové skupině 2018. Poražení sestoupili do 1. skupin tří kontinentálních zón následujícího ročníku. Duely proběhly mezi 15. až 17. zářím 2017.\n\n\nNasazené týmy obdržely volný los do druhého kola.\n\nTřetí skupina se konala mezi 12. až 17. červnem 2017 v areálu Carrasco Lawn Tennis Club uruguayského Montevidea na otevřených antukových dvorcích.\n\n\nKazachstán obdržel volný los do druhého kola.\n\nTřetí skupina se konala mezi 17. až 22. červencem 2017 ve srílanské metropoli Kolombu na otevřených antukových dvorcích, a to ve formátu dvou základních bloků a naásledné baráže.\n\n\nČtvrtá skupina se konala mezi 3. až 8. dubnem 2017 v bahrajnském městě Madinat 'Isa na otevřených dvorcích s tvrdým povrchem formou základních bloků.\n\n\nNasazené týmy a Maďarsko obdržely volný los do druhého kola.\n\nTřetí skupina se konala mezi 5. až 8. dubnem 2017 v areálu Holiday Village Santa Marina bulharského města Sozopol na otevřených dvorcích s tvrdým povrchem.\n\n\nTřetí skupina se konala mezi 17. až 22. červencem 2017 v Solaimaneyah Clubu egyptské metropoli Káhiry na otevřených antukových dvorcích.\n\n\n"}
{"id": "1263355", "url": "https://cs.wikipedia.org/wiki?curid=1263355", "title": "Kanton Morne-à-l'Eau", "text": "Kanton Morne-à-l'Eau\n\nKanton Morne-à-l'Eau ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho obec Morne-à-l'Eau.\n"}
{"id": "1263357", "url": "https://cs.wikipedia.org/wiki?curid=1263357", "title": "Obština Săedinenie", "text": "Obština Săedinenie\n\nObština Săedinenie ( \"Община Съединение\") je bulharská jednotka územní samosprávy v Plovdivské oblasti. Leží ve středním Bulharsku v Hornothrácké nížině a také na jižním úpatí Sredné gory. Správním střediskem je město Săedinenie, kromě něj obština zahrnuje 9 vesnic. Žije zde necelých 9 tisíc stálých obyvatel.\n\nVšechna sídla v obštině jsou samosprávná.\nV obštině žije 8 958 stálých obyvatel a včetně přechodně hlášených obyvatel 10 003. Podle sčítáni 1. února 2011 bylo národnostní složení následující:\n"}
{"id": "1263358", "url": "https://cs.wikipedia.org/wiki?curid=1263358", "title": "Kanton Le Gosier", "text": "Kanton Le Gosier\n\nKanton Le Gosier ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho část obce Le Gosier.\n"}
{"id": "1263359", "url": "https://cs.wikipedia.org/wiki?curid=1263359", "title": "Kanton Capesterre-Belle-Eau", "text": "Kanton Capesterre-Belle-Eau\n\nKanton Capesterre-Belle-Eau ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho část obce Capesterre-Belle-Eau.\n"}
{"id": "1263363", "url": "https://cs.wikipedia.org/wiki?curid=1263363", "title": "Kanton Basse-Terre", "text": "Kanton Basse-Terre\n\nKanton Basse-Terre ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho obce Basse-Terre a Saint-Claude.\n"}
{"id": "1263365", "url": "https://cs.wikipedia.org/wiki?curid=1263365", "title": "Kanton Baie-Mahault-1", "text": "Kanton Baie-Mahault-1\n\nKanton Baie-Mahault-1 ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho část obce Baie-Mahault.\n"}
{"id": "1263366", "url": "https://cs.wikipedia.org/wiki?curid=1263366", "title": "Kanton Baie-Mahault-2", "text": "Kanton Baie-Mahault-2\n\nKanton Baie-Mahault-2 ( ) je francouzský kanton v departementu Guadeloupe v regionu Guadeloupe. Byl ustaven v roce 2015 a tvoří ho části obcí Baie-Mahault a Petit-Bourg.\n"}
{"id": "1263368", "url": "https://cs.wikipedia.org/wiki?curid=1263368", "title": "Beta Arae", "text": "Beta Arae\n\nBeta Arae je nejjasnější hvězda v souhvězdí Oltáře. Jedná se o veleobra spektrální třídy K nacházejícího se asi 660 světelných let od Slunce.\n\nHvězda má povrchovou teplotu přibližně 4 200 K, což ji dává oranžové zbarvení hvězdy spektrální třídy K. Rotuje pomalu, promítnutá rychlost rotace je kolem 5 km/s. Výskyt prvků těžších než vodík a helium, nazývaný metalicita, je oproti Slunci více než trojnásobný.\n"}
{"id": "1263373", "url": "https://cs.wikipedia.org/wiki?curid=1263373", "title": "Obština Marica", "text": "Obština Marica\n\nObština Marica ( \"Община Марица\", používá se také dřívější název \"Северна Пловдивска\" – Severna Plovdivska) je bulharská jednotka územní samosprávy v Plovdivské oblasti. Leží ve středním Bulharsku v Hornothrácké nížině; jde o nejrovinatější bulharskou obštinu. Správním střediskem je město Plovdiv, které ovšem není součástí této obštiny, a zahrnuje 19 vesnic. Žije zde necelých 30 tisíc stálých obyvatel.\n\nVšechna sídla v obštině jsou samosprávná.\nV obštině žije 26 760 stálých obyvatel a včetně přechodně hlášených obyvatel 31 191. Podle sčítáni 1. února 2011 bylo národnostní složení následující:\n"}
{"id": "1263377", "url": "https://cs.wikipedia.org/wiki?curid=1263377", "title": "Ema z Blois", "text": "Ema z Blois\n\nEma z Blois ( \"Emma de Blois\", 950 – po 27. prosinci 1003) byla akvitánská vévodkyně, hraběnka z Poitiers a zakladatelka kláštera Bourgueil a Maillezais.\n\nEma se narodila jako dcera Theobalda I. z Blois a Luitgardy, dcery Herberta II. z Vermandois. V roce 968 byla provdána za akvitánského vévodu Viléma IV. Manželství bylo bouřlivé, poznamenané Vilémovou zálibou v mimomanželských pletkách. Podle kronikáře Petra z Maillezais se Ema dozvěděla o Vilémově nevěře s vikomtesou z Thouars, což manželovi nemohla odpustit a svou sokyni dokonce předhodila k pobavení svým mužům. Poté odešla na hrad Chinon a opuštěný manžel začal chátrat. Po čase se manželé dočasně usmířili. Další spor byl korunován Eminým novým odchodem. Konec života strávil Vilém jako mnich v klášteře sv. Cypriena v Poitiers a klášteře Saint-Maixent. Ema se ujala regentské vlády za nezletilého syna Viléma. Zemřela po 27. prosinci 1003 a byla pohřbena v klášteře Bourgueil.\n\n"}
{"id": "1263380", "url": "https://cs.wikipedia.org/wiki?curid=1263380", "title": "Marisol Nichols", "text": "Marisol Nichols\n\nMarisol Nichols (* 2. listopad 1973, Rogers Park, Chicago, Illinois, Spojené státy americké) je americká herečka, která se proslavila rolí speciální agentky Nadii Yassirové v šesté řadě seriálu \"24 hodin\".\n\nNarodila se v sousedství Rogers Park v Chicagu v Illinois. Její otec má maďarské a rumunské předky (nikdy se s ním nesetkala) a její matka Maria pochází z Texasu a má španělské a mexické kořeny. Vyrostla v Naperville v Illinois. Je nejstarší ze tří sourozenců. Má dva mladší bratry.\n\nV roce 1996 si zahrála v seriálech \"Směr jih\" a \"Beverly Hills 90210\". V roce 1997 si poprvé zahrála ve filmu \"Bláznivá dovolená v Las Vegas\". Vedlejší role si zahrála například ve snímcích \"Vřískot 2\", \"Trhák pana Bowfingera\", \"Tři jsou víc než dva\" a \"Poslední mejdan\". Zahrála si v seriálech \"Přátelé\", \"Čarodějky\", \"Plastická chirurgie s. r. o.\" a \"Odložené případy\". V roce 2006 si zahrála ve filmu \"Agent v sukni 2\". V roce 2007 byla obsazena do role speciální agentky Nadii Yassirové v seriálu \"24 hodin\". Za roli byla dvakrát nominovaná na cenu ALMA Awards. V roce 2010 hrála Sarah Monahanovou v kriminálním dramatu \"Za branou\". Zahrála si v hudebním videu Kristin Chenowethové k písničce „I Want Somebody (Bitch About)“. V roce 2012 hrála v seriálu stanice ABC \"G.C.B.\". V roce 2015 si zahrála vedlejší roli v seriálu Teen Wolf. V roce 2016 získala jednu z hlavních rolí v seriálu stanice The CW \"Riverdale\".\n\nProvdala se 13. dubna 2008 za režiséra a kameramana Tarona Lextona; jejich dcera Rain India Lexton se narodila 30. září 2008.\n"}
{"id": "1263381", "url": "https://cs.wikipedia.org/wiki?curid=1263381", "title": "Obština Plovdiv", "text": "Obština Plovdiv\n\nObština Plovdiv ( \"Община Пловдив\") je bulharská jednotka územní samosprávy v Plovdivské oblasti. Leží ve středním Bulharsku v Hornothrácké nížině. Obština je totožná s městem Plovdiv. Žije zde přes 330 tisíc stálých obyvatel.\n\nObština má jediné sídlo – město Plovdiv, které se podle zákona o územním děleni obštiny hlavního města a velkých měst dělí na 6 rajónů.\n\nV obštině žije 333 635 stálých obyvatel a včetně přechodně hlášených obyvatel 382 929. Podle sčítáni 1. února 2011 bylo národnostní složení následující:\n"}
{"id": "1263388", "url": "https://cs.wikipedia.org/wiki?curid=1263388", "title": "Hildegarda Burgundská", "text": "Hildegarda Burgundská\n\nHildegarda Burgundská ( \"Audéarde de Bourgogne\", 1056 – 1104) byla gaskoňská a akvitánská vévodkyně.\n\nNarodila se jako jediný potomek burgundského vévody Roberta I. a jeho druhé manželky, Ermengardy, dcery Fulka Nerry. Roku 1069 se stala třetí manželkou akvitánského vévody Viléma VIII. Byli příbuznými ve čtvrtém stupni, což značně pohoršovalo papeže Řehoře VII., který žádal jejich rozluku. Založení kláštera Montierneuf v Poitiers jej přimělo k vydání dispenzu. Svého manžela přežila téměř o dvacet let a byla pohřbena po jeho boku v Montierneuf.\n"}
{"id": "1263392", "url": "https://cs.wikipedia.org/wiki?curid=1263392", "title": "Matylda FitzRoyová", "text": "Matylda FitzRoyová\n\nMatylda FitzRoyová ( \"Mathilde d'Angleterre\", \"Mathilde Bro-Saoz\") byla bretaňská vévodkyně a hraběnka z Rennes a Nantes.\n\nNarodila se jako nemanželská dcera anglického krále Jindřicha I. a jedné z jeho milenek. Roku 1113 byla provdána mladého bretaňského vévodu Conana III., což mělo upevnit vztah mezi Jindřichem I. a Conanem, jeho vazalem. Porodila manželovi tři děti a zemřela po roce 1148.\n"}
{"id": "1263393", "url": "https://cs.wikipedia.org/wiki?curid=1263393", "title": "Velký šéf (film, 1971)", "text": "Velký šéf (film, 1971)\n\nVelký šéf je honkongský akční film z roku 1971.\n\nCheng Chao-An (Bruce Lee) přijíždí z kontinentální Číny do Thajska za svými bratranci, aby zde získal práci v místní továrně na led. Se svým bratrancem Hsu Chienem (James Tien) se připlete do potyčky s místními pouličními násilníky. Do rvačky se však, maje na paměti slib daný matce, téměř nezapojí.\n\nCheng začíná pracovat v továrně na led. Když dojde k náhodnému rozbití jednoho ledového bloku, dva jeho bratranci si všimnou sáčku, který z něj vypadl. Továrna totiž funguje jako zástěrka pro obchod s drogami. Jsou pozváni k majiteli továrny Hsiao Miovi (Han Yin-Chieh), zvanému \"Velký šéf\". Poté co odmítnou spolupracovat, jsou oba zavražděni.\n\nHsu Chien se s jedním dalším dělníkem vypraví do domu Velkého šéfa aby zjistili co se stalo s jejich přáteli. Hsu pochybuje o Hsiaově tvrzení, že neví co se jim stalo a hrozí zavoláním policie. Oba jsou následně v boji zabiti. Když ostatní dělníci zjistí, že se ani oni nevrátili domů, vypukne v továrně vzpoura, všichni odmítají pracovat. Dojde k hromadné rvačce, do které se nakonec zapojí i Cheng. Pro zklidnění situace udělá Hsiao z Chenga nového předáka.\n\nCheng je pozván na večírek, kde je opit a poté sveden prostitutkou Sun Wuman (Marilyn Bautista). Ta ho později varuje, že je jeho život v nebezpečí za což svým vlastním zaplatí, když je krátce poté zavražděna Hsiaovým synem Hsiao Chiunem (Tony Liu).\n\nCheng se vydává do továrny, kde objeví nejen drogy, ale i zavražděné pohřešované dělníky. Utká se zde s Hsiaovými lidmi vedenými jeho synem. Toho ve finálním souboji zabije. Vrací se domů, kde zjišťuje, že většina jeho přátel byla povražděna a Chiao Mei (Maria Yi) zmizela. Po krátkém váhání se vydává do Hsiaovy vily, kde se v závěrečném souboji střetne s Hsiao Miem, kterého zabije. Během tohoto souboje je jednou z prostitutek vysvobozena Chiao, která zavolá policii. Poté co Cheng zjistí, že je Chiao v pořádku, vzdá se policii a je zatčen.\n\n"}
{"id": "1263395", "url": "https://cs.wikipedia.org/wiki?curid=1263395", "title": "Marcia Davenportová", "text": "Marcia Davenportová\n\nMarcia Davenportová, rozená Abigail Glicková (9. června 1903 New York – 16. ledna 1996 Monterey) byla americká spisovatelka, novinářka a muzikoložka, známá jako dlouholetá přítelkyně Jana Masaryka.\n\nPocházela z židovské rodiny, jejím otcem byl pojišťovací agent Bernard Glick a matkou operní pěvkyně Alma Glucková. Když jí bylo devět let, rodiče se rozvedli, jejím nevlastním otcem se stal houslista Efrem Zembalist. Cestovala s rodiči po celém světě a pohybovala se v uměleckých kruzích (blízkým přítelem rodiny byl Arturo Toscanini), studovala na Wellesley College a Alpské univerzitě v Grenoblu, konvertovala ke křesťanství a přijala křestní jméno Marcia. V roce 1923 se provdala za studenta Franklina D. Clarkea, o rok později porodila dceru Patricii a v roce 1925 se pár rozvedl. Po studiích se živila jako reklamní textařka, později začala psát recenze vážné hudby pro \"The New Yorker\" a \"The Stage\", také komentovala rozhlasové přenosy z Metropolitní opery. Roku 1929 se provdala za novináře Russella Davenporta, s nímž měla druhou dceru Cornelii, manželství skončilo v roce 1944. \n\nJe autorkou životopisu Wolfganga Amadea Mozarta, za účelem sběru materiálu navštívila Prahu, kterou si velmi oblíbila a naučila se česky. Společný zájem o hudbu vedl k jejímu sblížení s diplomatem a politikem Janem Masarykem, v roce 1948 plánovali sňatek a odchod na Západ; Masarykova předčasná smrt bývá vysvětlována tím, že ho komunisté zlikvidovali, aby svou emigrací nový režim nezdiskreditoval. \n\nV USA byla uznávanou spisovatelkou, vydala knihu \"Údolí rozhodnutí\" (1942, česky 1971), popisující osudy majitelů ocelářské továrny v Pittsburghu v letech 1873–1941, která byla zfilmována roku 1945 Tay Garnettem s Gregorym Peckem a Greer Garsonovou v hlavních rolích. Dalšími jejími úspěšnými romány byly \"East Side, West Side\" (1947) a \"My Brother's Keeper\" (1954). Vydala také autobiografii \"Too Strong for Fantasy\" (1967), z nichž česky vyšla část věnovaná vztahu s Masarykem pod názvem \"Jan Masaryk – poslední portrét\" (1990). Na domě v pražské Loretánské ulici, kde v Praze žila, byla odhalena pamětní deska.\n\n"}
{"id": "1263398", "url": "https://cs.wikipedia.org/wiki?curid=1263398", "title": "Česká digitální knihovna", "text": "Česká digitální knihovna\n\nČeská digitální knihovna — národní agregátor digitálních knihoven je portálem pro vstupy do několika, perspektivně všech, digitálních knihoven, budovaných českými knihovnami v systému Kramerius.\n\nKoncepční a technologické řešení České digitální knihovny odstraňuje chaotický přístup k on-line dostupným výsledkům mnoha projektů digitalizace českých knihoven. Tyto projekty probíhaly již od roku 1992\nV roce 2016 bylo evidováno v Registru Krameriů celkem 33 digitálních knihoven izolovaně provozovaných (všechny ve shodném software Kramerius).\n\nPortál Česká digitální knihovna by měl perspektivně prohledávat obsahy všech těchto českých digitálních knihoven. Architektura systému je vytvořena na základě parametrů centralizovaného vyhledávání.\n\nČeská digitální knihovna umožňuje vyhledávání digitalizovaných monografií, periodik: novin a časopisů, rukopisů, map, hudebnin, článků a grafik. Kromě digitalizátů, které vznikly digitalizací papírových dokumentů, je možné vyhledávat i objekty vytvořené v digitální podobě, tzv. digital born.\n\nNalezené dokumenty jsou následně zobrazeny v jednotném rozhraní. Nedochází k přesměrování do jednotlivých digitálních sbírek. Uživatel se nemusí učit ovládat jiné rozhraní.\n\nČeská digitální knihovna je také zdrojem dat pro World digital library - Světovou digitální knihovnu a agregátora metadat evropských digitálních knihoven Europeanu.\n\nČeská digitální knihovna je i datovým zdrojem pro portál Knihovny.cz.\n\nJednoduché vyhledávání objektů je přístupné na vstupní stránce portálu. Zde je možné omezit vyhledávání na dokumenty mimo ochranu autorského zákona - \"Jen veřejně dostupné\". Při tomto vyhledávání jsou prohledávána metadata popisující jednotlivé objekty. Česká digitální knihovna umožňuje i fulltextové vyhledávání v textech, díky technologii OCR.\n\nPro kombinované dotazy, kdy je možné vyhledávání omezit několika parametry, je nutné kliknout v pravém rohu portálu na tlačítko \"Vstoupit do knihovny\"\".\" Zde je možné v levém horním rohu \"Procházet\" jména autorů\",\" nastavit \"časovou osu\" nebo vyhledávat podle jednotlivých sbírek.\n\nNávštěvník si může vytvořit osobní účet - \"registrovat se\". Registrace mu umožňuje si v rámci portálu vytvořit osobní sbírku dokumentů, k dlouhodobějšímu studiu.\n\nPři práci s digitálními objekty je nutné dodržovat llicenci, např. za tisky v knihovnách (děl chráněných copyrightem) se odvádí poplatky zástupci autorů DILIA. Při reprodukci děl získaných prostřednictvím České digitální knihovny je nutné zejména v případě komerčního užití kontaktovat držitele digitálního objektu, tj. konkrétní knihovnu.\n\nZ hlediska širokého využití všech objektů zpřístupňovaných Českou digitální knihovnou představuje hlavní problematickou oblast autorský zákon. V rámci tohoto omezení není možné, aby výsledky digitalizačních projektů byly široce dostupné veřejnosti on-line. Zpřístupnění je možné pouze v budovách knihoven, které vlastní nebo prokazatelně vlastnily původní předlohy digitalizace. Digitální kopie děl s autorskoprávní ochranou jsou ve výsledku vyhledávání sice zobrazeny, ale v nečitelné podobě. Zájemce o text si musí konkrétní dokument vypůjčit v knihovně (dostupnost vyhledat např. v Souborném katalogu ČR nebo požádat o službu dodání dokumentu (např. Virtuální polytechnická knihovna). Postupné uvolňování těchto regulí se projevuje novelami autorského práva, které jsou harmonizovány v rámci celé Evropské unie. Aktuální úpravy se týkají osiřelých děla děl nedostupných na trhu.\n\nČeská digitální knihovna byla vytvořena v rámci výzkumného projektu Knihovny Akademie věd ČR, její provoz a další rozvoj zabezpečuje Národní knihovna ČR. Portál byl spuštěn v roce 2015. Finanční prostředky poskytlo Ministerstvo kultury ČR. Prvními knihovnami, které poskytly pro agregaci data svých digitální knihovny byly Národní knihovna ČR, Moravská zemská knihovna, Knihovna Akademie věd ČR, Národní technická knihovna ČR a Studijní a vědecká knihovna v Hradci Králové. Největší kolekce dat je získána díky projektu digitalizace bohemikální knižní, časopisecké a novinové produkce Národní digitální knihovny.\n\nVýzkumem uživatelských aspektů českých digitálních knihoven se dlouhodobě zabývá Aleš Brožek. Tento autor neaplikuje metody UX, ale prezentuje na zajímavých tématech strategie rešerší, které je nutné pro vyhledání potřebného textu využít.\n\nPro genealogické výzkumy poskytuje Česká digitální knihovna široké zázemí díky fulltextovému vyhledávání. Významným zdrojem jsou společenské rubriky denního tisku, seznamy legionářů apod.\n\nNejstarším dokumentem přístupným v portálu je Husitský teologický sborník. Velkým přínosem je kolekce novin a časopisů vydávaných na území Česka. U zájemců o dějiny do konce 19. století neplatí omezení autorského zákona a mohou díla studovat, ukládat do svých počítačů, tisknout apod.\n\nV rámci rámcově vzdělávacích programů lze využít Českou digitální knihovnu např. v uvedených vzdělávacích oblastech:\n\nV průřezovém vzdělávacím tématu, zaměřeném na kompetence mediální gramotnosti, lze žáky a studenty prostřednictvím České digitální knihovny seznámit názorně s vývojem médií (tisk), a to jak po obsahové, tak i po grafické stránce. Vyhledávání v portálu umožní např. komparativní analýzu reportáže o typické události (požár, divadelní premiéra, povodeň, ukončení vysokoškolského studia, svatba) v tisku 19. století a v současnosti.\n\nVyhledáváním zpráv o vlastních předcích si mohou žáci a studenti prohloubit znalosti vlastní rodinné historie. Česká digitální knihovna je dobrým zdrojem i pro projekty jako je Paměť národa.\n\nPortál umožňuje zpřístupnit práci s informačními technologiemi nad rámec výuky orientované na pouhé zvládnutí kancelářských softwarových balíků. Žáci a studenti mohou rozšířit své kompetence ve vyhledávání informací, seznámí se s technologiemi agregačních online služeb a portálů. V rámci výuky práce počítačové grafiky lze využít ilustrací z autorsky volných děl. Příklad takového díla\n\n"}
{"id": "1263400", "url": "https://cs.wikipedia.org/wiki?curid=1263400", "title": "30. ročník udílení Nickelodeon Kids' Choice Awards", "text": "30. ročník udílení Nickelodeon Kids' Choice Awards\n\n30. ročník udílení cen Nickelodeon Kids' Choice Awards se konal 11. března 2017 v The Forum v Inglewoodu v Kalifornii. Moderátorem večera byl John Cena. Nominace byly oznámeny 2. února 2017.\n"}
{"id": "1263401", "url": "https://cs.wikipedia.org/wiki?curid=1263401", "title": "Prestavlky", "text": "Prestavlky\n\nPrestavlky jsou obec na Slovensku v okrese Žiar nad Hronom v Banskobystrickém kraji, na úpatí pohoří Vtáčnik.\n\nPrvní písemná zmínka o obci je z roku 1283. V obci je římskokatolický kostel Nejsvětější Trojice.\n\n"}
{"id": "1263403", "url": "https://cs.wikipedia.org/wiki?curid=1263403", "title": "Zoologická zahrada Schönbrunn", "text": "Zoologická zahrada Schönbrunn\n\nZoologická zahrada Schönbrunn je zoologická zahrada v parku zámku Schönbrunn, který se nachází ve vídeňském obvodu Hietzing.\n\nZaložena byla roku 1752 císařem Františkem I. Štěpánem, postavena byla podle plánu Adriana van Steckhovena, který chod zahrady později i řídil. Do jejího středu umístil pavilon, kam chodívala snídat Marie Terezie, manželka Františka Štěpána. Zvířata se v Schönbrunnu chovala již dříve, do otevření zahrady si je ale běžní lidé prohlížet nemohli. Průběžně je dodávaly cestovní menažerie, později se na příkaz císaře Josefa II. dovážela z Afriky a Ameriky. Od roku 1770 byli v zoo k zhlédnutí sloni, které se podařilo v roce 1906 rozmnožit. Jednalo se o první takový případ v Evropě. Zahradu často navštěvoval a o zvířata se velice zajímal císař František Josef I. Od jejího založení až do roku 1918 měli lidé vstup do zahrady zdarma.\n\nV zoologické zahradě jsou k vidění např. pandy velké, kterým se zde již několikrát narodilo mládě počaté přirozenou cestou. Součástí zahrady je i skleněná hala s prostředím, které simuluje deštný prales a také insektárium.\n\nVlastníkem zahrady je rakouský stát. Od roku 2014 je její ředitelkou Dagmar Schrattrová.\n\n"}
{"id": "1263405", "url": "https://cs.wikipedia.org/wiki?curid=1263405", "title": "Snědovice (zámek)", "text": "Snědovice (zámek)\n\nSnědovice jsou zámek ve stejnojmenné vesnici severně od Štětí v okrese Litoměřice. Postaven byl v šestnáctém století na místě starší tvrze, ale dochovaná podoba pochází z barokní a pozdější klasicistní přestavby. Zámek je chráněn jako kulturní památka ČR. Od počátku padesátých let v zámku sídlí Ústav sociální péče Snědovice.\n\nPrvním panským sídlem ve Snědovicích byla gotická tvrz vybudovaná pravděpodobně ve druhé polovině čtrnáctého století Pavlem z Čakovic. Za Vlků z Kvítkova byla v šestnáctém století tvrz renesančně přestavěna. Poslední majitel z rodu Vlků, Jan Albrecht Vlk z Kvítkova, se zúčastnil stavovského povstání, za což byl roku 1623 potrestán převedením snědovického a čakovického panství na manství. Později odešel i se svým synem do ciziny, a majetek od něj získali švagři Jan Vilém a Volf Bernard z Gerštorfu, kteří v roce 1628 dosáhli propuštění statku z manství. Roku 1639 ho od nich převzala Polyxena Lobkovicová, ale později jej přenechala sestře bratrů Gerštorfových. Její tři děti se o majetek rozdělily rovnými díly, které se dále dělily. Panství v roce 1677 znovu sjednotil Jan Baltazar Clary ze Sperbersbachu, který o dva roky dříve získal v Čechách inkolát.\n\nJan Baltazar Clary nechal zchátralou tvrz přestavět na barokní zámek. Dědicem se stal jediný syn Jan Vratislav Desiderius Clary, který byl roku 1720 pro svou krutost zavražděn zámeckým služebnictvem. Vratislavova dcera Marie Eleonora se provdala za svobodného pána Jana Václava z Oprštorfu. Jejich potomkům Snědovice patřily až do roku 1784, kdy je koupil hrabě Prokop Hartmann z Klarsteinu a od něj v roce 1802 Jakub Veith, který je připojil k liběchovskému panství, ale zároveň nechal zámek rozšířit o nárožní věže a část západního křídla. Dalším majitelem se roku 1850 stal Augustin Müller, který Snědovice koupil za 95 tisíc zlatých. Za něj byl zámek opět rozšířen a v jeho okolí vznikl park a nové hospodářské budovy. Ve třicátých letech dvacátého století zámek koupila baronka Gabriela Neubauerová, které patřil až do konfiskace roku 1945.\n\nDo zámeckého areálu se vjíždí z jihu empírovou trojosou bránou, po jejíchž stranách stojí hospodářské budovy z devatenáctého století. Samotný zámek má čtyři jednopatrová a dvoupatrová křídla, která obklopují nádvoří. Fasáda je členěná pilastry, jejichž přízemní část je bosovaná, a okny doplněnými v patře trojúhelnými a segmentovými frontony. Do dvora se vjíždí portálem s bosovaným ostěním a rozeklaným štítem. V rozích západního křídla stojí věžové nástavby postavené po roce 1850.\n\n\n"}
{"id": "1263409", "url": "https://cs.wikipedia.org/wiki?curid=1263409", "title": "Kočka Callie na Divokém západě", "text": "Kočka Callie na Divokém západě\n\nKočka Callie na Divokém západě (v anglickém originále Sherrif Callie's Wild West) je americko-kanadský dětský animovaný komediální televizní seriál stanice Disney Junior a CBC Television. Úvodní díl měl premiéru 20. ledna 2014.\n\nDěj se odehrává v jednom malém městečku na divokém západě, kde žijí antropomorfní zvířata. Většinou se spolu kamarádí a vycházejí spolu, ovšem občas v jejich vztazích vyvstávají i problémy. Hlavními postavami jsou místní šerifka Callie (kočka), její zástupce Peck (datel), který se také stará o vězení, a Toby (kaktus), kteří společně řeší nastalé problémy a učí žít obyvatele městečka pospolu.\n"}
{"id": "1263411", "url": "https://cs.wikipedia.org/wiki?curid=1263411", "title": "Klíčov (usedlost)", "text": "Klíčov (usedlost)\n\nKlíčov je zaniklá usedlost č.p. 81 v Praze 9 – Vysočanech v ulici Nad Klíčovem, východně od křižovatky s ulicí Ke Klíčovu. Podle usedlosti se jmenují autobusové garáže DPP Klíčov.\n\nNa Klíčově, při staré cestě z Vysočan do Kbel bývala vinice, která se zde udržela až do roku 1914. Při ní byla roku 1860 postavena vinárna, u které později majitel zřídil formanskou hospodu se zahradní restaurací.\n\nHospoda byla roku 1936 přestavěna na hotel. V něm roku 1943 Němci vybudovali velín Kbelského letiště. Sklep přehradili zazdívkami a na letiště z něj vedli kabelové spojení. Po skonční války byla v hotelu zřízena ubytovna ČKD.\n\nV druhé polovině 50. let 20. století si Československá armáda vyžádala průzkum zdejšího podzemí. K dalšímu podrobnému průzkumu došlo roku 1975. Krasová sekce TISu zjistila, že sklep je přístupný z přízemí ubytovny krátkým schodištěm, je dlouhý 85 metrů a má tunelovitý tvar. Skládá se ze dvou hlavních chodeb a je celý ručně vytesaný v křídových pískovcích. Prostor je s povrchem spojen třemi svislými šachticemi, skalní stěny jsou profilované do tvaru valené klenby.\n\nPrameny vody vyvěrají ze dvou trhlin a mají vydatnost 0,4 a 0,3 l/s. 60 metrů východně od bývalého hostince leží nad silnicí malý starý lom se zbytky neznámých podzemních prostor, které jsou přerušeny mohutným závalem.\n\n\n\n"}
{"id": "1263414", "url": "https://cs.wikipedia.org/wiki?curid=1263414", "title": "Snack bar", "text": "Snack bar\n\nSnack bar obvykle označuje malou prodejnu či bufet, kde jsou prodávány svačinky nebo lehká jídla. Obdobná provozovna se může nacházet i na pláži. K nabídce snack barů patří nealkoholické nápoje, cukrovinky či žvýkačky. Někdy ale může být sortiment bohatší například o párky v rohlíku, hamburgery, hranolky, bramborové lupínky nebo kukuřičné lupínky.\n\nPrvní známé užití výrazu „snack bar“ se datuje do roku 1930.\n"}
{"id": "1263417", "url": "https://cs.wikipedia.org/wiki?curid=1263417", "title": "Žardiniéra", "text": "Žardiniéra\n\nŽardiniéra (z fr. \"\") je mělká nádoba určená pro prezentaci květin, především pokojových rostlin. Populární byla ve Francii v období druhé poloviny 18. století do první poloviny 20. století.\n\n"}
{"id": "1263418", "url": "https://cs.wikipedia.org/wiki?curid=1263418", "title": "Glue", "text": "Glue\n\nGlue je britský televizní seriál z roku 2014 uvedený premiérově na kanálu Channel 4. Děj se odehrává na anglickém venkově, kde je nalezen zavražděný mladík, což se projeví na mezilidských vztazích v městečku. Seriál se natáčel v hrabství Berkshire.\n\nV poklidném anglickém městě Overton se většina obyvatel živí zemědělstvím. Jednoho večera se skupina kamarádů Annie Maddocks, Janine Riley, Rob Kendle, James Warwick, Caleb Bray a Tina Fallon setkají v obilním silu. A během této noci je Caleb zavražděn. Vyšetřováním je pověřen šéfinspektor Simson, kterému pomáhá Ruth Rosen. Začíná vyplouvat na povrch, že situace ve městě nebyla ani zdaleka tak idylická, jak se na první pohled zdálo.\n"}
{"id": "1263419", "url": "https://cs.wikipedia.org/wiki?curid=1263419", "title": "Vilém Nasavský", "text": "Vilém Nasavský\n\nVilém Nasavský (14. června 1792 – 20. srpna 1839) byl otcem lucemburského velkovévody Adolfa a švédské královny Žofie, manželky Oskara II.\n\nVilém se narodil jako nejstarší syn Fridricha Viléma Nasavsko-Weilburského a jeho manželky, Luisy Isabely z Kirchbergu. S nasavskými vojáky se zúčastnil na straně Sedmé koalice bitvy u Waterloo proti Napoleonovi.\n\n9. ledna 1816 nastoupil po svém otci, vévodovi Fridrichu Vilémovi na nasavský vévodský trůn a spojil Nasavsko se svým bratrancem, Fridrichem Augustem z nasavsko-usingenské větve rodu. Když jeho bratranec a spoluvládce 24. března 1816 zemřel, zdědil Vilém území Usingenů a stal se vládcem celého Nasavska.\n\nVilém se poprvé oženil 24. června 1813 ve Weilburgu s princeznou Luisou Sasko-Hildburghausenskou (1794 – 1825). Luisa byla dcerou Fridricha Sasko-Altenburského a Šarloty Georginy Meklenbursko-Střelické. Měli spolu osm dětíː\n\n\nVilém se podruhé oženil 23. dubna 1829 ve Stuttgartu s neteří své první manželky, Pavlínou Württemberskou, dcerou Pavla Württemberského a Šarloty Sasko-Hildburghausenské.\n\nVilém měl s Pavlínou čtyři dětiː\n\n\n"}
{"id": "1263420", "url": "https://cs.wikipedia.org/wiki?curid=1263420", "title": "Divizna černá", "text": "Divizna černá\n\nDivizna černá (\"Verbascum nigrum\") je rostlina vytrvalá, až 120 cm vysoká, která se od ostatních, v české přírodě žlutě kvetoucích divizen, odlišuje uspořádáním květů do svazečků. Tato planě rostoucí rostlina je v České republice poměrně hojná v nížinách i pahorkatinách do nadmořské výšky okolo 900 m. Zcela ale chybí v teplých jihomoravských oblastech, v Pavlovských vrších a Jihomoravské pahorkatině.\n\nJe euroasijskou bylinou, která se, mimo nejjižnějších částí Pyrenejského a Apeninského poloostrova a nejsevernější části Skandinávského poloostrova, vyskytuje snad ve všech státech Evropy. Východním směrem její areál dále vede přes severní oblast evropského Ruska do Asie, kde pokračuje až po jezero Bajkal ve východní Sibiři.\n\nDivizna černá dává přednost místům dobře osvětleným, s půdou dostatečně výživnou, hlinitou nebo štěrkovitou, která je často vlhká a zcela vysychá jen občas; rostlině nevadí ani nedlouhé zaplavení vodou. Daří se jí na loukách, mezích, lesních pasekách, na březích potoků a vodních nádrží, v příkopech podél cest, na zamokřených železničních náspech nebo na rumištích a navážkách zeminy.\n\nŠtíhlá, vytrvalá bylina s pevnou, přímou lodyhou dorůstající, v závislosti na kvalitě půdy, až do výše 120 cm. Hranatá, chlupatá lodyha je většinou nevětvená, někdy bývá nafialovělá a vyrůstá z hrubého, vytrvalého kořene. Listy v přízemní růžici mají dlouhé řapíky a na rubu jsou světlejší a řídce chlupaté. Jejich čepele bývají dlouhé 15 až 35 cm a široké 5 až 25 cm, jsou vejčité až podlouhlé, na bázi srdčité, na vrcholu tupé až zahrocené a po obvodě nepravidelně zubaté. Lodyžní listy jsou přízemním podobné, pouze spodní mají krátké řapíky, horní jsou přisedlé a směrem vzhůru se zmenšují a přecházejí v čárkovité listeny 5 až 10 mm dlouhé.\n\nKvětenství je hustý lichoklas složený ze svazečků tvořených třemi až osmi, 2 až 3 cm velkými, žlutými květy s tmavým středem. Květenství je ve spodní části přetrhované a v horní naopak nahuštěné, u jeho spodu někdy vyrůstají krátké větvičky. Terminální květ ve svazečku má stopku dvakrát tak delší než je kalich, který je hluboce dělený do pěti kopinatých cípů. Kolovitá koruna s pěti světle žlutými lístky měří v průměru asi 25 mm a má trubku zvenku chlupatou a uvnitř tečkovanou s červenohnědou nebo tmavofialovou skvrnou v ústí. Tyčinek s ledvinovitými oranžovými prašníky je pět, dvě spodní mají nitky delší a všechny nitky jsou porostlé fialovými chlupy. Čnělka je holá a nese světlou paličkovitou bliznu. Květy postupně kvetou od června do září, opylovány jsou létajícím hmyzem. Ploidie druhu je 2n = 30. Plod je vejčitá, asi 5 mm dlouhá, hnědá tobolka obsahující podélně rýhovaná semena.\n\nRostlina se na nová stanoviště rozšiřuje semeny, která jsou nejčastěji šířena větrem nebo po deštích vodou. Prvním rokem vyroste listová růžice a teprve v následujícím lodyha s květy, která po odkvětu na podzim usychá. Divizna černá je hemikryptofyt a na jaře z přezimujícího pupenu vyraší nová listová růžice a následně květní lodyha, u dobře \"živené\" rostliny jich bývá i několik.\n\nDivizna černá obsahuje ve svých květech, tak jako ostatní divizny, léčivé látky usnadňující odkašlávání. Jsou to hlavně slizovité látky, karotenoidy, saponiny, třísloviny, éterické oleje a další. Nálev z květů pomáhá při zánětech průdušek a průduškovém astmatu, má i protizánětlivé účinky, uvolňuje křeče a působí močopudně, nejúčinnější je z květů trhaných bez kalichů. Obklady z drcených květů a listů působí na uklidnění bércových vředů. V semenech je obsažen flavonid rotenon, podezřelý, že je spouštěčem Parkinsonovy nemoci.\n\n"}
{"id": "1263423", "url": "https://cs.wikipedia.org/wiki?curid=1263423", "title": "Barigona", "text": "Barigona\n\nBarigona (\"Colpothrinax\") je malý rod palem, zahrnující pouze 3 druhy. Je rozšířen ve Střední Americe a na Kubě. Jsou to středně vysoké, beztrnné palmy s dlanitými listy a solitérním přímým kmenem. Květenství jsou větvená, vyrůstají v koruně a svojí délkou nepřesahují listy. Plodem je peckovice. Tyto palmy jsou v tropech pěstovány jako okrasné rostliny a mají lokální využití. Kubánský druh \"Colpothrinax wrightii\" má zajímavě tvarovaný ztlustlý kmen.\n\nBarigony jsou středně velké, beztrnné, jednodomé stromovité palmy. Kmen je přímý, solitérní, zpočátku pokrytý vláknitými listovými pochvami, později holý. Druh \"C. wrightii\" má kmen nápadně vřetenovitě ztlustlý. Listy jsou dlanitozpeřené s krátkým středním žebrem, induplikátní. Listové pochvy jsou vláknitě rozpadavé. Řapík je dlouhý, s ostrým, beztrnným, hustě šupinatým okrajem. Čepel listu je v obrysu okrouhlá, nepravidelně členěná na úzké, jednoduše přeložené segmenty. Na rubu čepele je voskovitý povlak.\n\nKvětenství jsou jednotlivá, dlouze stopkatá, hustě plstnatá, s listeny, vyrůstající z listové růžice a kratší než listy. Jsou větvená až do 4. řádu. Květy jsou přisedlé, v květenství jednotlivé, oboupohlavné, s trojčetným okvětím. Kalich je číškovitý, zakončený 3 krátkými laloky. Koruna je dužnatá, na bázi trubkovitá, přesahující kalich a zakončená 3 protáhlými laloky. Tyčinek je 6, nitky jsou na bázi srostlé v číšku spojenou s korunou. Gyneceum je složené ze 3 plodolistů. Pestíky jsou na bázi volné, se srostlými čnělkami. Blizna je tečkovitá. Plody jsou kulovité, na povrchu hladké peckovice. Dužnina (mezokarp) je dužnatá, s podélnými vlákny, pecka (endokarp) tvrdá. Semena jsou kulovitá, s homogenním endospermem.\n\nRod zahrnuje 3 druhy a je rozšířen ve Střední Americe a v Karibiku. Druh \"C. wrightii\" je endemit Kuby a roste především na savanách s křemičitým písčitým podkladem. Ostatní 2 druhy rostou ve Střední Americe: \"C. cookii\" v Guatemale, Belize a Hondurasu, \"C. aphanopetala\" v Kostarice, Nikaragui a Panamě. Středoamerické druhy rostou v horských a podhorských tropických deštných lesích v nadmořských výškách od 700 do 1600 metrů.\n\nČeský název barigona je odvozen od kubánského názvu \"barrigona\" pro druh \"C. wrightii\". \"Barrigona\" v překladu znamená břicho či pupek a vztahuje se ke tvaru kmene.\n\nRod \"Colpothrinax\" je v rámci taxonomie palem řazen do podčeledi \"Coryphoideae\" a tribu \"Livistoneae\". Mezi blízce příbuzné rody náleží podle výsledků molekulárních studií např. \"Washingtonia\", \"Pritchardia\", \"Serenoa\" nebo \"Brahea\". Po morfologické stránce je velmi podobný zejména rodu \"Pritchardia\".\n\nKubánský druh \"Colpothrinax wrightii\" je v Červeném seznamu ohrožených druhů IUCN veden jako zranitelný druh. Je ohrožován zejména nadměrnou těžbou dřeva, listů a plodů pro lokální využití. Přirozená obnova je slabá.\n\nKmeny \"C. wrightii\" jsou místně využívány k výrobě kánoí, z listů se vyrábějí došky ke krytí střech a plody slouží jako krmivo prasat. Všechny 3 druhy jsou pěstovány jako okrasné palmy s estetickou hodnotou.\n\n"}
{"id": "1263424", "url": "https://cs.wikipedia.org/wiki?curid=1263424", "title": "František Cubr", "text": "František Cubr\n\nFrantišek Cubr (8. ledna 1911 Praha – 30. června 1976 Praha) byl český architekt a pedagog.\n\nMezi roky 1928 a 1934 studoval Cubr na Fakultě architektury a pozemního stavitelství ČVUT v Praze. Roku 1937 založil spolu se Zdeňkem Pokorným architektonický ateliér. Po druhé světové válce patřil mezi spoluzakladatele Stavoprojektu (1948). V něm roku 1949 založil a vedl jeden z jeho ateliérů. Během padesátých let 20. století připravoval prezentaci Československa na Světové výstavě (EXPO) 1958 v belgickém Bruselu. Posléze se podílel i na následující výstavě, která se konala v roce 1967 v kanadském Montréalu. Roku 1960 se stal profesorem architektury na ČVUT v Praze a o osm let později (1968) profesorem Školy architektury Akademie výtvarných umění Praha.\n\nMezi Cubrova díla se vedle prezentací na Světových výstavách řadí též rekonstrukce Jiřského kláštera na Pražském hradě, Československé velvyslanectví v Athénách, Ústřední telekomunikační budova v Praze. Mezi osobnosti, které Cubr pedagogicky vedl, patří například Eva Jiřičná, Zdenka Marie Nováková, Václav Aulický, Václav Girsa nebo Jiří Suchomel.\n\n"}
{"id": "1263426", "url": "https://cs.wikipedia.org/wiki?curid=1263426", "title": "Tereza Nasavsko-Weilburská", "text": "Tereza Nasavsko-Weilburská\n\nTereza Nasavsko-Weilburská (17. dubna 1815 – 8. prosince 1871) byla nasavsko-weilburskou princeznou a sňatkem s Petrem Oldenburským se stala oldenburskou vévodkyní.\n\nTereza se narodila jako druhé dítě a dcera Viléma Nasavského a jeho první manžlky Luisy Sasko-Hildburghausenské.\n\nTereza se 23. dubna 1837 v Biebrichu provdala za Petra Oldenburského, druhého a mladšího syna Jiřího Oldenburského a jeho ženy, Kateřiny Pavlovny. Tereza měla s Petrem osm dětíː\n\n\n"}
{"id": "1263427", "url": "https://cs.wikipedia.org/wiki?curid=1263427", "title": "Železniční trať Veles–Kremenica", "text": "Železniční trať Veles–Kremenica\n\nŽelezniční trať Veles–Kremenica (makedonsky Железничка пруга Велес–Кременица) se nachází v centrální a jižní části Severní Makedonie. Zajišťuje spojení měst Prilep a Bitola se zbytkem severomakedonské železniční sítě. Ve své jižní části končí u severomakedonsko-řecké hranice. Dlouhá je 145,3 km. \n\nTrať je jednokolejná a neelektrizovaná.\n\nTrať začala být budována ještě v 19. století, ještě během období existence Osmanské říše. První její úsek ze Soluně do města Bitola (dříve Monastir) byl dokončen v roce 1894. Po roce 1912, kdy získalo území dnešní Severní Makedonie se však trať našla odtržená od zbytku dříve turecké a později řecké železniční sítě. Během 30. let 20. století, kdy jugoslávské království zrealizovalo rozsáhlý projekt modernizace a rozšíření železniční sítě byl dobudován chybějící úsek do města Veles. Výstavba tohoto úseku se uskutečnila v letech 1931–1936. \n\nV současné době je uzavřen úsek trati z Bitoly dále na jihy až do města Kremenica, a to již od první poloviny 90. let. Přeshraniční doprava zde byla zastavena z důvodu makedonsko-řeckých sporů. V roce 2014 bylo rozhodnuto o modernizaci této trati a obnově poškozeného spojení s Řeckem. Trať měla být dokončena do poloviny roku 2016, nicméně bylo možné zrealizovat pouze vlečku do průmyslové zóny Žabeni nedaleko Bitoly.\n\n"}
{"id": "1263436", "url": "https://cs.wikipedia.org/wiki?curid=1263436", "title": "Bismarckia nobilis", "text": "Bismarckia nobilis\n\nBismarckia nobilis je druh palmy a jediný druh rodu Bismarckia. Je to rozměrná dvoudomá palma s velkými dlanitými listy a přímým kmenem. Květenství vyrůstají v koruně mezi bázemi listů a nepřesahují je. Plodem je peckovice. Druh pochází z Madagaskaru, kde roste jako dominanta na otevřených savanách. Je považován za jednu z nejkrásnějších palem vůbec a je pěstován v tropech a subtropech celého světa.\n\n\"Bismarckia nobilis\" je rozměrná, dvoudomá, beztrnná palma, dorůstající výšky až 20 metrů. Kmen je šedohnědý, hladký, válcovitý a přímý, 20 až 40 cm tlustý, s nepravidelnými kruhovými listovými jizvami, na bázi ztlustlý (průměr u země až 80 cm). Dřeň kmene je bílá. Listy jsou dlanitozpeřené, induplikátní, s tlustým voskovým povlakem na povrchu. Řapíky jsou až 2,5 metru dlouhé, tlusté, u báze žlábkaté, u konce ploché, s rovným okrajem. Čepele listů jsou zhruba 1,5 metru široké (výjimečně až 3 m), asi do 1/4 až 1/3 členěné na pravidelné, jednoduše přehnuté segmenty. Na lícové straně čepele je v místě srůstu s řapíkem nápadný a často značně velký výrůstek (\"hastula\"). Listové pochvy jsou asi 80 cm dlouhé, v místě nasazení řapíku se 2 oušky.\n\nKvětenství vyrůstají jednotlivě v koruně mezi listy a nepřesahují je. Samčí i samičí květenství mají podobnou architekturu. Samčí květy jsou uspořádány ve vijanech po 3 a jsou obklopené chlupy. Kalich je trubkovitý, zakončený krátkými laloky, koruna je delší než kalich a zakončená kápovitými laloky. Tyčinek je 6 a mají na bázi srostlé nitky. Samičí květy jsou v květenství jednotlivé, kalich je na bázi srostlý a koruna je kratší než kalich. Gyneceum je složeno ze 3 plodolistů nesoucích na vrcholu nízké čnělky. Plody jsou tmavohnědé, 4 až 5 cm velké, elipsoidní nebo kulovité, jednosemenné, na povrchu hladké a lesklé, na vrcholu se zbytky čnělky. Květy obsahují rudimenty opačného pohlaví.\n\nDruh je endemitem Madagaskaru. Vyskytuje se v severní a západní části ostrova, kde roste roztroušeně v otevřené savaně a představuje zde dominantní dřevinu.\n\nTato palma roste v oblastech s periodickými požáry vegetace.\nNa Floridě jsou oslabené exempláře této palmy napadány místním nosatcovitým broukem \"Rhynchophorus cruentatus\", který se ve svém přirozeném prostředí živí na palmě \"Sabal palmetto\" a je největším severoamerickým druhem nosatce. Larvy tohoto brouka vyžírají zejména měkčí tkáň růstového vrcholu a jsou schopny rostlinu i zahubit.\n\nRod \"Bismarckia\" je v rámci taxonomie palem řazen do podčeledi \"Coryphoideae\", tribu \"Borasseae\" a subtribu \"Hyphaeninae\". Nejblíže příbuzným rodem je podle výsledků molekulárních studií rovněž madagaskarský a rovněž monotypický rod \"Satranala\". Další blízce příbuzné rody jsou \"Hyphaene\" a \"Medemia\".\n\n\"Bismarckia\" je považována za jednu z nejkrásnějších palem světa. Je pěstována jako okrasná dřevina v sušších oblastech tropů a teplých subtropů celého světa. Je to rozměrná palma, která vyžaduje mnoho místa a již v mládí může dosahovat šířky přes 5 metrů. Pěstuje se ve dvou formách: s olistěním olivově zeleným a stříbřitě ojíněným. Přirůstá asi o 30 až 60 cm ročně. Vzhledově dosti podobný je rod \"Latania\", obsahující 3 druhy a pocházející z Maskarénských ostrovů.\n\nKmen a listy této palmy slouží domorodcům na Madagaskaru ke stavbě obydlí.\n\n"}
{"id": "1263439", "url": "https://cs.wikipedia.org/wiki?curid=1263439", "title": "Mistrovství světa v zápasu ve volném stylu 1998", "text": "Mistrovství světa v zápasu ve volném stylu 1998\n\nMistrovství světa v zápase ve volném stylu 1998 se uskutečnilo v Teheránu, Írán. Ženské soutěže se uskutečnily v Poznani, (Polsko). \n\n \n"}
{"id": "1263440", "url": "https://cs.wikipedia.org/wiki?curid=1263440", "title": "Ollagüe (rozcestník)", "text": "Ollagüe (rozcestník)\n\nMístopisné jméno Ollagüe může mít různé významy:\n\n"}
{"id": "1263441", "url": "https://cs.wikipedia.org/wiki?curid=1263441", "title": "Lara-Isabelle Rentinck", "text": "Lara-Isabelle Rentinck\n\nLara-Isabelle Rentinck (* 18. srpen 1986 Berlín) je německá televizní a filmová herečka a modelka. Hrála ve velkém množství německých televizních filmů, a seriálů.\n\nJiž v mládí se věnovala herectví a navštěvovala hodiny herectví a zpěvu. Ve svých 15 letech ukončila odbornou stáž na Comödie Dresen.\n\nV roce 2006 spolupracovala s Manuelem Cortezem na \"Projektu Shakespeare\", kdy vytvářela audio-CD s baladami po Williamu Shakespearovi. Od listopadu 2007 nadto hraje s Ulrike Mai na Komödie Dresten hlavní roli ve snímku \"Ferienheim Bergkristall – Gäste, Gauner und Gespenster\".\n\nV srpnu 2016 pózovala pro magazín Playboy. \n\n"}
{"id": "1263442", "url": "https://cs.wikipedia.org/wiki?curid=1263442", "title": "Mistrovství světa v zápasu ve volném stylu 1997", "text": "Mistrovství světa v zápasu ve volném stylu 1997\n\nMistrovství světa v zápase ve volném stylu 1997 se uskutečnily v Krasnojarsku, Rusko. Ženské soutěže se uskutečnily v Clermont-Ferrandu, (Francie). \n"}
{"id": "1263443", "url": "https://cs.wikipedia.org/wiki?curid=1263443", "title": "Mistrovství světa v zápasu ve volném stylu 1996", "text": "Mistrovství světa v zápasu ve volném stylu 1996\n\nMistrovství světa v zápasu ve volném stylu 1996 se uskutečnilo v Sofii, Bulharsko. \n"}
{"id": "1263444", "url": "https://cs.wikipedia.org/wiki?curid=1263444", "title": "Mistrovství světa v zápasu ve volném stylu 1995", "text": "Mistrovství světa v zápasu ve volném stylu 1995\n\nMistrovství světa v zápase ve volném stylu 1995 se uskutečnilo v Atlantě, Spojené státy americké. Ženské soutěže se uskutečnila v Moskvě, (Rusko). \n\n \n"}
{"id": "1263445", "url": "https://cs.wikipedia.org/wiki?curid=1263445", "title": "Ottenschlag", "text": "Ottenschlag\n\nOttenschlag je název vícero sídel:\n\n"}
{"id": "1263453", "url": "https://cs.wikipedia.org/wiki?curid=1263453", "title": "Miroslav Černý (moderátor)", "text": "Miroslav Černý (moderátor)\n\nMiroslav Černý (* 22. srpna 1937 Praha) je český moderátor, zpěvák, textař, producent a recitátor.\n\nVystudoval Fakultu Stavební ČVUT (1960). Pracoval v jako statik v projektové kanceláří s Pavlem Bobkem, Petrem Nárožným a Antonínem Linhartem. V roce 1965 začal moderovat pořady tehdy začínající skupiny Rangers, později moderoval koncerty Greenhorns, Country Beatu, Olympiku, Václava Neckáře, moderoval také na festivalu Porta. Od roku 1969 začal pracovat jako producent v Suprahonu. Je zpěvákem, ale místo zpěvu recituje, jeho prvním hitem byla píseň „Baliček karet“, později vydal několik alb. Jako textař napsal texty pro Karla Gotta, Olympic, Waldemara Matušku, Rangers, Petra Spáleného, Michala Tučného, Věru Martinovou, Hanu Zagorovou.\n\nV roce 1967 začal spolupracovat s rozhlasem, na Českém rozhlasu stanici Dvojka moderuje pořady Country pohoda (od roku 2005) a Dvorana Mirka Černého (od roku 2011). V roce 2012 vydal Supraphon komplet 4. cd disků s jeho texty Nejvýznamnější textaři české populární hudby Mirek Černý.\n\n\n"}
{"id": "1263454", "url": "https://cs.wikipedia.org/wiki?curid=1263454", "title": "Taiwan Open 2017 – ženská čtyřhra", "text": "Taiwan Open 2017 – ženská čtyřhra\n\nŽenská čtyřhra Taiwan Open 2017 probíhala na přelomu ledna a února 2017. Do deblové soutěže tchajpejského tenisového turnaje nastoupilo šestnáct dvojic. Obhájcem titulu byl domácí sesterský pár Čan Chao-čching a Čan Jung-žan, který opět zvítězil. \n\nVítězem se staly nejvýše postavené v turnaji Čan Chao-čching a Čan Jung-žan, které ve finále zdolaly turnajové dvojky Češky Lucii Hradeckou s Kateřinou Siniakovou výsledkem 6–4 a 6–2, přičemž české hráčky spolu hrály první společné finále. Obě šampionky si do žebříčku WTA připsaly 280 bodů a získaly devátou společnou trofej. Čan Chao-čching vybojovala dvanáctý deblový titul na okruhu WTA Tour a pro Čan Jung-žan to bylo osmnácté takové turnajové vítězství.\n\n"}
{"id": "1263457", "url": "https://cs.wikipedia.org/wiki?curid=1263457", "title": "Klopoty (rozcestník)", "text": "Klopoty (rozcestník)\n\nMístní název Klopoty nese více objektů:\n"}
{"id": "1263459", "url": "https://cs.wikipedia.org/wiki?curid=1263459", "title": "Großschönau", "text": "Großschönau\n\nGroßschönau je název vícero sídel:\n\n\ndřívější název v němčině\n"}
{"id": "1263461", "url": "https://cs.wikipedia.org/wiki?curid=1263461", "title": "Malajsijské královské letectvo", "text": "Malajsijské královské letectvo\n\nMalajsijské královské letectvo () je letecká složka ozbrojených sil Malajsie.\n\nTabulka obsahuje přehled letecké techniky vzdušných sil Malajsie podle Flightglobal.com.\n\n"}
{"id": "1263467", "url": "https://cs.wikipedia.org/wiki?curid=1263467", "title": "Důl Chuquicamata", "text": "Důl Chuquicamata\n\nChuquicamata je povrchový důl v poušti Atacama v regionu Antofagasta v severní části Chile. Důl Chuquicamata je největší měděný důl na světě. Důlní prostor má tvar oválu, je cca 4,5 km dlouhý, 3,5 km široký a více než 1 km hluboký. Těžební prostor představuje plochu cca 13 km². Vlastníkem dolu a jeho provozovatelem je chilská státní těžební společnost Codelco (\"La Corporación Nacional del Cobre de\" \"Chile\").\n\nDůl se nachází v nadmořské výšce cca 3000 metrů asi 15 km vzdušnou čarou směrem na sever od Calamy, centra provincie El Loa. Antofagasta, správní centrum stejnojmenného chilského regionu, leží na pobřeží Tichého oceánu zhruba 220 km vzdušnou čarou směrem na jihozápad od Chuquicamaty.\n\nCalama patří k nejsušším místům na Zemi, na jaře roku 2015 však byla celá oblast včetně těžebního prostoru Chuquicamata po prudkých deštích postižena záplavami, doprovázenými oběťmi na životech. Od Chuquicamaty dále na sever až k obci Ollagüe na hranicích s Bolívií se na andské náhorní plošině Altiplano rozprostírá národní přírodní rezervace Alto Loa (španělsky \"Reserva\" \"nacional Alto Loa\"). Přírodní rezervace byla vyhlášena v roce 2005 a je největším chráněným územím v Chilské republice. Místní obyvatelstvo tvoří Atacamové, původní obyvatelé pouště Atacama na severu Chile, dále Kečuové a Ajmarové.\n\nNázev lokality Chuquicamata pochází z ajmarštiny. Je odvozen od výrazu \"chuco\" nebo \"chuqui\", označujícího měděné pracovní nástroje, případně zbraně. Atacamové, kteří se označují též jako \"Lickanantai\", dobývali měď především v ryzím stavu, která se v této lokalitě vyskytovala na povrchu či nehluboko pod povrchem. Podle archeologických nálezů, datovaných až do doby 500 – 450 let př. n. l., původní obyvatelé vytěžený kov zpracovávali několik kilometrů od naleziště, na březích řek Salado a Grande, kudy procházela stará incká cesta. V roce 1536 španělský dobyvatel Diego de Almagro zmiňuje ve svých zápiscích, že u řeky Kamac – Mayu (později nazvané Rio Grande) získal měděné podkovy pro své koně.\n\nPřípravy na zahájení těžby ložiska Chuquicamata započaly v roce 1882, první měď z této lokality prezentovala americká těžařská společnost Guggenheim Bros. 18. května 1915.\n\nV průběhu let těžařská společnost několikrát změnila název (Chile Copper Co., Anaconda Co. a Chile Exploration Co.). Do Chuquicamaty přišli za prací tisíce horníků. V roce 1923 v Chile Copper Co. získala majoritu společnost Anaconda za 77 miliónů dolarů, což byla největší transakce v historii Wall Streetu. Poblíž těžebního prostoru byl vybudován tábor pro horníky. V jeho sousedství vznikl ještě druhý, tzv. americký tábor, kde sídlili američtí inženýři a manažeři. Obydlí v dělnickém pracovním táboře, jehož výstavba započala v roce 1917, byla původně velmi primitivní, nebylo zde žádné hygienické zázemí ani elektřina. Teprve v průběhu desetiletí se tábor postupně proměnil v město s veškerou infrastrukturou.\n\nNa počátku 70. let 20. století po nástupu Salvadora Allendeho do prezidentského úřadu došlo v Chile k velkému znárodnění rozhodujících odvětví. Znárodněny byly též doly, včetně Chuquicamaty, která přešla do vlastnictví státního podniku Codelco. Zároveň byla zahájena rozsáhlá revitalizace a přestavba stejnojmenného hornického města. V roce 1991 byla Ministerstvem hornictví Chilské republiky vydána vyhláška \"Reglamenta funcionamiento de establicimientos emisores\" \"de anhidrido sulfuroso, material particulad y arsenico en todo el territorio de la republica\". Vzhledem k výskytu látek, ohrožijucích zdraví a životy obyvatel hornického města, byla zahájena příprava přesídlení jeho obyvatel do Calamy. Proces přesídlení byl dokončen v roce 2007. Devadesátiletá existence města byla uzavřena ve dnech 31. 8. – 1. 9. 2007 oficiálním programem. Od ledna 2008 je území někdejšího města úředně vedeno jako \"průmyslová zóna\".\n\n (Týká se jen sekce \"Historie.\")\n\n\n"}
{"id": "1263471", "url": "https://cs.wikipedia.org/wiki?curid=1263471", "title": "Pitelová", "text": "Pitelová\n\nPitelová je obec na Slovensku v okrese Žiar nad Hronom v Banskobystrickém kraji, na jižním úpatí pohoří Kremnické vrchy.\n\nPrvní písemná zmínka o obci je z roku 1264. V obci je římskokatolický kostel Panny Marie Růžencové z 19. století.\n\n"}
{"id": "1263475", "url": "https://cs.wikipedia.org/wiki?curid=1263475", "title": "Petr Cichoň", "text": "Petr Cichoň\n\nPetr Cichoň (* 28. října 1973) je český podnikatel.\n\nJe jediným majitelem společnosti Crocodille, která se zabývá výrobou balených baget a sendvičů, a zároveň i sítě restaurací rychlého občerstvení Bageterie Boulevard. Je zakladatelem a členem správní rady Nadace Crocodille, na podporu společenských, kulturních a vzdělávacích akcí. \n\nOd roku 1990 podnikal jako fyzická osoba v oboru výroby sendvičů, kdy jako student na letní brigádě pracoval v okénku malého občerstvení v Nerudově ulici v Praze. V roce 1992 založil firmu \"Žižkovské bagety\". V roce 1994 bylo vytvořeno logo Crocodille, a došlo tak k re-brandingu Žižkovských baget na novou značku. Je jediným majitelem firmy Crocodille.\n\nVe druhé dekádě 21. století firma Crocodille vlastní pobočky v Maďarsku, Rakousku, Německu a Španělsku. Firma vyprodukuje ročně přes 30 milionů výrobků a zaměstnává přes 700 lidí. Roční obrat přesahuje 37,3 milionů EUR.\n\nV lednu roku 2009 založil Nadaci Crocodille, která slouží jako záštita CSR aktivit firmy Crocodille ČR. Jejím prostřednictvím chce podpořit společenské, kulturní a vzdělávací akce a další projekty, které rozvíjejí občanskou společnost, a to zejména přímou finanční pomocí, ale také poskytnutím spolupráce a know-how. Je spoluzakladatelem Nadačního fondu nezávislé žurnalistiky.\n"}
{"id": "1263479", "url": "https://cs.wikipedia.org/wiki?curid=1263479", "title": "Mistrovství světa v zápasu ve volném stylu 1994", "text": "Mistrovství světa v zápasu ve volném stylu 1994\n\nMistrovství světa v zápasu ve volném stylu 1994 se uskutečnilo v Istanbulu (Turecko). Ženské soutěže se uskutečnily v Sofii (Bulharsko).\n"}
{"id": "1263484", "url": "https://cs.wikipedia.org/wiki?curid=1263484", "title": "Sapockinská biologická rezervace", "text": "Sapockinská biologická rezervace\n\nSapockinská biologické rezervace (bělorusky \"Сапоцкінскі біялагічны заказнік\") je bývalá biologická rezervace republikové významu v Hrodenském rajónu. Rezervace byla vytvořena v roce 1978 za účelem ochrany léčivých rostlin, krajinných a floristických komplexů vzácných a ohrožených druhů. Rezervace zabírala rozlohu 12 600 ha (2006). Od roku 2007 je součástí biosférické rezervace Hrodenský prales (Гродзенская пушча).\n\nRezervace je pojmenována podle sídla Sapockin, které se nachází v její blízkosti.\n\nNa celém území roste velké množství léčivých rostlin, mezi kterými nechybí medvědice lékařská (Arctostaphylos uva-ursi), brusnice brusinka (Vaccinium vitis-idaea), jalovec (Juniperus), konvalinka vonná (Convallaria majalis). V prostoru rezervace se nachází také prha arnika (Arnica montana), koniklec luční (Pulsatilla pratensis), osladič obecný (Polypodium vulgare), pryskyřník prudký (Ranunculus acris) a další, které jsou zařazeny do Červené knihy.\n\nV rezervaci žije vedle jiných jezevec lesní (Meles meles), z ptáků například čáp černý (Ciconia nigra) či otakárek fenyklový (Papilio machaon).\n"}
{"id": "1263504", "url": "https://cs.wikipedia.org/wiki?curid=1263504", "title": "Antimilos", "text": "Antimilos\n\nAntimilos ( ) je neobydlený řecký ostrov v souostroví Kyklady v Egejském moři. Nachází se 12 km severozápadně od Milu.\n\nRozloha ostrova je 8,00 km². Nejvyšší bod dosahuje nadmořské výšky 671 m. Ostrov má přibližně kruhový tvar. Ve čtvrtohorách byl aktivní sopkou.\n"}
{"id": "1263512", "url": "https://cs.wikipedia.org/wiki?curid=1263512", "title": "Librem", "text": "Librem\n\nLibrem je řada počítačů vyráběna firmou Purism, inc. založená na open-source hardwaru a softwaru. Cílem je ochrana soukromí a svobody skrze poskytnutí neuzavřeného zdrojového kódu softwaru v operačním systému nebo jádru. Tyto notebooky jsou vybaveny hardwarovými vypínači pro mikrofon, webovou kameru, a Wi-Fi, a je možné zakoupit je air gapped.\n\nV současné době jsou vyráběny dva modely notebooků, Librem 13 a Librem 15. Konvertibilní tablet, Librem 11, je k dispozici pro před-objednání ale nemá přesné datum dostupnosti. Purism plánuje vydat v roce 2019 smartphone Librem 5, na kterém by měla běžet upravená verze PureOS s GNOME a také KDE Plasma Mobile a UBPorts.\n\nModel hybridního tabletu (tablet - notebooku) Librem 11 je ve vývoji od března 2018. Generální ředitel Purism Todd Weaver uvedl, že práce na Librem 11 budou pokračovat i po plánovaném vydání telefonu Librem 5 v roce 2019.\n\nPurism v roce 2017 zahájil crowdfundingovou kampaň na chytrý telefon \"Librem 5\", který by nejen běžel výhradně na svobodném software prostřednictvím PureOS, ale který by měl bezpečnost již v samotném návrhu a ochranu soukromí za základ. Purism prohlásila, že telefon se stane \"světově prvním IP-nativním mobilním telefonem s decentralizovanou šifrovanou end-to-end komunikací\". Firma při vývoji Librem 5 spolupracovala s KDE a GNOME. \n\nNávrh zabezpečení pro Librem 5 zahrnuje oddělení baseband procesoru od CPU , v čemž je podle \"časopisu Linux Magazine\" Librem 5 ve srovnání s ostatními mobilními telefony naprosto unikátní. Plánováno je též hardwarové vypínání Wi-Fi a Bluetooth komunikace, fotoaparátu, mikrofonu i baseband procesoru. \n\nVýchozím operačním systémem plánovaným pro Librem 5 je PureOS od firmy Purism, derivát Debian GNU/Linux , s volbou GNOME nebo KDE Plasma Mobile jako grafického prostředí. Jako standardní volba operačního systému pro Librem 5 je také plánováno Ubuntu Touch. \n\nPurism 4. září 2018 oznámila, že Librem 5 bude na trh uveden v dubnu 2019, později než bylo původně plánováno, kvůli dvěma hardwarovým chybám a prázdninám v Evropě i Severní Americe. \"Křemíkové chyby\" v součástkách dodávaných NXP Semiconductors způsobily extrémní zátěž baterie, čímž na vybití telefonu postačovala zhruba hodina. Vývojové sady z října 2018 chyba významněji neovlivnila, protože jsou obvykle napájeny přímo z elektrické zásuvky a nespoléhají na baterii telefonu.\n\nPůvodně bylo v plánu vydat Librem notebooky s Trisquel GNU/Linux, Purism se nakonec rozhodl vyměnit Trisquel za, na Debianu založeném, PureOS vlastní výroby. Jako alternativa k PureOS, Librem notebooky lze zakoupit rovněž s předinstalovaným Qubes OS.\n\nV roce 2015 začal Purism zkoumat možnost přechodu modelu Librem 13 na coreboot ale tato snaha byla zastavena. Do konce roku vývojáři coreboot dokončil počáteční port Librem 13 a předložil jej k posouzení.V prosinci 2016 přijal Purism vývojáře Younesse Alaouie který dostal za úkol dokončit port na coreboot pro původní Librem 13 a připravit port pro druhou revizi zařízení. Na zčátku roku 2017, snaha o portování dál pokračuje.\n\n"}
{"id": "1263528", "url": "https://cs.wikipedia.org/wiki?curid=1263528", "title": "Miroslav Černý", "text": "Miroslav Černý\n\nJméno a příjmení Miroslav Černý má více známých nositelů:\n\n\n\n"}
{"id": "1263530", "url": "https://cs.wikipedia.org/wiki?curid=1263530", "title": "Hohenwarth-Mühlbach am Manhartsberg", "text": "Hohenwarth-Mühlbach am Manhartsberg\n\nHohenwarth-Mühlbach am Manhartsberg je městys v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nHohenwarth-Mühlbach am Manhartsberg se nachází ve spolkové zemi Dolní Rakousy v regionu Weinviertel. Leží přibližně 18 km západně od okresního města Hollabrunn. Rozloha území městyse činí 43,54 km², z nichž 30% je zalesněných.\nÚzemí městyse Hohenwart-Mühlbach am Manhartsberg se skládá ze sedmi částí (v závorce uveden počet obyvatel k 1. 1. 2016):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou městyse Hohenwarth-Mühlbach am Manhartsberg je Martin Gudenus ze strany ÖVP.\n\n"}
{"id": "1263531", "url": "https://cs.wikipedia.org/wiki?curid=1263531", "title": "Olomoucký jazykový ostrov", "text": "Olomoucký jazykový ostrov\n\nOlomoucký jazykový ostrov (německy \"Olmützer Sprachinsel\") bylo území v Olomouci a okolí, obývané většinově německým obyvatelstvem. Češi na tomto území tvořili významnou menšinu. Olomoucký jazykový ostrov zanikl v souvislosti s odsunem Němců.\n\nNěmecký jazykový ostrov u Olomouce byl koncem 19. století tvořen Olomoucí (\"Olmütz\") a obcemi Neředín (\"Neretein\"), Nová Ulice (\"Neugasse\"), Povel (\"Powel\"), Nové Sady (\"Neustift\"), Nový Svět (\"Salzergut\"), Nemilany (\"Nimlau\"), Kyselov (\"Giesshübel\"), Slavonín (\"Schnobolin\"), Hněvotín (\"Nebotein\"), Nedvězí (\"Nedweiss\") a Pavlovičky (\"Paulowitz\").\n\nSamospráva Olomouce byla v té době německá a místní Němci se obávali počeštění města, tak jako se tomu stalo v jiných městech (např. Prostějov, Litovel, Jevíčko). Proto se snažili bránit rozvoji českého školství a českých institucí ve městě a obávali se přílivu českého obyvatelstva z venkova. Přesto podíl českého obyvatelstva rostl. Po vzniku Československa v roce 1918 bylo německé vedení města Olomouce v čele se starostou Brandhuberem nuceno rezignovat a byla ustanovena správní komise, v níž tvořili Němci menšinu. Ta prosadila připojení okolních obcí k městu (1919), čímž se Olomouc počeštila a podíl německého obyvatelstva klesl zhruba na čtvrtinu. Správa Olomouce se tak dostala do českých rukou, ale Němci v ní měli také své zastoupení a podle tehdejšího jazykového práva měli navíc možnost komunikovat s městským úřadem německy, protože v okrese Olomouc-město tvořili více než 20% menšinu. Podíl německého obyvatelstva v Olomouci a okolí klesal přistěhovalectvím, nižší porodností u Němců a změnou národnosti u národnostně nevyhraněného obyvatelstva. V době první republiky se podíl obou národností stabilizoval.\n\nOlomoucký jazykový ostrov zanikl v roce 1946 po nuceném organizovaném vysídlení německého obyvatelstva. Vysídlení Němci z Olomouce a okolí si založili spolek \"Heimatverband Olmütz und Mittelmähren\" a začali vydávat časopis Olmützer Blätter. Patronát na vysídlenými Němci z Olomouce převzalo město Nördlingen.\n\n"}
{"id": "1263532", "url": "https://cs.wikipedia.org/wiki?curid=1263532", "title": "Obchodní federace", "text": "Obchodní federace\n\nObchodní federace (anglicky \"Trade Federation\") je mocná vesmírná organizace ve fiktivním světě Star Wars. Je nesmírně bohatá, protože mohla svobodně spravovat obchodní trasy a přepravovat na nich zboží mezi různými hvězdnými systémy, disponuje proto vlastní flotilou vesmírných lodí obchodních i válečných, armádou droidů a v Galaktickém senátu má vlastní zastupitele. Hlavou federace je místokrál. Federace měla vzniknout v roce 350 BBY a zaniknout v roce 19 BBY, i když tyto informace v oficiálním kánonu chybí.\n\nFederace figuruje v třech prvních epizodách , a .\n\nGalaktický senát v nových zákonech požadoval zdanění volných obchodních cest ve středním a vnějším pásu galaxie, v důsledku nutnosti ochrany obchodních konvojů bitevními loděmi kvůli stále častějším útokům vesmírných pirátů zosnovaných Darthem Sidiousem. Nová vláda Obchodní federace, která byla rovněž pod vlivem Temného Pána ze Sithu, na protest proti výše zmíněným zákonům zahájila v roce 32 BBY blokádu planety Naboo.\n\nV Senátu probíhaly celý měsíc vášnivé debaty o vzniklé krizi, ale bez konkrétního řešení. Obchodní federace obhájila v senátu své konání, neporušila žádný zákon, když vojensky nenapadla odříznutou planetu ani žádnou její vesmírnou loď. Na Naboo byla navíc právě zvolena nová královna mladá Padmé Amidala, od níž se očekávalo, že bude stejně naivní jako všechny královny před ní. Ta však sama kontaktovala nejvyššího kancléře Valoruma a označila ho za osobně zodpovědného za stávající situaci. Kancléř tedy jednal a bez vědomí senátu vyslal do systému dva jedije jako vyslance. Zděšení Neimoidiáni se pokusili Jedie zabít a okamžitě přerušili veškeré vysílání z planety. Zajali královnu Amidalu a vydírali ji, aby podepsala smlouvu legalizující okupaci. Oba Jediové ji však osvobodili, unikli společně z Naboo a ukryli se na planetě Tatooine. Sidiouse proto vyslal Darth Maula, aby je vystopoval, královnu dopravil zpět na Naboo a zlikvidoval Jedie, v čemž nakonec neuspěl. Amidale se podařilo dopravit na Coruscant a předstoupit před senát, kde Amidala žádala o osvobození své planety. Palpatine však přesvědčil Amidalu, aby raději navrhla hlasovat o nedůvěře kancléři Valorumovi, než se smířit s okupací nebo roky čekat na verdikt soudu. Výsledky hlasování byly jednoznačně ve prospěch Valorumova odchodu. V následné volbě na Nejvyššího kancléře zvítězil Palpatine, posledním v historii Republiky, a navzdory jeho nesouhlasu, se Amidala společně s rytíři Jedi vydala zpět na Naboo. Podařilo se jí dostat nejen z dosahu Nuta Gunraye, ale podařilo se jí vyjednat alianci s domorodou civilizací gunganů a připravit jejich ohromnou armádu v Bažinách proti Obchodní federaci. Palpatine rozkázal Gunrayovi, aby proti nim vyslal armádu droidů. Proti všem předpokladům gungani porazili droidy a Amidala převzala zpět trůn a Gunraye zajala. Poté byl Gunray zatčen a vyslýchán senátem.\n\nVe dvou dalších jmenovaných epizodách se Obchodní federace stala členem separatistické Konfederace nezávislých systémů (CIS), dokud nebyli všichni separatisté poraženi v Klonových válkách.\n\nGunray se setkal s generálem Grievousem a hrabětem Dooku a přidal se k separatistům. V dějově druhé epizodě, Klony útočí, je Gunrayova role malá. Pouze zasedá v radě separatistů během bitvy o Geonosis.\n\nV dějově třetí epizodě, Pomstě Sithů, je většina separatistů včetně Dooku nebo generála Grievouse, vyvražděna. Poslední přešivší separatisté, mezi nimi i Gunray, se ukryjí na lávové planetě Mustafar. Darth Sidious svede Anakina na Temnou stranu Síly a pošle ho na Mustafar, aby zabil poslední separatisty, se kterými dříve byl sice spojenec, ale teď je již nepotřeboval. Anakin poslechne Sidouse a vydá se na Mustafar, kde pomocí Síly a svého světelného meče povraždí poslední separatisty. Tak byl Nute Gunray zákeřně zavražděn.\n\nZa konec existence Obchodní federace je považován rok 19 BBY, kdy byla znárodněna („imperializována“) nově vzniklým Galaktickým impériem a do jejího čela dosazena loutková vláda. Její majetek posloužil k přebudování Republiky na Impérium.\n\n\n"}
{"id": "1263533", "url": "https://cs.wikipedia.org/wiki?curid=1263533", "title": "Martin Schulze Wessel", "text": "Martin Schulze Wessel\n\nMartin Schulze Wessel (* 9. ledna 1962 Münster) je německý historik, zabývající se mj. českými dějinami.\n\nMartin Schulze Wessel vystudoval moderní a východevropské dějiny a slavistiku na univerzitách v Mnichově, Moskvě a Berlíně. Od roku 2003 vyučuje jako profesor východoevropských dějin na Ludwig-Maximilians-Universität v Mnichově.\n\nMartin Schulze Wessel je předsedou Collegia Carolina. Je také členem Česko-německé a Slovensko-německé komise historiků, které mezi léty 2006–2012 předsedal.\n\n"}
{"id": "1263535", "url": "https://cs.wikipedia.org/wiki?curid=1263535", "title": "Palác Porgesů z Portheimu", "text": "Palác Porgesů z Portheimu\n\nPalác Porgesů z Portheimu, zvaný též \"Desfourský\", nebo \"Wimmerovský palác\" je rozlehlý městský palác v Praze 1-Novém Městě. Nachází se na adrese Národní 37/38.\n\nPalác vznikl na konci 18. století na místě starších tří domů. Jeden z těchto domů (U Salátů) patřil na počátku 18. století vlastnila rodina významných sochařů, Brokoffové. Stavbu paláce si objednal hrabě Maxmilián Desfours, autorem návrhu byl architekt Ignác Palliardi.\n\nDesfoursové palác v roce 1795 prodali manželům Anně a Jakubu Wimmerovým, jemuž dočasně patřil také protější palác Platýz a další statky v Praze i dalších místech Českého království. Jakub svobodný pán z Wimmeru byl plukovník c.k. armády, velkostatkář, mecenáš a dobrodinec. V Praze na Letné například na své náklady založil sady pro veřejnost, Wimmerovu kašnu stojící poblíž Platýze, kterou realizoval sochař František Xaver Lederer. Manželé Wimmerovi v paláci roku 1800 hostili slavného ruského vojevůdce, velitele protinapoleonské koalice rusko-rakouských vojsk, Alexandra Vasiljeviče Suvorova. Tuto událost připomíná pamětní deska na vnější straně paláce a generálova busta ve dvoře.\n\nSynové Jakuba Wimmera palác prodali rodině Kolbeových, kteří v roce 1852 nechali zvýšit levé křídlo paláce a po roce 1864 ještě přistavět horní patro. Po smrti posledního z rodiny Kolbeů, Ferdinanda, palác zakoupila manželka pražského průmyslníka Josefa Porgese z Portheimu, Rosa. Porgesové z Portheimu, po kterých palác nese jméno, objekt vlastnili až do doby nacistické okupace.\n\nPo válce přešel palác do vlastnictví Michelských plynáren, jimž patří dodnes. Na konci 90. let 20. století nechaly budovu zrekonstruovat. Vnitřní dvůr paláce je přístupný veřejnosti.\n\n\n"}
{"id": "1263536", "url": "https://cs.wikipedia.org/wiki?curid=1263536", "title": "Antoine Marès", "text": "Antoine Marès\n\nAntoine Marès (* 8. prosince 1950) je francouzský historik, specializující se na moderní a soudobé dějiny střední Evropy, především dějiny Česka a Slovenska. \n\nDlouhodobě působí na Institut national des langues et civilisations orientales (INALCO) a je zakládajícím členem Centre d'étude de l'Europe médiane. Působil jako ředitel Centre français de recherche en sciences sociales de Prague (CEFRES). \n\nOd roku 2004 je vedoucím katedry soudobých dějin střední Evropy na Sorbonně. \n\n"}
{"id": "1263537", "url": "https://cs.wikipedia.org/wiki?curid=1263537", "title": "Chisarja", "text": "Chisarja\n\nChisarja ( \"Хисаря\") je město ve středním Bulharsku, v Hornothrácké nížině na úpatí Sredné gory. Žije tu přes 6 tisíc obyvatel.\n\nJde o významné lázeňské město s teplými prameny. Je správním střediskem stejnojmenné obštiny v Plovdivské oblasti.\n\nMěsto vzniklo ze vsi Hisarya, která je doložena ze 17. století. Stála na rozvalinách starého antického města Diocletianopol, které zásadním způsobem nechal rozšířit římský císař Diocletianus. Po dobytí oblasti osmanskými Turky v roce 1364 město upadlo, nicméně osídlení přinejmenším v jeho blízkosti zůstalo zachováno, což dokládá i zdejší mešita z roku 1464. Kromě toho jsou doloženy tehdejší vsi \"Momina Baňa\" a \"Verigovo\", které jsou dnes součástí města. Během dubnového povstání byly tyto vsi vypáleny. K rozvoji zdejšího lázeňství došlo po osamostatnění Bulharska v druhé polovině 19. století. Blízká sídla se postupně sjednocovala a v roce 1957 nesla název Chisar - Momina Baňa (\"Хисар-Момина баня\"). V roce 1964 došlo k povýšení na město se současným názvem.\n\nVe městě žije 6 710 stálých obyvatel a je zde trvale hlášeno 8 046 obyvatel. Podle sčítáni 1. února 2011 bylo národnostní složení následující:\n"}
{"id": "1263546", "url": "https://cs.wikipedia.org/wiki?curid=1263546", "title": "Mailberg", "text": "Mailberg\n\nMailberg je městys v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nMailberg se nachází ve spolkové zemi Dolní Rakousy v regionu Weinviertel. Leží přibližně 14 km severovýchodně od okresního města Hollabrunn. Rozloha území městyse činí 15,73 km², z nichž 28% je zalesněných.\nÚzemí městyse Mailberg se skládá pouze z jedné části.\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\nNynějším starostou městyse Mailberg je Herbert Goldinger ze strany SPÖ.\n\n"}
{"id": "1263564", "url": "https://cs.wikipedia.org/wiki?curid=1263564", "title": "Bohumil Polan", "text": "Bohumil Polan\n\nBohumil Polan (18. listopadu 1887, Plzeň – 25. července 1971, Plzeň) byl český knihovník, básník, esejista, divadelní a literární kritik, vedoucí knihovník Knihovny města Plzně.\n\nVlastním jménem se jmenoval Bohumil Čuřín. V letech 1898 – 1905 studoval na plzeňském reálném gymnáziu. První světovou válku prožil na frontě v Haliči, Uhrách a v Čechách. Po válce absolvoval jednoroční Státní knihovnickou školu. Od roku 1921 pracoval v Městské veřejné knihovně v Plzni (nyní Knihovna města Plzně), řídil ji v letech 1927 - 1947. V roce 1967 se stal čestným občanem města Plzně. Polanův čestný hrob najdeme na plzeňském Ústředním hřbitově.\n\nStředisko západočeských spisovatelů každoročně vyhlašuje literární Cenu Bohumila Polana.\n\nPrvní verše vydal pod pseudonymem B. J. Mára. Básně, články o literatuře a divadle publikoval v časopisech Lumír, Časopis pokrokového studentstva, Kmen, Pokroková revue, Literární noviny, Pramen, Nový život, Nová doba a dalších.\n\n\n\n"}
{"id": "1263569", "url": "https://cs.wikipedia.org/wiki?curid=1263569", "title": "Luisa Sasko-Hildburghausenská", "text": "Luisa Sasko-Hildburghausenská\n\nLuisa Sasko-Hildburghausenská (28. ledna 1794 – 6. dubna 1825) byla rodem sasko-hildburghausenská a později sasko-altenburská princezna. Sňatkem s Vilémem Nasavským se stala nasavskou vévodkyní.\n\nLuisa se narodila jako sedmé dítě Fridricha Sasko-Altenburského a Šarloty Georginy Meklenbursko-Střelické. Jednou z jejích kmoter byla její teta, pruská královna Luisa Meklenbursko-Střelická. Luisa a její sestra Tereza byly považované za velké krásky, a byly předmětem Rückertovy básně \"Mit drei Moosrosen\".\n\nV roce 1809 navštívil bavorský korunní princ Ludvík Schloss Hildburghausen, aby si vybral nevěstu. Ludvík vybíral mezi Luisou a Terezou a nakonec se rozhodl pro Terezu. Luisa se 24. června 1813 ve Weilburgu provdala za Viléma Nasavského, nejstaršího syna Fridricha Viléma Nasavsko-Weilburského a jeho manželky Luisy Isabely z Kirchbergu.\n\nLuisa měla s Vilémem osm dětíː\n\n\nManželství Luisy a Viléma bylo nešťastné. Luisin manžel byl autokratický nejen v politice, ale také v rodinném kruhu a terorizoval jak svou manželku, tak děti.\n\nLuisa zemřela v roce 1825, krátce po porodu nejmladší dcery Marie. Po její smrti se Vilém oženil s dcerou její sestry, Pavlínou Württemberskou. Luisenplatz a Luisenstraße ve Wiesbadenu jsou pojmenovány po Luise.\n\n"}
{"id": "1263570", "url": "https://cs.wikipedia.org/wiki?curid=1263570", "title": "Frýdlant (rozcestník)", "text": "Frýdlant (rozcestník)\n\nNázev Frýdlant má více míst\n"}
{"id": "1263573", "url": "https://cs.wikipedia.org/wiki?curid=1263573", "title": "Rineia", "text": "Rineia\n\nRineia ( ) je neobydlený řecký ostrov v souostroví Kyklady v Egejském moři. Nachází se 1 km západně od Délu.\n\nRozloha ostrova je 13,90 km². Nejvyšší bod dosahuje nadmořské výšky 136 m. Ostrov má velmi členité pobřeží a skládá se ze tří částí. Severní část je oddělena od dvou jižních šíjí úzkou 50 m, zatímco šíje mezi oběma jižními částmi je široká 0,5 km. Ve čtvrtohorách byl aktivní sopkou.\n\nNa jižním pobřeží severní části ostrova v zátoce severovýchodně od nejužšího místa šíje mezi severní a jižní částí se nachází jediná stejnojmenná vesnice, která k roku 2011 nebyla obydlena.\n"}
{"id": "1263576", "url": "https://cs.wikipedia.org/wiki?curid=1263576", "title": "Melotte 20", "text": "Melotte 20\n\nMelotte 20 (také Collinder 39, angl. Alpha Persei Cluster) je jasná a rozsáhlá otevřená hvězdokupa v souhvězdí Persea.\nAčkoli je velmi jasná, nebyla až do začátku 20. století kvůli své velké rozloze považována za astronomický objekt, ale spíše za asterismus. Ve 20. století bylo zjištěno, že jde o skupinu bílomodrých hvězd, které jsou součástí Gouldova pásu, jehož členové mají společný původ a spolu se pohybují prostorem.\n\nOdhadovaná vzdálenost hvězdokupy od Země je přibližně 172 parseků\n(560 světelných let) a její stáří je přibližně 52 milionů let. Hvězdokupa byla součástí tvorby hmotných hvězd, které silně působily na okolní mezihvězdnou hmotu a tím se podílely na základní stavbě blízkého galaktického okolí sluneční soustavy.\n\nMelotte 20 je velmi jasný objekt a patří mezi hvězdokupy nejbližší k Zemi. Nachází se v severní části souhvězdí Persea a vévodí ji hvězda Mirfak (α Persei), bíložlutý obr s magnitudou 1,8, podle které se hvězdokupa někdy nazývá. Hlavní členové hvězdokupy jsou rozlišitelní pouhým okem, protože jsou čtvrté a páté magnitudy, a tvoří bohaté zhuštění hvězd kolem hvězdy Mirfak. I malý triedr typu 7x30 dokáže hvězdokupu rozložit na desítky hvězd do 8. magnitudy, zatímco triedr 10x50 ukáže přes stovku hvězd. Hvězdokupa má tvar protažený od severozápadu na jihovýchod a je ohraničena hvězdami δ Per a ι Per. Pozorování hvězdokupy při větším zvětšení není vhodné, protože se kvůli její velké rozloze nevejde celá do zorného pole. Nejlepším nástrojem k jejímu pozorování je tedy triedr, nebo nanejvýš malý dalekohled.\n\nNa severní polokouli je od konce srpna do konce března dobře pozorovatelná a zvláště na konci podzimu a během zimních nocí vystupuje vysoko na oblohu. Díky své velké severní deklinaci je na velké části severní polokoule cirkumpolární, a to severně od 40° severní šířky. Naopak na jižní polokouli je její pozorování značně obtížné a je zde viditelná pouze ze středně nízkých oblastí mírného podnebného pásu a pouze málo měsíců v roce.\n\nDíky velké jasnosti hvězdokupy se předpokládá, že hvězdokupa byla pozorována již od počátku lidstva. Přesto první vědecký popis hvězdokupy pochází až z poloviny 17. století, kdy ji do katalogu zapsal Giovanni Battista Hodierna, který ji popsal jako mlhavý objekt kolem hvězdy α Persei.\n\nSlavný astronom Charles Messier se rozhodl, že tento objekt do svého známého katalogu nepřidá a stejně naložil i s dalšími zvlášť rozsáhlými objekty, jako jsou Hyády nebo Melotte 111. V roce 1910 hvězdokupu pozoroval Arthur Eddington, který ji popsal jako jasnou a velmi rozptýlenou skupinu hvězd. Po několika letech pak byla poprvé přidána do astronomického katalogu zcela věnovanému otevřeným hvězdokupám: Philibert Jacques Melotte ji zapsal pod číslem 20 do svého známého katalogu otevřených hvězdokup, který vydal v roce 1915.\n\nZ analýzy dat získaných satelitem Hipparcos vyplývá, že je Melotte 20 tvořena přinejmenším 30 hvězdami spektrální třídy B, 33 hvězdami třídy A, 12 hvězdami třídy F, dvěma hvězdami třídy G a dvěma hvězdami třídy K. Díky poměrně mladému věku jejích hvězd a hojnosti hvězd rané spektrální třídy je hvězda považována za právoplatnou OB asociaci a je známá také pod označením Perseus OB3.\n\nVelká obtížnost, se kterou se určuje počet členů této hvězdokupy, je dána její blízkostí a velkým počtem hvězdných proudů a hvězdných asociací rozptýlených v nedávné době ve směru souhvězdí Persea a Býka a také směřováním jejího pohybu podobným směrem, jakým se ubírají hvězdy dalších místních asociací. Podle výzkumu provedeného v roce 2006 obsahuje katalog Tycho-2 139 hvězd patřících do Melotte 20, přitom se všechny nachází v oblasti o průměru 26,6 parseků, což v odhadované vzdálenosti 172 parseků odpovídá úhlovému rozměru necelých 4 stupňů.\n\nMezi těmito hvězdami je přibližně třicet dvojhvězd, jak zjistil hloubkový rozbor provedený v roce 1992.\nAstrometrická pozorování nalezla ještě dalších 5 dvojhvězd. Celkem tedy hvězdokupa obsahuje pouze asi 20 % dvojhvězd, což je malý podíl s ohledem na její počet hvězd spektrální třídy G a rozhodně menší v porovnání s jejími nejbližšími otevřenými hvězdokupami, což jsou Hyády a Plejády. To stejné platí i pro její široké vizuální dvojhvězdy.\nRentgenové pozorování ukázalo další rozdíly vzhledem k okolním hvězdokupám, které se týká rozložení hvězd se silným zářením o této vlnové délce. Hvězdy vydávající silné rentgenové záření, obecně hvězdy s nižší střední hmotností, které mají vyšší rychlost otáčení, se zdají být pouze řídce zastoupeny ve středu hvězdokupy, většina se jich naopak nachází v halu ve vzdálenosti větší než 10 parseků od středu hvězdokupy, pravděpodobně již mimo dosah její slapové síly. Toto rozdělení můžeme vysvětlit tím, že hvězdokupa pomocí hmotového rozdělení soustřeďuje nejhmotnější hvězdy, tedy ty se slabým rentgenovým zářením, ve svém středu. S tím ovšem nesouhlasí okrajová poloha hmotné hvězdy α Persei.\n\nVšechny otevřené hvězdokupy se postupem času rozpadají vzájemným působením s mezihvězdným prostředím a také slapovými silami přítomnými v galaktickém disku. Během několika milionů let od vzniku otevřené hvězdokupy jsou takto některé hvězdy postupně vymrštěny do okolí, splynou s okolním polem hvězd, nebo se ve výjimečném případě stanou uprchlými hvězdami. Výzkum těchto vypuzených hvězd je zvláště důležitý, protože mohou být určeny velmi jednoduše a přesně. Přesto byl z 9 300 zkoumaných hvězd nalezen pouze jediný případ takového vymrštění - jde o červeného trpaslíka GJ 82, který hvězdokupu opustil před přibližně 47 miliony let. Je to hvězda, která vysílá silné záření Hα, pravděpodobně kvůli svému malému stáří a velké rychlosti otáčení.\n\nNa základu určení hojnosti výskytu lithia bylo odhadnuto stáří hvězd ve hvězdokupě na alespoň 60 až 65 milionů let,\nspíše však 75 milionů či více, pokud se uvažují i některé málo hmotné hvězdy, jejichž opravdová příslušnost ke hvězdokupě zatím nebyla v roce 1999 potvrzena.\nMěření získané pomocí fotometrie však poskytlo hodnotu kolem 50 milionů let\na zdá se, že další výzkumy tuto hodnotu potvrzují.\n\nDějiny hvězdokupy Melotte 20 hrály důležitou roli ve vývoji galaktického okolí sluneční soustavy během uplynulých 50 milionů let. Podle pohybových modelů, které byly vypracovány kolem roku 2000, před 50 miliony let vyvrcholilo dlouhé období vzniku hvězd a vytvořily se tak některé velké OB asociace, mezi kterými vystupovala rozsáhlá asociace Kasiopeja-Býk, nyní již zcela rozptýlená. Mezi těmito asociacemi se nacházela Melotte 20 a asociace Cepheus OB6. Současným působením hvězdného větru nejhmotnějších hvězd této asociace a jejich následnými výbuchy jako supernovy vznikla mohutná rázová vlna, která odehnala všechny zbytky plynů patřící původnímu obrovskému molekulárnímu mračnu, ze kterého tyto hvězdy vznikly. Tyto zbytky se shromáždily na okraji vytvořené velké bubliny, jejíž poloměr je mezi 200 a 500 parseky a vytvořily tak velký prstenec plynů, který se nazývá Lindbladův prstenec.\n\nShromážděný plyn se následně začal na více místech shlukovat, a tím vznikl prstenec jasných mladých hvězd známý jako Gouldův pás, který tvoří různé OB asociace, mezi kterými vystupuje Asociace Štír-Kentaur, Orion OB2 a Cepheus OB2.\n\nPodle dat získaných satelitem Hipparcos by halo hvězdokupy Melotte 20 vlastně mohlo být středovou oblastí původní asociace Kasiopeja-Býk. To je potvrzeno i díky rozboru vlastního pohybu hvězd patřících kdysi těmto dvěma asociacím, které tedy mohly mít společný původ a stáří. Asociace Kasiopeja-Býk se ovšem, na rozdíl od hvězdokupy Melotte 20, rozpadla a vytvořila velký proud hvězd. Podle těchto dat také není žádná souvislost mezi asociací Kasiopeja-Býk a temnou mlhovinou v Býku, což je sousední obří molekulární mračno, ve kterém probíhá vznik hvězd s malou hmotností.\n\n"}
{"id": "1263579", "url": "https://cs.wikipedia.org/wiki?curid=1263579", "title": "Marie Nasavská", "text": "Marie Nasavská\n\nMarie Nasavská (29. ledna 1825 – 24. března 1902) byla osmým dítětem a čtvrtou dcerou Viléma Nasavského, manželkou Heřmana z Wiedu a matkou rumunské královny Alžběty zu Wied.\n\nMarie se narodila v Biebrichu, Nasavsku, jako osmé dítě a čtvrtá dcera Viléma Nasavského a jeho první manželky, Luisy Sasko-Hildburghausenské, dcery Fridricha Sasko-Altenburského.\n\nMarie se 20. června 1842 v Biebrichu provdala za Heřmana z Wiedu, staršího syna Johana Augusta Karla, knížete z Wiedu a princezny Žofie Augusty ze Solms-Braunfels. Měli spolu tři dětiː\n\n\nPodle německé spisovatelky Marie von Bunsen (1860–1941), měla princezna Marie údajně vztah s bádenským politikem Franzem von Roggenbachem (1825–1907), za něhož se dokonce měla po manželově smrti provdat.\n\n"}
{"id": "1263580", "url": "https://cs.wikipedia.org/wiki?curid=1263580", "title": "Internationale Grüne Woche Berlin", "text": "Internationale Grüne Woche Berlin\n\nVeletrh Internationale Grüne Woche Berlin, česky \"Mezinárodní zelený týden Berlín,\" často zkráceně nazývaný \"IGW\", je mezinárodní veletrh, který se koná v Berlíně. Veletrh je zaměřený na zemědělské produkty (v širokém slova smyslu), prezentují se zde výrobci a obchodníci z celého světa. Veletrh je přístupný nejen pro odborné návštěvníky, ale i laickou veřejnost. Jedná se o nejdůležitější veletrh v oblastech potravinářství, zemědělství a zahradnictví. Veletrh se koná pravidelně vždy na začátku roku na výstavišti v Berlíně. V roce 2016 veletrh navštívilo přibližně 400 000 návštěvníků.\n\nPříští ročník veletrhu se bude konat 19. – 28. ledna 2018.\n\n"}
{"id": "1263582", "url": "https://cs.wikipedia.org/wiki?curid=1263582", "title": "Engadin", "text": "Engadin\n\nEngadin ( \"Engiadina\") je region ve východní části Švýcarska. Tvoří ho protáhlé údolí na horním toku Innu mezi Malojským průsmykem a rakouskou hranicí, ohraničené pohořím Bernina na jihovýchodě a Albula na severozápadě. Administrativně náleží ke kantonu Graubünden a dělí se na \"Horní Engadin\" s centry ve Svatém Mořici a Samedanu a \"Dolní Engadin\", jehož hlavním městem je Scuol; hranice mezi nimi probíhá u obce Zernez. Engadin je jedinou částí Švýcarska, která je odvodňována do Černého moře.\n\nV latinském textu z 10. století se poprvé objevuje název \"vallis Eniatina\". Je odvozen od domorodého pojmenování Innu \"En\" a koncovky \"-ates\", používané v keltských jazycích pro označení obyvatel určitého území.\n\nÚdolí je dlouhé okolo 100 km a žije v něm okolo 25 000 obyvatel, nadmořská výška se pohybuje okolo 1600 m. Nejvyšší horou je Piz Bernina (4 048 m n. m.). Podnebí je slunečné, díky čistému vzduchu a množství minerálních pramenů se zde nacházejí četné lázně. Provozují se zimní sporty, pro návštěvníky se pořádají tradiční jízdy na saních zvané \"Schlittéda\", každoročně se koná závod v běhu na lyžích Engadin Skimarathon. Oblíbené jsou také vyjížďky vlakem po horské Rhétské dráze. Pro krajinu Engadinu jsou charakteristické vysokohorské louky i modřínové a limbové lesy, žijí zde jeleni, kozorožci a supi. Na území Engadinu leží Švýcarský národní park, nacházejí se zde horská jezera Silsersee a Silvaplana, v nejvyšších polohách se drží ledovce. Významnou turistickou atrakcí je středověký hrad Tarasp nebo vesnice Guarda s dochovanými ukázkami původní horské architektury (tzv. \"Engadinerhaus\").\n\nOblast byla osídlena již v době bronzové, ve starověku byla součástí provincie Raetie. Ve středověku patřila k Tyrolskému hrabství a od roku 1363 Habsburkům, od té doby žije v Dolním Engadinu početná katolická menšina. Součástí Švýcarska se stal Engadin v roce 1803. Většinu obyvatel údolí tvoří Rétorománi, hovořící dialekty \"vallader\" a \"puter\", k symbolům Engadinu patří tradiční pozdrav „\"Allegra\"“. Díky odlehlosti kraje se zachoval svérázný folklór, k němuž patří kroj a lidové divadlo, i kulinářské speciality, jako je engadinský ořechový koláč. Původní život horalů popsala ve svých knihách Selina Chönz.\n\nMezi známé dezerty regionu se řadí dort z křehkého těsta plněný karamelizovanými vlašskými ořechy Engadiner Nusstorte a dort z křehkého těsta, máslového krému a florentinské hmoty Engadiner Torte. Mezi speciality regionu patří také hruškový chléb Birnbrot. \n\n"}
{"id": "1263583", "url": "https://cs.wikipedia.org/wiki?curid=1263583", "title": "Mapa Saint-Sever", "text": "Mapa Saint-Sever\n\nMapa Saint-Sever je mapa světa uplatňující znaky map Beatova typu a patří mezi nejvýznamnější kartografická díla evropského středověku.\n\nPatří do kolekce map zvaných „mappea mundi“ (v překladu „středověké mapy“), které se dochovaly v ilustrovaných rukopisech.\n\nMapa světa Saint-Sever byla nalezena jako součást prologu zdobeného díla Komentář k Apokalypse svatého Jana, jehož autorem je španělský asturský mnich Beatus z Liébany (730 – 798) a pochází z roku 776.\n\nOriginál rukopisu se nedochoval, pouze jeho opis. Přestože je jedná pouze o opis, patří díky své podobě a své vysoké kvalitě k nejzdařilejším.\n\nByl vytvořen španělským mnichem ve třetí čtvrtině 11. století ve francouzském skriptoriu (opatství Saint-Sever, které se leží v Camino de Santiago).\n\nPod tímto opisem je podepsán Stephanus Garsia Placidus, malíř a písař.\n\nOpis je uložen v Národní knihově v Paříži (National Library of France – Ms Lat. 8878).\n\nMapa světa Saint-Sever je často označována jako Paříž I. Mapa oválného tvaru má rozměry 37 x 57 cm a s obsaženými 270 geografickými názvy představuje Beatovu mapu s nejvíce detaily. Geografickou situaci autor na mapě záměrně zakreslil zjednodušeně, přesnost nebyla jeho cílem.\n\nNa mapě byly nalezeny kompasové body, které jsou typické pro středověké mapy.\n\nMapa je orientována na východ.\n\nMapa Saint-Sever je kolorovaná a autor zpravidla dodržuje použití určité barvy k vyjádření konkrétního geografického či textového prvku.\n\nPoužité barvy:\n\nAutor používá symbolické mapové znaky, které usnadňují čtení mapy.\n\nPoužité znaky:\n\nNa mapě je použito několik grafických prvků. Jsou to ilustrace plujících ryb a lodí ve světovém oceánu a zobrazení ráje.\n\nSoučasně je na mapě mnoho textových popisků, které se vztahují k určitým geografickým prvkům např. text na čtvrtém kontinentu, u Arménie nebo u Mrtvého moře.\n\nZemě je na mapě rozdělena na Evropu [Eoropa] – levý dolní kvadrant, Asii [Asia Minor a Asia Maior] – horní půlkruh a Afriku [Libia]. Rudé moře odděluje čtvrtý kontinent (v té době neznámý) nazývaný Antipodes. Země je do oválu obklopena světovým oceánem.\n\nPro jednodušší popis obsahu, mapu rozdělíme na čtyři kvadranty, viz obrázek, který je z webové stránky přírodovědecké fakulty Univerzity Karlovy v Praze.\n\nOstrovy umístěné ve světovém oceánu jsou (zleva) Island [insula Tile], Velká Británie [insula Brittania], Irsko [insula Hibernia] a Cádiz [insula Gades]. Na ostrovech Velké Británie je vyobrazeno 5 měst, které hrály vekou roli při plánování obchodních cest – Londýn [Lindinio], Lincoln, [Lindo], Wroxeter [Virigonio], Camathen [Moriduno] a Benwell [Condeaco].\n\n"}
{"id": "1263588", "url": "https://cs.wikipedia.org/wiki?curid=1263588", "title": "Mistrovství světa v zápasu ve volném stylu 1993", "text": "Mistrovství světa v zápasu ve volném stylu 1993\n\nMistrovství světa v zápase ve volném stylu 1993 se uskutečnilo v Torontu, Kanada. Ženské soutěže se uskutečnila v Stavernu, (Norsko). \n\n \n"}
{"id": "1263591", "url": "https://cs.wikipedia.org/wiki?curid=1263591", "title": "Mistrovství světa v zápasu ve volném stylu 1992", "text": "Mistrovství světa v zápasu ve volném stylu 1992\n\nMistrovství světa v zápase ve volném stylu 1992 se uskutečnilo v Villeurbanne , (Francie). \n\n \n"}
{"id": "1263592", "url": "https://cs.wikipedia.org/wiki?curid=1263592", "title": "Večerní Brno", "text": "Večerní Brno\n\nVečerní Brno (také jako \"Satirické divadlo Večerní Brno\", \"Kabaret Večerní Brno\", \"Večerní Brno\", \"Divadlo u Jakuba\") je označení pro divadelní soubor, který mezi lety 1959 a 1992 působil v Brně. Jednalo se o jediné satirické divadlo v republice. Soubor působil v divadle Radost, Juranově domě a domě Jakub, kde dnes sídlí Divadlo Bolka Polívky. Se souborem jsou spjaty osobnosti jako herec Lubomír Černík, herec Jiří Pecha, zpěvačka Eva Pilarová, herec Miroslav Horníček nebo zpěvák Waldemar Matuška. Divadlo bylo zrušeno v roce 1992.\n\nDivadlo vzniklo z několika různých kulturních skupin působících v Brně. Jednou z nich byla například skupina členů Divadla Julia Fučíka, dále kolektiv divadla Směr (L. Černík, V. Sís). Hlavními iniciátory založení Večerního Brna byli členové literární redakce\n\nbrněnského rozhlasu. V té době v rozhlasu pod vedením Jana Skácela pracovali Miroslav Skála, Vlastimil Pantůček a Karel Tachovský.\n\nInspirací pro vznik Večerního Brna byly polské kabarety. Založení souboru je spjato se jmény jako Olga Zezulová, Lubomír Černík, Ladislav Suchánek a Ladislav Štancl. Večerní Brno v tomto období stavělo repertoár především na improvizovaných estrádních večerech.\n\nTitul \"Večerní Brno\" nemá, podle Vladimira Fuxe, svého autora. Vznikl jako narážka na skutečnost, že Praha má svůj večerník, zatímco Brno ne. \"Večerní Brno\" byl také název pro první kabaretní pásmo, které mělo premiéru 21. září 1959 v divadle Radost.\n\nPo uvedení hry \"Anděl na střeše\" (1960) v Lidovém domě v Husovicích zakotvilo divadlo v Juranově dělnickém domě. Jako první v tomto prostoru byla uvedena inscenace \"Pozor\"\n\n\"hodný pes\" (prosinec 1960) v režii Evžena Sokolovského.\n\nMezi lety 1961 a 1966 stál v čele Večerního Brna jako umělecký vedoucí právě Sokolovský (ve stejném období působil také jako šéfrežisér Mahenovy činohry). Ukončil éru pásem a kabaretních forem, které se staly přežitkem, a zaměřil se výhradně na satirickou komedii. V roce 1962 přišel s myšlenkou uvedení aktualizace \"Hamleta III\" od E. F. Buriana\".\" Po zásadních aktualizacích, které provedl Vladimír Fux, se text od původní předlohy odchýlil natolik, až vznikl úplně nový dramatický text \"Hamlet IV. aneb Cirkus Elsinor\". Po této inscenaci byla Fuxovi nabídnuta pozice dramaturga ve Večerním Brně. Hereckou hvězdou tohoto období byl Lubomír Černík, který představoval typickou postavu přemýšlivého a inteligentního klauna. Další významní herci této doby byli Ladislav Suchánek, Dobroslav Riegel, Mája Beránková, Stáňa Klapková, Miroslav Výlet, Zdeněk Blažek, Jiří Jurka či Karel Augusta.\n\nNejvětším úspěchem této éry Večerního Brna byla inscenace hry \"Král-Vávra\" (1969) Milana Uhdeho. Myšlenka inscenace \"Krále-Vávry\" se zrodila v dramaturgické pracovně Bořivoje Srby, tehdejšího dramaturga Mahenovy činohry, kterému Milan Uhde prezentoval svůj nápad dramatizovat text \"Král Lávra\" Karla Havlíčka Borovského. Vlivem doby, která znemožňovala uvedení textu tohoto typu v Mahenově činohře, byl Uhde Srbou poslán do Večerního Brna za Sokolovským, který se zinscenování tohoto textu zhostil.\n\nV roce 1965 se divadlo přestěhovalo do bývalého působiště Divadla bratří Mrštíků na Jakubském náměstí (dům Jakub, kde dnes sídlí Divadlo Bolka Polívky). Se změnou prostoru se pojila také změna repertoáru. Kromě autorských her členů Večerního Brna byly uváděny také mnohé hry jiných soudobých autorů, např. \"Vyrozumění\" (Václav Havel), \"Nežert\" (Ludvík Kundera). Divadlo se tehdy při uvádění činoherního repertoáru potýkalo s potížemi souvisejícími především s nedostatkem profesionálů v hereckém souboru.\n\nNásledně se v čele divadla vystřídali Miroslav Zejda (1966-1967) a Peter Scherhaufer (1967-70). Společně s druhým jmenovaným přišli někteří herci, kteří spolu s ním absolvovali JAMU: František Hromada, Ludmila Kolářová, Jiří Pecha a Milan Rozkydálek. V době obou ředitelů zesilovala linie uváděných inscenací, které utvářely image divadla politické\n\nsatiry s vyhraněnou politikou. Uváděl se například \"Kat a blázen\" Voskovce a Wericha (září 1968) nebo aktualizovaná \"Svoboda v Koucourkově\" (1968) Jana Nepomuka Nestroye. Inscenace dosáhla sto dvaceti repríz, ale z důvodu nastávající normalizace byla společně s inscenací \"Kat a blázen\" stažena z repertoáru.\n\nS přicházející normalizací se režie Petera Scherhaufera změnily, musel inscenovat politicky méně dráždivé kusy. V této době dostal i režijní dozor. Na počátku 70. let musel Scherhaufer divadlo opustit, protože mu nebyla prodloužena smlouva. Spolu s ním odešli i další členové souboru, mezi nimi např. i Jiří Pecha.\n\nMezi lety 1970 a 1972 se stala výraznou součástí Večerního Brna dvojice Milan Lasica a Július Satinský, kteří se do Brna přesunuli poté, co jim byla zakázána činnost na Slovensku. Na scéně Večerního Brna uvedli dvě inscenace, a to \"Večer pro dva\" (1970) a \"Jak vznikla slípka\" (1971).\n\n70. léta byla pro Večerní Brno kritická. Kromě Petera Scherhaufera odešel i Ladislav Štancl a dramaturg Rudolf Žák, zemřel ředitel Miroslav Zejda, Lubomír Černík byl donucen k odchodu a následně spáchal sebevraždu. V roce 1973 přišel do divadla Jiří Krejčík a začal se souborem Večerního Brna zkoušet inscenaci \"Manželství po francouzsku\". Divadlo ztratilo tvář autorské satirické scény a až do konce svého působení v roce 1992 se řadilo mezi běžná repertoárová divadla.\n\nObdobí osmdesátých let charakterizují např. inscenace Pavla Dostála \"Gaudeamus igitur\" (1985) nebo \"Balada z hadrů\" (1986). Dalšími inscenacemi tohoto období byly např. \"Zojčin byt\"\n\n(1985) Josefa Morávka a \"Velký kombinátor končí\" (1989) Vladimíra Morávka.\n\nMezi lety 1988 a 1990 bylo Večerní Brno součástí administrativního komplexu Brněnská divadla. Po zrušení tohoto uskupení se divadlo přejmenovalo na \"Divadlo U Jakuba\" a vrátil se do něj režisér Sokolovský. Ten se rozhodl znovu uvést \"Hamleta IV\". a divadlo tak přiblížit období jeho největší slávy. Tato snaha byla ovšem marná a v roce 1992 bylo divadlo k 7. říjnu rozhodnutím zřizovatele, města Brna, zrušeno.\n\nInscenace v režii Evžena Sokolovského měla premiéru 27. května 1962. Text Vladimíra Fuxe byl vytvořen na základě úpravy \"Hamleta III.\" E. F. Buriana. V průběhu zkoušení však došlo k mnoha přepisům a vkladům, až se z textu stala transkripce a vznikl \"Hamlet IV. aneb Cirkus Elsinor.\" Fux pracoval při přípravě inscenace jak s původním Shakespearovým \"Hamletem\", tak s \"Hamletem\" Julesa Laforgua a s \"Hamletem III\". E. F. Buriana.\n\nInscenace byla divácky úspěšná. Jedním z důvodů byla také skutečnost, že si divák v inscenaci našel narážky i na takové věci, které autory nezamýšleli na scéně zobrazovat. Kritika byla z inscenace nadšena a chválila ji např. v literárním časopise Host do domu i Divadelních novinách.\n\nHru \"Drak je drak čili Kterak Žužličtí k rozumu přišli\" napsali společně Vladimír Fux, Miroslav Skála a Vlastimil Pantůček. Za režií opět stál Evžen Sokolovský a premiéru měla 17. ledna 1963. Jednalo se o kritiku režimu schovanou za příběhem o zmoudření středověkých Žužličanů, kteří si k zakrytí svých hříchů vymysleli neexistujícího draka. V následujícím roce se tento text stal nejhranějším titulem v celém Československu. Na repertoáru jej mělo dvacet pět divadel. Inscenace byla populární jak díky hudbě Ladislava Štancla, tak výtvarnému zpracování Vladimíra B. Růžičky a dosáhla více než sto repríz.\n\nText Milana Uhdeho \"Král-Vávra\", který měl premiéru 26. února 1969, zrežíroval opět Evžen Sokolovský. Na této inscenaci se podílela i šansoniérka Ljuba Hermanová. Zatímco hry \"Hamlet\" a \"Drak\" byly blízké tradiční poetice Osvobozeného divadla, \"Král-Vávra\" neměl s Osvobozeným divadlem mnoho společného. Inscenace se stala největší satirou v historii divadla vůbec, neboť byl přímou kritikou režimu prezidenta Antonína Novotného. \"Králem-Vávrou\" skončila nejvýznamnější etapa Večerního Brna.\n\nV roce 1984 byl novým kmenovým režisérem Večerního Brna jmenován Pavel Harvánek. Hned jeho první inscenace ve Večerním Brně \"Autobus\" byla přijata velice pozitivně a posléze se stala největším úspěchem sezóny. Večerní Brno se s touto inscenací zúčastnilo jubilejní přehlídky ke 100. výročí brněnského divadelnictví.\n\nInscenace Pavla Dostála měla premiéru 25. dubna 1985. Jednalo se o inscenaci ze studentského prostředí z doby Heydrichiády. Inscenace se vyznačovala především hudbou Richarda Pogody.\n\n\n"}
{"id": "1263593", "url": "https://cs.wikipedia.org/wiki?curid=1263593", "title": "Peter Hric", "text": "Peter Hric\n\nPeter Hric (* 17. červen 1965, Spišská Nová Ves) je bývalý československý poté slovenský cyklokrosař a biker.\n\nVystudoval obor strojní inženýr. Asi od roku 1990 žije v Lucembursku, kde pracuje jako dizajnér a vývojář hlavně pro automobilový průmysl.\n\nV době studií na střední škole se jeho trenérem stal Vojtěch Červínek. Závodil za klub \"Lokomotiva Košice\". Vyhrál tři závody světového poháru v cyklokrosu (tzv. Superprestige). Na mistrovství světa skončil nejlépe v roce 1989 na čtvrtém místě. Na LOH 1996 v Atlantě skončil na 30 místě.\n\n"}
{"id": "1263598", "url": "https://cs.wikipedia.org/wiki?curid=1263598", "title": "Antonio Cagnoni", "text": "Antonio Cagnoni\n\nAntonio Cagnoni (8. února 1828 Godiasco – 30. dubna 1896 Bergamo) byl italský hudební skladatel. \n\nNarodil se v Godiascu (od r. 2012 se jmenuje Godiasco Salice Terme), městečku v provincii Pavia v Lombardii. Od dětství projevoval mimořádné hudební nadání. Nejprve se učil soukromě u Felice Morettiho, zvaného Padre Davide da Bergamo. Později studoval na konzervatoři v Miláně. Ještě jako student zkomponoval tři opery \"Rosalia di San Miniato\" (1845), \"I due savoiardi\" (1846) a \"Don Bucefalo\" (1847), které byly provedeny operním studiem konzervatoře. Opera \"Don Bucefalo\" zaznamenala skutečný úspěch. Záhy ji uvedlo Teatro Re v Miláně i Teatro San Carlo v Neapoli. Povzbuzen úspěch zkomponoval pak řadu oper uváděných pravidelně v milánských divadlech.\n\nVěnoval se rovněž dirigování a v letech 1849–1852 působil jako dirigent v Marseille. V roce 1856 dočasně přerušil svou kariéru operního skladatele a usadil se ve Vigevanu, kde až do roku 1863 zastával funkci sbormistra katedrály. V této době se věnoval převážně kompozici chrámové hudby. Mimo jiné napsal requiem k desátému výročí úmrtí savojského vévody Karla Alberta (1859). V roce 1868 ho Giuseppe Verdi pozval k účasti na komponování Messa per Rossini, velké zádušní mše, která měla být provedena na den výročí úmrtí Gioacchina Rossiniho 14. listopadu 1869 v bazilice San Petronio v Bologni. Pedrotti složil sekvenci \"Quid sum miser\" (duet soprán a alt). Mše však byla provedena až po více než stu letech, v roce 1988. \n\nV roce 1873 přesídlil do Novary, kde vystřídal Carlo Cocciu ve funkci maestra di cappella katedrály a stal se i ředitelem hudebního institutu. V Novaře však dlouho nezůstal. V roce 1887 přijal pozvání členů kongregace charity Bergamo, kteří mu nabídli místo sbormistra v chrámu \"S. Maria Maggiore\", které se uvolnilo po smrti Amilcare Ponchielliho. Kromě toho se v Bergamu stal ředitelem \"Civico Istituto Musicale\".\n\nZemřel v Bergamu dne 30. dubna 1896. V posledních letech svého života se věnoval výhradně duchovní hudbě. Jeho poslední opera, dokončená rok před smrtí, měla premiéru až v roce 2009 na operním festivalu v Martina Franca (Festival della Valle d'Itria).\n\n\n"}
{"id": "1263602", "url": "https://cs.wikipedia.org/wiki?curid=1263602", "title": "Jakub Wimmer", "text": "Jakub Wimmer\n\nJakub Wimmer, svobodný pán z Wimmeru (25. ledna 1754 Praha – 13. ledna 1822 Praha) byl český podnikatel, velkostatkář, mecenáš a dobrodinec, povýšený do šlechtického stavu. Podle Ottova slovníku naučného byl také plukovníkem c. k. armády.\n\nJakub Wimmer pocházel ze zámožné pražské obchodnické rodiny a po studiu u jezuitů vstoupil do císařské armády. V bojích s Pruskem se vyznamenal, dosáhl důstojnické hodnosti, a z armády odešel. Od roku 1779 byl pověřen organizací dopravy při stavbě terezínské pevnosti a roku 1801 byl povýšen do šlechtického stavu. V době napoleonských válek měl na starosti organizaci celé armádní dopravy a v rakouské armádě vybudoval příslušné oddělení.\n\nPři této činnosti získal značné jmění a koupil statky Lenešice, Malé Bubny, Nusle, Vršovice, Zdikov, Vatětice a palác Platýz na Starém Městě v Praze. Dřívější královské vinice v místech dnešních Vinohrad, které se v té době už neužívaly a pustly, proměnil ve veřejný park a podobně zvelebil i přilehlou část Nuslí.\nByl majitelem Wimmerova paláce (Rytířská 18, zvaný též dům U zlatého kola). Jeho jméno nesl také palác Porgesů z Portheimu (Národní 37, bývalý Desfourský), kde roku 1800 hostil slavného ruského vojevůdce Alexandra Vasiljeviče Suvorova. \n\nNechal zhotovit (Wimmerovu) kašnu (realizoval sochař František Xaver Lederer), která stávala před palácem na Národní třídě. Ta byla později několikrát přemístěna (na Jungmannovo náměstí, Betlémské náměstí, poté stála ve Vrchlického sadech před Hlavním nádražím), nakonec však byl originál z důvodu vandalismu přemístěn do Lapidária Národního muzea. Kopie kašny je dnes umístěna na Uhelném trhu poblíž zadní strany paláce Platýz.\n\n\n"}
{"id": "1263605", "url": "https://cs.wikipedia.org/wiki?curid=1263605", "title": "Caudron G.6", "text": "Caudron G.6\n\nCaudron G.6 byl francouzský dvoumotorový dvouplošník s dvou až tříčlennou osádkou, užívaný v době první světové války jako průzkumný a lehký bombardovací letoun. \n\nCaudron G.6 vznikl z předchozího typu G.5 instalací výkonnějších rotačních devítiválců Le Rhône 9J o výkonu po 110 k. Jako novinka bylo dno trupu obloženo hliníkovými plechy, řízení bylo zdvojeno. Výzbroj tvořily dva pohyblivé kulomety Lewis ráže 7,7 mm, ovládané předním a zadním střelcem. Prototyp poprvé vzlétl v červnu 1916. Sériové stroje měly výrazně prodlouženou příď trupu pro lepší výstřelné pole předního kulometu.\n\nPrvní jednotka operující s typem G.6 byla escadrille pro spolupráci s armádou C 4, která tyto stroje používala již v polovině léta 1916. V různém pořadí následovaly letky C 6, C 9, C 10, C 11, C 13, C 17, C 18, C 21, C 27, C 28, C 30, C 34, C 39, C 42, C 46, C 47, C 51, C 53, C 56, C 61, C 74, C 104, C 105, C 106 a C 122. Koncem roku 1916 se tak na západní frontě vyskytovalo kolem padesáti Caudronů G.6, z nichž většinu poháněly silnější agregáty Le Rhône 9Jb s výkonem po 88 kW.\n\nV provozu G.6 se projevila značná nestabilita, málo účinné příčné řízení a tendence nesymetrické ztráty vztlaku v zatáčce s pády po křídle. Z těchto důvodů Aviation Militaire od 8. 6. 1917 do druhé poloviny června zakázalo s G.6 lety. Během této doby proběhla výměna kýlové plochy u všech strojů za vhodnější, což odstranilo hlavní chyby.\n\nK 1.7. 1917 bylo ve stavu francouzského letectva 302 G.6, z toho 133 u operačních letek a ve frontových skladech, 162 u záložních leteckých skupin a 7 v materiálové záloze. Od února nad frontou operovala letka C 202 určená k pozorování zásahů dělostřelectva, následovaná letkami C 207, C 220, C 222, C 224, C 225, C 226, C 227, C 228 a C 229.\nOd začátku podzimu 1917 byly Caudrony G.6 nahrazovány letouny Sopwith 1½ Strutter, Salmson 2, Breguet 14 a SPAD S.XVI. Již v srpnu 1917 však byla utvořena letka C 488, určená k pobřežnímu hlídkování v Tunisku, následně z řeckého přístavu Patras do prosince 1918 chránila spojenecké lodní zásobovací konvoje ve Středozemním moři. Druhá Tuniská letka se stroji G.6, C 490, operovala od srpna 1918 ze Sfaxu a od začátku roku 1918 byla v Tunisku umístěna také escadrille C 544.\n\nEscadrille C 489 založená v prosinci 1917 hlídkovala proti lodím a ponorkám v Maroku, v Alžírsku se svými Caudrony působila do ledna 1920 letka C 543.\n\nLetka C 575 byla založena v srpnu 1918 se záměrem působení v Palestině, základnu však měla do ledna 1920 v Port Saidu v Egyptě.\n\n\nÚdaje podle publikace \"French Aircraft of the First World War\"\n\n\n"}
{"id": "1263606", "url": "https://cs.wikipedia.org/wiki?curid=1263606", "title": "Next Eleven", "text": "Next Eleven\n\nJako Next Eleven (nebo N-11) se označuje skupina jedenácti zemí - Bangladéš, Egypt, Indonésie, Írán, Mexiko, Nigérie, Pákistán, Filipíny, Jižní Korea, Turecko a Vietnam, u kterých investiční banka Goldman Sachs předpokládá, že se v 21. století, spolu se zeměmi BRICS, pravděpodobně stanou jedněmi z největších světových ekonomik. Banka vybrala tyto státy 12. prosince 2005, protože jsou dobrými místy pro investice a je pravděpodobné, že se investoři brzy stanou mnohem bohatšími.\n\n"}
{"id": "1263607", "url": "https://cs.wikipedia.org/wiki?curid=1263607", "title": "Vnitřní balistika", "text": "Vnitřní balistika\n\nVnitřní balistika je součást balistiky, která se zabývá fyzikálními jevy při pohybu střely v hlavni do okamžiku kdy celá střela opustí hlaveň. Vnitřní balistika často využívá mimo teoretického aparátu experimentálně určené empirické podklady. \n\n\nPro konstrukci náboje je důležitá výmetná náplň a její vlastnosti. Jde o rychlost přeměny chemické energie v mechanickou práci. Faktory které na to mají vliv jsou zejména:\n\nVýbuchové hoření střelivin je ovlivněno tlakem. Růst tlaku vede k zvyšování rychlosti výbuchového hoření. \nProces rozdělujeme na tři části:\nPokusy byla stanovena funkce hoření pro poměrný hořící povrch která je přímo úměrná okamžitému hořícímu povrchu vztaženému k počátečnímu povrchu zrn.\nHoření lze rozdělit do tří skupin:\nVelikost okamžitého hořícího povrchu se zmenšuje. Je charakteristické pro zrna se všemi stejnými rozměry. Dochází k nejvyššímu nárůstu tlaku s rychlým poklesem. \nHořící povrch je konstantní. Platí pro zrna v jedním otvorem – tvar trubky. Dosažený tlak je nižší ale dochází k němu později a celkové hoření je delší. \nHořící povrch se během hoření zvětšuje. Za tímto účelem se používají větší víceděrová prachová zrna. Toto je používáno typicky u dělostřeleckého střeliva.\n\nU běžně používaných kulových palných zbraní se stiskem spouště uvolní bicí mechanismus, který udeří mechanicky na zápalku jednotného náboje. Dopadem na zápalku dojde k iniciaci třaskavé náplně zápalky. Průšlehem zátravkou ve dně nábojnice dojde k zážehu výmetné náplně. \nHoření výmetné náplně vytváří žhavé plyny a vzniká vysoký tlak. Pro běžné kulové lovecké ráže se tlak pohybuje kolem 4000barů. U moderních zbraní dosahují tlaky až 4700 barů. \nNapříklad pro náboj 7 x 57 Mauser se počítá s tlakem 3900 barů. Tento tlak vytlačí střelu vývrtem ven z hlavně. \nNa průběh tlaku má vliv několik faktorů:\nIdeálním cílem konstruktérů soustavy zbraň a použité střelivo je stav, kdy celá výmetná náplň vyhoří než střela opustí hlaveň. Tím je nejlépe využita energie výmetné náplně. \nProstor pod křivkou průběhu tlaku odpovídá práci plynů výmetné náplně. U ruční zbraně jde o děj probíhající v čase cca 1-2 ms. \nRychlost střely po celou dobu v hlavni roste, ale její zrychlení začne nejpozději po dosažení tlakového maxima klesat. V praxi se rychlost střely začne zvětšovat až po tom, co tlak vyvine sílu, která překoná sílu držící střelu v nábojnici a sílu potřebnou k vniknutí střely do vývrtu hlavně.\n\nVnitrobalistický děj je popisován rovnicemi hoření, pohybovou rovnicí střely a rovnicí energie v závislosti na dráze, nebo čase.\nDěj se dělí do tří období:\nZažehnutí výmetné náplně úderníkem nebo jiným způsobem iniciace. Vzplanutí a hoření výmetné náplně. Dojde k překonání počátečního odporu střely daného silou nutnou k vytažení z nábojnice a silou nutnou k zaříznutí střely do vývrtu hlavně a střela se začne pohybovat. \nRoste množství a tlak plynů v důsledku hoření výmetné náplně až do dosažení maxima. Pokles tlaku je dán i tím, že roste prostor v důsledku pohybu střely v hlavni. Konce tohoto období je dán shořením celé výmetné náplně. V II. období získá střela většinu své energie. K matematickému popisu je používána pohybová rovnice střely. \nDochází k adiabatické expanzi plynů vzniklých hořením výmetné náplně. Tlak i teplota plynů se snižuje. Střela se stále pohybuje v hlavni a její rychlost roste, ale zrychlení klesá.\n\nPodle měření náboje 7,92mm Mauser provedené Cranzem a Rothem se energie rozdělí následovně:\n\n\n"}
{"id": "1263608", "url": "https://cs.wikipedia.org/wiki?curid=1263608", "title": "Ladislav Hrzal", "text": "Ladislav Hrzal\n\nLadislav Hrzal (* 27. října 1923 Praha) je český marxistický filozof a vysokoškolský pedagog, v letech 1981–1990 člen Československé akademie věd.\nOd roku 1939 pracoval jako dělník a po druhé světové válce se stal politickým pracovníkem Svazu české mládeže. V letech 1946–1949 studoval na Vysoké škole politické a sociální v Praze, kde dosáhl akademického titulu inženýr. Od roku 1949 byl politickým pracovníkem krajského výboru KSČ v Praze. V roce 1953 nastoupil jako pedagog na Vysokou stranickou školu při ÚV KSČ (pozdější VŠP), kde setrval až do roku 1978. Od roku 1964 zde působil jako docent, v roce 1971 byl jmenován profesorem filozofie.\n\nV roce 1963 se stal kandidátem věd (CSc.), v roce 1974 doktorem věd (DrSc.). Od roku 1981 byl členem korespondentem Československé akademie věd, kde již od roku 1970 zastával funkci předsedy kolegia pro filozofii a sociologii. V roce 1988 se stal řádným členem (akademikem) ČSAV. Dne 7. 5. 1990 se členství v Československé akademii věd písemně vzdal.\n\nProfesor Hrzal se zabýval marxistickou filozofií, především historickým materialismem, úlohou lidových mas ve společnosti a problémy socialistického životního způsobu. Značnou pozornost věnoval kritice buržoazních ideologií a revizionismu ve vývoji českého filozofického myšlení. Po roce 1968 napsal spolu s Jakubem Netopilíkem řadu článků do Filosofického časopisu, které pak byly v rozšířené formě zahrnuty do knihy \"Ideologický boj ve vývoji české filosofie\" (1975). Názory a hodnocení, které tato publikace obsahovala, se staly „\"jednou ze záminek a nástrojů perzekuce mnoha českých filozofů v období tzv. normalizace\"\".\n\nLadislav Hrzal byl v roce 1973 vyznamenán Řádem práce a v roce 1984 se stal laureátem Státní ceny. Československá akademie věd mu v roce 1973 udělila zlatou oborovou \"plaketu F. Palackého\" za zásluhy ve společenských vědách a v roce 1983 mu udělila stříbrnou plaketu „Za zásluhy o vědu a lidstvo\".\n"}
{"id": "1263615", "url": "https://cs.wikipedia.org/wiki?curid=1263615", "title": "Kostely v Moldávii", "text": "Kostely v Moldávii\n\nKostely v Moldávii je název skupiny osmi sakrárních staveb rumunské pravoslavné církve v historickém regionu Jižní Bukoviny a Moldávie, které jsou kulturní památkou UNESCO. Vystavěny byly v 15. a 16. století na území tehdejšího Moldavského knížectví za vlády Štěpána III. Velikého a Petra Rareșe. V roce 1993 bylo 7 z nich zapsáno na seznam světového kulturního dědictví UNESCO, následně v roce 2010 byl na tento seznam doplněn kostel Zmrtvýchvstání Páně v Sucevițě. Většina kostelů se nachází v moderní župě Suceava.\n\nVenkovní fasády kostelů jsou pokryty freskami, které jsou výjimečným mistrovským dílem byzantského umění a zachycují rozsáhlé cykly náboženských motivů a příběhu. Kostely jsou zpravidla umístěny ve vnitřním nádvoří opevněných klášterů. V regionu severního Rumunska se nachází více podobných kostelů, které však nejsou pod ochranou UNESCO.\n"}
{"id": "1263616", "url": "https://cs.wikipedia.org/wiki?curid=1263616", "title": "Mistrovství světa v zápasu ve volném stylu 1985", "text": "Mistrovství světa v zápasu ve volném stylu 1985\n\nMistrovství světa v zápasu ve volném stylu 1985 se uskutečnilo v Budapešti, v Maďarsku. \n\n"}
{"id": "1263617", "url": "https://cs.wikipedia.org/wiki?curid=1263617", "title": "Šimabarské povstání", "text": "Šimabarské povstání\n\nŠimabarské povstání ( 島原の乱) byla velká rolnická vzpoura, k níž došlo na přelomu let 1637 a 1638 na poloostrově Šimabara na japonském ostrově Kjúšú a na přilehlém souostroví Amakusa. Důvody povstání byly jak sociální, tak náboženské (většina účastníků se hlásila ke katolické víře).\n\nV oblasti původně vládl rod Arima, který podporoval aktivity portugalských misionářů. V roce 1614 Arimy vystřídali Macukurové, kteří začali křesťany perzekvovat a zvýšili daně, aby financovali stavbu svého nového sídla. To vyvolalo nespokojenost vesničanů a róninů, kteří 17. prosince 1637 zabili neoblíbeného výběrčího daní. Do čela povstalců, jejichž počet se odhaduje okolo 30 000, se postavil šestnáctiletý Širó Amakusa, označovaný za božího posla. Obsadili opuštěný hrad Hara, nepodařilo se jim však dobýt další strategická opěrná místa. Šógunát Tokugawa proti povstalcům vyslal armádu čítající 125 000 mužů, které vedl Šigemasu Itakura. Ten byl při obléhání hradu Hara zabit a vystřídal ho Nobucuna Macudaira, rozhodující vliv na potlačení rebelie však měly dodávky zbraní od zástupce Nizozemské východoindické společnosti Nicolaese Couckebackera, který jako protestant chtěl zabránit rostoucímu vlivu katolíků v Japonsku. Po neúspěšném pokusu probít se z obklíčení byla povstalecká pevnost 15. dubna 1638 dobyta a vypálena, zajatí povstalci byli popraveni a Amakusova useknutá hlava byla vystavena v Nagasaki.\n\nJako reakce na povstání byla v Japonsku zavedena politika izolace, známá pod názvem sakoku: křesťanství bylo zakázáno pod trestem smrti a všichni cizinci s částečnou výjimkou Nizozemců byli vypovězeni ze země. Region Šimabara se v důsledku represí vylidnil a k jeho dosídlení byli povoláni noví osadníci z celého Japonska.\n\n"}
{"id": "1263619", "url": "https://cs.wikipedia.org/wiki?curid=1263619", "title": "Satpajev", "text": "Satpajev\n\nSatbajev (, do roku 1990 Nikolskij, ) je město v Kazachstánu v Karagandské oblasti. Město je pojmenované po sovětském geologovi Kanyši Satbajevovi, prvním předsedovi Akademie věd Kazachstánu. \n\nV roce 2009 v něm žilo 60 105 obyvatel.\n\nV roce 1954 bylo založeno sídliště pro horníky pracující v nedaleko ležících žezkaganských rudných dolech. V roce 1956 dostala obec jméno Nikolsk. 25. prosince 1973 byl Nikolsk povýšen na město a přejmenován Nikolskij. Jeho součástí se staly i obce Žezkazgan a Severnyj. 13. září 1990 byl Nikolskij přejmenován na Satpajev.\n\nOsobní železniční doprava vede po trati mezi Almaty a Žezkazganem.\n\nV Žezkazganu se také nachází nejbližší letiště.\n\n"}
{"id": "1263624", "url": "https://cs.wikipedia.org/wiki?curid=1263624", "title": "St. Petersburg Ladies Trophy 2017 – ženská čtyřhra", "text": "St. Petersburg Ladies Trophy 2017 – ženská čtyřhra\n\nŽenská čtyřhra St. Petersburg Ladies Trophy 2017 probíhala na přelomu ledna a února 2017. Do deblové soutěže petrohradského tenisového turnaje nastoupilo šestnáct dvojic. Obhájcem titulu byly Martina Hingisová a Sania Mirzaová, které spolu v sezóně 2017 nenastupovaly. Indka se rozhodla turnaje nezúčastnit. Spoluhráčkou Švýcarky se stala krajanka Belinda Bencicová, s níž v úvodním kole nestačila na kanadsko-nizozemský pár Gabriela Dabrowská a Michaëlla Krajiceková.\n\nVítězem se stal nenasazený pár složený z Lotyšky Jeļeny Ostapenkové a Polky Alicje Rosolské, který ve finále zdolal turnajové dvojky Dariju Jurakovou z Chorvatska a Xeniu Knollovou ze Švýcarska výsledkem 3–6, 6–2 a závěrečném supertiebreaku [10–5]. Obě šampionky si do žebříčku WTA připsaly 470 bodů a získaly první společnou trofej. Ostapenková vybojovala premiérový deblový titul na okruhu WTA Tour a pro Rosolskou to bylo šesté takové turnajové vítězství. \n\n"}
{"id": "1263631", "url": "https://cs.wikipedia.org/wiki?curid=1263631", "title": "Guajira (poloostrov)", "text": "Guajira (poloostrov)\n\nGuajira je název poloostrova na severu Jižní Ameriky, omývaného vodami Karibského moře a Venezuelského zálivu. Z územně-správního hlediska je rozdělen mezi kolumbijský departement La Guajira a venezuelský stát Zulia. Jeho rozloha je přibližně 25 000 km². Panuje zde aridní klima a roste především xerofilní vegetace. \n"}
{"id": "1263635", "url": "https://cs.wikipedia.org/wiki?curid=1263635", "title": "Nappersdorf-Kammersdorf", "text": "Nappersdorf-Kammersdorf\n\nNappersdorf-Kammersdorf je městys v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nNappersdorf-Kammersdorf se nachází ve spolkové zemi Dolní Rakousy v regionu Weinviertel. Leží přibližně 10 km severovýchodně od okresního města Hollabrunn. Rozloha území městyse činí 38,85 km², z nichž 7 % je zalesněných.\nÚzemí městyse Nappersdorf-Kammersdorf se skládá z šesti částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou městyse Nappersdorf-Kammersdorf je Gottfried Pompe ze strany ÖVP.\n\n"}
{"id": "1263642", "url": "https://cs.wikipedia.org/wiki?curid=1263642", "title": "Slavomír Lábsky", "text": "Slavomír Lábsky\n\nSlavomír Lábsky (* 24. prosince 1970, Bratislava<ref name=\"bit 1/93\"></ref>), známý pod přezdívkami Busy, Busy Soft & Hard, Busysoft, Busy Soft a Busy software, je programátor. Je známý jako tvůrce programů pro počítače Sinclair ZX Spectrum, ale než si pořídil první počítač, programoval v BASICu na počítačích PMD 85. První počítač, který vlastnil, byl počítač Delta, který si koupil v únoru 1987, ovšem už v listopadu 1988 ho prodal a koupil si Sinclair ZX Spectrum +2. Počítač SAM Coupé si koupit neplánoval, měl vůči jeho hardware několik výhrad.<ref name=\"bit 4/93\"></ref> V roce 1992 uvažoval o pořízení si počítače IBM PC, ale v té době si ještě vystačil se ZX Spectrem a i kdyby si v té době počítač IBM PC pořídil, nejspíše by ho využíval jenom jako harddisk nebo pomocný procesor k ZX Spectru.\n\nJe autorem ochrany proti kopírování kazet, kterou na kazetách používala společnost Ultrasoft. Jeho nejoblíbenějšími časopisy byly Fifo a Znamenia doby.\n\nAbsolvoval Strednou priemyselnou školu elektrotechnickou v Bratislavě, kterou úspěšně dokončil ve školním roce 1988/89.\n\nPrvnímy programy, které počítače ZX Spectrum vytvořil, byl jednoduchý kreslící program a střílečka Traf ma!. Hlavně tvořil dema a systémové programy (matematické programy, ovladače tiskáren BT100 a Tesla NL 2805) a je spoluautorem některých komprimačních programů. Když zjistil, že u ZX Spectra je možné v jednom atributovém čtverci 8 x 8 bodů mít pouze dvě barvy, naprogramoval program 4 colours, který v jednom atributovém čtverci vykreslil čtyři čtverečky každý jinou barvou a po něm mnoho dalších programů, které v okraji obrazu nebo v zobrazovacím okně počítače kreslily obrázky, které jsou mimo standardní grafické možnosti ZX Spectra (mimo jiné dema Hercules, MDA demo a Overscan).\n\nPo té, co mu jeho kamarád v roce 1988 ukázal na počítači C64 program Song in hires, který vykresloval na obrazovce různé čáry a k tomu hrál hudbu, si zjistil podle jakých vztahů se čáry pohybovaly a v srpnu naprogramoval nultou verzi programu Song in lines, tehdy ještě pod názvem \"Super lines\". V té době měl ještě počítač Delta, takže tato verze byla bez hudby. První verze \"Song in lines\" vznikla poté, co na počítači ZX Spectrum +2 uslyšel hudby z Fuxoft Soundtrack 1, které do \"Song in lines\" použil, v této verzi inovoval grafiku a doplnil nové funkce. Jak se postupně objevovaly \"Fuxoft Soundtrack 2\", \"3\" a \"4\" vydával další verze \"Song in lines\". Každá další verze měla nové možnosti a rychlejší grafiku a čtvrtá verze se už ani nepodobala původnímu \"Song in hires\". Po té, co Fuxoft přešel na počítače Amiga, použil do páté verze \"Song in lines\" kromě hudby z \"Fuxoft Soundtrack 4\" ještě hudby z Voodoo music pack. Pátá verze už byla ale tak velká, že vyžadovala více než 48 KiB paměti, proto vydal ještě zkrácenou verzi pro počítače se 48 KiB paměti, která neobsahovala Fukovu hudbu, speciální loader a úvodní efekt.\n\nProgramování her se zvlášť nevěnoval, vytvořil pouze několik jednoduchých her.\n\n\n\n\nSlavomír Lábsky se zabývá také hardwarem ZX Spectra. Po té, co si pořídil ZX Spectrum +2, vyvedl si zvuk z čipu AY-3-8912 na ACB stereo. K ZX Spectru si postavil interface se dvěma obvody 8255 a akumulátorem zálohovanou externí paměť RAM o velikosti 64 KiB stránkovanou po 16 KiB místo jeho paměti ROM. Kromě toho navrhl desku řadiče disku, kterou mu pro nedostatek času vyrobil MDV, a k počítači připojil obvod Z80 DMA. Postavil si 8bitový D/A převodník a plánoval si udělat jednočipový A/D převodník a akumulátorem zálohované hodiny reálného času. S kamarádem uvažovali o připojení zvukového procesoru ze SAMa Coupé nebo z C64, ale od tohoto záměru upustili.\n\nSpolečně s MDV je autorem prototypu řadiče disketových jednotek MB-02+.\n\n"}
{"id": "1263644", "url": "https://cs.wikipedia.org/wiki?curid=1263644", "title": "Miroslav Fídler", "text": "Miroslav Fídler\n\nMiroslav Fídler (* 2. února 1970<ref name=\"bit 3/92\"></ref>), známý pod přezdívkou Cybexlab (zkratka z \"Cybernetic Experimental Laboratory\"), je programátor. Začal programovat asi ve 12 letech, první počítače, se kterými se setkal, byly počítače ZX80/81, Video Genie a Ohio Chalenger. Od roku 1984 pracoval i na ZX Spectru, které dostal jeho kamarád Tomáš Rylek (T. R. C.). Své vlastní ZX Spectrum získal okolo roku 1986. Později si pořídil počítač Atari ST, k počítačům Amiga měl výhrady vůči zobrazování a vůči operačnímu systému.<ref name=\"bit 4/92\"></ref> Sám sebe označoval za programátora schopného psát dlouhé a časově náročné programy.\n\nStudoval na Fakultě elektrotechnické ČVUT, ještě během studia se stal ředitelem pro vývoj ve společnosti Cybex s. r. o., kterou založil společně s Ondřejem Mihulou a Petrem Odehnalem a která se zabývala vývojem programů pro IBM PC a Atari ST. Společně s Tomášem Rylkem a Františkem Fukou (Fuxoftem) tvořili programátorskou skupinu Golden Triangle. Po roce 1989 z Golden Triangle zůstal známým pouze František Fuka, Miroslav Fídler s Tomášem Rylkem zmizeli z veřejného života.\n\nV roce 2017 byl Miroslav Fídler společně s Františkem Fukou a Tomášem Rylkem v rámci České hry roku 2016 uveden do Síně slávy českých her.\n\n\n\n\n"}
{"id": "1263645", "url": "https://cs.wikipedia.org/wiki?curid=1263645", "title": "Čing čong", "text": "Čing čong\n\nČing čong je dětská hra, ve které se procvičuje pozornost a rozvoj empatie. Je určená dvěma až osmi lidem. Je zcela nenáročná a nejsou k ní nutné žádné pomůcky a může se hrát ve stoje. Může trvat asi 15 minut.\n\nRuce se dají v pravém úhlu k tělu, dlaně se zatnou v pěst, ale palce se nechají venku.\n\nHráči na pěsti zdvihnou nebo nezdvihnou palec. První hráč řekne „čing čong“ a číslo, kolik si myslí, že bude zdvižených palců. Pokud se strefí, může jednu ruku odebrat. Prohrává hráč, kterému zůstane poslední ruka.\n"}
{"id": "1263652", "url": "https://cs.wikipedia.org/wiki?curid=1263652", "title": "Claudia Testoni", "text": "Claudia Testoni\n\nClaudia Testoni (19. prosince 1915, Bologna – 17. července 1998, Cagliari) byla italská atletka.\n\nNa olympiádě v Berlíně v roce 1936 doběhla čtvrtá v běhu na 80 metrů překážek. O dva roky později se stala mistryní Evropy v této disciplíně výkonem 11,6.\n\n"}
{"id": "1263653", "url": "https://cs.wikipedia.org/wiki?curid=1263653", "title": "Hebrejské číslice", "text": "Hebrejské číslice\n\nSystém hebrejských číslic je kvazidesítková abecední číselná soustava používající písmena hebrejské abecedy. Vznikl úpravou systému řeckých číslic na konci 2. století před naším letopočtem.\n\nSoučasná číselná soustava se také označuje jako \"hebrejské abecední číslice\", aby se odlišila od dřívějších systémů psaní číslic používaných v klasické antice. Tyto systémy se vyvinuly z užívání aramejského a fénického písem doloženého kolem roku 800 př. n. l. z tzv. \"samařských ostraka\" a někdy známého jako \"hebrejsko-aramejské číslice\", které odvozuje svůj původ od egyptských hieratických číslic.\n\nŘecký systém byl přijat v helénistické judaismu a používal se v Řecku od asi 5. století před naším letopočtem.\n\nV tomto systému není žádný znak pro nulu a numerické hodnoty pro jednotlivá písmena se sčítají. Každé jednotce (1, 2, …, 9) je přiřazen samostatný znak, každé desítce (10, 20, …, 90) samostatný znak a čtyřem prvním stovkám (100, 200, 300, 400) také samostatný znak. Vyšší stovky (500, 600, 700, 800 a 900) jsou reprezentovány součtem dvou nebo tří znaků, které představují první čtyři stovky. Pro vyjádření číslic od 1000 do 999 999 se používají opakovaně stejná písmena jako tisíce, desetitisíce a statisíce. Ve značné míře používá tyto transformace gematrie (židovská numerologie).\n\nV dnešním Izraeli se skoro ve všech případech (peníze, věk, datum v občanském kalendáři) používá desetinný systém arabských číslic (0, 1, 2, 3, atd.). Hebrejské číslice se používají pouze ve speciálních případech, například při používání hebrejského kalendáře nebo v číslovaném seznamu (obdoba a, b, c, d, atd), podobně jako se římské číslice používají na Západě.\n\nČísla v hebrejštině od nuly do jednoho milionu. Hebrejská abeceda se už jen omezeně používá pro vyjádření číslic, je rozšířená na kalendářích. V jiných případech se používají arabské číslice. Základní a řadové číslovky se musí rodem shodovat s podstatným jménem, které popisují. Není-li takové podstatné jméno (například telefonní číslo), používá se ženský rod. Pro řadové číslice větší než deset se používají základní číslovky a čísla nad hodnotu 20 nemají žádný rod.\n\nPoznámka: Pro řadová čísla větší než 10 se místo toho používají číslovky základní.\n\nPoznámka: Pro čísla větší než 20 se rod neuplatňuje.\n\nZákladní a řadové číslovky se musí se shodovat v rodě (mužský nebo ženský; smíšené skupiny jsou považovány za mužské) s podstatným jménem, které popisují. Není-li takové podstatné jméno (například telefonní číslo nebo číslo domu v uliční adrese), používá se ženský rod. Řadové číslovky musí také souhlasit s počtem a jednoznačným postavením jako ostatní přídavná jména. Základní číslice předcházejí podstatné jméno (např. šloša jeladim), s výjimkou číslice jedna, která ho následuje (např. jeled echad). Číslo dvě je zvláštní - číslice šnajim (m.) a štajim (ž.) se mění na šnej (m.) a štej (ž.), když jsou následované podstatným jménem, které počítají. Pro řadové číslice (čísla určující pozici) větší než deset se používají číslice základní.\n\nHebrejský numerický systém funguje na aditivním (sčítacím) principu, ve kterém jsou přidány číselné hodnoty písmen, aby dohromady vytvořily celek (celé číslo). Například 177 je reprezentováno jako קעז, které (zprava doleva) odpovídá 100 + 70 + 7 = 177.\n\nMatematicky tento typ systému vyžaduje 27 znaků (1-9, 10-90, 100-900). V praxi se poslední písmeno, \"tav\" , (které má hodnotu 400) používá v kombinaci se sebou samým a/nebo jinými znaky od \"kof\" (100) kupředu směřujíc, aby se vytvořila čísla od 500 výše. Alternativně dvaceti dvou znaková hebrejská číselná sada se někdy rozšiřuje na 27 za použití pěti \"sofit\" (koncových) forem hebrejských písmen.\n\nPodle konvence jsou čísla 15 a 16 reprezentována jako ט\"ו ‎(9 + 6) a ט\"ז ‎(9 + 7), respektive, aby se vyhnuly použití kombinací dvou písmen י-ה ‎(10 + 5) a י-ו ‎(10 + 6), které jsou alternativou psané formy pro Boží jméno v každodenní psaní. V kalendáři se toto projevuje každý úplněk, protože všechny hebrejské měsíce začínají při novém měsíci.\n\nKombinace, která by vyhláskovala slova s negativními konotacemi jsou někdy vyloučena přehazováním pořadí písmen. Například 744, které by mělo být napsáné jako תשמ\"ד (ve smyslu \"vy/to budete/bude zničeni/o\"), může místo toho být psáno jak תשד\"מ nebo תמש\"ד (znamenající \"konec démona\").\n\nHebrejský číselná soustava se někdy rozšiřuje o pět poslední písemných forem - ך ‎(500), ם ‎(600), ן ‎(700), ף ‎(800), ץ ‎(900), která jsou pak použita k označení čísel od 500 do 900.\n\nAlternativní formy pro čísla 500 až 900 jsou ת״ק ‎(500), ת״ר ‎(600), ת״ש ‎(700), ת״ת ‎(800), תת״ק ‎(900).\n\nGeršajim (U + 05F4 v Unicode a připomínající dvojité uvozovky) (někdy mylně označované jako \"merkcha'ot,\" což jsou hebrejsky dvojité uvozovky) se vkládají před (vpravo) poslední (vlevo) písmeno, což znamená, že posloupnost písmen reprezentuje slovo spíše než číslo. Používají se v případě, kdy je číslo představované dvěma nebo více hebrejskými číslicemi (např. 28 → כ\"ח ).\n\nPodobně se jednoduchý Gereš (U + 05F3 v Unicode, podobající se jednoduchým uvozovkám) připojuje (vlevo) po jednom písmenu ukazujíc, že znak reprezentuje číslo spíše než (jednoznakové) slovo. Používá se v případě, kdy je číslo reprezentováno jedinou hebrejskou číslicí (např. 100 → ק' ).\n\nJe třeba poznamenat, že Gereš a Geršajim pouze naznačují \"\"ne (normální) slovo\".\" Kontext obvykle určuje, zda označují číslo nebo něco jiného (například \"\"zkratku\"\"). \n\nAlternativní způsob se používal ve starých rukopisech a stále se používá na novodobých náhrobcích, kdy se dává tečka nad každý znak číslice.\n\nV tisku se pro většinu účelů v moderní hebrejštině používají arabské číslice. Hebrejské číslice se dnes používají hlavně pro zápis dnů a roků hebrejského kalendáře; s odkazem na tradiční židovské texty (zejména na biblické kapitoly a verše a na talmudská folia); jako odrážky nebo číslované seznamy (podobně jako \"A,\" \"B,\" \"C\", \"atd.\" v češtině); a v numerologii (gematrie).\n\nTisíce se počítají odděleně a počet tisíců předchází zbytku čísla (\"vpravo\" , protože hebrejština se čte zprava doleva). Neexistují žádné zvláštní značky znamenající, že \"počet\" začíná nad tisíci, což může teoreticky vést k nejednoznačnosti, i když se někdy používá znak jednoduché uvozovky po znacích. Při zadávání roku hebrejského kalendáře v současném tisíciletí pisatelé obvykle vynechávají tisíce (kterých je v současnosti pět [ ]), ale pokud není, tak se bere, že to znamená 5 * 1000, bez dvojznačnosti. Současný izraelské mince zobrazují i tisíce.\n\n\"Pondělí, 15. adar 5764\" (kde 5764 = 5 (× 1000) + 400 + 300 + 60 + 4; a 15 = 9 + 6):\n\n\"Čtvrtek, 3 Nisan 5767\" (kde 5767 = 5 (× 1000) + 400 + 300 + 60 + 7):\n\nChcete-li vidět, jaké je \"dnešní\" datum zapsáno v hebrejském kalendáři, podívejte se například na hebrejský převodník dat.\n\n5780 (2019 - 20) = תש\"ף\n\n5779 (2018-19) = תשע\"ט\n\n5778 (2017-18) = תשע\"ח\n\n5772 (2011-12) = תשע\"ב\n\n5771 (2010-11) = תשע\"א\n\n5770 (2009-10) = תש\"ע\n\n5769 (2008-09) = תשס\"ט\n\n5761 (2000-01) = תשס\"א\n\n5760 (1999-1900) = תש\"ס\n\nAbdžadské číslice jsou až do čísla 400 stejné s hebrejskými číslicemi. Řecké čísla se liší od těch hebrejských od čísla 90 a vyšších, protože v řecké abecedě neexistuje ekvivalent pro \"tsadi\" (צ).\n\n\n"}
{"id": "1263655", "url": "https://cs.wikipedia.org/wiki?curid=1263655", "title": "Bažina (rozcestník)", "text": "Bažina (rozcestník)\n\nPojem bažina může označovat:\n"}
{"id": "1263657", "url": "https://cs.wikipedia.org/wiki?curid=1263657", "title": "Dvacítková soustava", "text": "Dvacítková soustava\n\nDvacítková soustava nebo také systém od základu 20 je poziční číselná soustava založená na základu dvacet (stejně jako jsou číslice v desítkovém soustavě založeny na základu deset).\n\nPředpokládá se, že je, podobně jako jako desítková a dvanáctková soustava, spojená s počítáním na prstech\n\nDvacítkový systém se používá v mnoha jazycích, zejména v jorubštině, mezi Tlingity užívající mayskou soustavu, v některých kavkazských a asijských jazycích. V mnoha (zejména evropských) jazycích se používá základ 20 alespoň v jazykové konstrukci.\n\nDvacítková soustava je též název pro soustavu o základu 20, obsahující čísla 0-9 a písmena A-J.\n\n"}
{"id": "1263658", "url": "https://cs.wikipedia.org/wiki?curid=1263658", "title": "Luisa Isabela z Kirchbergu", "text": "Luisa Isabela z Kirchbergu\n\nLuisa Isabela z Kirchbergu (19. dubna 1772 – 6. ledna 1827) byla sňatkem s Fridrichem Vilémem Nasavsko-Weilburským nasavsko-weilburskou kněžnou.\n\nLuisa se 31. července 1788 v Hachenburgu provdala za Fridricha Viléma Nasavsko-Weilburského, syna Karla Kristiána Nasavsko-Weilburského a jeho manželky, Karolíny Oranžsko-Nasavské. Karel Kristián 28. listopadu 1788 zemřel a Fridrich Vilém se stal knížetem.\n\nLuisa Isabela měla s Fridrichem Vilémem několik dětíː\n\n\n"}
{"id": "1263662", "url": "https://cs.wikipedia.org/wiki?curid=1263662", "title": "Anthology (hudební skupina)", "text": "Anthology (hudební skupina)\n\nAnthology je slovenská symfonicmetalová hudební skupina založená v roce 2008 ve městě Nižná. V roce 2011 vydala demo Exitus. Ten samý rok vystoupila na festivalu Terchovský Budzogáň jako předkapela skupin Desmod a Olympic. V roce 2013 skupinu opustila zpěvačka Alexandra Hírešová, kterou nahradila Lenka Serafinová a později Ľubica Gavlásová. S ní byly vydány dvě následující alba \"The Prophecy\" (2014) a \"Angel's Revenge\" (2016). Na Angel's Revenge se mixu ujal Roland Grapow, bývalý kytarista skupiny Helloween.\n\n\n\n"}
{"id": "1263666", "url": "https://cs.wikipedia.org/wiki?curid=1263666", "title": "Alandská hymna", "text": "Alandská hymna\n\nÅlänningens sång (česky: \"Píseň o Alandských lidech\"; finsky: \"Ahvenanmaalaisten laulu\"), je národní hymnou Alandských ostrovů, autonomní provincie Finska, ve které se mluví švédsky. Byla přijata v roce 1922, její text napsal John Grandell a hudbu složil Johan Fridolf Hagfors. Tato píseň byla poprvé představena během hudebního festivalu v Mariehamnu, roku 1922. Hymna měla původně čtyři sloky, ale poslední dobou je vynechávána třetí sloka.\n\n\n\n"}
{"id": "1263667", "url": "https://cs.wikipedia.org/wiki?curid=1263667", "title": "Frederika Hesensko-Darmstadtská", "text": "Frederika Hesensko-Darmstadtská\n\nFrederika Hesensko-Darmstadtská (20. srpna 1752 – 22. května 1782) byla členkou rodu Hesenských.\n\nFrederika se narodila v Darmstadtu jako nejstarší dcera prince Jiřího Viléma Hesensko-Darmstadtského a Marie Luisy Albertiny Leiningensko-Falkenbursko-Dagsburské.\n\n18. září 1768 se v Darmstadtu provdala za Karla Meklenbursko-Střelického. Měli spolu deset dětí. Dvě jejich dcery se staly královnami – Luisa pruskou a Frederika hannoverskou.\n\nFrederika zemřela v Hannoveru na poporodní komplikace. Po její smrti se její manžel v roce 1784 oženil s její mladší sestrou Šarlotou. Roku 1794 se stal vévodou Karlem II. Meklenbursko-Střelickým a na Vídeňském kongresu v roce 1815 byl povýšen na velkovévodu.\n\nFrederika zemřela ve 29 letech, tři dny po porodu desátého dítěte dcery Augusty, která žila pouze jeden den. Frederika byla pohřbena v kryptě kostela svatého Jana Křtitele v Mirow.\n\nFrederika měla deset dětí, z nichž se pět dožilo dospělostiː\n"}
{"id": "1263668", "url": "https://cs.wikipedia.org/wiki?curid=1263668", "title": "Richard Tandy", "text": "Richard Tandy\n\nRichard Tandy (* 24. března 1948 Birmingham) je britský rockový hudebník, kytarista a klávesista. Byl členem skupiny Electric Light Orchestra. 7. dubna 2017 byl uveden do Rock and Roll Hall of Fame. Hraje v Jeff Lynne's ELO společně s Jeffem Lynneem.\n"}
{"id": "1263670", "url": "https://cs.wikipedia.org/wiki?curid=1263670", "title": "Marija Golubničaja", "text": "Marija Golubničaja\n\nMarija Golubničaja (rusky Мария Васильевна Голубничая,) (24. února 1924, Stavropol – srpen 2015) byla sovětská atletka, sprinterka a překážkářka.\n\nV roce 1952 vybojovala na olympiádě v Helsinkách stříbrnou medaili v běhu na 80 metrů překážek. O dva roky později se v Bernu stala mistryní Evropy v této disciplíně.\n\n"}
{"id": "1263671", "url": "https://cs.wikipedia.org/wiki?curid=1263671", "title": "Pieria", "text": "Pieria\n\nPieria ( Πιερία–Pieria) je přímořský řecký region a administrativní krajská jednotka v jižní Makedónií. Kraj má bohatou historii, nachází se zde hora Olymp. Pieria hraničí ze severu s makedonským krajem Imathia a z jihu s Thesálií. Hlavní město je Katerini.\n\nKraj Pieria byl zpočátku obydlený trackým kmenem Pierů, ale později se zde usadili řečtí Makedonci a kraj se tak stal součástí starověkého Řecka. Makedonci zde postavili město Dion (od Dias = Zeus). Nejdůležitější město zde však byla Pydna, kterou v 7 století založili a osídlili Eubojčané. Řekové z Euboie zde založili i město Methot. V 5 století však tato města ovládli Makedonci. Pieria byl pro Řeky bájný kraj, protože podle bájí právě zde na hoře Olymp měli sídlo řečtí bohové. Pydna se stala důležitým městem Makedonie. V 2. století př. n. l. kraj po Římsko-makedonských válkách ovládli Římané. Postupně se zde začalo šířit křesťanství, ale pohanské náboženství zde přetrvalo až do 4 století. Kraj Pieria nehrál významnou roli ani během Římského, ani během Východořímské (Byzantského) období. Slovanská invaze Řecka v 6.–9. století se Pierie dotkla jen okrajově, Řekové zde žili kontinuálně a od 7 století Pieria patřila do řecké části Makedonie, sever byl osídlen Slovany. Od 15 století zde vládli Turci. Pieria se stala součástí Řecka až v roce 1913, kdy Makedonii osvobodil řecký premiér Venizelos. Kraj byl modernizován a byl důležitou zemědělskou částí Řecka. Po roce 1923 po Řecko-turecké výměně obyvatelstva sem přišli mnohé řecké rodiny z Anatolie. Řekové z Efezu založili město Nea Efesos a Pontští Řekové z Trapezuntu založili město Nea Trapezunta. Kompletní elektrifikace proběhla až v 60. letech. Následně se mnoho obyvatel Pierie přestěhovalo do nedaleké Soluně.\n\nV kraji Pieria dnes žije přibližně 135 000 obyvatel. Kraj je důležitý z hlediska cestovního ruchu a nacházejí se zde četné starořecké památky. Je to i zóna, kde se dá provádět turistika u hory Olymp. Nachází se zde i dovolenková zóna Olympská riviéra v Katerini. Nejdůležitější města jsou Katerini, Aiginio, Dio (starořecký Dion), Elafina, Kolindros, Litochoro, Methoni a Pydna.\n"}
{"id": "1263678", "url": "https://cs.wikipedia.org/wiki?curid=1263678", "title": "Galina Bystrovová", "text": "Galina Bystrovová\n\nGalina Bystrovová (rusky Галина Петровна Быстрова) (* 8. února 1934 – 11. října 1999) byla sovětská atletka, překážkářka a vícebojařka.\n\nV roce 1956 se stala mistryní SSSR v běhu na 80 metrů překážek. Na olympiádě v Melbourne ve stejném roku doběhla ve finále krátkého překážkového sprintu na čtvrtém místě. V roce 1958 se stala dvojnásobnou mistryní Evropy – nejdříve v pětiboji, následující den v běhu na 80 metrů překážek. Na následujícím evropském šampionátu v Bělehradě v roce 1962 obhájila titul v pětiboji, v běhu na 80 metrů překážek obsadila páté místo. V Tokiu o dva roky později se poprvé konala olympijská soutěž v pětiboji, Bystrovová zde obsadila páté místo výkonem 4956 bodů.\n\n"}
{"id": "1263695", "url": "https://cs.wikipedia.org/wiki?curid=1263695", "title": "Mistrovství Japonska bez rozdílu vah v judu", "text": "Mistrovství Japonska bez rozdílu vah v judu\n\nMistrovství Japonska bez rozdílu vah v judu\n\n\n"}
{"id": "1263726", "url": "https://cs.wikipedia.org/wiki?curid=1263726", "title": "San Gorgonio Mountain", "text": "San Gorgonio Mountain\n\nSan Gorgonio Mountain je nejvyšší hora souboru horských pásem Transverse Ranges a současně nejvyšší hora Jižní Kalifornie.\nJe také jednou z hor s největší prominencí ve Spojených státech.\n\nSan Gorgonio Mountain leží v pohoří San Bernardino Mountains, přibližně 120 km východně od Los Angeles. Hora má tvar pyramidy a vystupuje z poměrně nízkého terénu. Severní část San Gorgonia je příkrá, jižní naopak pozvolná. Geologicky horu tvoří adamellit vystupující z prekambrické ruly.\n"}
{"id": "1263727", "url": "https://cs.wikipedia.org/wiki?curid=1263727", "title": "Přechodová balistika", "text": "Přechodová balistika\n\nPřechodová balistika je součást balistiky, která se zabývá fyzikálními jevy při střelbě od chvíle, kdy celá střela opustí hlaveň zbraně, až do okamžiku, kdy povýstřelové plyny přestanou střelu ovlivňovat.\n\nPoté, co střela opustí hlaveň, pokračuje expanze plynů vzniklých hořením výmetné náplně, Rychlost výtoku těchto plynů je po určitou dobu vyšší než je rychlost střely a proto tyto plyny stále ovlivňují střelu a to mimo jiné i tak, že zvyšují její rychlost. Experimentálně bylo zjištěno, že k maximální rychlosti dosáhne střela ve vzdálenosti asi 20 ráží za koncem hlavně.\n\nPlyny vytvořené výbuchovým hořením výmetné náplně expandují před ústím zbraně. Do okolí se šíří všemi směry vlnoplocha tvaru koule. Rychlost šíření této vlny je větší než rychlost zvuku a tato vlna je zdrojem zvuku slyšitelného jako výstřel. Tlaková vlna postupuje i proti pohybu vytékajících plynů. Při jejich složení těchto dvou pohybů může vznikat prostorově složitý tvar s názvem lahvovitá vlna. Velikost lahvovité vlnoplochy je závislá na rychlosti výtoku plynů z hlavně. Při zpomalování výtoku plynů se tato plocha zmenšuje až k zániku v ústí hlavně. Jedna z ploch, která tuto vlnu ohraničuje se nazývá hlavňová vlnoplocha. Její základna se nazývá Machův disk. \n\nPři výstřelu má výtok plynů dvě fáze. První fází je tak zvané primární pole vytvořené plyny které se dostaly před střelu a také vzduchem obsaženým v hlavni. Hlavní, neboli sekundární taĺakové pole vzniká po tom co střela opustí hlaveň.\nV praxi je často působení přechodové balistiky zanedbáno, respektive je zahrnuto do vnější balistiky zjednodušujícím způsobem. Toto zjednodušení eliminuje vliv přechodové balistiky tak, že pro vnější balistiku stanoví namísto skutečné úsťové rychlosti jinou, tak zvanou teoretickou úsťovou rychlost střely. Rychlost střely je měřena ve vzdálenosti, ve které se očekává, že střela již není dále urychlována výtokem plynů z hlavně. Teoretická úsťová rychlost při opuštění hlavně je potom spočtena tak, jako by ke zrychlování střely po opuštění hlavně už nedocházelo a střela opustila hlaveň rychlostí odpovídající naměřené rychlosti střely v místě kde již děje přechodové balistiky na střelu nepůsobí. \nPopis veličin v obrázku:\n\nDalší vliv výtoku plynů spočívá v možném negativním ovlivnění přesnosti střely. Z toho vyplývají požadavky na geometrii ukončení hlavně zbraně. Někdy se na konci hlavně montují další doplňky pro eliminaci zdvihu zbraně, eliminaci zášlehu, kompenzaci zpětného rázu a další. I tyto doplňky ovlivňují děje přechodové balistiky.\n\n\n"}
{"id": "1263728", "url": "https://cs.wikipedia.org/wiki?curid=1263728", "title": "Římskokatolická farnost Mladějov na Moravě", "text": "Římskokatolická farnost Mladějov na Moravě\n\nŘímskokatolická farnost Mladějov na Moravě je jedno z územních společenství římských katolíků v děkanátu Svitavy s farním kostelem Nejsvětější Trojice v děkanátu Svitavy.\n\nPrvní písemná zmínka o obci pochází z roku 1365. V roce 1720 byla postavena v obci kaple Nejsvětější Trojice, která byla roku 1872 rozšířena a upravena na kostel. V roce 1890 byla vedle kostela vybudována fara (v budově nyní sídlí mateřská škola). \n\nDo června 2017 byl administrátorem excurrendo R. D. Mgr. Pavel Jagoš. Toho od července téhož roku vystřídal R. D. Mgr. Karel Macků.\n\nKaždoročně se ve farnosti koná tříkrálová sbírka, v roce 2017 se při ní vybralo 8 832 korun.\n\n"}
{"id": "1263729", "url": "https://cs.wikipedia.org/wiki?curid=1263729", "title": "Ondřej Rada", "text": "Ondřej Rada\n\nOndřej Rada (* 21. února 1974 Praha) je český malíř a výtvarník.\n\nV letech 1988 až 1992 studoval malbu na pražské Střední uměleckoprůmyslové škole. Následně pokračoval mezi roky 1992 až 1994 studiem knižní ilustrace a grafiky na Výtvarné škole Václava Hollara a stejné zaměření pak v letech 1994–1997 navštěvoval na Akademii výtvarných umění, kde ho vedl profesor Jan Hendrych.\n\nVe své tvorbě Rada kombinuje strukturální expresní pojetí s figurální tvorbou, ze které je patrný jeho vztah ke středověkým výtvarným dílům (například k Mistru Theodorikovi). Současně lze pozorovat i vztah k české výtvarné tradici. Spolu s tvorbou obrazů pracuje Rada také na grafikách či knižních ilustracích, ale navrhuje i vitráže, a to jak pro sakrální stavby, tak také pro soukromníky. Roku 1998 prezentoval svoji tvorbu na čtvrtém mezinárodním bienále mladých výtvarníků do 35 let nazvané \"Vox humana\", jež se konala v Ostravě.\n\n\n\n"}
{"id": "1263730", "url": "https://cs.wikipedia.org/wiki?curid=1263730", "title": "Neregistrované soužití v Portugalsku", "text": "Neregistrované soužití v Portugalsku\n\nNeregistrované soužití (\"união de facto\") je v Portugalsku uzákoněné pro heterosexuální páry od 1. července 1999 a rozšířené na homosexuální páry od 11. května 2001.\n\n11. května 2011 byla část zákona o \"economia comum\" (\"společné jmění) pozmněněná tak, aby chránila dvě a více osob žijícících ve společně hospodařící domácnosti a vykazující znaky neregistrovaného soužití, vyjma sociálních benefitů. \n\nOd 5. června 2010 můžou páry stejného pohlaví uzavírat sňatek s tím, že neregistrované soužití zůstává jako alternativa pro homosexuální i heterosexuální páry, které o institut manželství nestojí.\n\nPro vznik takového soužití není potřeba žádného úředního aktu. Osoby žijící ve společně hospodařící domácnosti po dobu delší než 2 roky se vzájemným odkázáním na výživu získávají automaticky status neregistrovaného soužití. Pro účely společného zdanění lze soužití stvrdit oficiálně. Nejedná se však o zákonnou povinnost.\n\nSoužití zaniká buď smrtí nebo vstupem jednoho z druhů do manželství, případně na žádost jednoho z druhů.\n\nZákon u neregistrovaných soužití počítá automaticky s rovným přístupem v bydlení, zaměstnaneckými benefity ve státním ektoru a možností volby sociálních a daňových výhod pro manželské páry. Od 1. března 2016 smějí manželské i nemanželské páry společně osvojit děti.\n\nOd prosince 2016 jsou homosexuální i heterosexuální neregistrovaná soužití uznávána zákonem z hlediska žádosti o občanství jednoho z druhů. Benefity ve zdravotní péči pro zaměstnance státního sektoru lze rovněž rozšířit i na jeho neregistrovaného druha.\n\nOd r. 2007 jsou homosexuální páry uznávány v trestním zákoně pro účely domácího násilí, vraždy jednoho z druhů, odmítnutí vypovídat proti druhovi a dalších ustanoveních pro manželské páry.\n\nV červenci 2009 přijali portugalští zákonodárci rozšíření některých manželských práv na neregistrovaná soužití, konkrétně dědická práva. Nová legislativa měla podporu napříč všemi levicovými stranami. 24. srpna 2009 byl tento nový zákon vetován prezidentem Aníbalem Cavaco Silvou.\n\n9. července 2010 byla novela zákona o neregistrovaném soužití (dědická práva, kompenzační a jiné benefity) rozšířená portugalským parlamentemd. 16. srpvna 2010 jí nakonec prezident Cavaco Silva ratifikoval.\n\n"}
{"id": "1263735", "url": "https://cs.wikipedia.org/wiki?curid=1263735", "title": "Vojtěch Rada", "text": "Vojtěch Rada\n\nVojtěch Rada (* 7. října 1979 Praha) je český malíř a výtvarník.\n\nStudoval na Akademii výtvarných umění v Praze pod vedením Jana Hendrycha, Karla Strettiho a Zdeňka Berana. Ve svém díle se Rada zabývá výtvarnou tvorbou. Roku 1998 se spolu se svým bratrem Ondřejem účastnil čtvrtého ročníku bienále mladých výtvarníků do 35 let nazvané \"Vox humana\", jež se konalo v Ostravě.\n\n"}
{"id": "1263736", "url": "https://cs.wikipedia.org/wiki?curid=1263736", "title": "Pravoslav Rada", "text": "Pravoslav Rada\n\nPravoslav Rada (14. října 1923 Železný Brod – 23. dubna 2011) byl český sochař, keramik a pedagog.\n\nBěhem druhé světové války, v letech 1939 až 1943 na sochařsko-kamenické škole v Hořicích. Pak mezi roky 1943 a 1949 pokračoval na Vysoké škole uměleckoprůmyslové v Praze (VŠUP), kde ho odborně vedli Jan Lauda, Bedřich Stefan a Otto Eckert. V té době vycestoval díky stipendiu dánské vlády na uměleckoprůmyslovou školu v Kodani a pracoval pod vedením keramičky Nathalie Krabsové. Posléze ještě v letech 1958 a 1960 dělal u profesora Eckerta na VŠUP aspiranturu (doktorský studijní program).\n\nV letech 1968 a 1969 pobýval ve Spojených státech amerických, kde vyučoval na Southern Connecticut State College v New Havenu.\n\nPro svá díla využívá především majoliku pokrytou barevnými glazurami, někdy i s využitím tištěných dekorů. Typickým prvkem jeho tvorby jsou dekorativní plastiky a figurální skupiny s filozofickým či humorným obsahem. Zabývá se keramickým designem, technickým experimentům a monumentálním skulpturám určeným do exteriéru. Při tom spolupracuje se svou manželkou Jindřiškou.\n\nOrganizoval prezentace keramických děl a sepsal i několik publikací. Patřil mezi zakladatele skupiny užitého umění Bilance (1957) i ke spoluzakladatelům keramických setkání v Bechyni (1970).\n\n\n\n"}
{"id": "1263738", "url": "https://cs.wikipedia.org/wiki?curid=1263738", "title": "Jindřiška Radová", "text": "Jindřiška Radová\n\nJindřiška Radová (* 1. dubna 1925 Libkov) je česká keramička.\n\nPo studiích na Škole uměleckých řemesel v Brně pokračovala v letech 1945 až 1950 na Vysoké škole uměleckoprůmyslové v Praze pod vedením profesora Antonína Kybala.\n\nPočínaje rokem 1950 se ve své tvorbě zaměřuje na ateliérová díla. Spolupracovala s keramičkami v Tupesích a v Kunštátě, posléze navázala kooperaci s českými porcelánkami. Vedle toho tvoří plastiky, reliéfy a dekorativní keramiku. Inspiraci pro ni hledá v přírodě a zkouší experimentovat také s textilními technikami.\n\nPatřila mezi účastnice odborných keramických setkání, a to jak v České republice (v Bechyni či Karlových Varech), tak také v zahraničí, v izraelském Einhodu. Její tvorbu mohli zájemci zhlédnout na výstavách, kde prezentovala díla i se svým manželem Pravoslavem. Vytvořené artefakty jsou zastoupeny ve sbírkách Uměleckoprůmyslového muzea v Praze, Moravské galerie Brno, Mezinárodní galerie keramiky v Bechyni, v Muzeu keramiky ve Faenze (Itálie) nebo v Muzeu Ariana ve švýcarské Ženevě.\n\n"}
{"id": "1263742", "url": "https://cs.wikipedia.org/wiki?curid=1263742", "title": "Zdeněk Pokorný (architekt)", "text": "Zdeněk Pokorný (architekt)\n\nZdeněk Pokorný (24. července 1909 Pardubice – 27. dubna 1984) byl český architekt a grafik.\n\nV letech 1927 až 1935 studoval na Českém vysokém učení technickém v Praze. Po škole (1935–1937) působil ve filmových ateliérech a počínaje rokem 1937 se stal samostatným projektantem v ateliéru s Františkem Cubrem. Po druhé světové válce roku 1949 byl tento ateliér začleněn do Stavoprojektu.\n\nVe své odborné praxi se věnoval především interiérům a výstavním prostorům. Vytvořil návrhy vil, obchodních a průmyslových objektů či zařízení do interiérů budov. Mezi jeho díla se tak řadí například interiér státního pavilonu v Miláně (1942) nebo lipská veletržní expozice (1942). Participoval též na architektonické podobě československého pavilonu na Světové výstavě 1958 (EXPO) nebo na řešení interiéru národního pavilonu na Světové výstavě 1967. Na obou těchto pavilonech spolupracoval s architekty Františkem Cubrem a Josefem Hrubým.\n\nPokorný se též věnoval výtvarnému umění. Byl kreslířem, karikaturistou a věnoval se i užité grafice, především plakátům.\n"}
{"id": "1263743", "url": "https://cs.wikipedia.org/wiki?curid=1263743", "title": "Daniil Medveděv", "text": "Daniil Medveděv\n\nDaniil Medveděv, (* 11. února 1996 Moskva), je ruský profesionální tenista. Ve své dosavadní kariéře na okruhu ATP Tour vyhrál sedm singlových turnajů. Na challengerech ATP a okruhu Futures získal šest titulů ve dvouhře a čtyři ve čtyřhře.\n\nNa žebříčku ATP byl ve dvouhře nejvýše klasifikován v září 2019 na 4. místě a ve čtyřhře pak v srpnu téhož roku na 170. místě. Trénují ho Jean-René Lisnard, Gilles Cervara a Julien Jeanpierre.\n\nOd letního Citi Open 2019 se probojoval do šesti finále v řadě, včetně tří mastersů a grandslamu US Open, kde v pětisetové bitvě podlehl Španělu Rafaelu Nadalovi.\n\nV ruském daviscupovém týmu debutoval v roce 2017 nišským úvodním kolem světové skupiny proti Srbsku, v němž skrečoval dvouhru během čtvrté sady se světovou dvojkou Novakem Djokovićem. Do listopadu 2019 v soutěži nastoupil k pěti mezistátním utkáním s bilancí 4–2 ve dvouhře a 0–1 ve čtyřhře.\n\nV rámci hlavních soutěží událostí okruhu Futures debutoval v březnu 2011, když na moskevském turnaji postoupil z kvalifikace. V úvodním kole dvouhry porazil Dmitrije Sitaka, aby poté podlehl Lotyši Andisu Juskovi. Premiérový singlový titul na challengerech si odvezl ze zářijového Trophée des Alpilles 2016, konaném v Saint-Rémy-de-Provence. V závěrečném duelu soutěže zdolal Belgičana Jorise De Loorea.\n\nNa okruhu ATP World Tour debutoval ve čtyřhře říjnového Kremlin Cupu 2015 v rodné Moskvě, kde po boku krajana Aslana Karaceva přehráli v úvodním kole bělorusko-uzbeckou dvojici Aleksandr Buryj a Denis Istomin. Ve čtvrtfinále však odešli poraženi od páru František Čermák a Radu Albot. Prvním singlovou hlavní soutěží se stal květnový Open de Nice Côte d’Azur 2016, kde prošel kvalifikačním sítem. V dramatické třísetové bitvě úvodního zápasu podlehl Argentinci Guidu Pellovi až v tiebreaku závěrečné sady.\n\nPremiérový kariérní vyhraný zápas na túře ATP dosáhl na travnatém Ricoh Open 2016 v 's-Hertogenboschi, na němž opět postoupil z kvalifikace. V prvním kole na něj uhrál jen čtyři gamy argentinský antukář Horacio Zeballos. Následně skončil na raketě Francouze Adriana Mannarina ve dvou sadách. V rámci série ATP Masters odehrál první utkání v dubnové kvalifikaci Monte-Carlo Rolex Masters 2016, kde jej přehrál nejvýše nasazený Španěl Marcel Granollers.\n\nBodový zisk ze semifinále bratislavského challengeru Slovak Open 2016, v němž podlehl Rumunu Mariusu Copilovi ve dvou zkrácených hrách, mu zajistil debutový posun do elitní stovky žebříčku ATP, když 14. listopadu 2016 figuroval na 98. místě.\n\nDo premiérového semifinále i finále na okruhu ATP Tour postoupil, jako 99. hráč žebříčku, na lednovém Aircel Chennai Open 2017 v Čennaí, v němž jej přehrál druhý nasazený Španěl Roberto Bautista Agut po dvousetovém průběhu 6–3 a 6–4.\n\nDebut v hlavní soutěži nejvyšší grandslamové kategorie zaznamenal v mužském singlu Australian Open 2017. V úvodním kole však nenašel recept na amerického kvalifikanta Ernesta Escobeda, s nímž odešel poražen po čtyřech setech.\n\nČtvrtfinále si zahrál na travnatém Ricoh Open 2017, kde vyřadil šestého nasazeného Robina Haaseho a Thanasiho Kokkinakise, než jej zastavil Chorvat Ivo Karlović. Navazující AEGON Championships 2017 znamenal vítězství nad Nicolasem Mahutem a opět Kokkinakisem, aby skončil na raketě turnajové šestky Grigora Dimitrova ve čtvrtfinále. Dobrou formu na travnatém povrchu potvrdil semifinálem na AEGON International 2017 v Eastbourne, v němž podlehl světové čtyřce Novaku Djokovićovi. Ve Wimbledonu 2017 pak v úvodním kole vyřadil třetího hráče světa Stana Wawrinku po čtyřsetovém průběhu. Ve druhé fázi však nestačil po pětisetové bitvě na kvalifikanta Rubena Bemelmanse.\n\nPrvní titul na túře ATP si odvezl jako 21letý z lednového Sydney International 2018, na němž postoupil do hlavní soutěže z kvalifikace. V roli 84. hráče žebříčku si ve finále poradil s 18letým Australanem Alexem de Minaurem, figurujícím na 134. pozici, po třísetovém průběhu. Druhou trofej přidal na srpnovém Winston-Salem Open 2018, kde ve finále zdolal americkou turnajovou osmičku Steva Johnsona po dvousetovém průběhu. Turnajem prošel bez ztráty sady. Bodový zisk jej posunul na nové kariérní maximum, když mu v žebříčku ATP patřila 36. příčka. Třetí sezónní titul vybojoval na říjnovém Rakuten Japan Open Tennis Championships 2018 v Tokiu, kde postoupil do hlavní soutěže opět z kvalifikace. Ve finálovém duelu za 64 minut přehrál japonskou turnajovou trojku Keie Nišikoriho po dvousetovém průběhu. Po dohrání mu nově patřilo 22. místo, čímž se poprvé v kariéře stal ruskou jedničkou.\n\nDo prvního finále v sérii Masters postoupil na montréalském Rogers Cupu 2019 po výhře nad krajanem a světovou osmičkou Karenem Chačanovem. V boji o titul však podlehl obhájci trofeje Rafaelu Nadalovi, který mu dovolil uhrát jen tři hry. Bodový zisk jej posunul na nové kariérní maximum, když na 8. místě vystřídal Chačanova. Na navazujícím turnaji, srpnovém Western & Southern Open 2019 v Cincinnati, v semifinále přehrál světovou jedničku Novaka Djokoviće ve třech setech. Ve finále pak za 100 minut zdolal 28letou belgickou turnajovou šestnáctku Davida Goffina po dvousetovém průběhu. Pátý singlový titul na túře ATP Tour znamenal první trofej ze série Masters. Navázal tak na finále z předchozích dvou událostí ve Washingtonu a Montréalu, z nichž odešel poražen. Celkově 44. vítězným utkáním se posunul do čela statistik vyhraných zápasů v roce 2019. Získané body mu zajistily debutové zařazení do elitní světové pětky, jíž uzavíral na 5. příčce. Čtvrté finále v řadě, a první grandslamové, odehrál na US Open, v němž jej po pětisetové bitvě trvající téměř pět hodin zdolala světová dvojka Rafael Nadal. V celé sérii US Open tak dosáhl zápasovou bilanci 20–3 a bodový zisk jej posunul na 4. místo světové klasifikace. \n\nNa říjnovém Shanghai Rolex Masters 2019 prošel do šestého finále v řadě. V zápase o titul přehrál 22letou německou turnajovou pětku Alexandra Zvereva po dvousetovém průběhu. Pasivní bilanci vzájemných utkání tak snížil na 1–4 a získal druhý masters. Z posledních dvaceti tří zápasů měl bilanci 22–1.\n\n"}
{"id": "1263745", "url": "https://cs.wikipedia.org/wiki?curid=1263745", "title": "Josef Hrubý (architekt)", "text": "Josef Hrubý (architekt)\n\nJosef Hrubý (23. února 1906 Větrný Jeníkov – 20. prosince 1988 Praha) byl český architekt a grafik.\n\nStudoval České vysoké učení technické v Praze pod odborným vedením Antonína Ausobského a Oldřicha Jakuba Blažíčka. Promoval roku 1931. Ještě před tím (1929) se zúčastnil Výstavy mladých architektů, která se konala v Topičově salonu v Praze.\n\nPostupně se členem Umělecké besedy a Levé fronty. Počínaje rokem 1948 stál v čele ateliéru ve Stavoprojektu. Před druhou světovou válkou, ve třicátých letech 20. století, spolupracoval Karlem Hannauerem a Josefem Kittrichem, po ní pak s Josefem Havlíčkem a Františkem Kerhartem. Ve své tvorbě preferoval funkcionalistický styl. Od padesátých let 20. století spolupracoval s Františkem Cubrem a Zdeňkem Pokorným. Spolu navrhli československý pavilon na Světové výstavě 1958 (EXPO) a podíleli se také na podobě expozic a exteriéru národního výstavního pavilonu na Světové výstavě 1967. Hrubý rovněž navrhl Dům módy v Praze na Václavském náměstí (1956).\n\nVedle architektury se věnoval i grafice a malbě, a to již od svých studentských let. Jím vytvořené dřevoryty otiskovala odborná periodika (Veraikon či Bibliofil). Tvořil ex libris a roku 1927 soubor deseti těchto svých děl vydal.\n\nRoku 1955 získal zlatou medaili za přípravu československé expozice na veletrhu v etiopské Adis Abebě.\n\n"}
{"id": "1263749", "url": "https://cs.wikipedia.org/wiki?curid=1263749", "title": "Săedinenie", "text": "Săedinenie\n\nSăedinenie ( \"Съединение\") je město ve středním Bulharsku, v Hornothrácké nížině. Žije tu přes 5 tisíc obyvatel.\n\nJe správním střediskem stejnojmenné obštiny v Plovdivské oblasti.\n\nMěsto vzniklo ze vsi Goljamo Konare, která byla založena během osmanské nadvlády. Díky příhodným podmínkám zde vzniklo středisko pro chov vojenských koní. Místní občané se významně zapojili do sjednocení Bulharska a Východní Rumélie v roce 1885. V roce 1969 získala ves současné jméno a také status města.\n\nVe městě žije 5 390 stálých obyvatel a je zde trvale hlášeno 5 968 obyvatel. Podle sčítáni 1. února 2011 bylo národnostní složení následující:\n"}
{"id": "1263755", "url": "https://cs.wikipedia.org/wiki?curid=1263755", "title": "Obština Rodopi", "text": "Obština Rodopi\n\nObština Rodopi ( \"Община Родопи\", používá se také dřívější název \"Южна Пловдивска\" – Južna Plovdivska) je bulharská jednotka územní samosprávy v Plovdivské oblasti. Leží ve středním Bulharsku, zčásti v Hornothrácké nížině, zčásti na severních svazích Západních Rodopů. Správním střediskem je město Plovdiv, které ovšem není součástí této obštiny, a zahrnuje 21 vesnici. Žije zde přes 27 tisíc stálých obyvatel.\n\nV obštině žije 27 031 stálých obyvatel a včetně přechodně hlášených obyvatel 32 960. Podle sčítáni 1. února 2011 bylo národnostní složení následující:\n"}
{"id": "1263756", "url": "https://cs.wikipedia.org/wiki?curid=1263756", "title": "Pernersdorf", "text": "Pernersdorf\n\nPernersdorf je městys v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nPernersdorf se nachází ve spolkové zemi Dolní Rakousy v regionu Weinviertel. Leží přibližně 15 km severně od okresního města Hollabrunn. Rozloha území městyse činí 25,82 km², z nichž 1,1 % je zalesněných.\n\nPodél východního okraje území obce prochází zemská silnice B303, zhruba středem obce od východu k západu pak prochází zemská silnice B45 souběžně se železniční tratí Pulkautalbahn. Podél železnice také protéká říčka Pulkau.\nÚzemí městyse Pernersdorf se skládá z pěti částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou městyse Pernersdorf je Eduard Kosch ze strany ÖVP.\n\n"}
{"id": "1263759", "url": "https://cs.wikipedia.org/wiki?curid=1263759", "title": "Sara Hectorová", "text": "Sara Hectorová\n\nSara Hectorová (* 4. září 1992 Sandviken, Švédsko) je švédská alpská lyžařka. Mezi její největší úspěchy patří bronzová medaile z mistrovství světa 2011 a mistrovství světa 2015 a zatím jediné vítězství ve SP, který vyhrála 28. prosince 2014 v rakouském Kühtai.\n"}
{"id": "1263761", "url": "https://cs.wikipedia.org/wiki?curid=1263761", "title": "Mistrovství světa v zápasu ve volném stylu 1983", "text": "Mistrovství světa v zápasu ve volném stylu 1983\n\nMistrovství světa v zápasu ve volném stylu 1983 se uskutečnilo v Kyjevě, v Sovětském svazu.\n\n"}
{"id": "1263762", "url": "https://cs.wikipedia.org/wiki?curid=1263762", "title": "Chobotnice skvrnitá", "text": "Chobotnice skvrnitá\n\nChobotnice skvrnitá (\"Hapalochlaena maculosa\") je druh chobotnice patřící do čeledi chobotnicovití (Octopodidae) a rodu \"Hapalochlaena\". Vyskytuje se ve vodách jižní Austrálie. Mezi chobotnicemi je malým druhem, měřícím okolo 20 cm. Zbarvení má tmavohnědé až tmavožluté s nahnědlými skvrnami, je-li chobotnice podrážděná, skvrny ztmavnou a uvnitř se objeví jasně modré kruhy či kruhovité obrazce, které navíc mohou působit pulzujícím dojmem. Jedná se o formu aposematismu, tedy upozornění živočichů v okolí na její jedovatost. Bakterie v zadních slinných žlázách chobotnice produkují tetrodotoxin a další jedy paralyzující činnost svalů. Otrava může nastat jak při kousnutí, tak i při případné konzumaci, protože jedovaté mohou být i další tkáně. Otrava je smrtelná i pro člověka.\n\nŽiví se korýši, jako jsou krabi, které zabíjí jedem, lovit může i měkkýše nebo malé ryby. Chobotnice skvrnité jsou samotářsky žijící tvorové, jiné jedince svého druhu vyhledávají pouze při rozmnožování. Při něm samec po předehře vloží samici přeměněným chapadlem do vejcovodu spermie. Samice sesbírá sperma od více samců, následně naklade 50 až 60 vajíček, o něž se stará okolo šesti až sedmi měsíců. V této době vajíčka neustále chrání, nevyhledává aktivně potravu a během líhnutí mláďat uhyne. Mláďata loví od čtyř týdnů sama, pohlavní dospělosti dosahují ve čtyřech měsících.\n\nDruh je ohrožen ničením přirozeného prostředí, možné ohrožení představují také odchyt do akvárií, zabíjení lidmi a další aktivity člověka. Lidské snahy o zachování druhu spočívají v ochraně mořských oblastí, zjištění velikosti populací a v případném omezení vývozu, důležité je rovněž vzdělávání veřejnosti.\n\nChobotnice skvrnitá a její příbuzní patří do čeledi chobotnicovitých (Octopodidae). Rod \"Hapalochlaena\" zahrnuje více než deset druhů, z toho jen čtyři byly formálně popsány. Jednotlivé druhy se odlišují velikostí a znaky na těle. Z fylogenetických studií vychází jako blízce příbuzný rod \"Amphioctopus\", se kterým pravděpodobně tvoří rod \"Hapalochlaena\" společný klad. Oba rody pak společně s rody \"Abdopus\", \"Ameloctopus\", \"Cistopus\" a \"Octopus\" tvoří širší klad, který je součástí obsáhlejší skupiny rodů, sdružující chobotnice s dvouřadým uspořádáním přísavek a s inkoustovým váčkem. Tato skupina bývá označována jako podčeleď Octopodinae.\n\nOdborným jménem chobotnice skvrnité je \"Hapalochlaena maculosa\", pod kterým ji popsal britský zoolog William Evans Hoyle roku 1883. Vědeckými synonymy jsou pak \"Octopus maculosus\", které vytvořil rovněž Hoyle a dále \"Octopus pictus\" a \"Octopus robustus\", jež určil Brock v letech 1883 a 1887.\n\nChobotnice skvrnitá je živočichem Indo-Pacifiku. Podobně jako všechny ostatní zbývající druhy rodu \"Hapalochlaena\" se vyskytuje ve vodách Austrálie, přičemž obývá její jih, kde ji lze najít od západní části kontinentu až po východ státu Victoria. Populace z východního pobřeží se silně dle analýzy DNA liší od populací ze západního pobřeží. Druh není schopen většího rozptýlení do vzdálenějších oblastí.\n\nChobotnici skvrnitou lze najít až do hloubky 50 m, obyčejně se však vyskytuje v mělké vodě v lagunách nebo mezi korály, žít může rovněž mezi kameny či v koloniích sumek (Ascidiacea). Často ji lze potkat v různých štěrbinách, do kterých se dostane díky svému měkkému tělu a v nichž se ukrývá před nepřáteli. Oblíbeným úkrytem jsou například schránky mlžů. Někdy si útočiště vyhrabe v písku či bahnu. V jejím přirozeném prostředí je možno ji spatřit zvláště po bouřkách, kdy je aktivní její kořist.\n\nChobotnice skvrnitá patří mezi malé druhy chobotnic, délka těla dosahuje asi 20 cm, z toho délka chapadel činí zřídkakdy více než 12 cm. Plášť je špičatý a obyčejně není větší než 5 cm. Hmotnost jedinců tohoto druhu se odhaduje na 38 gramů. K plavání používá jak tělo, tak chapadla. Tělo chobotnice skvrnité je zvrásněné a hrubé. Zbarvena je šedě až hnědě, s nahnědlými kruhovými skvrnami, které za normálních okolností slouží jako maskování. Na každém rameni je jich okolo deseti, deset jich je i na zbytku pláště. Je-li chobotnice podrážděná, skvrny ztmavnou a uvnitř se objeví jasně modré kruhy či kruhovité obrazce, které navíc mohou působit pulzujícím dojmem. Jev je způsoben reakcí chromatoforů. Chobotnicím skvrnitým se toto výstražné zbarvení objeví v šestém týdnu života. V blízkosti očí se může vyskytnout růžové zbarvení.\n\nVýrazné zbarvení objevující se při podráždění je formou aposematismu a varuje před jedovatostí nositele; toxické jsou všechny druhy z rodu. Bakterie rodů \"Alteromonas\", \"Bacillus\", \"Pseudomonas\" a \"Vibrio\" vytvářejí ve dvou zadních slinných žlázách chobotnice jed tetrodotoxin (který je mimochodem znám například i u čtverzubců rodu \"Takifugu\") a některé další toxické látky. Tyto žlázy se nacházejí ve střevním prostoru a každá má hmotnost 0,15 g.\n\nChobotnice používá dva typy jedů: jeden na zabíjení kořisti a druhý, silnější, na obranu. Jedovatý sekret se před kousnutím promíchá se slinami, obsahujícími antikoagulant bránící srážení krve a mimo to mohou být toxické i ostatní měkké tkáně. Jedovatá jsou i vajíčka chobotnic a mláďata jsou toxická již od vyklubání. Jed má neurotoxické účinky, blokuje přenos nervových impulsů do svalů. Pro otravu u člověka jsou charakteristické dýchací potíže spojené se špatnou řečí a polykáním, rozostřené vidění, znecitlivění těla a paralýza. Smrt u kočky nastává při podání osminy jedové žlázy do patnácti minut, u člověka za tři až čtyři hodiny. Otrava může nastat jak při kousnutí, které je téměř bezbolestné, tak při konzumaci měkkých tkání obsahujících tetrodotoxin. Druh však obvykle není agresivní a místo útoku se raději zamaskuje.\n\nChobotnice skvrnitá se vzhledem podobá dalším dvěma druhům rodu \"Hapalochlaena\". Jedná se o chobotnici kroužkovanou (\"Hapalochlaena lunulata\"), jež má větší skvrny, a chobotnici pruhovanou (\"Hapalochlaena fasciata\"), jejíž obranné zbarvení tvoří pruhovaný vzor. Oba zmíněné druhy chobotnic mají navíc odlišný areál výskytu; chobotnice kroužkované obývají severní pobřeží Austrálie a chobotnice pruhované pobřežní oblast okolo Nového Jižního Walesu.\n\nChobotnice skvrnitá je lovec s noční aktivitou. Mezi její oblíbenou potravu patří korýši, jako jsou krabi. Loveckou strategií obvykle bývá vyloučení dávky jedu do vody nad krabem, jehož účinky začnou na oběť působit do dvou minut. Krab následně upadne do paralýzy. Někdy svou kořist chobotnice znehybní přímo jedovatým kousnutím či ji prý pevně obalí tělem a vylučovaný jed kraba usmrtí průnikem do dýchacího systému. Po ochrnutí z něj chobotnice trhá kusy svalstva; jestliže je však hladová, chová se agresivněji a útočí na svou kořist i pokud ještě není zcela paralyzována. Mimo korýšů může chobotnice skvrnitá lovit i měkkýše nebo drobné druhy ryb.\n\nPo ochrnutí kořisti se zvýší chobotnici tep ze 45 na 75 úderů za minutu; je možné, že se tak připravuje na konzumaci kořisti.\n\nChobotnice skvrnité jsou samotářsky žijící tvorové, setkání vyhledávají pouze při rozmnožování, jež probíhá ve volné přírodě sezónně během února a března. Samice při něm začne lákat samce svým zbarvením a pohyby těla. Poté u nich proběhne společná předehra, kdy se vzájemně dotýkají těly. Následně samec vloží přeměněným chapadlem (hektokotylus) spermie do vejcovodu samice. Ta tímto způsobem posbírá spermie od více samců a naklade 50 až 60 vajíček, o něž se stará kolem šesti až sedmi měsíců. Chrání je vlastním tělem, ukrytá ve strnulé poloze, přičemž se téměř nepohybuje, pouze občas se jich dotýká chapadly. Hýbá se v případě vyrušení. Jestliže je pohyb nevyhnutelný, vykonává jej pomocí dvou chapadel a ostatními chrání nevyklubané potomstvo.\n\nBěhem péče o mláďata samice aktivně nevyhledává potravu, pravděpodobně se ale živí některými vajíčky, ztráty mohou činit až 40 %. Chobotnice jsou ve vajíčcích zpočátku malé, s málo znatelnými chapadly a beze skvrn, za několik dní od tohoto stádia se u nich již začínají vyvíjet pigmentové skvrny. Ke konci vývoje se ve vajíčku otočí, čímž se mohou vyvíjet ve větším prostoru, a za zhruba šest dní se vyklubou; ve volné přírodě během konce října až začátku listopadu. Při líhnutí roztahují a smršťují svůj plášť, čímž se vajíčko postupně rozpíná a nakonec praskne. Několikadenní mláďata měří asi 4 mm a čtyři až šest hodin si s sebou nesou žloutek, ze kterého získávají živiny. Mláďata, která svůj žloutek ztratí, uhynou. Konzumovat potravu začnou asi za týden a ve čtyřech týdnech začnou lovit kraby, přičemž si nejprve volí menší jedince. První měsíc se volně vznáší v moři s planktonem, poté se přesunou na mořské dno. Pohlavní dospělosti dosahují ve čtyřech měsících. Samice uhyne během líhnutí mláďat ve věku 12 až 13 měsíců. Samci zahynou vyčerpáním po období rozmnožování ve věku 6 až 8 měsíců.\n\nAž do roku 1954 nebylo známo, že by mohl být jed některé chobotnice pro člověka smrtelný, přestože o otravě korýšů se již vědělo. V tomto roce však potápěč při sběru chobotnic chytil pravděpodobně chobotnici skvrnitou, která jej přitahovala svým zbarvením, a nechal si ji projít po ramenech. Brzy poté se u něj začaly projevovat příznaky otravy a za dvě hodiny i přes lékařskou pomoc zemřel. Následující rok chobotnice skvrnitá smrtelně pokousala dva vojáky. Do roku 1967 je datováno další doložené pokousání s následkem smrti, kdy voják sebral jednoho zástupce rodu. Pokousání na ruce vyústilo v selhání dechu a smrt. Pomoc po kousnutí spočívá ve vydezinfikování a chlazení pokousaného místa, v případě, že postižený nedýchá, je nutné zahájit úkony resuscitace. Nezbytný je rychlý převoz do nemocnice, kde probíhá umělé dýchání pomocí přístrojů a podpora srdce po dobu odbourávání jedu; antidotum neexistuje. Při správném postupu otrava nezanechá trvalé následky.\n\nO ohrožení tohoto druhu nebylo získáno dostatečné množství informací. Pokles populace může způsobit sběr chobotnic z volné přírody. Jedná se o oblíbeného chovance v akváriích i přes nebezpečí jedovatého kousnutí, o skutečné hrozbě prý navíc nemusejí být lidé ani řádně informováni. Ohrožujícím faktorem je také ničení přirozeného prostředí. Mezi možné hrozby se řadí přítomnost člověka (turisté, potápěči) v areálu přirozeného výskytu. Lidé navíc kvůli jedu zvířata často preventivně zabíjejí. K zachování druhu může přispět ochrana mořských oblastí, zjištění velikosti populací a případné omezení vývozu, důležité je rovněž vzdělávání veřejnosti.\n\nChobotnice skvrnitá redukuje stavy invazních druhů korýšů. Výzkum jedů, mezi kterými hraje velkou roli tetrodotoxin z chobotnice skvrnité, tvoří významnou část farmaceutického průmyslu Austrálie. Tento jed může být využíván v medicíně.\n\n"}
{"id": "1263765", "url": "https://cs.wikipedia.org/wiki?curid=1263765", "title": "Mistrovství světa v zápasu ve volném stylu 1982", "text": "Mistrovství světa v zápasu ve volném stylu 1982\n\nMistrovství světa v zápasu ve volném stylu 1982 se uskutečnilo v Edmontonu, v Kanadě.\n"}
{"id": "1263778", "url": "https://cs.wikipedia.org/wiki?curid=1263778", "title": "Konstantin Kravčuk", "text": "Konstantin Kravčuk\n\nKonstantin Kravčuk, , (* 23. února 1985 Moskva) je ruský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do února 2017 deset titulů ve dvouhře a devatenáct ve čtyřhře.\n\nNa žebříčku ATP byl ve dvouhře nejvýše klasifikován v listopadu 2016 na 78. místě a ve čtyřhře pak v březnu 2014 na 78. místě. Trénují ho Joachim Kretz a Nick Carr.\n\nV ruském daviscupovém týmu debutoval v roce 2013 semifinálem 1. skupiny zóny Evropy a Afriky proti Jihoafrické republice, v němž vyhrál čtyřhru po boku Andreje Kuzněcova i závěrerečnou dvouhru. Ruskové vyhráli 5:0 na zápasy. Do září 2017 v soutěži nastoupil k deseti mezistátním utkáním s bilancí 3–3 ve dvouhře a 7–3 ve čtyřhře.\n\nNa Letní univerziádě 2013 v Kazani vybojoval po boku Viktora Baludy stříbro v mužské čtyřhře a dva bronzové kovy přidal ze singlové i týmové soutěže.\n\nV únoru 2011 se oženil s Veronikou Kravčukovou. Do manželství se v dubnu 2012 narodila dcera Eva Kravčuková.\n\nV rámci hlavních soutěží událostí okruhu Futures debutoval v srpnu 2003, když na turnaji v Sergijevu Posadu prošel kvalifikačním sítem. V úvodním kole podlehl krajanu Alexandru Markinovi. Premiérový singlový titul na challengerech si odvezl z prosincového Jugra Cupu 2009 v Chanty-Mansijsku, kde ve finále přehrál španělského hráče Marcela Granollerse ve třech setech. Průnik mezi sto nejlepších tenistů zaznamenal ve 31 letech 1. srpna 2016, když mu na žebříčku ATP patřila 96. příčka po finálové účasti na President's Cupu 2016 v Astaně. V závěrečném duelu challengeru nestačil na krajana Jevgenije Donského. V osmi sezónách za sebou, 2008–2015, zakončil rok mezi 140. až 276. místem.\n\nVe dvouhře okruhu ATP World Tour debutoval na říjnovém Kremlin Cupu 2006 v Moskvě. Z pozice kvalifikanta vyhrál v úvodním kole s jihokorejským hráčem Lee Hyung-taikem, aby následně vypadl se sedmým nasazeným Francouzem Fabricem Santorem. V rámci série ATP Masters odehrál první utkání v dubnové kvalifikaci Monte-Carlo Rolex Masters 2016, kde nenašel recept na srbskou nasazenou třináctku Filipa Krajinoviće.\n\nDebut v hlavní soutěži nejvyšší grandslamové kategorie zaznamenal v mužském singlu Wimbledonu 2014. V první fázi jej přehrál Francouz Gilles Simon. Kvalifikaci poprvé odehrál již na lednovém Australian Open 2011, kde v úvodním kole podlehl francouzskému hráči Thierrymu Ascionemu.\n\n"}
{"id": "1263779", "url": "https://cs.wikipedia.org/wiki?curid=1263779", "title": "Římskokatolická farnost Staré Město u Moravské Třebové", "text": "Římskokatolická farnost Staré Město u Moravské Třebové\n\nŘímskokatolická farnost Staré Město u Moravské Třebové je jedno z územních společenství římských katolíků v děkanátu Svitavy s farním kostelem svaté Kateřiny.\n\nPůvodně pozdně gotický farní kostel, byl přestavěn pozdně barokně na konci 18. století. Věž pochází z původního kostela, postavena v roce 1563, pozdně goticko-renesanční.\n\nRoku 1678 hrabě Karel Eusebius z Lichtensteina povolal do Moravské Třebové františkány. Kostel i klášter si vystavěli bratři sami za pomoci měšťanů a okolních věřících. Byl vysvěcen 1. srpna 1689.\nV roce 1950 byl klášter zabrán Státní bezpečností. Po navrácení kláštera v únoru 1990 převzali františkáni správu farnosti Moravská Třebová i s okolními farnostmi. Prozatímně bydleli na faře a v roce 1992 (po opravě navrácené části kláštera) se do kláštera přestěhovali. K lednu 2017 žije v komunitě žije pět bratří.\n\nAdministrátorem byl od dubna 2015 P. Lukáš Pavel Bradna, OFM. Toho od září 2017 vystřídal P. Mgr. Ing. Marek Cyprián Bobák, OFM.\n\nKaždoročně se ve farnosti koná tříkrálová sbírka, v roce 2017 se při ní vybralo ve Starém Městě 10 213 korun, v Dětřichově 5 289 korun.\n\n"}
{"id": "1263780", "url": "https://cs.wikipedia.org/wiki?curid=1263780", "title": "Raimondo Boucheron", "text": "Raimondo Boucheron\n\nRaimondo Boucheron (15. března 1800 Turín – 28. února 1876 Milán) byl italský hudební skladatel a muzikolog.\n\nRaimondo Boucheron se narodil v Turíně 15. března 1800 v rodině Michele Boucherona a Anny Marie rozené Bertolone. Otec, advokát a amatérský hudebník, poskytl synovi základní hudební vzdělání. Později ho v Cuneo učil mistr Goletti na klavír. Rodina se přestěhovala do Novary a později do Mondovi, kde Raimondo pokračoval ve studiu hry na housle a na dechové nástroje. Také začal studovat skladbu. Po smrti otce v roce 1817 se vrátil do Turína, aby studoval práva, ale brzy toho zanechal a věnoval se dalšímu hudebnímu vzdělávání.\n\nV roce 1822 získal místo maestra a dirigenta v divadle \"Teatro Civico\" ve Vogheře a v roce 1829 vyhrál konkurz na místo kapelníka v katedrále ve Vigevanu. Oženil se v roce 1832 s Caterinou Fagnaniovou, která mu porodila sedm dětí. V té době koponoval převážně chrámovou hudbu a zabýval se hudební teorií. V roce 1842 publikoval v \"Gazzetta musicale di Milano\" jednotlivé části filosofického traktátu \"Filosofia della musica, o estetica applicata a quest'arte\" (Filosofie hudby aneb estetika tohoto druhu umění). V témže roce pak úplné dílo vyšlo v nakladatelství Ricordi.\n\nV letech 1844–1847 byl Boucheron kapelníkem katedrály v Casale Monferrato a v roce 1847 byl jmenován kapelníkem Katedrály Narození Panny Marie v Miláně. Tuto funkci pak zastával až do své smrti. Pokračoval v komponování chrámové hudby a v teoretických studiích. V roce 1856 vydal v Miláně učebnici harmonie \"La scienza dell'armonia, spiegata dai rapporti dell' arte coll'umana natura\", ve které studoval vztahy mezi hudbou a přírodními jevy. Na základě této práce a celoživotního díla se stal členem filharmonických společností Bologně, Říma a Florencie.\n\nV roce 1868 ho Giuseppe Verdi pozval k účasti na komponování Messa per Rossini, velkého requiem, které mělo být provedeno na výročí úmrtí Gioacchina Rossiniho dne 14. listopadu 1869 v bazilice San Petronio v Bologni. Boucheron složil sekvence \"Confutatis\" a \"Oro supplex\" (basové sólo se sborem). Mše jako celek však byla provedena až po více než stu letech, v roce 1988. \n\nZemřel v Miláně 28. února 1876.\n\nBoucheronovo dílo zahrnuje převážně chrámovou a komorní hudbu. Napsal sice dvě opery, ale ty nebyly nikdy provedeny.\n\n\n\n\n\n"}
{"id": "1263781", "url": "https://cs.wikipedia.org/wiki?curid=1263781", "title": "Veonity", "text": "Veonity\n\nVeonity je švédská powermetalová hudební skupina založená v roce 2013 ve městě Vänersborg. Ten samý rok vydala na vlastní náklad extended play \"Live Forever\" a o dva později roky debutové album \"Gladiator's Tale\". Na tom se jako hlavní zpěvák podílel host Marcus Brander de Silva, část jedné skladby pak nazpíval také Tommy Johansson. Na následujícím albu \"Into the Void\" vydaném v roce 2016 skupina zpracovala koncepční příběh z budoucnosti a zpěvu se ujal Anders Sköld, který v kapele zároveň hraje na kytaru.\n\nVeonity podle vlastních slov čerpají inspirace ze zvuku švédské a německé hudební scény z pozdních devadesátých let. Zároveň také ve svých skladbách nepoužívají žádné symfonické zvuky, jak je to u power metalu obvyklé.\n\n\n\n"}
{"id": "1263782", "url": "https://cs.wikipedia.org/wiki?curid=1263782", "title": "Korálovec ježatý", "text": "Korálovec ježatý\n\nKorálovec ježatý (\"Hericium erinaceus\" ) je vzácná ježatá houba rostoucí na podzim na dřevu listnáčů, především buků a dubů. V České republice je navržena k zákonné ochraně.\n\n\n\nPlodnice je kompaktního habitu, v obrysu nepravidelně kulovitá až vejčitá. Dosahuje 100–300 milimetrů v průměru, zbarvena je bíle až krémově, ve stáří žlutohnědě. Povrch plodnice shora pokrývají šupinovité nepravidelné sterilní ostny. K substrátu plodnice přirůstá zúženým bokem.\n\nHymenofor je vyvinutý na spodní a přední straně v podobě dolů směřujících hustě uspořádaných ostnů, které dosahují 20–50 milimetrů délky.\n\nDužnina má bělavé zbarvení, v masité části plodnice je dutinkatá, slabě vláknitá, tuhá, s ovocnou vůní a chutí.\n\nVýtrusy dosahují 5-7 × 4-6 μm, jsou široce elipsovité, hladké až jemně bradavčité, amyloidní. Trama je monomitická, generativní hyfy záhy tlustostěnné, inflátní, přezkaté, amyloidní. Gloeocystidy jsou přítomny. Výtrusný prach je bílý.\n\nKorálovec ježatý roste vzácně až velmi vzácně na dřevu buků, v teplých oblastech i dubů, jen zřídka jiných listnáčů (Cejp uvádí sběr z javoru, Socha a Jegorov zmiňují habr, jasan, jabloň a ořešák, Hagara také břízu, topol, jeřáb a platan, Dvořák a Hrouda dále akát). Objevuje se na živých i mrtvých kmenech (až do výšky několika metrů), případně pařezech. Pilát ho řadí k vzácným druhům kyselých doubrav a oligotrofních habrových doubrav. Vyskytuje se v přirozených lesích a parcích, zejména v pahorkatině, v horském stupni vzácně. Je považován za saprotrofní druh, podle některých autorů může zprvu žít poloparaziticky. Fruktifikuje od srpna do listopadu.\n\nRoste v Evropě a Asii. V Evropě se vyskytuje v následujících zemích: Arménie, Belgie, Bulharsko, Česko, Dánsko, Francie, Itálie, Německo, Nizozemsko, Polsko, Rakousko, Řecko, Severní Makedonie, Slovensko, Srbsko, Švédsko, Švýcarsko, Spojené království.\n\nPrvní nález z území současné České republiky byl publikovaný v roce 1927, kdy časopis Vesmír zveřejnil fotografií doložený nález profesora E. Güttlera. Velenovský jej v Českých houbách (1920-1922) ještě neuvádí. Byly publikovány nálezy mimo jiné z oblasti následujících chráněných území České republiky:\n\nZ hub rostoucích na dřevu, které mají ostnitý nebo jemu podobný hymenofor, hrozí záměna s následujícími druhy:\nKorálovec ježatý je uveden v Červeném seznamu hub (makromycetů) České republiky jako zranitelný druh (VU). Jako silně ohrožený druh byl navržen k zákonné ochraně v rámci vyhlášky o zvláště chráněných druzích organismů. Figuruje v kandidátní listině evropského červeného seznamu a mezi 33 druhy doporučenými k mezinárodní ochraně v rámci Bernské konvence. V Evropě je ohrožený intenzivním lesním hospodařením, kácením starých buků a dubů a to i na synantropních stanovištích z bezpečnostních důvodů. Vzácný výskyt je důsledkem absence starých vzrostlých listnatých lesů.\n\n\n"}
{"id": "1263791", "url": "https://cs.wikipedia.org/wiki?curid=1263791", "title": "Marina Vladyová", "text": "Marina Vladyová\n\nMarina Vladyová, rodným jménem \"Catherine Marina de Poliakoff-Baïdaroff\" nebo \"Екатерина Марина Владимировна Полякова-Байдарова\" (* 10. května 1938 Clichy) je francouzská herečka, zpěvačka a spisovatelka ruského původu.\n\nPochází z rodiny ruských emigrantů, otec byl operní pěvec a matka balerína. Herečkami se staly také její starší sestry Olga Varen, Odile Versois a Hélène Vallier. Jako jedenáctiletá debutovala ve filmu \"Letní bouře\", za roli Liliane ve filmu \"Před potopou\" získala roku 1954 Prix Suzanne Bianchetti. Se svým prvním manželem Robertem Hosseinem hrála roku 1957 v československo-francouzském filmu \"V proudech\" (režie Vladimír Vlček). Významné role ztvárnila ve filmech \"Včelí královna\" (1963, režie Marco Ferreri, cena pro nejlepší herečku na festivalu v Cannes), \"Falstaff\" (1965, režie Orson Welles) a \"Dvě nebo tři věci, které o ní vím\" (1967, režie Jean-Luc Godard). Jejím druhým manželem byl majitel letecké společnosti Jean-Claude Brouillet a třetím od roku 1969 ruský básník, zpěvák a herec Vladimir Vysockij. Jejich vztah, fungující přes železnou oponu, popsala po Vysockého předčasné smrti v knize \"Vladimir aneb Zastavený let\". Hrála také v sovětském filmu \"Docela malá povídka\" (1969, režie Sergej Jutkevič) a televizním seriálu \"Po stopách kapitána Granta\" (1985, režie Stanislav Govoruchin) nebo v maďarském \"Dvě ženy\" (1978, režie Márta Mészárosová).\n\nVedle filmového herectví účinkovala v divadlech Théâtre de l'Œuvre a Théâtre des Bouffes-du-Nord, se svými sestrami vystupovala jako pěvecké kvarteto Les Sœurs Poliakoff, které obdrželo Grand Prix du disque (Charles Cros), sólově nazpívala Vysockého písně i ruské lidovky. Vydala také romány \"Le Voyage de Sergueï Ivanovitch\" a \"Ma Ceriseraie\". Byla známá i svým veřejným aktivismem, podepsala Manifest 343 cour a je členkou Parti communiste français, protestovala také proti omezením shromažďovacího práva přijatým jako reakce na teroristické útoky v Paříži v listopadu 2015.\n\nV roce 2012 obdržela Puškinovu medaili za přínos ruské kultuře.\n\n\n"}
{"id": "1263795", "url": "https://cs.wikipedia.org/wiki?curid=1263795", "title": "Kaple Zjevení Páně (Smiřice)", "text": "Kaple Zjevení Páně (Smiřice)\n\nKaple Zjevení Páně (též kaple Tří králů) je kaple ve Smiřicích. Od roku 1995 je národní kulturní památkou, titulní obraz hlavního oltáře \"Klanění tří králů\" je od roku 2006 rovněž národní kulturní památkou v rámci souboru barokních oltářních obrazů Karla Škréty a Petra Brandla.\n\nSmiřickým pánům bylo vyčítáno, že okolo Smiřic je mnoho nevěřících, což dokazovala i nepřítomnost hřbitova. Základní kámen kaple byl položen roku 1699. Stavebník kaple, hrabě Jan Josef ze Šternberka (1671–1700) zvolil patrocinium Zjevení Páně či Klanění Tří králů. Stavba však byla roku 1700 přerušena tragickou smrtí tehdejších majitelů panství, mladého šlechtického páru Jana Josefa a Marie Violanty ze Šternberku, kteří utonuli v řece Inn v Bavorsku. Na smiřickém panství tak osiřela jejich tehdy roční dcera Marie Terezie Violanta. Zásluhou jejího poručníka, dědečka Václava Vojtěcha ze Šternberka bylo ve stavbě kostela téměř po roce opět pokračováno. Roku 1711 se v kostele už křtilo.\n\nAutorství projektu a stavba kaple bývají přisuzovány Kryštofu Dientzenhoferovi (1655–1722) nebo Janu Blažeji Santinimu (1677–1723). Nejde spolehlivě určit, neboť ve stavbě jsou prvky typické pro oba stavitele a stavební plány a písemnosti ke stavbě se nedochovaly, zřejmě byly zničeny při některém požáru, kterým Smiřice od té doby několikrát podlehly. Kostel není orientovaný, směřuje oltářem na sever, nikoli na východ, jak bývá zvykem u většiny sakrálních staveb.\n\nKe kostelu přiléhá čtyřboká věž vysoká 49 metrů. Byla dostavěna v roce 1705, na vrcholku je ozdobena osmicípou hvězdou, symbolem Šternberků. Ve věži je zavěšen zvon Egidius (sv. Jiljí) o hmotnosti 1400 kg, který byl ulit kutnohorským zvonařem Jakubem Ptáčkem v roce 1519. Vedle kostela je umístěno sousoší sv. Jana Nepomuckého z doby kolem roku 1730, které původně stálo v prostoru před zámkem. Vysochal ho pravděpodobně některý z žáků Matyáše Brauna.\n\nInteriér má jednotnou vrcholně barokní výzdobu. Autorem většiny maleb je Petr Brandl. Na hlavním oltáři je jedna z jeho nejvýznamnějších olejomaleb, \"Klanění tří králů\". Většina soch není z kamene, pouze ze dřeva štafírovaného štukem a iluzivní malbou. Mramorování sloupů na štukovém podkladu tvoří leštěná polychromie. Ve výzdobě se častokrát se objevuje motiv osmicípé hvězdy, heraldický symbol rodu Šternberků.\n\nO této stavbě se dozvěděl i papež a pozval Marii Terezii Violantu do Říma. Svoji spokojenost vyjádřil darem – obrazem madony na dřevěné desce. Marie Violanta nechala v Benátkách obraz vyzdobit perlami, zlatem a českými granáty. Smiřická madona byla přes 200 let vystavena nad oltářem, poté zrestaurována a uložena do depositáře. Přežila obě světové války a dnes lze v kapli vidět pouze repliku.\n\nV roce 1971 byla kaple odsvěcena a mezi lety 1975 a 2004 několikrát restaurována. Houslista Jaroslav Svěcený si kapli oblíbil pro její ozvěnu a každoročně se zde konají Smiřické svátky hudby. Občas se koná i jiný koncert, pořádají se svatby.\n"}
{"id": "1263806", "url": "https://cs.wikipedia.org/wiki?curid=1263806", "title": "Mistrovství světa v zápasu ve volném stylu 1981", "text": "Mistrovství světa v zápasu ve volném stylu 1981\n\nMistrovství světa v zápasu ve volném stylu 1981 se uskutečnilo v Skopji, v Jugoslávii.\n"}
{"id": "1263807", "url": "https://cs.wikipedia.org/wiki?curid=1263807", "title": "Kostel svatého Jana Nepomuckého (Karlovice)", "text": "Kostel svatého Jana Nepomuckého (Karlovice)\n\nKostel svatého Jana Nepomuckého v obci Karlovice (okres Bruntál) je filiální kostel postavený v letech 1777–1779 a kulturní památka České republiky.\n\nPrvní zmínky z roku 1558 se vztahují na osadu Hütten (Hutě), na jejímž místě v 18. století vznikla osada Karlovice. Na místě dřevěné kaple z roku 1725 byl na žádost kaplana Antona Greipela postaven v letech 1777–1779 zděný kostel zasvěcený sv. Janu Nepomuckému.\n\nKostel se nachází v mírném svahu nad obcí a je obklopen hřbitovem, který byl založen v roce 1700. Kostel patří pod Děkanát Bruntál.\n\nKolem kostela vede naučná stezka \"Historií a přírodou Karlovic\", cyklotrasa 6070 a zelená turistická trasa.\n\nJednolodní orientovaná barokní stavba s odsazeným kněžištěm a sakristií na jihozápadní straně. Hranolová věž rizalitově vystupuje z průčelí s cibulovitou bání s lucernou. Střecha lodi sedlová se sanktusníkem. V boční fasádě prolomena obdélníková okna. Ve věži jsou zavěšeny dva zvony, třetí zvon je v sanktusníku.\n\nV roce 2008 byla poskytnuta dotace z Programu obnovy kulturních památek a památkově chráněných nemovitostí Moravskoslezského kraje na rok 2008 ve výši 258 400 Kč na obnovu střešního pláště.\n\nPůvodně byl součástí památkově chráněného areálu kostela sv. Jana Nepomuckého také dvojkřídlý barokní dům, který stojí na svahu poblíž této církevní památky. Od roku 1998 je uvedený dům čp. 280 na Ústředním seznamu kulturních památek ČR zapsán samostatně pod číslem 13941/8-115. Tato barokní stavba je zároveň vedena na seznamu ohrožených nemovitých památek, neboť dlouhodobě není udržována a hrozí ji úplná devastace.\n\nKněžiště odděleno od lodi vítězným obloukem. Hlavní oltář je zdoben obrazem sv. Jana s křížem. Jeden z bočních oltářů je zdoben obrazem svaté Trojice. Tyto obrazy a křížovou cestu vytvořil v roce 1779 vídeňský dvorní malíř Johann Franz Greipel (1720–1798), rodák z Horního Benešova. Boční oltář má po bocích soch Jana Evangelisty a Jana Křtitele, druhý oltář zdobí obraz sv. Antonína od neznámého malíře.\n\nNa kruchtě jsou funkční varhany z roku 1895, které vyrobila firma Rieger z Krnova.\n"}
{"id": "1263809", "url": "https://cs.wikipedia.org/wiki?curid=1263809", "title": "Seznam dílů seriálu Skandál", "text": "Seznam dílů seriálu Skandál\n\nToto je seznam dílů seriálu \"Skandál\". Seriál vysílá stanice ABC od 5. dubna 2012. V České republice byl vysílán na stanici Universal Chanel s českým dabingem.\n\n<onlyinclude></onlyinclude>\n\n"}
{"id": "1263813", "url": "https://cs.wikipedia.org/wiki?curid=1263813", "title": "VTJ Žižka Malacky", "text": "VTJ Žižka Malacky\n\nVTJ Žižka Malacky (celým názvem: Vojenská telovýchovná jednota Žižka Malacky) byl slovenský vojenský fotbalový klub, který sídlil v okresním městě Malacky v Bratislavském kraji.\n\nDo sezóny 1976/77 byl znám pod názvem TJ ČH Malacky. V roce 1988 byl vojenský celek převelen do Senice. Z ní byl v roce 1992 převelen do nedalekého Borského Mikuláše. Zpátky do Malacek byl převelen na začátku devadesátých let. Zanikl v roce 2002 po zrušení vojenského fotbalu v Malackách, který souvisel s profesionalizací slovenské armády. Všechna zbývající mužstva pak byla sloučena s ŠK Ružinov (bývalé Kablo).\n\nSvé domácí zápasy odehrával na stadionu v Zámockom parku s kapacitou 1 800 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1263821", "url": "https://cs.wikipedia.org/wiki?curid=1263821", "title": "Sapropel", "text": "Sapropel\n\nSapropel (z rečtiny \"saprós\" – hnití, \"pēlós\" – bahno; nebo též hnilokal) je organické bahno (kal) vzniklé rozkladem odumřelých vodních organismů. Sapropel je výchozí látka pro vznik přírodních uhlovodíků jako je zemní plyn a ropa. Sapropel je zpravidla bohatý na řasy, spory a pylová zrna. Příměs sapropelu způsobuje tmavé zabarvení (sapropelitický jíl, vápenec). Hornina, jejíž hlavní složkou je sapropel, se nazývá sapropelit, je hořlavá a patří ke kaustobiolitům. Sapropel se také vyskytuje jako usazenina z odumřelých organizmů na dně nádrží. Tato odebraná vyhnilá část rybničního, říčního nebo jiného sladkovodního dna se mnohdy využívá pro zúrodnění půdy.\n\nSapropel je rosolovitá nebo zrnitá hmota bez zápachu od růžové přes hnědo-olivovou až téměř k černé či červené barvě. Barva sapropelu indikuje přítomnost určitých organických a anorganických složek. Například sapropel s olivovým zabarvením obsahuje chlorofyl, růžová karoteny nebo mangan, modrá vivianit, černá železo a šedá jíly či vápno. Při kontaktu se vzduchem sapropel rychle ztrácí barvu, tmavne nebo naopak ztrácí barvu. Po vysušení ztvrdne a nejde rozmočit.\n\nSapropel se skládá z pozůstatků organizmů, které obývali podmořské prostředí (fytoplankton a zooplankton) a jeho povrch mořské hladiny (zejména vyšší vodní rostliny, například makroﬂóra) a také z produktů, jejich rozkladu spolu s rozpuštěnými látkami a minerální částic. Formování sapropelu je ovlivňováno biochemickými, mikrobiologickými a mechanickými procesy. Jedná se o agrominerální komplex látek. V sapropelu nejdeme volné radikály.\n\nZákladní složení organických látek sapropelu je následjící: uhlík 53 až 60%; kyslík 30 až 36%; vodík 8,6%; síra 1,5-3%° a do 6% dusíku. Organická část sapropelu obsahuje 3 až 11% asfaltu a 40% humusu či jiné biologicky aktivní látky. Organická hmota v sapropelu:\n\n\n\n\n\n\nMinerální část sapropelu obsahuje velké množství stopových prvků, jako jsou: Co, Mn, Cu, B, Br, Mo, V, Cr, Be, Ni, Ag, Sn, Pb, As, Ba, Sr, Ti. Vápenatý sapropel obsahuje přechodné formy železa (% sušiny): FeO — 0.9, FeO — 0.8.\n\nZvláště intenzivní výskyt sapropelu byl zjištěn v jezerech ve střední Evropy a Asie. Na americkém kontinentu se ložiska sapropelu omezují na oblasti Velkých jezer (Kanada a USA). V západní Evropě jsou zdroje sapropelu vyčerpány. Naleziště obsahující sapropelu jsou typické pro Německo, Polsko, Skandinávii, a v menší míře také Francii a Velkou Británii. Velká ložiska sapropelu se nacházejí v Litvě, Bělorusku, na Ukrajině a v Rusku. V roce 2010 vývoz sapropelu z Ruska zvýšil 13násobně.\n\nCelkové zásoby sapropelu v Bělorusku se odhadují na 3,7 (podle jiných zdrojů na více než 4) miliardy krychlových metrů, včetně 2,7 miliardy krychlových metrů v jezerech a asi miliarda krychlových metrů v rašelinových sedimentech. V Brestské oblasti se nachází 139 milionů metrů krychlových sapropelu.\n\nMohutnost sedimentů sapropelu v jezerech činí 2 až 12 m, v některých místech až 30 m (jezero Sudablje, Smaljavický rajón). Největším ložisko sapropelu v Bělorusku se nachází na jezeře Dzikaje v Dzjatlaŭském rajónu. V nejbližších letech se má podle plánů Státního programu „Rašelina“ těžba sapropelu pro zemědělské účely zvýšena 4-5 krát. Největší objem plánovanového navýšení se týká Brestské, Vitebské a Homelské oblasti.\n\nV Rusku existuje asi 10 000 ložisek sapropelu. Ruská federace, které vlastní zásoby čítající 2,6 miliardy tun, zaujímá v tomto směru jedno z předních míst na světě. Nyní v Rusku existuje více než dvacet spoelčností pro těžbu a zpracování sapropelu.\n"}
{"id": "1263822", "url": "https://cs.wikipedia.org/wiki?curid=1263822", "title": "Třída Restigouche", "text": "Třída Restigouche\n\nTřída Restigouche byly protiponorkové torpédoborce kanadského královského námořnictva. Jednalo se o mírně modifikovanou verzi třídy \"St. Laurent\". Celkem bylo postaveno sedm jednotek této třídy. Ve službě byly v letech 1958–1997. Zatímco tři plavidla byla už roku 1974 převedena do rezervy, zbylá čtveřice byla několikrát modernizována. Všechna plavidla již byla vyřazena ze služby. Nahradily je fregaty třída \"Halifax\".\n\nTřída \"Restigouche\" byla postavena jako vylepšená verze velmi úspěšných protiponorkových torpédoborců třídy \"St. Laurent\". Lišila se především výkonnějšími 76mm kanóny v příďové věži, vylepšeným systémem řízení palby a o jednu palubu zvýšeným můstkem. Celkem bylo postaveno sedm jednotek této třídy, které do služby vstoupily v letech 1958–1959.\n\nJednotky třídy \"Restigouche\":\n\nPlavidla nesla vzdušný vyhledávací radar SPS-12, vyhledávací radar SPS-10B a navigační radar Sperry Mk.2. Byla vybavena sonary SQS-501, SQS-502, SQS-503 a SQS-10.\n\nVýzbroj tvořily čtyři 76mm kanóny ve dvoudělových věžích. Příďová věž nesla britské dvouúčelové 76mm kanóny Vickers Mk.6 o délce hlavně 70 ráží (byly vyvinuty speciálně pro britské křižníky třídy \"Tiger\" a kanadské námořnictvo bylo jejich jediným zahraničním uživatelem). Na zádi byly dva americké 76mm kanóny Mk.33 o délce hlavně 50 ráží. K ničení ponorek lodě nesly dva salvové vrhače hlubinných pum Mk 10 Limbo a dva jednohlavňové vrhače Mk 2 („K-gun“) pro protiponorková torpéda Mk 43.\n\nPohonný systém tvořily dva kotle Babcock & Wilcox a dvě parní turbíny English-Electric o výkonu 30 000 hp, pohánějící dva lodní šrouby. Nejvyšší rychlost dosahovala 28 uzlů. Dosah byl 4750 námořních mil při rychlosti 14 uzlů.\n\nV  60. letech 20. století byly čtyři torpédoborce v programu Improved REstigouche (IRE) modernizovány na úderná protiponorková plavidla. Nejprve byla v letech 1965–1968 zkušebně modernizována \"Terra Nova\". V letech 1970–1973 následovaly \"Gatineau\", \"Restigouche\" a \"Kootenay\". Plánovaná konverze zbylých tří torpédoborců byla zrušena a ty byly roku 1974 převedeny do rezervy. Hlavní změnou provedenou v rámci IRE byla náhrada zadní dělové věže protiponorkovým systémem ASROC, nad který byl umístěn šestihlavňový vrhač 103mm osvětlovacích raket Bofors. Záď byla upravena pro instalaci sonaru s měnitelnou hloubkou ponoru SQS-505 (instalován až při modernizaci DELEX). Instalován byla také nový stožár a řada elektronických systémů (např. AQA-5 Jezebel). Jeden ze salvových vrhačů Limbo nahradil vrhač klamných cílů Corvus.\n\nModernizace DELEX (DEstroyer Life EXtension) proběhla na plavidlech \"Terra Nova\", \"Gatineau\", \"Restigouche\" a \"Kootenay\" v letech 1982–1985. Odstraněn byl osvětlovací raketomet. Plavidla naopak dostala dva trojhlavňové 324mm torpédomety Mk 32, ze kterých byla vypouštěna protiponorková torpéda Mk 46. Obranu plavidel posílil vrhač klamných cílů MK 36 SRBOC a protitorpédový systém SLQ-25 Nixie.\n\nKvůli nasazení ve válce v Zálivu byly roku 1990 modernizovány torpédoborce \"Terra Nova\" a \"Restigouche\". Z původní výzbroje zůstala příďová dělová věž se 76mm kanóny a 324mm torpédomety. Výzbroj posílily dva 40mm kanóny Bofors, šest 12,7mm kulometů, jeden 20mm kanón Phalanx CIWS a dva čtyřnásobné kontejnery protilodních střel Harpoon. Posádka byla dále vyzbrojena přenosnými protiletadlovými raketovými komplety Blowpipe a přenosnými protitankovými střelami FGM-148 Javelin.\n\nTorpédoborec \"Kootenay\" byl aktérem nejhorší mírové nehody plavidla kanadského námořnictva. V roce 1969 na plavidle došlo k nehodě (výbuchu) převodovky, při které zahynulo devět členů posádky. Roku 1989 \"Kootenay\" utrpěl vážné poškození přídě po srážce s civilní lodí. Torpédoborec byl opraven pomocí přídě z vyřazeného torpédoborce \"Chaudière\".\n\nRoku 1990 se kanadské námořnictvo zapojilo do války v Zálivu. Do bojů vyslalo několik plavidel, včetně pro tento účel narychlo modifikovaného torpédoborce \"Terra Nova\". Pro válku v Zálivu byl vyčleněn také torpédoborec \"Restigouche\", na místo však nedorazil před skončením bojů.\n\nTorpédoborec \"Terra Nova\" si zahrál v americkém thrilleru . Ve filmu představoval americký torpédoborec.\n\n"}
{"id": "1263829", "url": "https://cs.wikipedia.org/wiki?curid=1263829", "title": "Chihuahua (město)", "text": "Chihuahua (město)\n\nChihuahua je hlavní město stejnojmenného spolkového státu Chihuahua v severní části země. K roku 2010 mělo město 809 232 obyvatel.\n\nMěsto Chihuahua založil roku 1709 Antonio de Deza y Ulloa. Za vlády Porfiria Díaze zaznamenalo město mocný rozvoj a stalo se jedním z nejdůležitějších obchodních a finančních středisek. Během Mexické revoluce v letech 1911–1917 měla Chihuahua významnou roli, a to jako centrum odporu a vojenská základna Pancha Villase.\n\nZemřel zde také roku 1811 římskokatolický kněz Miguel Hidalgo y Costilla.\n\n\n\n"}
{"id": "1263831", "url": "https://cs.wikipedia.org/wiki?curid=1263831", "title": "Otto John Maenchen-Helfen", "text": "Otto John Maenchen-Helfen\n\nOtto John Maenchen-Helfen ( \"Otto Mänchen-Helfen\") (26. července 1894 Vídeň – 29. ledna 1969 Berkeley, Kalifornie) byl rakouský akademický sinolog, historik, spisovatel a cestovatel.\n\nV mládí studoval sinologii, archeologii, etnografii a dějiny umění na univerzitách ve Vídni, Lipsku a Göteborgu. Po obdržení doktorátu v roce 1923 žil nějakou dobu jako soukromý sinolog ve Vídni. Od roku 1927 do roku 1930 působil na institutu Marxe a Engelse v Moskvě a od roku 1930 do roku 1933 v Berlíně. Když se v Německu k moci dostali nacisté vrátil se do Rakouska. Po anšlusu v roce 1938 emigroval do Spojených států amerických, kde nejprve pracoval jako profesor orientálních studií na Mills College v Oaklandu. Od roku 1947 byl profesorem na Kalifornské univerzitě v Berkeley. V roce 1962 odešel do penze. \n\nByl autorem několika knih, včetně historie Hunů a prvním neruským cestovatelem, který v roce 1929 získal povolení cestovat do Tuvinské země. kde měl možnost studovat v odlehlých ruských a mongolských oblastech. Později své zážitky o lidech a životě v Tuvinsku publikoval v knize \"Reise ins Asiatische Tuwa\". Kromě toho na delší dobu položil základy ke studii historie Hunů.\n\nVzhledem k jeho znalostem mnoha jazyků, jako je ruština, starověká řečtina, čínština a japonština, byl schopný vytvářet srovnávací filologické studie. Byl také jedním z prvních západních Evropanů dělat výzkum v odlehlých ruských a mongolských oblastech. \n\n"}
{"id": "1263835", "url": "https://cs.wikipedia.org/wiki?curid=1263835", "title": "Aileen Rigginová", "text": "Aileen Rigginová\n\nAileen Muriel Rigginová (2. května 1906 Newport — 19. října 2002 Honolulu) byla americká reprezentantka ve skocích do vody. Na Letních olympijských hrách 1920 v Antverpách vyhrála premiérovou soutěž ve skocích z prkna a ve čtrnácti letech se stala nejmladší olympijskou vítězkou (tento rekord překonala v roce 1936 její krajanka Marjorie Gestringová, závodící ve stejné disciplíně). Byla také nejmenší olympijskou vítězkou: měřila 140 cm a vážila 29 kg. V soutěži ve skocích z věže obsadila páté místo. Na Letních olympijských hrách 1924 v Paříži obsadila druhé místo ve skocích z věže a byla třetí v plavání na 100 metrů znak. Je také čtyřnásobnou mistryní USA ve skocích do vody a dvojnásobnou v plavecké štafetě. V roce 1926 ukončila amatérskou kariéru, procestovala svět se svou plaveckou exhibicí a natáčela podvodní filmy s Grantlandem Ricem, pracovala také jako sportovní novinářka. Provdala se a přijala jméno Aileen Souleová, s manželem žila od roku 1957 na Havaji. Plavání se věnovala i ve vysokém věku, vytvořila světový rekord v kategorii nad 90 let.\n\n"}
{"id": "1263839", "url": "https://cs.wikipedia.org/wiki?curid=1263839", "title": "Mistrovství světa v zápasu ve volném stylu 1979", "text": "Mistrovství světa v zápasu ve volném stylu 1979\n\nMistrovství světa v zápasu ve volném stylu 1979 se uskutečnilo v San Diegu, v Spojené státy americké. \n\n \n"}
{"id": "1263840", "url": "https://cs.wikipedia.org/wiki?curid=1263840", "title": "Novena (počítač)", "text": "Novena (počítač)\n\nNovena je open-source hardwarový projekt navržený Andrewem „bunnie“ Huangem a Seanem „Xobs“ Crossem. \n\nPůvodní návrh noveny byla zahájena v roce 2012.\nTen byl vyvinut firmou Sutajio Ko-Usagi Pte. Ltd. a financovaný crowdfundingovou kampaní na Crowd Supply, která začala 15. dubna 2014. První nabídka byla 1,2 GHz Freescale Semiconductor čtyř-jádrový ARM (i.MX6) úzce spojený s Xilinx FPGA. Byla nabídnout verze pro „desktop“, „notebook“ nebo jako „heirloom laptop“ a také jako samostatná deska.\n\nDne 19. května 2014 byla crowdfundingová kampaň ukončená. Vybralo se přes 280 % původního cíle. Další financování umožnilo projektu dosažení 4 „dodatečných cílů“: vývoj free software grafických ovladačů pro integrovaný video urychlovač (etnaviv), a zahrnutí MyriadRF softwarově definovaného rádia s nabídkami „na úrovni systému“.\n\nNovena je dodáván se šroubovákem, protože uživatelé jsou povinni sami instalovat baterii, LCD rámeček podle vlastního výběru, a dostanou reproduktory jako stavebnici. Majitelé 3D tiskárny si mohou vyrobit a doladit svou vlastní reprosoustava. Hlavní desky byly vyrobeny u AQS, což je poskytovatel služby elektronické výroby.\n\n"}
{"id": "1263841", "url": "https://cs.wikipedia.org/wiki?curid=1263841", "title": "Liga spravedlivých (seriál)", "text": "Liga spravedlivých (seriál)\n\nLiga spravedlivých (v anglickém originále Justice League) je americký animovaný akční televizní seriál, volně natočený podle komiksových příběhů o superhrdinech vydavatelství DC Comics. Je součástí série a fikčního světa DC Animated Universe. Vysílán byl v letech 2001–2004 na stanici Cartoon Network, celkem vzniklo 52 dílů rozdělených do dvou řad. Pojednává o superhrdinském týmu Justice League, který má za úkol ochraňovat Zemi. Přímo na něj navazuje seriál \"Justice League Unlimited\", vysílaný v letech 2004–2006.\n\n\n"}
{"id": "1263843", "url": "https://cs.wikipedia.org/wiki?curid=1263843", "title": "Nèro Scartch", "text": "Nèro Scartch\n\nNèro Scartch, vlastním jménem Jakub Svoboda (* 1995) je český hudebník. Hraje hlavně na bicí a klávesové nástroje, působí také jako hudební producent. V dětství měl s bratrem Jardou skupinu Hromy Blesky, později působil v jazzovém triu Emila Viklického či metalcorových kapelách Break the Rules a Forget Your Enemies. V roce 2012 spoluzaložil skupinu Mydy Rabycad, spolupracuje také s kapelou Android Asteroid. V listopadu 2015 vydal sólové album \"Piece Of My Life\". Je synem hudebníka Jardy Svobody.\n\n\nSpolupracoval též na albu \"Neboj\" písničkáře Jakuba Čermáka (2017) a je jedním z producentů sólového alba zpěvačky z Mydy Rabycad Zofie Dares \"High On Being\" (2018).\n\n"}
{"id": "1263848", "url": "https://cs.wikipedia.org/wiki?curid=1263848", "title": "Karel Brady-Metzl", "text": "Karel Brady-Metzl\n\nKarel Brady Metzl (28. května 1898, Třeboň – 14. července 1942 v Osvětimi) byl český obchodník a oběť holokaustu. Byl otcem Hany Bradyové (1931–1944), jejíž osud je zpracován v románu \"Hanin kufřík\" a ve stejnojmenném filmu.\n\nKarel Brady-Metzl se narodil jako syn Emilie a Ludwiga Metzlových. Měl šest sourozenců. Jeho strýc a teta, Adolf a Karolína Bradyovi zůstali bezdětní a přijali dvě děti Karolininy sestry Emilie, Karla a Hedviku. Karel hrál ochotnicky divadlo, byl členem Sokola, dobrovolných hasičů, aktivní fotbalový hráč a \"komentátor\" závodů. Kromě toho také podporoval finančně a materiálně skauty a dětský domov. V roce 1927 se oženil s o deset let mladší Markétou Dubskou. Pár měl maloobchodní prodejnu v Novém Městě na Moravě, žili nad svým obchodem. Rodina byla jedinou pouze židovskou rodinou v tomto městě. Před obchodem vybudoval první čerpací stanici ve městě a zavedl jeden z prvních obchodů s uhlím v maloobchodě a také získali jako první rodina telefon: jeho telefonní číslo bylo původně 1, to bylo později převedeno na číslo 11, číslo 1 posléze patřilo četníkům. Manželé také podporovaly umělce, například avantgardního sochaře Vincence Makovského, který byl Karlovým bývalým spolužákem.\n\nKarel a Markéta Brady-Metzlovi měli dvě děti – Jiřího (narozen 9. února 1928) a Hanu (narozena 16. května 1931). V roce 1939 byl Karel zatčen Gestapem, odsouzen a musel na dva měsíce do vězení do Jihlavy. Zákony, které vstoupily v platnost v roce 1939 znamenaly pro celou a jedinou rodinu v Novém Městě na Moravě vyloučení, bylo to těžké zejména pro děti, kterým bylo zakázáno navštěvovat školu. V březnu roku 1941 byla zatčena i Markéta a byla poslána do Koncentračního tábora v Ravensbrücku – její bratr utekl do Belgie a nechal ji a jejímu manželovi poslat peníze. Po okupaci Belgie byl s pomocníky zatčen, našel se seznam příjemců a dárců a tam bylo i jméno Karla Bradyho-Metzla. Karel tak byl 23. listopadu 1941 znovu zatčen a uvěznen v Jihlavě. Pár hodin po jeho zatčení si jeho švagr Ludvík vzal děti. Byl katolického vyznání a byl manželem Karlovy sestry. Děti měly zůstat s ním a s jeho rodinou na venkově. Dle nacistických zákonů měli být Hana a Jiří dne 14. května 1942 odvlečeni do deportačního střediska v Třebíči . O čtyři dny později byly odvlečeny jejich děti do Terezínského ghetta. Mezitím musel Karel Brady-Metzl ve vazbě leštit parketové podlahy. V jihlavském vězení však žil v relativní svobodě, měl povoleno dokonce jít na nákup, ale neodvážil se utéct, protože se bál, že jeho děti slouží jako rukojmí. Nakonec však byl převezen do Brna. Z Brna pak byl dne 11. června 1942 převezen do koncentračního tábora Osvětim, kde byl v červenci 1942 zavražděn. Jeho manželka Markéta byla odvlečena dne 29. října 1942 do Koncentračního tábora v Ravensbrücku a tam byla zavražděna.\n\nJejich děti byli později také deportováni do Osvětimi. Jiří přijel dne 28. září 1944 do Osvětimi a Hana dne 23. října 1944. Hana byla okamžitě po příjezdu zavražděna v plynové komoře. Tehdy šestnáctiletý Jiří přežil koncentrační tábor z toho důvodu, že byl schopen pracovat. Dne 17. ledna 1945 začala evakuace tábora v Osvětimi a Jiřímu se podařilo uprchnout. Holokaust nakonec přežil.\n\nV roce 2010 byl v jeho rodném městě Třeboň na Masarykově náměstí 96/1 Gunterem Demnigem položen Kámen zmizelých.\n\n\n"}
{"id": "1263850", "url": "https://cs.wikipedia.org/wiki?curid=1263850", "title": "Nedeljko Čabrinović", "text": "Nedeljko Čabrinović\n\nNedejlko Čabrinović (v srbské cyrilici Недељлко Чабриновић; 2. února 1895 Sarajevo – 20. ledna 1916 Terezín) byl bosenský Srb, člen organizace Mladá Bosna a jeden z účastníků atentátu na nástupce rakousko-uherského trůnu, Františka Ferdinanda d'Este. \n\nČabrinović se narodil jako nejstarší dítě v rodině. Jeho otec Vaso Čabrinović byl vlastníkem hospody v Sarajevu a měl celkem devět dětí ze dvou různých manželství. Nedeljko musel v hospodě svého otce pracoval, ale protože podmínky byly přísné, rozhodl se velmi brzy odejít domova i ze školy. Poté pracoval nějakou dobu jako zámečník; poté byl zaměstnán jako dělník v tiskárně. Po odchodu z domova byly jeho podmínky velmi bídné, nicméně i jako tovární dělník se nedočkal lepšího zacházení, nebo bohatství. Proto byl k tehdejší společnosti velmi kritický. Proto organizoval mezi dělníky řadu stávek v různých městech Bosny. Za tyto kroky byl stíhán a občas z některých měst vykázán. Pracoval také ve Sremských Karlovcích, Šidu a Bělehradě. V posledním z uvedených měst se seznámil s anarchistickou literaturou. V roce 1912 se stal členem organizace Černá ruka. \n\nNa Čabrinovićovo myšlení měl velký vliv úspěch srbské armády během kampaně na počátku první světové války. Poté, co Čabrinović získal text novin, že se nástupce rakousko-uherského trůnu chystá na návštěvu Bosny a Hercegoviny, neváhal a kontaktoval Gavrila Principa a Trifka Grabeže, se kterými se podílel na přípravě atentátu. \n\nDne 28. června 1914 se pokusil Čabrinović zabít nástupce trůnu hodem bomby pod jeho kočár, nicméně se svým činem na rozdíl od Principa neuspěl, neboť se bomba od vozu odrazila. Následně se pokusil spolknout jed a skočit do řeky Miljacky. Jed však byl starý a neúčinkoval. Řeka navíc byla v místě atentátu velmi mělká; Čabrinović se po dopadu zranil a nemohl tak klást bezpečnostním složkám žádný odpor.\n\nČabrinović byl nakonec zatčen rakousko-uherskou policií a v říjnu 1914 ještě jako mladistvý k trestu na 20 let nepodmíněného vězení. V soudním procesu se k činu doznal, nicméně sám sebe označil za člověka bojujícího za vyšší cíl, který je za něj ochoten i zemřít. Byl převezen do věznice v Terezíně, kde byl držen na samotce. Zemřel 2 roky před koncem války na tuberkulózu, a rozpadu Rakousko-Uherska se nedožil.\n\nČabrinovićova rodina byla rovněž zatčena a uvězněna; jeho matka zemřela ve vězení v Sarajevu a jeho otec přežil.\n"}
{"id": "1263852", "url": "https://cs.wikipedia.org/wiki?curid=1263852", "title": "Northumbrijská univerzita", "text": "Northumbrijská univerzita\n\nUniverzita Northumbrie v Newcastlu (), také Northumbrijská univerzita (), je univerzita se nacházející se ve městě Newcastle upon Tyne v severovýchodní Anglii. Dříve sloužila k výuce polytechniky a v roce 1992 byla založena jako jedna z nově vznikajících univerzit. Je členem Aliance britských univerzit (University Aliance) a druhou nejznámější univerzitou v Newcastlu.\n\nNorthumbrijská univerzita má počátky ve třech oblastních školách. Jednou z nich byla technologická škola \"Rutherford College of Technology\", kterou založil evangelický kněz John Hunter Rutherford v roce 1880 a která byla oficiálně otevřena Jeho královskou Výsostí, Vévodou z Yorku, v roce 1894. Dalšími pak byly umělecká škola \"College of Art & Industrial Design\" a městská obchodní škola \"Municipal College of Commerce\".\n\nV roce 1969 byly tyto tři instituce sloučeny a vznikla tak \"Polytechnická škola v Newcastlu\". Poté, co se její součástí v letech 1974 a 1976 staly pedagogické školy \"City College of Education\" a \"Northern Counties College of Education\", se tato škola stala hlavním oblastním centrem pro vzdělávání učitelů.\n\nV roce 1992 byla Polytechnická škola v Newcastlu slavnostně nově otevřena jako Northumbrijská univerzita v rámci procesu probíhajícího po celé Británii, kdy se polytechnické školy postupně měnily na univerzity. Tato univerzita původně nesla název (a oficiálně se tak stále nazývá) \"Univerzita Northumbrie v Newcastlu\" (viz Statut univerzity), ale její obchodní jméno bylo v roce 2002 zjednodušeno na název \"Northumbrijská univerzita\". Od roku 1995 vykonává působnost v oblasti vzdělávání zdravotnických pracovníků, kterou před ni vykonávala Národní zdravotní služba (National Health Service).\n\nUniverzita má dva velké kampusy – Městský kampus a kampus Coach Lane. Městský kampus (City Campus), který se nachází v centru Newcastlu, je rozdělen místní centrální rychlostní silnicí na Východní městský kampus (City Campus East) a Západní městský kampus (City Campus West). Oba kampusy jsou propojeny mostem, jehož výstavba stála 4 miliony liber. Most v roce 2008 oficiálně otevřel bývalý ministr obchodu a investic, Lord Digby Jones.\n\nVe Východním městském kampusu se nachází Katedra práva (School of Law), Katedra designu (School of Design) a Katedra ekonomie a podnikání (Newcastle Business School – NBS). Katedra práva a NBS se nachází v jedné budově a Katedra designu je umístěna naproti přes nádvoří.\n\nVýchodní městský kampus, navržený britskou společností Atkins, byl otevřen v roce 2007 a obdržel ocenění severoanglického deníku The Journal a také vyznamenání za nízkoemisní stavební projekt roku.\n\nV Západním městském kampusu sídlí Katedra filozofie a společenských věd (School of Arts & Social Sciences), Katedra stavebnictví a životního prostředí (Built & Natural Environment), Katedra informatiky (Computing, Engineering & Information Sciences) a Katedra přírodních věd (Life Sciences). V tomto kampusu se rovněž nachází Univerzitní knihovna, budova Studentské unie a sportovní areál Sport Central. Tento sportovní komplex sloužící studentům, zaměstnancům univerzity i místním obyvatelům byl otevřen v roce 2010 a jeho výstavba stála 31 milionů liber.\n\nV budově Sutherland Building (dřívější Lékařská fakulta Durhamské univerzity) byl během druhé světové války umístěn námořní sklad a v letech 1945–78 v ní sídlila Fakulta zubního lékařství Durhamské univerzity. Dnes se v této budově nachází administrativní úsek Northumbrijské univerzity, včetně Oddělení financí a plánování a Oddělení lidských zdrojů. Tato oddělení využívají prostory, jež se uvolnily po přestěhování Katedry práva do Východního městského kampusu.\n\nBudova Studentské unie v Západním univerzitním kampusu prošla v létě 2010 kompletní přestavbou s náklady v řádu milionů liber. V rámci přestavby vznikla nová vstupní hala a celá řada volnočasových zařízení. Zrekonstruovány byly i barové prostory a kavárna.\n\nV září 2016 Northumbrijská univerzita koupila od školy Newcastle College nemovitost Sandyford Building.\n\nDruhý kampus se nachází 4 km od Newcastlu na ulici \"Coach Lane\", z čehož pramení i jeho název. Nachází se v Cochrane Parku v blízkosti silnice A188 (Benton Road) ve volebním okrsku Dene (blízko Longbentonu), nedaleko Tyneview Parku.\n\nV kampusu Coach Lane sídlí Katedra lékařství (School of Health) a Katedra učitelství a sociálních služeb (Social Work, Education & Community Wellbeing). V Kampusu Coach Lane se nachází knihovna a k dispozici jsou zde také počítače pro studenty. Kampus má svou vlastní studentskou unii a sportovní zařízení včetně krytých hřišť, fitness centra, venkovního fotbalového hřiště, hřiště na ragby a také hřiště s osvícením využitelného za každého počasí. Mezi oběma kampusy je zavedena bezplatná kyvadlová autobusová doprava.\n\nNorthumbrijská univerzita má od roku 2014 kampus i ve středu Londýna. Tento kampus se zaměřuje především na ekonomické studijní programy a nabízí navazující magisterské studium (zakončené titulem Master of Science) v oborech Marketing, Finanční management a Mezinárodní management. Nachází se v blízkosti několika stanic metra, například Aldgate nebo Liverpool Street. Studenti Northumbrijské univerzity studující v navazujícím studiu v Londýnském kampusu mohou během studia získat možnost absolvovat pracovní stáž.\n\nNorthumbrijská univerzita nabízí 30 z 32 nejčastěji studovaných akademických disciplín v Británii, v důsledku čehož sama sebe označuje za všeobecnou univerzitu. Zaměřuje se na právo a podnikání, umění a design, výpočetní techniku, environmentalistiku, stavebnictví, aplikovanou medicínu, sportovní vědy, psychologii nebo vzdělávání učitelů.\n\nUniverzita nabízí i “klinické” právní předměty akreditované Asociací právníků (Law Society) a Advokátní komorou (Bar Council). Tyto předměty umožňují absolventům po ukončení studia přímo nastoupit do práce v oboru. V rámci univerzity je zřízena Studentská právní poradna (Student Law Office), která je unikátním projektem klinického právního vzdělávání, v jehož rámci studenti jako součást svého akademického a profesního rozvoje poskytují právní poradenství a zastoupení skutečným klientům. Tyto služby poskytuje Studentská právní poradna jako plnohodnotné právní služby, stejně jako jakákoli jiná advokátní kancelář. Studenti pracují pod odborným dohledem právníků, kteří plně odpovídají za to, že klientům budou poskytnuty služby na skutečně profesionální úrovni.\n\nKatedra designu v Newcastlu má také detašované pracoviště v londýnském Islingtonu.\n\nNorthumbrijská univerzita zaměstnává více než 3 200 zaměstnanců a nabízí přibližně 500 studijních programů prostřednictvím čtyř fakult:\nČinnost Northumbrijské univerzity má mezinárodní rozměr a výuka jednotlivých studijních programů probíhá v Newcastlu, Londýně i po celém světě. Nové studenty nabírá univerzita i v Asii, kde řada studentů studuje na partnerských univerzitách v Hong-Kongu, Singapuru, Malajsii, Bangladéši, Soulu i jinde.\n\nV hodnocení vědeckých výzkumů (Research Assessment Exercise) provedeném v roce 2008 britskými radami pro financování vysokoškolského vzdělávání byly některé výzkumy na Northumbrijské univerzitě v devíti z dvanácti hodnocených oblastí označeny za špičkové na celosvětové úrovni.\n\nVýznamná ocenění za výzkum z období 2009/10 zahrnují grant výzkumného programu britského Ministerstva zdravotnictví na celostátní hodnocení péče o pacienty se stařeckou demencí. Tento průzkum byl veden Northumbrijskou univerzitou za spolupráce s Edinburskou univerzitou, Univerzitou v Newcastlu a Glamorganskou univerzitou.\n\nV roce 2017 byla univerzitě uložena pokuta ve výši 400 000 liber poté, co byl dobrovolníkům při experimentu ve sportovních vědách podán stonásobek bezpečné dávky kofeinu. Dvěma studentům, kteří se dobrovolně přihlásili k účasti na experimentu věnovanému zkoumání účinků této látky na cvičení, byla podána místo 0,3 gramů dávka 30 gramů. Pracovníci, kteří výzkum prováděli, dávku zkoušeli vypočítat na mobilním telefonu a špatně si přečetli desetinnou čárku. Oba studenti byli hospitalizováni a jeden z nich si stěžoval na ztrátu krátkodobé paměti. V řízení před soudem vyšlo najevo, že univerzita nezajistila bezpečnostní školení personálu a neprovedla řádné vyhodnocení rizik a že podaná dávka se nacházela nad úrovní, o níž je známo, že představuje riziko smrti.\n\nStudentská unie Northumbrijské univerzity (NSU) má agitační a reprezentační funkci. Je dobročinnou nadací osvobozenou od povinnosti zápisu do rejstříku nadací a v jejím čele stojí pět studentských úředníků (prezident a čtyři viceprezidenti) a 19členná studentská rada.\n\nStudentská unie nabízí studentům řadu aktivit, jako jsou např. NSU/Komunita, NSU/Média (která zahrnuje NSU/TV, NSU/Rádio a časopis NSU/Life), charitativní aktivita NSU/Rag (Raise and Give), NSU/Kluby, NSU/Pracovní uplatnění, program Cen vévody z Edinburghu a seznamovací a poznávací program Fast Friends určený především pro zahraniční studenty. Unie zastupuje studenty v akademických i neakademických záležitostech prostřednictvím celostátně uznávaného systému zástupců bakalářských i postgraduálních studentů.\n\nV této univerzitní budově se nachází celá řada prostor, kde se studenti mohou scházet v bezpečném prostředí, především restaurace a kavárně Habita (dřívější Bar One), noční klub Domain (dříve The Venue) nebo bar Reds.\n\nV roce 2011 NSU obdržela cenu Národní studentské unie pro nejlepší vysokoškolskou studentskou unii.\n\nV roce 2016 pak obdržela cenu Národní studentské unie v kategorii Příležitosti pro studenty a druhé místo v kategorii Vzdělání.\n\n"}
{"id": "1263856", "url": "https://cs.wikipedia.org/wiki?curid=1263856", "title": "Prostrkání", "text": "Prostrkání\n\nProstrkání (prostrkaně p r o s t r k á n í nebo lépe prostrkání) je způsob vyznačení textu, který se používal zejména v době psacích strojů, které neuměly psát polotučné nebo kurzivní varianty písmen. Spočívá ve zvětšení mezipísmenných mezer (na psacím stroji ovšem vložení celé mezery). Používat tuto metodu se dnes nedoporučuje (přesto se s ní často setkáváme i v oficiálních dokumentech Úřadu vlády ČR např. v podobě kombinovaného ztučnění a prostrkání mezerami); pokud je to však nezbytné (např. ve slovnících apod. tiskovinách, kde je třeba mnoha typů vyznačování), platí pro prostrkávání přesná pravidla. Pro prostrkání je třeba užít speciální funkce, nelze prostrkávat mezerami: to způsobí potíže při formátování textu, při fulltextovém vyhledávání atd.\n"}
{"id": "1263857", "url": "https://cs.wikipedia.org/wiki?curid=1263857", "title": "Polní Voděrady (zámek)", "text": "Polní Voděrady (zámek)\n\nZámek Polní Voděrady je kulturní památka v obci Polní Voděrady v okrese Kolín. Nyní je v soukromých rukou, v roce 2015 prošel rozsáhlou rekonstrukcí a je nabízen k prodeji.\n\nNa místě zámku stála od poloviny 16. století tvrz, kterou pravděpodobně vystavěl Jan Zikmund Myška ze Žlunic. Po tvrzi však již dnes nejsou památky. V 17. století vedle tvrze či její přestavbou vznikl barokní zámek, který postavil pravděpodobně Jan Burián Slavíkovec ze Slavíkova. V 19. století se budova dostala do rukou Václava Ignáce z Eisensteinu, který v 2. polovině 19. století pravděpodobně postavil zcela novou budovu dnešního zámku, která stojí dodnes, ač procházela ještě na konci 19. století značnými stavebními úpravami v eklektickém až secesním slohu v době, kdy byla v majetku Emericha z Eisensteinu. Jeho potomkům byl zámek v roce 1945 zkonfiskován na základě Benešových dekretů, sloužil obci a od 80. let 20. století chátral. Na počátku 21. století patříl k nejohroženějším památkám v Česku; dostal se do soukromých rukou jako ruina a od konce roku 2014 procházel rozsáhlou rekonstrukcí. V květnu 2017 byl nabízen k prodeji za 65 000 000 Kč i s pozemky v rozsahu 34 500 m². \n"}
{"id": "1263865", "url": "https://cs.wikipedia.org/wiki?curid=1263865", "title": "Simon Curtis", "text": "Simon Curtis\n\nSimon Curtis (* 18. března 1986) je americký zpěvák, herec, skladatel a hudební producent. \n\nProslavil se rolí Royce Du Lac ve filmu \"\"Spectacular!\"\" v roce 2009. První hudební album, \"Alter Boy\", vydal v roce 2008, po dvou rocích se přidal \"8Bit Heart\" a v roce 2011 \"RA\".\n\nSimon Curtis se narodil v USA v Michiganu a strávil tam první roky svého života. Potom se jeho rodina odstěhovala do Tulsy, Oklahoma. Když mu bylo deset let, diagnostikovali u něj leukémii. Střední školu vystudoval v roce 2004. Curtis dostal roli v muzikálu Josef a jeho úžasný pestrobarevný plášť (anglicky \"Joseph and the Amazing Technicolor Dreamcoat\"). Simon je gay.\n"}
{"id": "1263868", "url": "https://cs.wikipedia.org/wiki?curid=1263868", "title": "Mistrovství světa v zápasu ve volném stylu 1978", "text": "Mistrovství světa v zápasu ve volném stylu 1978\n\nMistrovství světa v zápasu ve volném stylu 1978 se uskutečnilo v Mexico City, v Mexiku. \n"}
{"id": "1263869", "url": "https://cs.wikipedia.org/wiki?curid=1263869", "title": "Kostel svatého Vavřince (Bystřice nad Pernštejnem)", "text": "Kostel svatého Vavřince (Bystřice nad Pernštejnem)\n\nKostel svatého Vavřince je římskokatolický chrám v městě Bystřice nad Pernštejnem v okrese Žďár nad Sázavou. Je farním kostelem farnosti Bystřice nad Pernštejnem a je chráněn jako kulturní památka České republiky.\n\nKostel má gotické jádro asi z 15. století. Přestavěn byl v letech 1750-1753 pravděpodobně podle projektu Ondřeje Haupta. Byly zvýšeny obvodní zdi, přistavěny boční lodě s oratořemi, s kaplí a se sakristií. V roce 1841 shořely střechy, opraveny byly ve druhé polovině 19. století. \n\nKostel je podélná trojlodní stavba bazilikálního typu s kněžištěm, k němuž přiléhají kaple a sakristie s oratořemi v patře. Závěr kněžiště je opatřen opěrnými pilíři s pultovými stříškami. Fasády kněžiště a hlavní lodi člení vpadlé výplně. Západní vstupní útvar člení pilastry s římsovými hlavicemi. \n\nV západní části průčelí jsou okna se segmentovým záklenkem. Hlavní vstup do kostela v západním průčelí je s trojicí portálů, boční vstupy jsou chráněny čtyřbokými předsíněmi. Kněžiště a hlavní loď jsou zaklenuty valeně s dotýkajícími se výsečemi. \n\nV kapli, sakristii, bočních lodích a oratoři se nacházejí placky mezi pasy, klenební plochu člení čtyřlisté vpadlé náplně. V západní části hlavní lodi je hudební kruchta. \n\nZařízení kostela je rokokové z doby přestavby s ojedinělými doplňky. Dvoudílný hlavní oltář tvoří zděná menza ve tvaru tumby. s dřevěným skříňovým tabernáklem. Přírodní retabulum tvoří monumentální rám vyplněný obrazem Umučení svatého Vavřince. na prvním pilíři hlavní lodi je kazatelna z druhé poloviny 18. století s přiloženým točitým schodištěm. K původnímu vybavení patří také křtitelnice. Bohatě členěná dvoudílná varhanní skříň pochází z roku 1769. Novogotický mešní kalich byl zhotoven roku 1862, monstrance byla zhotovena roku 1769. Ve věži je zavěšen zvon s nápisovým vlysem ze 6. století, druhý pochází z roku 1841.\n\n"}
{"id": "1263873", "url": "https://cs.wikipedia.org/wiki?curid=1263873", "title": "Achille Viscusi", "text": "Achille Viscusi\n\nAchille Viscusi (psáno též Viscussi), (27. února 1869 Řím – 1. července 1945, Praha), byl italský tanečník, baletní mistr, choreograf, libretista a taneční pedagog, působící dlouhá léta v českých zemích.\n\nNarodil se v Římě a tanec studoval u Emilia Caprottiho v Miláně a u Virginie Zucchi v Paříži.\n\nOd roku 1880 byl členem dětského baletního souboru Teatro Rossini v Římě\nNásledně byl angažován jako tanečník a později i choreograf v různých divadlech v Římě, Miláně, Moskvě (1890), Záhřebu (1894), Budapešti (1896–7), Vídni (1898–9, znovu pak 1914), Paříži (1900) a Berlíně (1893 a pak znovu 1901).\n\nV roce 1900 nastoupil do Národního divadla, kde střídal Augustina Bergera. Působil zde pak v letech 1901–1912 jako tanečník, první tanečník, baletní mistr, choreograf a vedoucí tanečního souboru. V roce 1912 po odchodu z Národního divadla si založil vlastní baletní soubor, kde působil i Joe Jenčík a podnikl s ním zájezd do Anglie.\nV roce 1913 působil jako choreograf v brazilském Rio de Janeiru.\nBěhem 1. světové války byl jako Ital internován rakouskými vojenskými úřady.\n\nV období 1918–9 zastával pohostinsky funkci choreografa v Brně. \n\nByl zakladatelem baletního souboru v Národním divadle moravskoslezském v Ostravě, v letech 1919–22 zde byl baletním mistrem a choreografem. V letech 1923–30 působil ve Slovenském národním divadle v Bratislavě jako taneční mistr, ředitel baletu a příležitostně operní režisér. V tu dobu zde byl ředitelem Oskar Nedbal, se kterým spolupracoval již v pražském Národním divadle.\n\nV roce 1930 ukončil svoji uměleckou činnost.\nK jeho žákům patřili např. Joe Jenčík, Emerich Gabzdyl a Marie Dobromilová.\nJeho manželkou byla tanečnice Národního divadla Aloisie Dobromilová, se kterou se seznámil během působení v Záhřebu, neteří Marie Dobromilová, roz. Machačová (1892–1972), která byla rovněž tanečnicí Národního divadla.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1263874", "url": "https://cs.wikipedia.org/wiki?curid=1263874", "title": "FC Ružinov Bratislava", "text": "FC Ružinov Bratislava\n\nFC Ružinov Bratislava (celým názvem: Football Club Ružinov Bratislava) je slovenský fotbalový klub, který sídlí v bratislavské městské části Ružinov.\n\nZaložen byl v roce 1919 pod názvem ŠK Kabel Bratislava. V socialistické éře si klub prošel různými názvy, např.: Kablo nebo Spartak Kablo. Název Kablo klubu zůstal s menšími změnami až do roku 2000, kdy byl přejmenován na ŠK Ružinov. V roce 2002 byly do klubu sloučeny družstva VTJ Žižka Malacky, který byl po profesionalizaci slovenské armády zrušen. S tím souvisela i kosmetická změna názvu na ŠK VTJ Ružinov. V roce 2016 bylo A-mužstvo odhlášeno ze čtvrté ligy. Pro sezónu 2016/17 nebylo obnoveno a klub se tak zaměřil pouze na mládežnická družstva.\n\nSvé domácí zápasy odehrává v areálu na Sklenárovej ulici.\n\nZdroj: \n\n\n\nZdroj: \n\n\n\nZdroj: \n\n"}
{"id": "1263877", "url": "https://cs.wikipedia.org/wiki?curid=1263877", "title": "Mistrovství světa v zápasu ve volném stylu 1977", "text": "Mistrovství světa v zápasu ve volném stylu 1977\n\nMistrovství světa v zápasu ve volném stylu 1977 se uskutečnilo v Lausanne, v Švýcarsku.\n"}
{"id": "1263878", "url": "https://cs.wikipedia.org/wiki?curid=1263878", "title": "Dunajská banka", "text": "Dunajská banka\n\nBývalá Dunajská banka vyplňuje nároží městského bloku v historickém jádru města Bratislavy. Nachází se na místě bývalé původní Rybárské brány. Její funkce se v průběhu let měnila. V současnosti tato budova slouží jako kanceláře.\n\nBudovu projektoval Fridrich Weinwurm a Ignác Vécsei. Výstavba začala v roce 1937. Parter byl v roce 1993 přestavěn podle návrhu Branislava Somora. Její návrh řeší soulad nového s historickým prostředím.\n\nBudova bývalé banky má téměř čtvercový půdorys. Má jedno podzemní podlaží a šest nadzemních podlaží. V přízemí já pasáž ve tvaru písmene L z níž byly přístupné obchodní provozy, mezi nimi i bratislavská prodejna Wiener Werkstätte. Podobně jako v případě staršího obchodního domu Schön, i zde Fridrich Weinwurm pracoval s širokými francouzskými okny se zábradlím z drátěného pletiva, které oběma budovám dávají věcný a průmyslový ráz. Proporce a rytmus francouzských oken naznačují klasicistní vertikální členění. \n\n"}
{"id": "1263879", "url": "https://cs.wikipedia.org/wiki?curid=1263879", "title": "Sergej Šamba", "text": "Sergej Šamba\n\nSergej Šamba (abchazsky: Сергеи Мирон-иҧа Шамба (Sergej Miron-ipa Šamba), gruzínsky: სერგეი შამბა; nar. ) je abchazský politik, který v letech 2010 až 2011 zastával funkci premiéra Abcházie a předtím působil jako dlouholetý ministr zahraničí této separatistické země. Od roku 2016 je předsedou Abchazského lidového shromáždění a též předsedou strany Jednotná Abcházie. V minulosti dvakrát (v letech 2004 a 2011) neúspěšně kandidoval na prezidenta Abcházie.\n\nŠamba se narodil v Gudautě a středoškolské vzdělání získal na suchumské 10. střední škole. V roce 1973 získal vysokoškolský diplom na fakultě dějepisu státního pedagogického institutu Tbilisi. V letech 1975–1976 absolvoval vojnu, kterou zčásti strávil v Šymkentu v Kazašské SSR. Od roku 1976 do 1990 pracoval pro Abchazskou státní univerzitu na katedře jazyka, literatury a dějin. Později v roce 1998 získal doktorát dějin.\n\nV roce 1988 vstoupil Šamba do politiky svým podpisem s další přibližně šedesátkou politiků a akademiků na dopisu do Kremlu požadující pro abchazský národ právo na sebeurčení a větší rozhodovací práva národa na správu Abcházie, jež byla pod nadvládou Gruzínské SSR. V březnu 1990 se stal předsedou lidového hnutí Aidgylara, jehož byl již dva roky členem, a až do února 1992 vedl snahy abchazského národa o větší nezávislost. Zároveň ukončil své působení na univerzitě a stal se řadovým členem prezidia Nejvyššího sovětu Abchazské ASSR. \n\nV době války s Gruzií byl prvním náměstkem ministra obrany separatistické Abcházie a komisařem pro válku, avšak oficiálně držel ještě před vypuknutím konfliktu funkci předsedy parlamentního výboru pro vzdělání a kulturu v Abchazském lidovém shromáždění, kterou vykonával do listopadu 1996. Od března toho roku do května 1997 byl ředitelem fondu kultury Republiky Abcházie. V té době vstoupil do nejvyšší politiky.\n\n7. května 1997 se totiž stal abchazským ministrem zahraničí poté, co v této funkci skončil Konstantin Ozgan. Ve funkci působil nepřetržitě sedm let a mezi jeho úkoly patřilo mimo jiné i hájit mediální obraz Abcházie a její získané nezávislosti na Gruzii v médiích z ostatních zemí. Coby odpůrce jakékoliv formy jednoty s Gruzií vedl několikrát abchazskou delegaci k jednání s gruzínskými představiteli, která uspořádala OSN. Zde však nedokázal získat žádnou podporu pro nezávislost Abcházie.\n\nMezi jeho další povinnosti patřilo jednání s nejrůznějšími nevládními organizacemi, jako například s ředitelem Mezinárodního hnutí Červeného kříže a Červeného půlměsíce Jeanem Michelem Corbotem. Podařilo se mu též zajistit podporu Agentury Spojených států amerických pro mezinárodní rozvoj pro několik projektů přestaveb a rekonstrukcí v hlavním městě Suchumi.\n\nV roce 1998 získal na Jerevanském institutu archeologie a v roce 2001 mu byl udělený diplomatický titul mimořádného a zplnomocněného vyslance. 14. června 2004 Šamba na svou funkci rezignoval v reakci na vraždu Garriho Aiby, jednoho z kandidátů na budoucího prezidenta Abcházie a člena opozičního hnutí. Poté veřejně vyzval všechny ostatní kolegy z vlády, aby rovněž složili své mandáty. \n\nŠamba se stal v roce 2004 jedním z největších kandidátů na prezidenta za koalici opozičního hnutí Amcachara-Jednotná Abcházie pro blížící se volby prezidenta. Nicméně 20. června toho roku vyhráli primárky Sergej Bagapš jako kandidát na prezidenta a Stanislav Lakoba jako kandidát na viceprezidenta. Šamba se rozhodl i nadále usilovat o prezidentský úřad, proto se spojil s Vladimire Aršbou coby s kandidátem na viceprezidenta a spolu zahájili vlastní kampaň. V době konání voleb získali 6,9 % hlasů a skončili na třetím místě. Volby ve výsledku vyvolaly vleklou politickou krizi, v níž se první i druhý nejúspěšnější kandidáti prohlašovali za vítěze, kterou vyřešilo až opakování voleb o pár měsíců později.\n\nBěhem této politické krize založil Šamba s mnoha spolupracovníky z jeho prezidentské kampaně novou politickou stranu: Sociálně demokratická strana Abcházie. Sociální demokracie vyzvala Šambovy voliče bojkotovat opakované volby, sám Šamba v nich znovu nekandidoval.\n\n14. prosince 2004 se prezident Ardzinba rozhodl kvůli problémům s volbou jeho nástupce reorganizovat vládu a Šamba se tak o den později znovu ujal funkce ministra zahraničí. Zároveň s tím se stal řadovým místopředsedou vlády, kterým byl až do zvolení nového prezidenta, kterým se stal jím kritizovaný Sergej Bagapš.\n\nNa základě dohody o dělbě moci mezi Bagapšem a Chadžimbou, dle které měl Raul Chadžimba navrhnout svého kandidáta na ministra zahraničí, bylo rozhodnuto, že bude Sergej Šamba ponechán ve funkci, přestože si Bagapš na toto místo přál Natellu Akabovou. Došlo tak k nebývalé a paradoxní situaci, kdy byl součástí vlády člen opozice vůči prezidentovi a viceprezidentovi, neboť Sociálně demokratická strana Abcházie se rozhodla setrvat konzistentní ve svých postojích. Sám Šamba nakonec v sociální demokracii nakonec nesetrval dlouho.\n\nV průběhu let se musel potýkat se zhoršenou bezpečnostní situací, kdy v Abcházii docházelo k častým příhraničním incidentům u hranic s Gruzií, což dle jeho slov bylo zapříčiněno mezinárodním uznáním Kosova, na což Gruzie reagovala vyostřením vztahů a následnou agresí vůči Jižní Osetii v létě 2008. Do médií vyslal vzkaz, že pokud by se situace v Jižní Osetii rychle nestabilizovala, je Abcházie připravena otevřít druhou frontu v západní Gruzii, aby se situace v Jižní Osetii neopakovala i v Abcházii. V té době též zopakoval postoj abchazské vlády a národa o odmítnutí plánu německého ministra zahraničí Franka-Walthera Steinmeiera na urovnání gruzínsko-abchazského konfliktu s odůvodněním, že otázka statutu Abcházie a národa v něm byla zmíněna až v závěrečné fázi plánu. Také vysvětlil orientaci země na Rusko tím, že se s Abcházií žádné jiné země nechtějí bavit. V době, kdy se Abcházie nakonec aktivně zapojila do války, Šamba varoval pozorovatele OSN před chystanou operací v soutěsce Kodori, kteří ji následně opustili.\n\nPo skončení bojů se mělo o statutu Abcházie jednat v rámci Ženevských rozhovorů v říjnu toho roku, avšak Šamba s gruzínskou stranou žádná jednání neabsolvoval, neboť nedošlo k dohodě o formátu rozhovorů, především proto, že Abcházie požadovala být rovnocennou stranou jednání, což Gruzie odmítala. Takový vývoj byl zapříčiněn i mezinárodním uznáním Abcházie od Ruska a několika dalších států. Šamba v tomto případě spolu s Bagapšem volili pomalejší a opatrnější postup, tedy nebudou žádat ostatní státy, aby i ony okamžitě uznaly nezávislost Abcházie. Dle jeho názoru se bude možné o takových záležitostech s dalšími státy bavit nejdříve o deset let později.\n\nNapětí však přetrvávalo, zejména kvůli pronikání gruzínských plavidel na abchazské pobřeží, jež zahájily námořní blokádu regionu a ty například zadržely tureckou nákladní loď s palivem směřující do Abcházie. Šamba proto v létě 2009 vydal příkaz abchazskému námořnictvu gruzínské lodě zničit, a jejich akce označil za pirátství. \n\nPředtím v květnu 2009 se však zahraniční politika dostala pod palbu kritiky na tiskové konferenci, kterou uspořádali představitelé 6 opozičních stran, včetně \"jeho\" sociální demokracie, kdy se nelichotivě vyjádřili i k Bagapšovým plánům pronájmu státních podniků ruskému kapitálu. Sám Šamba jejich kritiku odmítnul a označil ji za tendenční. V té době se též spekulovalo, že bude Šamba díky jeho vysoké popularitě ve vlasti kandidovat v prezidentských volbách. Šamba však vůbec nekandidoval a sledoval znovuzvolení Sergeje Bagapše. \n\n13. února 2010 ho Sergej Bagapš jmenoval premiérem země, aby nahradil Aleksandra Ankvaba, jenž se stal viceprezidentem. V této době byla již bezpečnostní situace klidnější než v letech 2008–2009, tudíž se jeho vláda soustředila na těsnější spolupráci s Ruskem. O rok později se v tisku vyjádřil, že vládnoucí moc v Abcházii potřebuje mladou krev. Žádal též výměnu všech ministrů za mladou generaci. V té době však byla již vláda v demisi, neboť prezident Bagapš nečekaně zemřel a v předčasných prezidentských volbách se Šamba rozhodl kandidovat.\n\nŘádné prezidentské volby se měly konat až v roce 2014, ale dle abchazské ústavy bylo nutné zorganizovat prezidentské volby do tří měsíců od Bagapšova úmrtí 29. května 2011. Do voleb kandidoval Sergej Šamba proti Aleksandru Ankvabovi a Raulu Chadžimbovi. Za svého kandidáta na viceprezidenta si vybral náměstka předsedy státní komise mládeže a sportu Šamila Adzynbu. Šambova kandidatura byla oznámena dne 8. července a registrace kandidáta proběhla 16. července. O čtyři dny později všichni kandidáti prošli testem znalosti abcházštiny a jejich registrace byly centrální volební komisí schváleny. Šamba si pro svou kandidaturu zajistil podporu Strany ekonomického rozvoje Abcházie, Komunistické strany Abcházie a od členů Asociace mládeže. Voliče lákal též spuštěním mohutné internetové kampaně, přestože v Abcházii internet ještě nebyl masově rozšířený. Jeho volební kampaň vedl Beslan Ešba.\n\nVo volbách, které se uskutečnily 26. srpna 2011, Šamba skončil na druhém místě se ziskem 21,02 % hlasů. Po zveřejnění výsledků se Sergej Šamba stáhnul z vrcholové politiky. Dle pozorovatelů se mohl takto rozhodnout z důvodu, že by v příštích prezidentských volbách překročil ústavou omezený věkový limit 65 let, avšak sám Šamba o pár let později svůj odchod zdůvodnil tak, že chtěl uvolnit místo v politice mladší generaci a vyslovil názor, že Abcházie vstoupila do nové éry rozvoje, kdy se bude moc předávat bez nepokojů.\n\nŠamba se stal jedním z vůdců protestů opozice proti vládě prezidenta Aleksandra Ankvaba v roce 2014. Po dokonání záměru opozičníků a zvolení Chadžimby za nového prezidenta byl 28. prosince 2014 dodatečně zvolen poslancem v Abchazském lidovém shromáždění místo Adgura Charazii, jenž byl novým prezidentem jmenován primátorem Suchumu a musel tak parlament opustit. 27. ledna 2016 se Šamba vrátil do strany Jednotná Abcházie a nahradil Daura Tarbu ve funkci předsedy strany. \n\n"}
{"id": "1263881", "url": "https://cs.wikipedia.org/wiki?curid=1263881", "title": "Korálovec (houba)", "text": "Korálovec (houba)\n\nKorálovec, odborně \"Hericium\", je rod stopkovýtrusných hub z čeledi korálovcovitých (\"Hericiaceae\"). Pro zástupce rodu jsou typické bílé nebo bělavé jednoleté plodnice s nápadným ostnitým hymenoforem a růst na dřevu (dožívající stromy, mrtvé kmeny, pařezy), na kterém působí bílou hnilobu. Všechny evropské druhy se vyskytují nehojně až vzácně. Na základě biomolekulárních analýz došlo ke sloučení rodu ježatec (\"Creolophus\") s rodem korálovec (\"Hericium\").\n\n"}
{"id": "1263882", "url": "https://cs.wikipedia.org/wiki?curid=1263882", "title": "Chicagská škola (architektura)", "text": "Chicagská škola (architektura)\n\nChicagská škola nebo chicagský styl je označení stylu skupiny architektů, kteří pracovali v Chicagu a New Yorku koncem 19. století a v první čtvrtině 20. století (zejména v letech 1883 až 1893).\n\nVznik tohoto architektonického směru byl podmíněn několika skutečnostmi. První z nich byla snaha o pravidelnou segregaci pozemků v Chicagu z důvodu využití plochy města. Díky tomu vznikly ve městě bloky, které aby bylo možné využívat, bylo nezbytné zastavět do značné výšky. Jedním z důvodů byla také bezpečnost a odolnost vůči požárům. Konkrétně v Chicagu dva rozsáhlé požáry v letech 1871 a 1874 ve velké míře zdevastovaly město a vyžádaly si tak změnu používaných stavebních materiálů a zavedení používání ochranných vrstev obalující nosnou konstrukci.\n\nNejvýznamnějším znakem chicagské školy byl přechod od nosných stěn ke skeletovému systému, který zaručoval pevnost a stabilitu konstrukce i ve výškách do kterých se dosud budovy s omezenou plochou nedostávaly. Skelet byl i významným fasádním prvkem. Byl často přiznáván, rozčlenil fasádu a vytvářel tak jednoduchý a přirozeně působící vzor. Skelet vyplňovala vysoká okna, čímž bylo dosaženo vynikající proslunění prostor. Na fasádách se používaly také ve velké míře rostlinné motivy ovlivněny v Evropě rozšířenou secesí. Postupem času však přestávaly být na nových objektech užívány, čímž vynikl čistě funkční výraz staveb. Jedním ze znaků byla také funkční diferenciace podlaží; na spodních podlažích sloužily pro obchody a služby, na vyšších se potom nacházely kanceláře.\n\n\n\n"}
{"id": "1263885", "url": "https://cs.wikipedia.org/wiki?curid=1263885", "title": "Zalamáňský potok", "text": "Zalamáňský potok\n\nZalamáňský potok je levostranný přítok Průrubského potoka v okrese Jablonec nad Nisou v Libereckém kraji. Délka toku činí 2,0 km.\n\nPotok pramení severozápadně od lokality Vinice ve Velkých Hamrech, odkud dále teče východním směrem. U mlýnu Zalamáň se potok stáčí jihovýchodním směrem. Nedaleko pramínku Průrubí u Plavů se potok vlévá do Průrubského potoka, který ústí do Kamenice nedaleko v Plavech.\n"}
{"id": "1263886", "url": "https://cs.wikipedia.org/wiki?curid=1263886", "title": "Paterník", "text": "Paterník\n\nPaterník byl řemeslník, specializovaný na rukodělnou výrobu růženců neboli páteříků (podle modlitby Otčenáš, latinsky \"Pater noster\"). Materiálem byla slonovina, dřevo, perleť nebo rohovina, ale nejčastěji jantar, jemuž byly už v předkřesťanských dobách přisuzovány nadpřirozené schopnosti. \n\nVýroba jantarových růženců je doložena od roku 1085. Největší naleziště jantaru na Sambijském poloostrově ovládal ve středověku Řád německých rytířů: aby si udržel kontrolu nad touto komoditou, zakázal místním obyvatelům její sběr a zpracování a dodával ji dílnám zřízeným v hanzovních městech Bruggy a Lübeck, které vyráběly růžence pro celý křesťanský svět. Dovezený jantar se vzhledem ke kolísavé kvalitě rozděloval mezi řemeslníky losem, paterníci ho pak nařezali na kousky a na ručním soustruhu z něj dělali kulaté perly (točit klikou se muselo opatrně, protože jantar se snadno zahřívá a mohl by se poškodit), které pak navlékali na šňůrky. Počátkem 15. století bylo v Bruggách zaznamenáno sedmdesát paternických mistrů, kteří byli sdruženi do cechu a měli čtyři stovky zaměstnanců. Patronem paterníků byl svatý Vojtěch.\n\nÚpadek této lukrativní živnosti nastal po třináctileté válce, kdy němečtí rytíři ztratili jantarový monopol a paternické dílny vznikly i ve Słupsku, Gdaňsku a dalších městech. Nástup reformace pak znamenal pokles zájmu o růžence v severní Evropě a zpracovatelé jantaru se museli přeorientovat na náročnější výrobu různého ozdobného zboží (figurky, křížky, cigaretové špičky, jantarem vykládaná zrcadla či skříňky). \n\nV němčině se paterník nazýval \"Paternostermacher\" nebo \"Beinsteindreher\" (brusič jantaru), což se používalo i jako příjmení; jeho nositelem byl např. Hinrik Paternostermaker, vůdce povstání řemeslníků v Lübecku roku 1380.\n\n\n"}
{"id": "1263889", "url": "https://cs.wikipedia.org/wiki?curid=1263889", "title": "Žitenice (zámek)", "text": "Žitenice (zámek)\n\nŽitenice jsou zámek ve stejnojmenné obci v okrese Litoměřice. Stojí na místě starší tvrze, ale dochovaná podoba je výsledkem barokní přestavby a úprav po požáru v roce 1806. Zámek je chráněn jako kulturní památka.\n\nPrvním panským sídlem v Žitenicích byla gotická tvrz. Není jisté, kdy vznikla, ale předpokládá se, že existovala roku 1472. Tehdy vesnici dostala jako věno Ludmila, dcera kancléře Jiřího Prokopa z Rabštejna. Ludmila se provdala za královského hofmistra a později nejvyššího písaře Jana z Roupova, který byl za své služby povýšen do panského stavu. Páni z Roupova měli Žitenice v zástavním vlastnictví až do roku 1621. Janův syn Petr panství zastavil Jindřichu Brozanskému z Vřesovic a zemřel dříve, než jeho synové Václav a Jan dosáhli dospělosti. Jejich poručníci se snažili panství vyplatit, ale Roupovcům se vrátilo až po rozhodnutí zemského soudu z roku 1556. Tvrz připadla Janovi a Václav žil ve mlýně až do smrti v roce 1578. Jan potom panství rozšířil o sousední Trnovany.\n\nZe tří Janových synů Žitenice zdědil nejstarší Petr Oldřich z Roupova, ale kvůli projevům šílenství ho zastupovali poručníci. Po smrti bratra Jana Šťastného z Roupova celé panství nakonec připadlo Václavu Vilémovi. Roku 1611 vyplatil sedm tisíc kop míšeňských grošů vyšehradské kapitule a císař Rudolf II. mu panství zapsal jako dědičný statek. Na žitenickou tvrz, kterou nechal přestavět v renesančním slohu, zval soudobé humanisty a vzdělance. V letech 1618–1620 se postavil do čela stavovského povstání a stal se předsedou jeho direktoria. Po bitvě na Bílé hoře odešel ze země a roku 1621 byl odsouzen ke ztrátě hrdla, statku a cti. Žitenické panství získal vyšehradský probošt Jan Kryštof Kilián.\n\nVáclav Vilém z Roupova dále žil v exilu, ale roku 1627 požádal císaře Ferdinanda II. o odpuštění a přislíbil, že proti němu již nevystoupí. Svůj slib však porušil, když se roku 1631 přidal k saskému vpádu, během kterého byly dobyty Litoměřice. Na krátký čas opět vládl svému panství, ale po ústupu saského vojsko musel také odejít a roku 1634 byl znovu odsouzen ke ztrátě veškerého majetku. V roce 1641 se do Čech vrátil s vojskem generála Banéra, ale v září téhož roku v Litoměřicích zemřel.\n\nŽitenické panství potom patřilo vyšehradská kapitule. Probošt Ferdinand Leopold Beno z Martinic nechal v polovině sedmnáctého století upravit kostel svatého Petra a Pavla a tvrz přestavět na barokní zámek. Práce na zámku byly dokončeny až za probošta a pozdějšího litoměřického biskupa Huga z Konigseggu. Roku 1806 zámek vyhořel. Byl sice opraven, ale při rekonstrukci byla odstraněna většina architektonických článků. Na konci devatenáctého století byl žitenický statek pronajímán a během druhé pozemkové reformy rozdělen. Po druhé světové válce zámek sloužil státnímu statku a později jednotnému zemědělskému družstvu. Od roku 1962 v zámku sídlila pobočka Státního oblastního archivu v Litoměřicích.\n\nDvoupatrový zámek má dvě křídla do propojená v pravém úhlu. Podobu gotické tvrze neznáme, ale předpokládá se, že se její zdivo zachovalo v západním zámeckém křídle. Z renesanční stavby se zachovala sdružená okna. V západním křídle jsou zazděné arkády. Významnou architektonickou památkou je brána do dvora s bosovanými pilastry a segmentovým štítem, ve kterém se nachází letopočet 1699 a erb probošta Huga z Konigseggu. Pravděpodobným autorem brány je architekt Giulio Broggio.\n\n\n"}
{"id": "1263890", "url": "https://cs.wikipedia.org/wiki?curid=1263890", "title": "Kansk", "text": "Kansk\n\nKansk () je město v Krasnojarském kraji v Ruské federaci. Při sčítání lidu v roce 2010 měl přes 94 tisíc obyvatel.\n\nKansk leží na levém, jižním břehu Kanu, pravého přítoku Jeniseje. Od Krasnojarsku, správního střediska kraje, je vzdálen 250 kilometrů na východ. Bližší město je Ilanskij ležící 22 kilometrů na východ od Kansku.\n\nPřes Kansk vede Transsibiřská magistrála (zdejší nádraží leží na 4344. kilometru od Moskvy) a dálnice R255 Sibiř z Novosibirsku přes Krasnojarsk do Irkutsku.\n\nKansk vznikl původně v roce 1636 jako dřevěná pevnůstka („ostrog“) určená na obranu proti Kyrgyzům.\n\nOd roku 1740 byl Kansk na trase takzvaného Sibiřského traktu, tehdejší nejvýznamnější pozemní dopravní tepny napříč Sibiří.Tím stoupl jeho obchodní význam, ale stalo se také jedním z cílů vyhnanství na Sibiř, kam byli posíláni i trestanci na katorgu.\n\nV roce 1822 se stal Kansk městem.\n"}
{"id": "1263892", "url": "https://cs.wikipedia.org/wiki?curid=1263892", "title": "ZVA 12-28", "text": "ZVA 12-28\n\nZVA 12-28 je zvolenská kapela, která čerpá z klasické středoevropské blues-rockové hudby, ale vymyká se jejím měřítkům. Texty této kapely jsou známé svou originalitou, humorem a ironií, které vycházející z každodenních příhod.\n\nKapela byla založena v létě v roce 1990 okolo lídra Nora Červeňáka, kterého více než čtvrt století doprovází jeho bratr Laco. Peter svými bicími určuje rytmus v kapele již přibližně dvanáct let. Pomyslným nováčkem je Stanislav Fakan, který však svými houslemi doprovází kapelu již sedm let. Původně působil s kapelou ještě Boris Čiampora (před Stanislavem Fakanem, do roku 2008), který hrál na foukací harmoniku.\n\nDřívější člen:\n\n\nZpočátku se kapela ZVA 12-28 zaměřovala na vlastní interpretaci bluesových standardů, později ale začala převládat originální tvorba frontama Nora Červeňáka, kterou se kapela proslavila především. Během posledních let začaly v repertoáru kapely převládat právě originální písničky, ty převzaté jsou zařazovány v menší míře.\n\nLídr ZVA 12-28 má osobitý styl, náměty a inspiraci pro své texty čerpá z příhod, z běžného života, z jeho neštěstí i radostí. Temné výpovědi mísí s humorem, nejčastěji s ironií a sebeironií. V textech této zvolenské kapely se objevují chytlavé slogany, které jejich fanoušci jen tak nevyženou z hlavy. Noro Červeňák čerpá z akustického i elektrického blues a funky.\n\nRočně absolvuje kapela přibližně okolo šedesáti koncertů po klubech i na festivalech v rámci Slovenka, Česka, Rakouska, Německa i Polska.\n\n\n\nSkupina ZVA 12-28 získala po dosavadní dobu svého působení i řadu ocenění:\n\n"}
{"id": "1263895", "url": "https://cs.wikipedia.org/wiki?curid=1263895", "title": "Zaíd Raád Zaíd Husajn", "text": "Zaíd Raád Zaíd Husajn\n\nPrinc Zaíd Raád Zaíd Husajn (* 26. ledna 1964) je jordánský diplomat. Mezi lety 2014 a 2018 působil jako vysoký komisař OSN pro lidská práva. Jako kariérní diplomat hrál významnou roli při vzniku Mezinárodního trestního soudu. V letech 1994 až 1996 sloužil rovněž jako politický důstojník mise UNPROFOR v bývalé Jugoslávii. \n\nV letech 2000 až 2007 sloužil jako jordánský stálý zástupce při OSN, poté byl jmenován jordánským velvyslancem ve Spojených státech a Mexiku. V roce 2010 byl opětovně jmenován jordánským stálým zástupcem při OSN tento úřad vykonával do roku 2014. \n\nJe synem Raáda bin Zaída, jordánského komorníka, a jeho švédské manželky Margarethy Lindové, známé jako Majda Raad. Během své kariéry v OSN svůj titul nemůže používat, neboť to pravidla OSN zakazují. Nicméně je považován za následníka trůnu Iráckého království a může být považován za korunního prince.\n"}
{"id": "1263896", "url": "https://cs.wikipedia.org/wiki?curid=1263896", "title": "Mistrovství světa v zápasu ve volném stylu 1975", "text": "Mistrovství světa v zápasu ve volném stylu 1975\n\nMistrovství světa v zápasu ve volném stylu 1975 se uskutečnilo v Minsku, Sovětský svaz.\n"}
{"id": "1263897", "url": "https://cs.wikipedia.org/wiki?curid=1263897", "title": "Průrubský potok", "text": "Průrubský potok\n\nPrůrubský potok je pravostranný přítok Kamenice v okrese Jablonec nad Nisou v Libereckém kraji. Délka potoka měří 2,66 km.\n\nPotok pramení ve dvou lesních ramenech jižně od lokality Vinice ve Velkých Hamrech, dále teče lesem východním směrem. Blízko pramene Průrubí u Plavů přijímá zleva Zalamáňský potok, dále teče východním směrem a v Plavech se vlévá zprava do Kamenice.\n\n"}
{"id": "1263899", "url": "https://cs.wikipedia.org/wiki?curid=1263899", "title": "Petr Kles", "text": "Petr Kles\n\nPetr Kles, vlastním jménem Vilém Vordren (2. července 1869 Frýdštejn – 2. října 1916 Drvar (Bosna)) byl český prozaik a básník, představitel literární dekadence.\n\nNarodil se v rodině lesního inženýra ve Frýdštejně Vincence Vordena a jeho manželky Vileminy rozené Laufbergrové. Základní školu vychodil v Lomnici nad Popelkou, gymnázium v Jičíně ukončil maturitou v roce 1887. Ve studiích pokračoval v letech 1888–1892 na právnické fakultě Karlo-Ferdinandovy univerzity v Praze, doktorát získal 12. prosince 1900.\n\nPo vojenské službě pracoval v letech 1894–1898 jako advokátní koncipient v Domažlicích a Písku. Vlastní advokátní kancelář si otevřel v Praze v roce 1906. V roce 1908 se stal advokátem hrabat Kinských v Chlumci nad Cidlinou.\n\nRoku 1916 byl odveden do války, život ukončil sebevraždou na frontě v Bosně. Zmínce o sebevraždě se dobový tisk, který smrt Petra Klesa zaznamenal, v době světové války důsledně vyhýbal. Jeho pozůstatky byly převezeny na pražské Olšanské hřbitovy. Hrob se nachází na Olšanských hřbitovech část III, skupina 5, hrob číslo 83.\n\nPsal především prózu, poezii pouze výjimečně. Ve svém díle popisuje člověka jako výslednici biologických pudů. Hrdiny jsou především lidé, kteří v životě ztroskotali. Vydávání jeho díla se ujal kritik Karel Sezima.\n\n\nPřispíval do časopisů Moderní revue 1904–1907, Lumír 1891–1892 (\"Čtenáři\"), Niva (\"Nemoc\"). Přispíval též do Národních listů.\n\n\n"}
{"id": "1263900", "url": "https://cs.wikipedia.org/wiki?curid=1263900", "title": "Felix Leitner", "text": "Felix Leitner\n\nFelix Leitner (* 31. prosince 1996, Hall in Tirol, Rakousko) je rakouský biatlonista a několikanásobný medailista z juniorských šampionátů.\n\nVe světovém poháru skončil individuálně nejlépe na 39. místě v sezóně 2016/17.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nZúčastnil se tří Mistrovství světa juniorů v biatlonu. Nejlepším individuálním výsledkem je pro něj zisk tří zlatých medailí ze stíhacího závodu v běloruském Minku z roku 2015 a z vytrvalostního závodu a sprintu v rumunském Cheile Grădiştei z roku 2016. S mužskou štafetou obsadil nejlépe 6. příčku na šampionátu v Minsku.\n\n"}
{"id": "1263902", "url": "https://cs.wikipedia.org/wiki?curid=1263902", "title": "Blackburn (rozcestník)", "text": "Blackburn (rozcestník)\n\nBlackburn je město v anglickém hrabství Lancashire.\n\nTermín se ale může vztahovat i k dalším významům v různých oblastech:\n\n\n\n\n"}
{"id": "1263905", "url": "https://cs.wikipedia.org/wiki?curid=1263905", "title": "Lontar", "text": "Lontar\n\nLontar (\"Borassus\") je nevelký rod palem, zahrnující 5 druhů. Je rozšířen v subsaharské Africe, Madagaskaru, tropické Asii a Nové Guineji. Lontary jsou mohutné, dvoudomé palmy s velkými dlanitozpeřenými listy. Samčí a samičí květenství jsou výrazně odlišná. Plody jsou velké peckovice obsahující po 3 pecičkách.\n\nLontary mají velmi všestranné využití a náležejí mezi hospodářsky nejvýznamnější palmy. Hospodářské využití má zejména asijský lontar vějířovitý a africký druh \"Borassus aethiopum\". Tyto palmy slouží zejména jako zdroj odolného dřeva, jako potrava, ke krytí střech, výrobě cukru a alkoholických nápojů a podobně.\n\nLontary jsou mohutné, otrněné, dvoudomé palmy dorůstající výšky od 15 do 25 metrů. Kmen je přímý, masivní, v horní části a na bázi někdy ztlustlý, s příčnými listovými jizvami. Na bázi kmene bývá val kořenů.\nListy jsou zřetelně dlanitozpeřené (v principu dlanité ale s vyvinutým krátkým středním žebrem), induplikátní. Listové pochvy jsou zprvu otevřené, později na bázi řapíku s trojúhelníkovitou trhlinou. Čepele listů jsou tuhé, asi do poloviny členěné v jednoduše přeložené, na konci krátce dvojklané segmenty. Řapík je na bázi hluboce žlábkatý, u konce zaoblený, na povrchu hladký nebo jemně drsný, na okraji s roztroušenými nepravidelnými zuby. Na líci listu je v místě nasedání čepele na řapík zřetelný výrůstek (\"hastula\").\n\nKvětenství jsou krátce stopkatá, vyrůstají mezi listy v koruně a svojí délkou je nepřesahují. Samčí a samičí květenství jsou výrazně odlišná.\nSamčí květenství jsou větvená do 2. řádu. Koncové větve květenství jsou velké a prodloužené, jehnědovité, nesoucí spirálně uspořádané a střechovitě se kryjící listeny. Samčí květy jsou nahloučené až po 30 do zahnutých vijanů, podepřené dlouhým listencem, kalich je na bázi srostlý, koruna je srostlá a zakončená 3 krátkými, zaoblenými laloky. Tyčinek je 6, s krátkými trojúhelníkovitými nitkami.\nSamičí květenství jsou nevětvená nebo pouze jednoduše větvená. Větve květenství jsou masivní, s velkými číškovitými listeny. Samičí květy jsou velké, jednotlivé, s 2 postranními, číškovitými, kožovitými listenci. Kalich je složen ze 3 volných, tlustých, zaoblených lístků, korunní lístky jsou podobné kališním. Gyneceum je složené ze 3 plodolistů, čnělka je polokulovitá. V každém plodolistu je jedno vajíčko. V gyneceu je přítomno středové, septální nektárium. V květech jsou přítomny zbytky opačného pohlaví.\nPlody jsou velké, kulovité peckovice, podepřené vytrvalým okvětím, na vrcholu se zbytky čnělky. Semena jsou mělce až hluboce dvoulaločná, na povrchu hladká, dužnina (mezokarp) je tlustá a vláknitá, endokarp obsahuje 3 tvrdé pecičky. Endosperm je homogenní a má velkou centrální dutinu.\n\nRod lontar zahrnuje 5 druhů. Je rozšířen v Africe, Madagaskaru, tropické Asii a Nové Guineji. Za oblast původního rozšíření lontaru vějířovitého (\"Borassus flabellifer\") je považována Indie, Indočína a Malé Sundy, vlivem lidské činnosti a hojného pěstování se ale druhotně vyskytuje i v jiných částech tropů, zejména v jižní Číně, Thajsku, Malajském poloostrově a Mauritánii. Přesné vymezení oblasti původu není vzhledem k dlouhé historii pěstování možné.\nNejvětší přirozený areál má africký druh \"Borassus aethiopum\", který se vyskytuje na většině subsaharské Afriky (s výjimkou její jihozápadní části) a na severozápadě Madagaskaru. V suché západní části Madagaskaru roste také endemický druh \"B. madagascariensis\". V západní a střední tropické Africe dále roste druh \"B. akeassii\". Druh \"B. heineanus\" je endemit Nové Guineje a je svým výskytem omezen na severní část tohoto ostrova.\n\nLontary rostou zejména na savanách a v poříčních lesích v nižších nadmořských výškách, řidčeji i v tropických deštných lesích (novoguinejský druh \"B. heineanus\") nebo v horských oblastech. Druh \"B. aethiopum\" tvoří v Africe lesní porosty nebo roste roztroušeně v savanách.\n\nKvěty lontarů jsou opylovány hmyzem, zejména včelami. Plody rozšiřuje široké spektrum živočichů, zahrnující i slony, netopýry, lvy a opice.\nNa listech lontaru vějířovitého se v Asii živí (mimo jiných rostlin) půvabné housenky můry \"Parasa lepida\" a četné druhy červců.\n\nRod \"Borassus\" je v taxonomii palem řazen do podčeledi \"Coryphoideae\", tribu \"Borasseae\" a subtribu \"Lataniinae\". Sesterským rodem je podle výsledků molekulárních studií rod \"Borassodendron\", rozšířený v tropické jihovýchodní Asii a Indočíně. Další příbuzné rody jsou \"Latania\" z Maskarénských ostrovů a monotypický rod \"Lodoicea\" ze Seychel.\n\n\nLontar vějířovitý je palma s velmi všestranným významem a prakticky všechny jeho části se využívají. Je hojně pěstován zejména v sušších oblastech tropické Asie (ve vlhkých tropech se mu nedaří) a je znám pod názvem \"palmyra\". Dřevo je odolné vůči termitům a slouží zejména ke stavbě domů, ohrad a k výrobě kánoí. Listy se používají jako střešní krytina, k výrobě nádob na potraviny ap. Z řapíků se získává pevné, tvrdé a drsné vlákno, z něhož se vyrábějí např. košťata, kartáče, štětky a hrubé tkaniny. Lístky lontaru sloužily historicky podobně jako listy talipotu (\"Corypha umbraculifera\") jako papír k zaznamenávání textů. Psalo se na ně horkým kovovým hrotem a listy se poté svázaly. Historie tohoto využití je dokonce starší než u egyptského papyru.\nGelovitý endosperm nezralých plodů je jedlý. Růstový vrchol poskytuje zeleninu známou jako palmové zelí. Z nařízlého květenství se získává sladká šťáva, která se buď zahušťuje a vyrábějí se z ní sirupy či cukr a nebo je kvašena na alkoholický nápoj, známý pod názvem \"arrack\". Palma za život může vyprodukovat až 120000 litrů této šťávy. V Indii je šťáva podávána jako tonikum zejména astmatikům a anemickým pacientům. Kořeny, šťáva i plody mají poměrně široké využití v místní medicíně.\n\nPodobný význam jako lontar vějířovitý v Asii má i druh \"B. aethiopum\" v tropické Africe. Listy jsou používány ke tkaní a výrobě střech. Růstový vrchol se nařezává a získává se sladká šťáva, která se zkvašuje na víno. První ještě nerozvinuté listy semenáčků se používají jako zelenina. Semena jsou jedlá a připomínají kokos. Endosperm nezralých plodů je rovněž jedlý. Podobné využití má i \"B. akeassii\".\nDruh \"B. madagascariensis\" je v některých městech na severozápadě Madagaskaru hojně pěstován v zahradách i jako pouliční dřevina.\nSemena lontarů působí jako afrodisiakum, kořeny mají antibakteriální účinky a místně se používají zejména při kašli, astmatu a zánětech průdušek.\n\n"}
{"id": "1263907", "url": "https://cs.wikipedia.org/wiki?curid=1263907", "title": "Puf a Muf (seriál)", "text": "Puf a Muf (seriál)\n\nPuf a Muf je animovaný československý krátkometrážní televizní seriál. Vznikl podle populární dětské knihy Nataši Tanské. Nakreslil ho a režíroval ho Viktor Kubal v letech 1969–1973. Zobrazuje příhody dvou kocourů Pufa a Mufa.\nV roce 1989 natočila slovenská punková skupina Zóna A videoklip \"Puf a Muf\" s kreslenými kocoury z tohoto seriálu. Celý videoklip vznikl pro televizní film Nezmením sa!.\n"}
{"id": "1263908", "url": "https://cs.wikipedia.org/wiki?curid=1263908", "title": "Průsmyk Thanë", "text": "Průsmyk Thanë\n\nPrůsmyk Thanë (albánsky Qafe Thanë/Qafe Thana, makedonsky Ќафасан) se nachází na východě Albánie v blízkosti Ochridského jezera. Jeho nejvyšší bod má nadmořskou výšku 937 m.\n\nPrůsmyk se nachází na přirozeném dopravním tahu, který spojuje města Elbasan, Librazhd a Prrenjas v údolí řeky Shkumbin s Ohridským jezerem. Hlavní dopravní tahy z Severní Makedonie do Albánie procházejí právě tímto průsmykem (albánská silnice SH 3). Ze západní strany opouští silnice údolí řeky Shkumbin zhruba v nadmořské výšce 400 m u vesnice Qukës; poté stoupá do města Prrenjas k nadmořské výšce 550 m. Za městem začíná podstatné stoupání až k vrcholku průsmyku. Z východní strany poté silnice klesá velmi rychle až k nadmořské výšce 700 m, kde se nachází i hladina Ohridského jezera.\n\nSeverovýchodně od průsmyku probíhá i albánsko-severomakedonská hranice. Nachází se zde hraniční přechod, který nese název tohoto průsmyku.\n\nPod průsmykem je rovněž vedena i železniční trať v tunelu dlouhém 3015 m.\n"}
{"id": "1263913", "url": "https://cs.wikipedia.org/wiki?curid=1263913", "title": "Mrtvý osel a gilotinovaná žena", "text": "Mrtvý osel a gilotinovaná žena\n\nMrtvý osel a gilotinovaná žena (1829, \"L'âne mort et la Femme guillotinée\") je frenetický román francouzského romantického spisovatele Julese Janina. Autor se v něm pod silným vlivem literárního díla markýze de Sade a v návaznosti na anglický gotický román snaží šokovat čtenáře drastičností, zdůrazňováním odpudivých detailů a drsných výjevů. Vyprávění se tak skládá z popisu co nejodpudivějších, nejdrastičtějších a nejpitvornějších detailů, přičemž do normálního reálného pohledu na skutečnost jsou vkládány šokující výjevy. Tyto hrůzné výjevy se ale střídají s idylickými obrazy.\n\nVypravěč v románu popisuje osud mladé kurtizány Henrietty od jejího příchodu do Paříže až po její popravu za vraždu o dva roky později. Každá z devatenácti kapitol je uvedena krátkým citátem, například větou z díla Charlese Nodiera říkající nám, že „\"skutečně nevinné dívky nejsou v tomto světě běžné\"“.\n\nPo úvodní scéně, ve které je Henriettin osel Charlot roztrhán čtyřmi obrovskými dogami, následují popisy márnice (pověstné Morgue), kde byly k identifikování vystavovány neznámé mrtvoly, medicínského večírku, kde se předvádí galvanizace mrtvoly sebevraha za přítomnosti dívky, která je příčinou této sebevraždy, zkoumání posledních dojmů utopence a oběšence a další odpudivé scény. Mistrnou částí vyprávění je, že stejným jménem disponuje kat titulní hrdinky i její v té době dávno už mrtvý osel.\n\nHenrietta zavraždí svého prvního svůdce a je odsouzena k smrti. Život si ještě prodlouží o devět měsíců, když počne dítě s odporným žalářníkem. Po její popravě gilotinou odkoupí od kata její mrtvolu vypravěč, který ji tajně miloval. Odkoupí ji včetně vlasů, ze kterých si katova žena chtěla udělat příčesek. Zahalí Henriettiny nahé ostatky do vzácné tkaniny a pietně ji pohřbí. Druhý den zjistí, že mrtvolu ukradli pro lékařskou fakultu a o drahý rubáš že se popraly ženy z okolí. Vypravěč konstatuje: „\"Tak jsem pochopil, že kdyby tomu bylo jinak, tento nešťastný osud by nebyl zcela naplněn\"“.\nLiterární význam románu spočívá především v tom, že v něm probíhá velmi zřetelný přechod od pouhé fantastiky a fikce do reálné atmosféry podle Janinova hesla „\"Pravda v hrůze, hrůza v pravdě\"“. Román, který se v některých svých částech přibližuje až k parodii žánru, předjímá v sobě některé rysy moderního umění. Snaží se ozřejmit pravdu o zlu, které v sobě společnost a člověk skrývá. Pod hříchy, které společnost odsuzuje, se ve skutečnosti skrývají mnohem hrůznější zločiny. A tato společnost je příliš sobecká na to, aby se někoho mohlo dotknout neštěstí druhých.\n\nK románu se tak jako ke svému vzoru odkazovali prokletí básníci (zejména Charles Baudelaire), dále Lautréamont a také představitelé dadaismu a surrealismu.\n\n"}
{"id": "1263917", "url": "https://cs.wikipedia.org/wiki?curid=1263917", "title": "Fej Chung", "text": "Fej Chung\n\nFej Chung (, 1468–1535) byl čínský politik v říši Ming. Za vlády císařů Čeng-teho a Ťia-ťinga v první třetině 16. století zaujímal vysoké funkce v ústředních úřadech, včetně funkce velkého sekretáře, přičemž mezi roky 1524 a 1526 stál v čele velkého sekretariátu.\n\nFej Chung používal zdvořilostní jméno C’-čchung () a literární pseudonymy Ťien-čaj () a E-chu ().\n\nFej Chung se narodil roku 1468 v Jen-šanu na severovýchodě jihočínské provincie Ťiang-si. Vzdělával se v konfuciánském učení, absolvoval úřednické zkoušky a roku 1487 v Pekingu složil i jejich nejvyšší stupeň, palácové zkoušky. Dosáhl přitom velkého úspěchu – složil je v nízkém věku 19 let a navíc jako první v pořadí. Poté nastoupil úřednickou kariéru jako kompilátor v akademii Chan-lin.\n\nRoku 1511 dosáhl pozice velkého sekretáře, nicméně po třech letech byl odvolán a odešel do výslužby ve svém rodišti. Znovu se do sekretariátu vrátil po nástupu nového císaře Ťia-ťinga roku 1521. Po sérii rezignací v souvislosti se sporem o obřady roku 1524 postoupil do čela sekretariátu. Potýkal se však s nepřátelstvím Čang Fu-ťinga a Kueje E, kteří k omezení Fej Chungova vlivu zorganizovali roku 1526 návrat Jang I-čchinga do sekretariátu. Jang I-čching jako starší převzal vedení sekretariátu, přidal se k Fej Chungovým kritikům a v březnu 1527 s nimi dosáhl Fej Chungova odvolání. Roku 1535 ho císař povolal zpět, Fej Chung však zakrátko zemřel.\n"}
{"id": "1263919", "url": "https://cs.wikipedia.org/wiki?curid=1263919", "title": "Gauleiter", "text": "Gauleiter\n\nGauleiter byl vůdce regionální pobočky NSDAP (nacistická strana) nebo stranického vedoucího územního celku \"Gau\" nebo jeho části \"Reichsgau\". Slovo se používá v jednotném nebo množném čísle podle kontextu. Gauleiter byla druhá nejvyšší polovojenská pozice v nacistické straně, které byl nadřízen pouze \"Reichsleiter\" a \"Führer\". V průběhu druhé světové války byla hodnost udělována pouze přímým jmenováním Adolfa Hitlera.\n\n"}
{"id": "1263927", "url": "https://cs.wikipedia.org/wiki?curid=1263927", "title": "Viktorie Adléta Šlesvicko-Holštýnská", "text": "Viktorie Adléta Šlesvicko-Holštýnská\n\nViktorie Adléta Šlesvicko-Holštýnská (31. prosince 1885 – 3. října 1970) byla manželkou Karla Eduarda Sasko-Kobursko-Gothajského a babičkou Karla XVI. Švédského.\n\nPrincezna Viktorie Adléta se narodila 31. prosince 1885 v Grünholz Manor, Šlesvicko-Holštýnsku jako nejstarší dcera Fridricha Ferdinanda Šlesvicko-Holštýnského a jeho manželky, princezny Karolíny Matyldy Šlesvicko-Holštýnsko-Sonderbursko-Augustenburské. Její otec byl nejstarším synem Fridricha Šlesvicko-Holštýnsko-Sonderbursko-Glücksburského a synovcem Kristiána IX. Dánského.\n\nViktorie se 11. října 1905 na hradě Glücksburg ve Šlesvicku provdala za Karla Eduarda Sasko-Kobursko-Gothajského. Karel Eduard se narodil jako JKV princ Karel Eduard, vévoda z Albany, jediný syn Leopolda, vévody z Albany a Heleny Waldecko-Pyrmontské. Byl vnukem královny Viktorie. Pět let před svatbou, v roce 1900, se stal po smrti svého strýce Alfréda sasko-kobursko-gothajským vévodou. Viktorie měla s Karlem Eduardem pět dětí.\n\nV roce 1918 byl vévoda nucen abdikovat. Poté, co jim po druhé světové válce Sovětský svaz zabavil jejich vlastnictví ve Východním Německu, uprchl pár do Rakouska. Viktorie Adléta zemřela 3. října 1970 ve Schloss Greinburg a byla pohřbena vedle svého manžela ve Schloss Callenbergu v Coburgu, 8. října 1970.\n\n"}
{"id": "1263930", "url": "https://cs.wikipedia.org/wiki?curid=1263930", "title": "Wilhelm von Schütz", "text": "Wilhelm von Schütz\n\nChristian Wilhelm von Schütz (13. dubna 1776 Berlín – 9. srpna 1847 Lipsko) byl německý romantický spisovatel.\n\nPatří, mimo jiné, mezi menší romatické spisovatele. Nejdřív proslul jako dramatik (dílem \"Lacrimas\" v roce 1802). Byl přítelem Ludvíka Tiecka. Přeložil Casanovovu \"Histoire de ma vie\" z roku 1822 pro německé dvanáctisvazkové vydání nejznámějších vzpomínek. Napsal velké množství prací na politická a filozofická temata, čímž pozdějí vzbudil pozornost Josepha Goebbelse. Ten o něm pak napsal v roce 1921 svou disertační práci. Od roku 1842 do roku 1846 byl Schütz redaktorem katolického časopisu \"Anticelsus\".\n\n\n"}
{"id": "1263934", "url": "https://cs.wikipedia.org/wiki?curid=1263934", "title": "Kostel svaté Kateřiny (Krasov)", "text": "Kostel svaté Kateřiny (Krasov)\n\nKostel svaté Kateřiny v obci Krasov (okres Bruntál) je filiální kostel postavený roku 1677 a kulturní památka České republiky.\n\nPrvní zmínky o Krasovu jsou z roku 1502. Na místě dřevěného kostela byl postaven v roce 1677 zděný kostel zasvěcený sv. Kateřině. Kostel byl přestavěn v novoklasicistickém slohu v letech 1867–1878. V roce 1914 byly prováděny opravy interiéru. Další opravy proběhly v roce 2014.\n\nKostel je obklopen hřbitovem, který je uzavřen obvodovou zdí s kapličkami. Na hřbitově je pohřben biskup Josef Schinzel (1869-1944), kterého v roce 1922 papež Pius XI. jmenoval světícím olomouckým biskupem a titulárním biskupem Elese.\n\nKostel patří pod Děkanát Krnov.\n\nJednolodní orientovaná stavba s odsazeným kněžištěm Hranolová věž je netypicky vložena mezi kněžiště a hlavní loď. Věž je kryta cibulovitou bání. Střecha lodi sedlová se sanktusníkem. V boční fasádě prolomena nízká půlkruhová okna oddělená lizénami.\n\nV průběhu první světové války byly rekvírovány zvony z roku 1899 vyrobené firmou Hilzer z Vídně. V roce 1926 byly nahrazeny zvony od firmy Winter.\n\nV roce 2014 byla vypsaná veřejná zakázka Římskokatolickou farností Krasov na obnovu kostela ve výši 4 500 000 Kč. V roce 2014 byla poskytnuta dotace z Programu obnovy kulturních památek a památkově chráněných nemovitostí Moravskoslezského kraje na rok 2014 ve výši 290 000 Kč. Obnovu kostela provedla firma H&B delta, s. r. o. Vsetín, celkové náklady dosáhly 4 884 710 Kč (včetně DPH).Státním zemědělským intervenčním fondem ze dne 12. června 2012 byla doporučena žádost na poskytnutí dotace na obnovu kostela sv. Kateřiny. V roce 2015 byla tato dotace z fondu Evropský zemědělský fond pro rozvoj venkova (European Agricultural Fund for Rural Development – EAFRD) poskytnuta ve výši 4 677 250 Kč.\n"}
{"id": "1263935", "url": "https://cs.wikipedia.org/wiki?curid=1263935", "title": "Úřad Vysokého komisaře OSN pro lidská práva", "text": "Úřad Vysokého komisaře OSN pro lidská práva\n\nÚřad Vysokého komisaře OSN pro lidská práva (anglicky obecně znám též jako ) je agentura Organizace spojených národů jejímž cílem je propagace a ochrana lidských práv garantovaných mezinárodním právem a uvedeny ve Všeobecné deklaraci lidských práv z roku 1948. Úřad byl ustanoven Valným shromážděním OSN 20. prosince 1993.\n\nÚřad je veden Vysokým komisařem pro lidská práva, který koordinuje lidskoprávní aktivity v rámci systému OSN a dohlíží na Radu pro lidská práva ve švýcarské Ženevě. Od 1. září 2018 je současnou vysokou komisařkou Michelle Bachelet. Je sedmým komisařem v pořadí.\n"}
{"id": "1263939", "url": "https://cs.wikipedia.org/wiki?curid=1263939", "title": "Česká interpunkční znaménka a vybrané jiné znaky", "text": "Česká interpunkční znaménka a vybrané jiné znaky\n\nČeská interpunkční znaménka a vybrané jiné znaky shrnují pravidla pro vybrané typograficko-pravopisné jevy, tak jak je definoval ve své práci Zbyněk Michálek. Pro podrobnější informace a literaturu viz tam.\n\nK českým interpunkčním znaménkům se řadí tyto nepísmenné grafémy:\nK interpunkčním znaménkům se neřadí:\nDalší znaky (značky), s nimiž se setkáváme v běžných textech a jejichž pravidla užívání tu vyložíme, jsou:\nNěkteré příručky, zejména typografického charakteru, operují i s jinými značkami a znaky: značky měn €, $, £, matematické značky ∞, √, ≤, ⌀ aj. a některé další: |, ~, ©, ℓ, №. Je sice pravda, že jejich užití v běžném textu není vyloučeno, nicméně je typické zejména pro sazbu akcidenční, matematickou, chemickou apod., a proto je v této práci pomíjíme. Nezabýváme se ani jinými cizími, příp. okazionálními znaky: ¡, ¿, ? apod. Nepopisujeme ani různé grafické prvky, jako je třeba ■, který můžeme občas vidět jako značku ukončení článku v časopisech, případně jako značku konce odstavce, pokud je sázíme bez odsazení za sebe, nebo ♪, ♀, → ad., jichž je v podstatě nekonečné množství a které nelze schematicky popsat. A nakonec se v této práci nezabýváme ani tzv. fleurony, které jsou někdy považovány za zvláštní „interpunkční“ znaménka; můžou totiž oddělovat větší výpovědní celky.\n\nMezera se řadí mezi tzv. bílé znaky (např. spolu s tabulátorem). Bílé proto, že její vizuální realizací je prázdné místo; což ovšem neznamená, že má nulovou realizaci. Je nepostradatelná při zápisu řeči, oddělují se jí jednotlivá slova, čímž se velmi usnadňuje čtení (viz scriptio continua). Mezery jsou několikerého druhu a platí pro ně určitá pravopisná, zejména však typografická pravidla. Zde podáme výčet typů mezer a zásady jejich užití, stejně jako nejčastější chyby při psaní/nepsaní mezer. Mezery můžeme dělit podle dvou kritérií, zaprvé podle zlomitelnosti/nezlomitelnosti:\nDalším kritériem je šířka mezery. Mezera může mít jakoukoliv délku, obecně se však používají tyto speciální šířky:\nVe výkladu pomíjíme typografickou praxi, pro niž se užívá anglického názvu French spacing (termín je rozkolísaný). Jak už název napovídá, praktikuje se dodnes např. ve francouzské typografii. Spočívá v tom, že před dvojtečku, středník, otazník a vykřičník se klade úzká mezera, stejně tak se sází uvnitř uvozovek: \"« Cʼest la femme dʼun autre ! ô jalousie affreuse ! »\" Podobně tzv. English spacing: za interpunkčním znaménkem ukončujícím větu se sází mezera dvojnásobné délky. Tyto techniky zmiňujeme, neboť v některých sázecích programech je toto používání mezer implicitně zapnuto, což může činit problémy.\n\nZáměrně tu pomíjíme jiné typy mezer, původně užívané v ruční kovové sazbě, např. mezera vlasová nebo číslicová. Jde o to, že v běžných programech se s nimi uživatel nesetká, protože jsou zapracovány ve vlastnostech digitálních písem: vlasová mezera se užívá např. mezi znakem a interpunkčním znaménkem. Tuto mezeru však obsahuje již samo interpunkční znaménko jako tzv. nálitek nebo v rámci tzv. kerningových párů (kerning je vyrovnání dvojic grafémů). Dalším případem budiž vlasová mezera u kurzivních závorek.\n\nVlastnosti zlomitelnosti/nezlomitelnosti a šířky se dají libovolně kombinovat, častá je tak např. úzká nezlomitelná mezera, poněvadž např. u číslice a značky je žádoucí, aby číslo mělo od jednotky úzkou mezeru a zároveň aby v tomto místě nedošlo ke zlomu.\n\nPravidlo pro užití běžné mezery je v podstatě jedno: píše se právě jedna mezera, nikoliv dvě či více; mezer se zásadně neužívá k odsazování, vyrovnávání a centrování textu, nadpisů apod.\n\nPravidla pro užití nezlomitelné mezery jsou tato (v příkladech nezlomitelnou mezeru graficky naznačujeme tildou ~, zlom svislítkem |):\n\nSází se po neslabičných předložkách (k, s, v, z), těmito znaky nesmí končit řádek. Typografické normy jsou přísnější a zakazují jakákoliv jednopísmenná slova na konci řádku (s občasnou výjimkou pro minuskovou spojku a – nikoliv verzálkovou A). Toto pravidlo platí i tehdy, pokud je před předložkou např. závorka nebo uvozovka: \"(k~oknu\", \"„o~babičce\". A např. v nadpisech a titulcích jdou typografické normy ještě dále a zakazují jakoukoliv předložku na konci řádku. Naopak pro úzkou sloupcovou sazbu platí volnější pravidla:\nUžívá se v datech mezi dnem a měsícem, mezi číslicí a stoletím, řadovou číslovkou a jménem, číslovkou a počítaným předmětem a v podobných případech, především ve spojení s číslovkami a zkratkami:\nJe ale možné oddělit den a měsíc od roku, a to jak tehdy, kdy je měsíc vyjádřen číslicí, tak tehdy, je-li vyjádřen slovem. Pokud jednotnost dokumentu nevyžaduje stejný zápis dat, doporučujeme v případě nastalé druhé možnosti číslici rozepsat slovem:\nU titulů a hodností vyjádřených zkratkou. Užití nezlomitelné mezery mezi jménem a příjmením je sporné:\nU pomlčky, která se sází s mezerami po obou stranách, se levá mezera sází jako nezlomitelná, neboť řádek nesmí pomlčkou až na výjimky začínat:\nPravidla pro užití úzké nezlomitelné mezery jsou následující (v příkladech úzkou nezlomitelnou mezeru graficky naznačujeme spojovníkem -):\n\nSází se při oddělování trojic řádů u čísel, trojic či jiných skupin u telefonních a faxových čísel, trojic a dvojic číslic u PSČ, v datech apod. U čtyřciferných čísel se řád desítek tisíc může, ale nemusí oddělovat. U letopočtů se neodděluje nikdy:\nSází se mezi číslem a jednotkou, měnou, procentem/promilem apod. V případě zápisu složených přídavných jmen se mezera nepíše žádná:\n\nRovněž se sází uvnitř zkratek. V češtině se po tečce ve zkratkách až na ojedinělé případy vždy píše nezlomitelná úzká mezera. Nelze do češtiny přenášet pravidla z jiných jazyků a naopak (srov. angl. \"i.e.\", \"e.g.\" či pol. \"m.in.\"):\nNěkteré příručky umožňují v případě nutnosti dělit zkratku, a to „podle dílčích významových celků“ : ÚJČ | AV-ČR. Takové řešení je však většinou považováno za nevhodné a doporučuje se iniciálové (a jiné) zkratky nerozdělovat. V krajní nutnosti je vždy možné zkratku nebo její část rozepsat.\n\nUžívá se u iniciál a příjmení a u jmen panovníků s řadovou číslovkou:\nPoužívá se v zápisech měřítka a poměru, a to po obou stranách dvojtečky:\nSází se v jiných výrazech a spojeních, která jsou těsně spjata a kde je rozdělení zlomem nežádoucí. Podat jejich úplný výčet, byť schematický, nelze.\n\n\n\nTečka se připojuje k předcházejícímu znaku bez mezery, naopak po ní vždy následuje jedna mezera. Tečka se píše zejména v těchto případech:\n\nNa konci větných útvarů, nejsou-li ukončeny jiným interpunkčním znaménkem:\nZa řadovými číslovkami, pokud jsou vyjádřeny číslicí (arabskou nebo římskou). Tečka se za řadovými číslovkami nepíše tehdy, pokud je možné je číst jako základní:\n\nV běžných textech netechnického rázu v zápisech kalendářních dat u dnů a měsíců, neboť jde o řadovou číslovku, a v časových údajích. V časových údajích se nepíše po tečce mezera, viz dále:\nVe formulářích, složenkách apod. v číselných zápisech k oddělení řádů po třech, aby se tak zamezilo případnému dopsání číslic. Po tečce se v tomto případě nepíše mezera. V běžných textech je toto užití nepřípustné:\n\nZa některými typy zkratek:\nZa písmeny nebo čísly ve výčtech; také na konci jednotlivých položek výčtu, pokud jsou větné povahy, zejména tehdy, tvoří-li jednu položku více vět:\n\nPsaní tečky ve spojení s uvozovkami a závorkami viz příslušné oddíly. Tečka se nepíše:\n\nV jednovětých nadpisech a popiscích. Pokud je nadpis nebo popisek vícevětý, tečka se nepíše pouze za posledním z nich:\nNa konci vět, které končí zkratkou s tečkou (tečku nezdvojujeme), nebo na konci vět, které končí vlastním názvem končícím otazníkem nebo vykřičníkem:\n\nVýjimky, kdy se po tečce nepíše mezera, jsou zcela specifické; jde o řetězce, které jsou spíše značkové povahy:\n\nČasové údaje:\nWebové a e-mailové adresy:\nDesetinné strukturování textu nebo jiné desetinné číslování:\nZnačkový (strojový) zápis kalendářních dat; tehdy jsou dny i měsíce vyjádřeny vždy dvoumístně:\nZápisy peněžních částek v administrativních textech:\nFyzikální, chemické aj. zápisy jednotek a měr:\nNázvy počítačových souborů:\nNěkteré tituly:\nNěkteré jiné názvy a akcidenční užití:\nNěkteré jiné technické zápisy, jejichž úplný výčet zde nelze podat (např. adresy IP apod.).\n\n\nČárka se píše ve větách jednoduchých i v souvětích při grafickém oddělování vět a jiných jejich částí (např. oslovení). Důležitá je zejména pro naznačování struktury vět:\nUžívá se také při oddělování položek ve výčtech nevětné povahy:\n\nObyčejně její užití problémy nečiní. Podobně jako tečka, i čárka se sází těsně k předešlému znaku, po čárce následuje mezera.\n\nPřípady, kdy se čárka používá bez mezery, jsou výjimečné a opět se jedná spíše o zápisy značkové povahy:\n\nChemické názvosloví:\nZapisování peněžních částek (dnes už mírně zastarávající):\nZápis desetinných čísel:\n\n\nStředník se používá tehdy, kdy je třeba vyznačit větší předěl ve výpovědi, než značí čárka, ale menší, než značí tečka. Pomáhá nám lépe strukturovat zejména složitá souvětí či větší celky. Před středníkem se nesází mezera, po něm naopak ano. I případné chyby v sazbě jsou totožné s chybami u čárky, viz tam:\nTaké se uplatňuje při hierarchizaci výčtů, oddělování desetinných čísel ve výčtech, oddělování klíčových slov u abstraktů článků, zejména pokud obsahují sousloví s čárkami, apod.:\n\nStředník se hojněji využívá spíše v matematice nebo v programovacích jazycích. Stranou našeho výkladu jsou i tzv. emotikony, kde se středník rovněž uplatňuje:\n\nOtazník je znaménko, které užíváme na konci vět tázacích. Sazba otazníku obvykle problém nečiní, sází se přímo ke slovu bez mezery, za ním se sází jedna mezera:\nPokud chceme naznačit otázku se silným údivem apod., sázíme otazníky tři a bez mezer mezi nimi:\nSázíme-li tři otazníky, musíme užít tří jednotlivých otazníků, nikoliv ligatury dvou otazníků a jednoho samostatného otazníku. Srov. správné \"???\" vs. chybné \"⁇?\".\n\nChceme-li ve výpovědi naznačit domněnku, pochybnost o platnosti předcházejícího tvrzení apod., využijeme otazníku v závorkách:\nNěkdy lze otazník kombinovat s vykřičníkem, pokud chceme naznačit otázku a údiv najednou. Obvykle sázíme dva znaky, otazník a vykřičník v tomto pořadí a bez mezer, zřídka jeden ligaturní znak:\nOkazionální je interpunkční znaménko interrobang, které se objevilo na začátku 60. let v Americe: \"‽\" Jde o slitek otazníku a vykřičníku (bez určení pořadí). Tento znak se nevžil, tím spíše v české typografické tradici.\n\nOtazník ukončuje větu a další interpunkční znaménko po něm nepíšeme. Výjimečně, pokud chceme naznačit přesnou větnou stavbu, můžeme za otazníkem napsat čárku:\n\n\nVykřičník se používá tehdy, pokud chceme zdůraznit zvolací, rozkazovací či přací povahu věty. Sází se bez mezery před ním a s mezerou po něm:\nPokud chceme naznačit důrazný rozkaz apod., sázíme vykřičníky tři:\nSázíme-li tři vykřičníky, musíme užít tří jednotlivých vykřičníků, nikoliv ligatury dvou vykřičníků a jednoho samostatného vykřičníku. Srov. správné \"!!!\" vs. nesprávné \"‼!\".\n\nPakliže chceme ve větě na něco upozornit, něco zdůraznit apod., použijeme vykřičník v závorkách:\nVykřičník v závorkách použijeme i tehdy, pokud chceme čtenáře upozornit na fakt, že nejde o tiskovou chybu či o neznalost autora: \"Stálo tam psáno lyšaj (!), a to bez dalšího vysvětlení.\" Častěji se však v takových případech používá latinské slovo \"sic\" nebo jeho český ekvivalent \"tak\": \"Stálo tam psáno lyšaj (sic!), a to bez dalšího vysvětlení.\"\n\nPokud chceme naznačit důraznou otázku, která je myšlena spíše jako rétorická, ironická, můžeme použít dva znaky, vykřičník s otazníkem, jež se sázejí bez mezery mezi sebou, případně slitek:\nVykřičník ukončuje výpověď, nepíše se za ním další interpunkční znaménko. Výjimečně, pokud chceme naznačit přesnou větnou stavbu, můžeme za vykřičníkem\n\nnapsat čárku:\n\n\nÚlohou dvojtečky v běžném textu je uvozovat větné i nevětné úseky výpovědi (výčty, přímé řeči apod.). V této funkci se dvojtečka sází bez mezery před ní a s mezerou po ní:\nDvojtečka měla specifickou funkci v tzv. periodě. Perioda je složité symetrické souvětí, skládající se z předvětí a závětí, které byly odděleny právě dvojtečkou. Častá byla v antice, u nás v období renesance a baroka.\n\nV matematických a spíše značkových zápisech se dvojtečka sází jinak:\n\nS mezerami (nezlomitelnými a úzkými) po obou stranách:\n látky smíchejte v poměru 2 : 3\n 3 : 0 čteme jako tři děleno nulou\n mapa lyžařských tras Žďársko v měřítku 1 : 40 000\nBez mezer po obou stranách:\n Brozany vyhrály nad Kladnem 4:5\n Probudil jsem se v 7:09. Maratonec trasu uběhl v čase 3:14:21,3.\nV prvním případě PČP připouštějí psaní pouze s tečkou. Psaní s dvojtečkou umožňuje ČSN 01 6910; tehdy se můžou psát i jednomístné údaje dvojmístně: 07:09.\n https://cs.wikipedia.org/wiki/Hlavní_strana\nCitační norma ČSN ISO 690 uvádí, že před dvojtečkou (značící podnázev či oddělující místo vydání a vydavatele) se nepíše mezera (tedy její používání je ve shodě s PČP):\nNěkdy se však můžeme setkat s požadavkem, aby byly dvojtečky odděleny mezerami po obou stranách. To je často zdůvodněno tím, aby byla data strojově dobře zpracovatelná (např. oddělení názvu a podnázvu, obdobně oddělování spojek \"aneb\" a \"čili\" z obou stran čárkami z téhož důvodu). V běžném textu tento zápis nedoporučujeme; je však nutné, aby byla forma citací v celém dokumentu jednotná. Jde o tzv. \"princip jednotné úpravy\", jak o něm mluví ČSN 01 6910.\n\n\nUvozovkami se opatřují ty části výpovědi, které chceme od ostatního textu nějakým způsobem odlišit, vydělit. Zpravidla se jedná o přímou řeč, doslovné citáty, záměrné užití slova v jiném (opačném) významu, cizí slova a termíny především v běžných textech, kde na ně chceme upozornit laického čtenáře, při zapisování přesných názvů a doslovných významů slov apod. Uvozovky lze užít v mnoha situacích, jejichž úplný výčet nelze podat. Příklady níže jsou ilustrační:\n\nUvozovky jsou vždy párové, jejich pořadí a tvar jsou dány; ty české mají následující podobu: dvojité (spodní a vrchní) ve tvaru 9966 „“, jednoduché 96 ‚‘, špičaté dvojité směřující vždy dovnitř (levé a pravé) »« a špičaté jednoduché směřující dovnitř ›‹. Sázejí se vždy s mezerou na vnější straně, naopak uvnitř se mezera nesází.\n\nJednoduché uvozovky 96 (tzv. definiční) se hojně uplatňují v lingvistice, používají se při uvádění významu, především v etymologických a jiných výkladech: \"stsl. ѣсть ‚jíst‘\". Někdy se v tomto významu používají jednoduché anglické uvozovky: \"gruzínské ცხენი ‘kůň’\", případně apostrofy apod.; tuto praxi však hodnotíme jako nevhodnou, byť zažitou. Jednoduché anglické uvozovky se v tomto kontextu někdy nazývají jako „marrovské“ (podle sovětského akademika, filologa N. Ja. Marra).\n\nJiné tvary či umístění jsou pro běžné české texty zcela nepřípustné: tzv. strojopisné \"\"x\"\", anglické \"“x”\", polské \"„x”\" aj., špičaté směřující ven (francouzské) \"«x»\" a další jiné znaky a jejich kombinace. Tzv. strojopisné (jednoduché i dvojité) jsou však hojně využívány v programovacích jazycích.\n\nJe nepřípustné, aby se přímo vedle sebe ocitly dvojité uvozovky a jim odpovídající jednoduché: »›, „‚ apod. V takovém případě je nutné 1. buď zvolit písmo, které tuto situaci řeší dobrým zpracováním kerningových párů a mezi tato znaménka vkládá vlasovou mezeru, 2. nebo vložit tuto mezeru ručně, 3. nebo použít jiný typ uvozovek:\n\nNěkteré příručky povolují užít jako vnitřní stejné uvozovky, pokud se jedná o jedno či několik málo slov, a nemůže tak dojít k nedorozumění:\nPokud se uvozovky vztahují pouze k citaci, vkládáme do uvozovek jen ji, nikoliv případná přiléhající interpunkční znaménka:\nPakliže vkládáme do uvozovek celou větu, vkládáme i koncové interpunkční znaménko:\nU přímé řeči vkládáme do uvozovek všechny její části, nikoliv však uvozovací věty. Interpunkční znaménka přiléhající k přímé řeči sázíme dovnitř uvozovek:\n\n\nZávorky jsou párová vyčleňovací znaménka. Skládají se z levé a pravé, resp. z otvírací a zavírací závorky. Používají se tehdy, pokud chceme vydělit ty části výpovědi, které jsou volně vloženy, případně mají k výpovědi jiný volný vztah. Uvnitř závorek se mezera nesází, vně uzávorkovaného textu naopak ano:\n\nVýjimky z tohoto mezerování jsou dvě: zaprvé naznačení genderově korektního vyjadřování – \"Prosíme Vás, abyste co nejdřív zaslal(a)…\" (zde se však častěji užívá lomítka), zadruhé spíše akcidenční, žertovné aj. zápisy typu \"je to dost ne(filo)logický problém\", \"k vidění tam byly velmi (h)různé filmy\", \"jak na správné (sebe)vzdělávání\" apod.\n\nV běžném textu je nejvhodnější užívat závorky kulaté. Pokud potřebujeme do textu v závorce vložit další uzávorkovaný text, použijeme závorky hranaté. Tehdy hovoříme o závorkách vnitřních nebo vnořených:\nPravá kulatá závorka (tedy jako nepárový znak) se užívá při výčtech (pouze za malými písmeny); tehdy musí být po závorce sázena mezera pevné šířky. Pokud nejsou položky odděleny graficky, řádkově, nýbrž jsou sázeny plynule za sebou, je třeba vložit za závorku nezlomitelnou mezeru:\n\nHranaté závorky jsou běžně užívány v lingvistických textech, do nichž se zapisuje výslovnost:\nUžívají se i tehdy, když chceme naznačit chybějící údaj, např. v bibliografické citaci, nebo doplnit v citaci to, co je vynecháno, o čem se mluví apod. a co není její přímou součástí. Případně také vynechaný, nepodstatný text v přímé citaci – tehdy se užije znaku […]:\n\nJe možné užívat i variantu (…), varianta s hranatými závorkami je však systémovější. PČP však v tomto užití uvádějí pouze tři tečky bez jakýchkoliv závorek, připojované bez mezery a s mezerou po nich.Užívání složených a lomených závorek je otázkou spíše matematické, chemické sazby, programovacích jazyků apod.:\nV běžném textu se s nimi v podstatě nesetkáme, protože jsou však zásady pro jejich sazbu shodné se závorkami kulatými, pro úplnost je uvádíme. V běžných textech je doporučujeme používat pouze v odůvodněných případech.\n\nPokud do závorek vkládáme výpověď, která končí interpunkčním znaménkem, sází se interpunkční znaménko dovnitř závorek:\nVe zcela specifickém případě lze jako závorky užít matematické symboly pro ostrou nerovnost <>. Tímto případem jsou URL odkazy. Znaky pro nerovnost se pak sázejí stejně jako závorky, tj. bez vnitřních mezer, a naopak s mezerami vnějšími. Jako levá „závorka“ se užívá znak <, jako pravá znak >:\n\nUžití lomítek místo závorek je přežitek z dob psacích strojů, jejichž znakový repertoár byl velmi chudý. V dnešní době kvalitních digitálních písem a počítačových textových editorů není důvod je používat, ba jejich užití se považuje za hrubou typografickou chybu. Bohužel použití lomítek jako závorek umožňují PČP.\n\nPomlčka je vodorovná čárka; v češtině se nejčastěji užívá čárka délky písmene \"n\" (pomlčka půlčtverčíková, angl. \"n-dash\"), řidčeji délky písmene \"m\" (čtverčíková, \"m-dash\"). Pomlčka se užívá v několikeré funkci a na funkci závisí její sazba. S mezerami po obou stranách (s levou nezlomitelnou) se sází v těchto případech:\n\nPisatel chce naznačit zámlku v řeči, neukončenost výpovědi. V tomto případě lze užít i výpustky:\nPomlčka výrazně odděluje části výpovědi:\n\nUžívá se k označení přímé řeči, pokud stojí na témže řádku, případně k výraznějšímu oddělení uvozovací věty:\n\nPomlčka se někdy sází místo čárky, pokud chceme naznačit výraznější odmlku, oddělení výpovědí:\n\nRovněž ji sázíme v nápisech a heslech; také v příslovích apod. místo vypuštěného sponového slovesa či pokud jsou výpovědi spojeny souřadně bez spojky:\nPomlčky je možné užít i v jiných situacích podle záměru a intencí pisatele, takové případy nelze plně zachytit.\n\nPokud při sazbě dojde k tomu, že by měly čárka a pomlčka následovat těsně po sobě, je možné čárku vynechat. Pokud by však její vynechání bylo na úkor srozumitelnosti, je lepší čárku zachovat:\nVe všech výše zmíněných případech je možné kratší pomlčku nahradit pomlčkou delší. Pomlčka ve významu \"až, od… do…\" a \"proti/versus\" se sází bez mezer, pokud jsou oba takto spojené výrazy jednoslovné, a s mezerami (levá nezlomitelná), pokud je alespoň jeden z výrazů víceslovný. V těchto případech nelze sázet čtverčíkovou pomlčku:\n\nNa místě pomlčky nesmí dojít k zalomení řádku. Pakliže rozpal ani stažení jiný zlom neumožní, je třeba pomlčka rozepsat slovně: \"fotbalový zápas Sparta vs. Slavia\". Znak \"nezlomitelné pomlčky\" není běžnou součástí textových editorů (na rozdíl od \"nezlomitelného spojovníku,\" viz dále).\n\nNěkdy a spíše tradičně se pomlčky (častěji čtverčíkové nežli půlčtverčíkové) užívá k zápisu finančních částek bez haléřových hodnot:\nTento zápis se dnes spíše nedoporučuje, nejnovější vydání ČSN 01 6910 jej ani neuvádí, na rozdíl od norem starších. Takový zápis je redundantní, plně totiž postačuje \"zaplatíte 400 Kč\". V případě nutnosti je možné vypsat haléřové hodnoty nulami: \"zaplatíte 411,00 Kč bez DPH\". Zápisy typu \"—,50 Kč\" jsou nepřípustné.Je třeba, aby bylo v celém dokumentu zachováno jednotné užití dlouhé a krátké pomlčky, např. krátké pro rozsahy a dlouhé pro větná užití.\n\nJediné výjimky, kdy lze psát pomlčku (dlouhou i krátkou) na začátku řádku, jsou:\n\nUvození přímé řeči, která stojí na samostatném řádku:\n\nV případě uvozování přímé řeči a ve výčtech se musí za pomlčku sázet mezera s pevnou délkou.Pomlčka ve funkci výčtové odrážky:\n\nJako opakovací znaménko v rejstřících:\n\nV literatuře a na internetu se někdy setkáváme s výrazem stejnítka. Starší ČSN (ČSN 01 6910 2007) jako znak stejnítek doporučovala v sestavách používat znak double prime \"ʺ\" (U+2033):\nV praxi se také setkáváme s různými variantami uvozovek a apostrofů nebo vlnovky (tildy \"~\"). Psaní zažité značky \"–//–\" se nedoporučuje.Zcela specifické je užití pomlčky, většinou dlouhé, spolu s obloučkem ve versologii v zápisech veršové metriky. Pomlčka značí přízvučnou slabiku (případně těžkou dobu v časoměrném verši, tezi, dvě mory), oblouček nepřízvučnou slabiku (případně lehkou dobu v časoměrném verši, arzi, moru). Pomlčky a obloučky se od sebe oddělují širšími mezerami, případně se sázejí pod verše. Jednotlivé stopy se oddělují svislou čarou (svislítkem). Někdy se pro přízvučnou slabiku užívá značky \"x́\", pro nepřízvučnou \"x\". J. Hrabák tuto versologickou pomlčku nazývá \"ležatou čárkou\".\n\nDnes již velmi archaické, avšak stále k vidění ve specifických případech (náhrobní kameny do začátku minulého století, sovětská typografie do konce 60. let) je užití pomlčky v zápisu kalendářních dat:\n\n\nTři tečky (někdy se můžeme setkat s termínem trojtečka) se sázejí jako jeden ligaturní znak. ČSN 01 6910 2014 však umožňují z \"technických\" důvodů používat tří jednotlivých teček místo ligaturního znaku: \"...\" vs. \"…\" Používají se tehdy, pokud chceme naznačit přerušovanou výpověď, zámlku na konci věty apod. Běžná elipsa se třemi tečkami nenahrazuje, často se tak naopak vyznačuje apoziopeze. V takovém případě se sázejí těsně za slovo (bez mezery) a po nich se sází mezera, případně příslušné interpunkční znaménko (kromě tečky). Následující velké nebo malé písmeno se sází podle kontextu, zda jde o pokračování věty, či o větu novou (v tomto smyslu je možné užít i pomlčky):\n\nTří teček se užívá, pokud chceme v citátu naznačit vypuštěnou část, která není důležitá. Nejčastěji se používají tři tečky uzavřené do hranatých, případně kulatých závorek. Jiné zápisy (\"<…>\", \"/…/\"), se kterými se můžeme občas setkat, se nedoporučuje. PČP uvádějí pouze tři tečky bez závorek připojované bez mezery a sázené s mezerou po nich. Pokud vynecháváme větu/věty, doporučuje se užít oddělených (uzávorkovaných) tří teček, aby nedošlo k mylnému chápání tří teček jako součástí citátu:\n\nUžívají se také tehdy, pokud chceme naznačit neúplný výčet. V těchto případech před třemi tečkami sázíme mezeru a po nich případně píšeme ještě příslušné interpunkční znaménko (kromě tečky):\n\nČSN 01 6910 2014 připouští sázet tři tečky těsně a bez čárky, pokud není rozdíl v tom, zda jde o nedokončený výčet, či o výčet s nedokončenou poslední položkou: \"podstatná jména, přídavná jména…\"Pokud třemi tečkami začínáme větu, oddělujeme je od předešlého textu mezerou a od textu následujícího (úzkou) nezlomitelnou mezerou; tehdy můžeme větu začínat i velkým písmenem. Tři tečky je však možné i vypustit. (Někdy se doporučuje sázet tento typ tří teček bez mezer.)\n\n\nSpojovník je nejkratší vodorovná čárka. Užívá se, pokud chceme souřadně spojit dvě jednotlivá slova ve slučovacím poměru v těsný významový celek. Spojovník se vždy sází bez mezery po obou stranách. Pokud spojujeme víceslovné části, užíváme pomlčky sázené s mezerami po obou stranách.\nSpojovník se neužívá u typu \"hřib satan\", \"javor mléč\".Spojovník se neužívá u typu \"vysokoškolský\", \"trestněprávní\".V počítačové typografické praxi se rozlišují tři typy spojovníků (používají se nejčastěji anglické názvy): 1. \"běžný spojovník\" (hard hyphen), jenž se užívá ke spojování slov, 2. \"„volitelný“ spojovník\" (discretionary nebo soft h.), který se užívá pro ruční naznačení, kde je možné slovo dělit, a 3. \"pevný spojovník\" (nonbreaking h.), který zabraňuje řádkovému zlomu. ČSN 01 6910 2014 je nazývá \"spojovníkem povinným\", vyžadovaným pravopisem, \"nerozdělitelným\", který neumožňuje zlom, a \"podmíněným\", nazývaným také \"volitelné rozdělení\", který naznačuje, kde je možno slovo dělit.\n\nPoužívá se v některých přejatých slovech:\nV poslední době jsou časté výrazy, jejichž první část tvoří písmena \"e\" (elektronický) nebo \"i\" (internetový): \"e-mail\", \"e-dražba\", \"i-bazar\". Ta se připojují spojovníkem a v těchto místech nesmí dojít ke zlomu. Tyto zápisy jsou pro češtinu neobvyklé a činí problémy, zejména pokud stojí na začátku vět.\n\nRovněž se doporučuje používat ve spojeních značky a substantiva, pokud je značka na prvním místě. Pokud je pořadí opačné, spojovníku se neužívá:\nNěkteré zdroje připouštějí psaní prvního typu i bez spojovníku (ale s [úzkou] nezlomitelnou mezerou!): \"Rh faktor\".Dále se spojovníku užívá při připojování částice \"li\" (arch. \"liž\" ve spojení \"není-liž pravda\"), nejčastěji k prvnímu přízvučnému slovu ve větě (a většinou ke slovesu):\nPokud je částice li součástí složené spojky, spojovníku se neužívá: \"zdali\", \"pakliže\" apod. Nepíše se ani ve výraze \"neřkuli\".Spojovníku se také užívá v zápisech různých kódů, hesel, značek apod.:\nPoužívá se v zápisu výrazů odvozených od matematických proměnných:\nVyužití nachází i v internetových adresách:\nA nakonec se spojovník používá tehdy, chceme-li rozdělit slovo na dva řádky. V této funkci se někdy nazývá rozdělovník:\nPokud je třeba zalomit řádek v místě, kde jsou dvě slova spojena spojovníkem, je nutné ho opakovat na následujícím řádku, aby tak nedošlo k chybnému chápání slovního spojení (spojovník je tu významotvorný prvek):\nSrov. zápis žluto- | zelený svetr (žlutozelený, nikoliv žluto-zelený).Spojovník píšeme s mezerou pouze na jedné straně tehdy, pokud jím nahrazujeme vypuštěnou část slova. Mezera je tak pouze na vnější straně:\nV některých textových editorech se můžeme setkat s tzv. \"nezlomitelným spojovníkem\": pokud by měl vyjít na konec řádku, nemůže na něm nastat zlom – podobně jako v případě \"nezlomitelné mezery\". Toho se dá dobře využít v případech, kdy je zlom v takovém místě nežádoucí (\"Rh-faktor\"). V kombinaci s tzv. \"volitelným spojovníkem\" (resp. s \"volitelným rozdělovníkem\"), který se graficky realizuje pouze tehdy, pokud dojde v jeho místě ke zlomu řádku, můžeme docílit toho, že se spojovník bude při zlomu řádku v souladu s pravopisnými pravidly opakovat; tato funkce totiž není v textových editorech běžně dostupná.\n\nKreativita pisatelů je někdy velmi překvapující, nicméně všechny tyto zápisy a jejich různé kombinace se považují za chybné (na rozdíl např. od slovenštiny \"7,5-percentný alkohol\" nebo ruštiny \"нет 20-го тома\"). Kdybychom měli číst zápis \"8-mi\", četli bychom jej jako \"osmimi\". Mluvnice češtiny 1 (1986) však připouští poněkud obskurní zápis \"20%ní\".\nUžívání spojovníku je důsledkem dřívější praxe, kdy se takto vzniklá příjmení spojovníkem spojovala. Podle současných zákonů (§ 70 zák. č. 301/2000 Sb., o matrikách, jménu a příjmení a o změně některých souvisejících zákonů) se spojovník neužívá. Spojovník se používá také u cizích příjmení: \"Marie Curie-Skłodowska\".\nDříve byl tento zápis rozšířený, dnes se nedoporučuje. ČSN 01 6910 2014 uvádí výslovně, že letopočet musí být vždy vyjádřen čtyřmístně. Výjimkou jsou ustálená spojení jako \"srpen 68\", resp. \"srpen ʼ68\".\n\nApostrof má podobu malé číslice 9 umístěné k horní dotažnici. Sází se bez mezery před ním a s mezerou po něm při naznačení vynechaného písmene (zejména při sazbě poezie):\nDříve se v básních užíval i tam, kde bychom ho dnes sotva čekali. Srov. např. u Nerudy: \"Nemůžʼ vstát a bolesť / slabé tělo svírá, / ale úsměch ještě / tváře obestírá.\"V cizích slovech (apelativech i propriích) se sází bez mezer po obou stranách v souladu s pravopisem původního jazyka:\nPři naznačení vypuštění první části letopočtu se sází s nezlomitelnou mezerou před ním a bez mezery po něm, nejčastěji v nápisech, blahopřáních apod.:\nTento zápis již typografické příručky nepovažují za vhodný, nicméně tradičně se stále používá. Nedoporučuje jej však používat při zápisu současných letopočtů, jelikož může dojít k záměně: nevíme, zda zápis \"ʼ13\" je \"2013\", nebo \"1913\". ČSN 01 6910 2014 uvádí výslovně, že rok musí vždy být vyjádřen čtyřmi číslicemi. Výjimkou jsou letopočty označující významné události (\"srpen 68\" nebo \"listopad 89\", resp. \"srpen ʼ68\", \"listopad ʼ89\"), pravidelně se opakující akce (\"Zahrada Čech ʼ14\") nebo novoroční přání, tzv. „péefka“ (\"PF ʼ17\").\n\nDlužno podotknout, že takovýto zápis byl běžný zejména v 19. století. Srov.: \"[…] hnědé trny, růže bílé, / žeʼs byl sklamán od své milé“ […]\" (J. Neruda).\n\nLomítko plní několikerou funkci. Jeho základní funkce je vyjádření alternativy, možností záměny. Pokud jsou oba lomítkem spojené výrazy jednoslovné, lomítko se píše bez mezer:\nJestliže je alespoň jeden výraz víceslovný, sázíme lomítko s mezerami (levá je nezlomitelná):\nO sazbě lomítka ve smyslu operace dělení viz dále.\n\nV některých jazykovědných příručkách, zejména syntaktických, se k oddělení alternativních konstrukcí, vět používají dvě lomítka oddělená mezerami. Mezi těmito lomítky nesmí dojít ke zlomu a levá mezera by měla být nezlomitelná. Dříve se v témže významu užívalo i dvou svislých čar (svislítek).\n\nPokud vyjde lomítko na řádkový zlom, podle ČSN01 6910 2014 není jeho opakování (jako u spojovníku) nezbytné.\n\nLomítka se také využívá, chceme-li úsporně sázet poezii (tj. nikoliv každý verš na samostatném řádku, nýbrž za sebou). V takovém případě se pro oddělení jednotlivých veršů užívá jednoho lomítka s mezerami po obou stranách (levá je nezlomitelná), k oddělení slok pak dvou lomítek těsně za sebou s týmiž mezerami. Řádek se nesmí zlomit mezi dvěma lomítky:\nLomítka se dále užívá ve zkráceném zápisu fyzikálních a jiných jednotek, označení apod., kdy se sází bez mezer:\nLomítek jako speciálních symbolů se užívá i v zápisu internetových adres a některých jiných údajů:\n\nLomítko se používá při zápisu zlomků. V případě smíšených zlomků se mezi celými čísly a zlomky sází úzká nezlomitelná mezera:\nPokud písmo obsahuje speciální zlomkové znaky, je vhodnější užívat jich: \"½\", \"¾\". Je též možné užít složení indexů (\"₇\") a exponentů (\"⁴\") a speciálního zlomkového lomítka ( \"⁄\" ): \"⁴⁄₇\". Je-li zlomek vyjádřen zlomkovým znakem, sází se ve smíšených zápisech bez mezery: \"12¾\".Někdy se lomítko užívá v zápisu a/nebo; tehdy značí logickou disjunkci (tj. můžou nastat obě varianty):\nV běžném jazyce se nebo často užívá tehdy, pokud chceme vyjádřit, že nastane pouze jedna z možností: \"Pojedeš autem, nebo vlakem?\" V grafice se tento význam realizuje přítomností čárky; v logice jde o tzv. exkluzivní disjunkci. Srov. oproti tomu výpověď \"Na rynku kup hrušky nebo jablka\" – je jedno, zda koupíš hrušky nebo jablka, teoreticky můžeš koupit obojí. V takových případech se čárka nepíše.Lomítka se též používá při zápisu školního roku:\nA nakonec se lomítka užívá při zápisu genderově korektních textů:\nTohoto zkráceného zápisu však nelze užít tehdy, pokud je – u mužského rodu – nenulová koncovka či pokud je výraz víceslovný:\nPsaní lomítka příručky spíše nedoporučují v těchto případech:\n\nStarší zkrácený zápis kalendářního data, dnes nepoužívaný:\nZkrácené víceslovné názvy měst; takový zápis je možný na cedulích, ukazatelích apod.:\n\nV lingvistice lomítko na začátku a na konci textu signalizuje, že se jedná o fonologický přepis: \"/ňegdo/\".\n\nProcento značí jednu setinu z celku, promile jednu tisícinu. Jde tak o zlomek formula_4 a formula_5, desetinně zapsáno 0,01 a 0,001. Znak ‱ (formula_6, 0,0001) se téměř neužívá, pro jeho sazbu případně platí totožná pravidla.Znaky procento a promile se můžou sázet dvěma odlišnými způsoby v souvislosti s tím, co mají vyjadřovat. Pokud značí samostatné slovo, sázejí se jako samostatně stojící znak s nezlomitelnou (úzkou) mezerou před ním:\nPakliže jsou součástí složeného adjektiva, sázejí se bez předcházející mezery:\nPodrobnější pravidla sazby zápisů typu \"20 km / 20km\", \"20° / 20 °\" apod. viz např. \"Akademická příručka českého jazyka\" (2014). Kodifikovány jsou zápisy \"20%\" a \"20procentní\", nikoliv \"dvaceti%\". Mluvnice češtiny 1 (1986) však připouští i poněkud obskurní zápis \"20%ní\".\n\n\nPro paragraf se jako značka užívá \"§\". Ke značení odstavců (částí) v jiných než právních textech se nedoporučuje, i když se jinde občas užívá. Značka paragraf se sází odděleně, neboť značí jedno slovo, tj. s mezerami po obou stranách, přičemž mezera po paragrafu je (úzká) nezlomitelná. Sází se vždy ve spojení s číslem:\nPokud se odkazuje na více paragrafů, značka se užívá pouze jednou:\nOd zdvojování zkratek a značek se dnes upouští (na rozdíl např. od ruštiny, kde je toto zkracování běžné: \"в 1995–1998 гг.\"). Zápis \"ss. 14–20\" tak již dnes není běžný, i když se nehodnotí jako nesprávný. Zdvojení paragrafu ČSN 01 6910 2014 zapovídá. Pravidelně se zdvojuje (znásobuje) pouze v hudební terminologii: \"f\" (forte), \"ff\" (fortissimo), \"fff\" (forte fortissimo), \"ffff\" (fortissimo fortissimo).Je-li paragraf užit v běžném významu, a ne jako značka ve spojení s konkrétní číslicí, odstavcem, vypisuje se slovně:\n\n\nAmpersand znamená „a“ (jde původně o ligaturu latinského et); používá se zejména v názvech firem, v akcidenční sazbě apod. Sází se s úzkými mezerami po obou stranách. Doporučuje se řádek v tomto místě nezalamovat:\nU výrazů, kdy ampersand spojuje pouze dvě písmena, je častější sazba bez mezer po obou stranách:\n\n\nTyto značky se sázejí s mezerou mezi předcházejícím slovem a s úzkou nezlomitelnou mezerou po nich:\n\n\nSázíme-li teplotní stupně, připojuje se značka těsně k písmennému označení teplotní stupnice a mezi číslicí a značkou je pevná úzká mezera:\nZápisy typu mráz \"−10 °\" bez uvedení stupnice se nedoporučují, v běžném textu je lépe vypsat stupeň, případně i číslici slovy: \"mráz minus deset stupňů\".Pokud sázíme značku pro stupeň bez uvedení stupnice, zacházíme s ním podobně jako se znakem procenta, tzn. že jej sázíme s úzkou nezlomitelnou mezerou mezi číslicí a stupněm, jde-li o dvě slova, a dohromady s číslicí, jde-li o složené adjektivum:\n\nChceme-li sázet úhlové stupně, sázíme značku těsně k číslici – podobně jako úhlovou minutu ʹ a vteřinu ʺ. Mezi jednotlivými jednotkami se píšou úzké nezlomitelné mezery:\nPři zápisu zeměpisných souřadnic se stupně, minuty a vteřiny a jejich značky píšou bez mezer:\n\n\nZnačky pro stopy a palce se sázejí vždy těsně k číslici a mezi jednotlivými jednotkami je (úzká) nezlomitelná mezera:\nPokud se značek používá ve složených adjektivních výrazech, sázejí se také bez mezery:\n\nNevhodné mezery: \"nový 24 ʺ monitor; je vysoký 6 ʹ 2 ʺ\"\n\nPodtržítko je speciální znak, s nímž se běžně setkáme v internetových adresách. Značí se jím mezera (někdy se užívá spojovníku). V běžných textech jím můžeme naznačit vynechané písmeno, jež se má doplnit. Podtržítko lze v tomto případě zmnožit. Sází se bez mezer po obou stranách. Častěji je využíváno ve výpočetní technice.\n\nV užití podtržítka se běžně nechybuje, což je dáno jeho specifickým využitím.\n\nSe zpětným lomítkem se v běžném textu nesetkáme často, využívá se například k zápisu cest k souborům v některých operačních systémech (na rozdíl od obyčejného lomítka, které se užívá k zápisu URL adres). Sází se bez mezer a po tzv. kořenovém adresáři (zde disk C) se sází dvojtečka a dvě zpětná lomítka bez mezer:\nVíce se využívá v programovacích jazycích a regulárních výrazech.\n\nZáměna za obyčejné lomítko: \"C://Users/Petr/Dokumenty/tabulka.xlsx\"\n\nZavináč se užívá takřka výhradně v e-mailových adresách, kde odděluje jméno uživatele od domény. Jeho sazba je jednoduchá, sází se bez mezer po obou stranách:\nNázev pořadu ČT \"@online\" řadíme k akcidenčnímu užití, a proto se liší od pravidel sazby zavináče. Často je také využíván jako specifický znak v programovacích jazycích apod. Ve světě internetu se s ním můžeme setkat např. při odkazování na uživatele v komentářích, což vytvoří klikatelný odkaz: @Petr Novák.V zápisech se zavináčem se nechybuje, což je dáno jeho specifickým využitím téměř výhradně v e-mailových adresách.\n\nSazbu mřížky (dvojitého kříže, znaku číslo) ve smyslu značky pro číslo v českém textu upravuje ČSN 01 6910 2014. Sází se s mezerami po obou stranách, pravá by měla být (úzká) nezlomitelná. V běžných textech se doporučuje tento znak rozepisovat slovy:\n\nV poslední době našla mřížka uplatnění v oblasti internetové komunikace, kdy se jí značí tzv. hashtagy (klíčová slova u textů – v blozích, na Twitteru apod.). Pomocí těchto hashtagů lze pak příspěvky vyhledávat, seskupovat apod. V takovém případě se mřížka sází bez pravé mezery těsně ke slovu (zpravidla anglickému, resp. bez diakritiky):\n\n\nS těmito znaménky se v textu setkáváme často i mimo matematické zápisy. Zacházíme s nimi jako s kterýmkoliv jiným znakem, který značí slovo. Sázejí se tudíž s mezerami po obou stranách. Ty by se měly sázet jako nezlomitelné v případě matematických, zkratkových a smíšených zápisů, v ostatních případech je vhodné sázet jako nezlomitelnou alespoň levou mezeru:\nPokud zapisujeme příklady, sázejí se všechny znaky a číslice s nezlomitelnými mezerami po obou stranách (nesmí dojít k zalomení uprostřed příkladu):\nV takových a podobných zápisech by se neměly používat tzv. minuskové (skákavé) číslice.Velmi se nedoporučuje nahrazovat znak minus pomlčkou \"–\" a znak krát písmenem \"x\", interpunkční tečkou \".\" či hvězdičkou \"*\". Znak minus je na stejné úrovni jako vodorovná čárka u znaku plus: srov. v písmu: plus a minus + −, minus a pomlčka − –.Pokud sázíme znaky minus a plus jako kladnou či zápornou hodnotu čísla, připojují se k číslici těsně bez mezer. Bez mezer se sázejí také tehdy, pokud je jakkoliv jinak přiřazujeme k číslu (tj. neznačí početní operaci, a to ani v přeneseném smyslu):\nJestliže sázíme znaménko krát ve složených výrazech značících násobky, píšeme ho dohromady s číslicí. V tomto případě lze užít jedině křížku, nikoliv tečky:\nMožný je i zápis \"1,5krát\" nebo slovně \"jedenapůlkrát\", nikoliv \"jedenapůl×\".\n\n\nPřehled nemůže být z principu úplný, zejména co se týče speciálních zápisů, které se můžou vyskytovat i v běžných textech. V takových případech je nutné se obrátit ke speciálním příručkám a oborovým normám a poučení hledat tam. Příkladem budiž šachová notace: není vyloučené, že se s ní při sazbě setkáme, k jejímu zápisu se užívá běžných znamének (\"0-0-0\" – velká rošáda, \"x\" – bere, \"=\" – nabídka remízy, \"½–½\" – remíza, ovšem vedle speciálních symbolů; zápis složený z běžných písmen a znamének \"Dxf7# 1–0\" tak čteme \"„dáma bere na ef sedm, dává mat a hráč vítězí jedna nula“\". Jestliže vyvstane potřeba sázet takový text nebo pokud budeme provádět korekturu takového textu, nelze se spoléhat na pravidla zde vyložená; editor nebo korektor se musí obrátit ke specializované šachové literatuře a takové zápisy sázet v souladu s územ, případně normou.\n"}
{"id": "1263940", "url": "https://cs.wikipedia.org/wiki?curid=1263940", "title": "Silnice II/138", "text": "Silnice II/138\n\nSilnice II/138 je komunikací II. třídy v Jihočeském kraji. \n\nTato komunikace propojuje navzájem silnici II/121 se silnicemi I/29, II/159, II/141 a II/105. \n\nSilnice II/138 začíná na severním okraji obce Zvíkovské Podhradí u veřejného parkoviště pro hrad Zvíkov. Na jižním okraji obce přetíná silnici II/121 a pokračuje směrem na jih. V obci Záhoří přetíná silnici I/29. Dále směřuje na jihovýchod a v obci Albrechtice nad Vltavou se kříží se silnicí II/159. Odtud pokračuje do Temelína kde protne silnici II/141 a skončí asi 1 km jižně od JETE napojením na silnici II/105. Celková délka silnice II/138 je zhruba 37,4 km. \n\nPřímo na trase je čerpací stanice PHM v Temelíně. \n\n"}
{"id": "1263941", "url": "https://cs.wikipedia.org/wiki?curid=1263941", "title": "Karolína Matylda Šlesvicko-Holštýnsko-Sonderbursko-Augustenburská", "text": "Karolína Matylda Šlesvicko-Holštýnsko-Sonderbursko-Augustenburská\n\nKarolína Matylda Šlesvicko-Holštýnsko-Sonderbursko-Augustenburská (25. ledna 1860 - 20. února 1932) byla druhá nejstarší dcera Fridricha VIII. Šlesvicko-Holštýnského a jeho manželky Adléty z Hohenlohe-Langenburgu.\n\nJejí starší sestra, Augusta Viktorie se sňatkem s Vilémem II. Pruským stala německou císařovnou a pruskou královnou. Karolína Matylda se sňatkem s Fridrichem Ferdinandem Šlesvicko-Holštýnským stala šlesvicko-holštýnsko-sonderbursko-glücksburskou a později šlesvicko-holštýnskou vévodkyní.\n\nKarolína Matylda se 19. března 1885 v Primkenau provdala za Fridricha Ferdinanda Šlesvicko-Holštýnského, nejstaršího syna Fridricha Šlesvicko-Holštýnsko-Sonderbursko-Glücksburského a Adléty ze Schaumburg-Lippe a synovce Kristiána IX. Dánského. Karolína Matylda měla s Fridrichem Ferdinandem šest dětíː\n\n\nPo svržení hohenzollernské dynastie na konci První světové války, žila Karolína i její rodina tiše, málokdy byli viděni mimo hrad Grünholz.\n\nKarolína Matylda zemřela 20. února 1932 na jejich hradě. O několik let dříve trpěla záchvatem srdeční choroby a nikdy se již plně nezotavila. Její manžel byl jediný člen rodiny, který byl přítomen u její smrtelné postele.\n\n"}
{"id": "1263942", "url": "https://cs.wikipedia.org/wiki?curid=1263942", "title": "Eusko Abendaren Ereserkia", "text": "Eusko Abendaren Ereserkia\n\n\n"}
{"id": "1263943", "url": "https://cs.wikipedia.org/wiki?curid=1263943", "title": "Brightova nemoc", "text": "Brightova nemoc\n\n__noTOC__\nBrightova nemoc je archaický název pro \"glomerulonefritidu\". Onemocnění bylo poprvé popsané Richardem Brightem v roce 1827. Nemocní trpěli proteinurií, pro pitevní nález byly typické svraštělé ledviny a hypertrofie srdce.\n\nV pozdějším období byla Brightova nemoc členěna na několik typů, a to podle svého klinického obrazu, etiopatogenetického procesu a bioptického nálezu. Dnes se již toto označení nepoužívá.\n\n\nBright disease MedicineNet\n"}
{"id": "1263944", "url": "https://cs.wikipedia.org/wiki?curid=1263944", "title": "Chojnice", "text": "Chojnice\n\nChojnice (německy \"Konitz\", kašubsky/pomořansky \"Chònice\") je město pomořského vojvodství a centrum chojnického okresu ležící v Polsku, přibližně 120 km jihovýchodně od města Gdaňsk. V roce 2016 zde žilo necelých 40 000 obyvatel.\n\nPrvní písemné zmínky o městě Chojnice pocházejí z roku 1275. V roce 1309 se Chojnice spolu se zbytkem Pomoří staly součástí Německého řádového státu. V polovině 14. století byl ve městě vybudován kostel sv. Jana Křtitele a založen augustiniánský klášter. Během tažení k Baltu se město v roce 1433 neúspěšně pokoušeli dobýt sirotci vedení Janem Čapkem ze Sán. Po porážce Řádu Poláky a uzavření míru v Toruni v roce 1466 se Chojnice staly součástí polského království. Město bylo zpustošeno Švédy v roce 1657.\n\nPo prvním dělení Polska připadlo město v roce 1772 pruskému království a následně bylo až do roku 1918 součástí německého císařství. V roce 1868 byla do města dovedena železnice. Po první světové válce pak v meziválečném období oblast Pomoří včetně Chojnic připojila ke svému území druhá Polská republika. Během druhé světové války bylo město připojeno k Třetí říši. Od roku 1945 jsou Chojnice součástí Polska.\n\n\n\n"}
{"id": "1263949", "url": "https://cs.wikipedia.org/wiki?curid=1263949", "title": "Wishbone Four", "text": "Wishbone Four\n\nWishbone Four je čtvrtým studiovým albem rockové skupiny Wishbone Ash, vydaným v roce 1973. Album bylo odklonem od koncepce jejich předchozího alba Argus, a to tím, že postrádá jeho celkovou kompaktnost a atmosféru středověké Anglie. Obsahuje pouze náznaky dvou sólových kytar a používá akustických folkových prvků v polovině z osmi písní setu (\"Ballad of the Beacon\", \"Everybody Needs a Friend\", \"Sorrel\" a \"Sing Out the Song\"), na každé straně vinylového vydání jsou dvě agresivní a melodické úvodní písně (strana 1: So Many Things to Say\" a strana 2: \"Doctor\") a poprvé v historii skupiny bylo použito dechové sekce v poloautobiografické písni o koncertním cestování skupiny \"No Easy Road\".\nWishbone Four bylo také prvním albem, které neprodukoval Derek Lawrence, ale sama skupina. Následující, páté studiové album There's the Rub, bylo albem na kterém vystoupil kytarista a zpěvák Laurie Wisefield, který určoval převážnou většinu tvůrčího směru kapely na příštích 11 let. Zakládající člen skupiny, Ted Turner opustil skupinu po skončení souvisejícího turné k albu Wishbone Four.\n\nVšechnu hudbu složili Wishbone Ash;\nVšechny texty napsal Martin Turner, kromě \"Rock 'n Roll Widow\", který napsal Steve Upton.\n\n\nHostující hudebníci\n"}
{"id": "1263950", "url": "https://cs.wikipedia.org/wiki?curid=1263950", "title": "Adléta z Hohenlohe-Langenburgu", "text": "Adléta z Hohenlohe-Langenburgu\n\nAdléta z Hohenlohe-Langenburgu (20. července 1835 - 25. ledna 1900) byla šlesvicko-holštýnskou vévodkyní, neteří královny Viktorie, tchyní Viléma II. Pruského a předkyní Karla XVI. Švédského a Filipa VI. Španělského.\n\nAdléta se narodila jako druhá dcera Ernesta I. z Hohenlohe-Langenburgu a jeho manželky Feodory Leiningenské, která byla starší polorodou sestrou královny Viktorie.\n\nV roce 1852, nedlouho poté, co se Napoleon III. stal francouzským císařem, požádal Adlétiny rodiče o její ruku, předtím už byl odmítnut Karolou Švédskou. Přestože se s ní nikdy nesetkal, výhody tohoto manželství pro císaře byly zřejmé. Sňatek by přinesl Bonapartům dynastickou váženost a mohl podpořit užší spojenectví mezi Francií a Británií, protože Adléta byla neteří královny Viktorie. V té době nebyla oficiálním členem britské královské rodiny, takže riziko odmítnutí bylo malé.\n\nJak se ukázalo, návrh poděsil královnu Viktorii a prince Alberta, kteří nechtěli legitimitu Bonapartů uspěchat. Britský dvůr udržoval mlčení směrem k Hohenlohům během jednání o manželství.\n\nRodiče, kteří si vyložili britské ticho jako nesouhlas, odmítli francouzskou nabídku - k nelibosti své šestnáctileté dcery. Napoleon tedy namísto toho požádal o ruku Evženii z Montijo, hraběnku z Teby.\n\nAdléta se 11. září 1856 provdala za Fridricha VIII. Šlesvicko-Holštýnského. Měli spolu sedm dětíː\n\n\nAdléta s manželem nejdříve sídlili v Dolzigu, v Lužici, ale poté, co se Fridrich stal dědicem šlesvicko-holštýnského vévodství, se v roce 1863 přestěhovali do Kielu. Do Dolzigu se vrátili o tři roky později, když bylo vévodství po Prusko-rakouské válce anektováno Pruskem. V následujících letech střídal pár města Dolzig, Gotha a rodinné panství v Primkenau. Vévoda Fridrich zemřel v roce 1880, krátce předtím, než se jejich nejstarší dcera zasnoubila s pruským následníkem. Krátce po jejich svatbě se Adléta usadila v Drážďanech, kde se zajímala především o malování a hudbu.\n\nAdléta zemřela v Drážďanech 25. ledna 1900.\n\nMalý ostrov v zemi Františka Josefa, Adelaidin ostrov, byl Rakousko­‑uherskou expedicí k severnímu pólu pojmenován po ní.\n"}
{"id": "1263952", "url": "https://cs.wikipedia.org/wiki?curid=1263952", "title": "Borassodendron", "text": "Borassodendron\n\nBorassodendron je malý rod palem, zahrnující pouze 2 druhy. Je rozšířen v tropické jihovýchodní Asii. Jsou to vysoké dvoudomé palmy s dlanitými listy a přímým holým kmenem. Samčí a samičí květenství jsou odlišná, vyrůstají z listové růžice a jsou kratší než listy. Jsou to méně významné palmy. Růstové vrcholy \"Borassodendron borneense\" jsou na Borneu konzumovány jako zelenina.\n\nZástupci rodu \"Borassodendron\" jsou vysoké, beztrnné, dvoudomé palmy, dorůstající výšky okolo 20 metrů. Kmen je přímý, solitérní, holý, s příčnými listovými jizvami. Listy jsou dlanitozpeřené s krátkým středním žebrem, induplikátní. Řapík je masivní, na bázi vyhloubený, na okraji rovný, tvrdý a ostrý. Na lícové straně listové čepele je v místě nasednutí na řapík nápadný výrůstek (\"hastula\").\nKvětenství vyrůstají v koruně mezi bázemi listů, jsou jednopohlavná a obě pohlaví se výrazně odlišují. Samčí květenství jsou větvená až do 2. řádu, zatímco samičí jsou nevětvená nebo max. se 4 jednoduchými větvemi. Květy jsou jednopohlavné, s trojčetným kalichem a korunou. Samčí květy obsahují 6 až 15 tyčinek s krátkými nitkami a protáhlými prašníky, v samičích květech je kulovité gyneceum složené ze 3 plodolistů obsahujících po 1 vajíčku. Plody jsou velké, na povrchu hladké peckovice a většinou obsahují 3 pecičky.\n\nRod zahrnuje pouze 2 druhy a vyskytuje se v tropické Asii. Druh \"Borassodendron machadonis\" roste v jihozápadním Thajsku a na Malajském poloostrově, \"B. borneense\" je endemit Bornea.\n\nMladé listy druhu \"B. borneense\" jsou vyhledávány orangutany, kteří se také podílejí na rozšiřování semen.\n\nRod je v rámci taxonomie palem řazen do podčeledi \"Coryphoideae\", tribu \"Borasseae\" a subtribu \"Lataniinae\". Nejblíže příbuzným rodem je \"Borassus\" (lontar), rozšířený v počtu 5 druhů v tropické Africe, Madagaskaru, Asii a Nové Guineji. Další příbuzné rody jsou \"Latania\" z Maskarénských ostrovů a monotypický rod \"Lodoicea\" ze Seychel.\n\nRůstové vrcholy bornejského druhu \"B. borneense\" jsou jedlé (palmové zelí) a jsou místně prodávány na vesnických trzích.\n\n"}
{"id": "1263953", "url": "https://cs.wikipedia.org/wiki?curid=1263953", "title": "Kapusta kadeřavá", "text": "Kapusta kadeřavá\n\nKapusta kadeřavá je odrůda druhu brukev zelná (\"Brassica oleracea\"). Jde o dvouletou bylinu pěstovanou jako jednoletka, u které se sklízejí mladé listy a stonky. Nazývá se také kadeřávek neboli jarmuz. Je to listová zelenina s vysokými výnosy zkadeřených nebo i hladkých listů, které mají obdobné využití jako kapusta. Kapusta kadeřavá je nejvíce podobná původnímu planému druhu. Používá se i jako rostlina dekorativní, může mít košťál vysoký až 3 metry.\n"}
{"id": "1263954", "url": "https://cs.wikipedia.org/wiki?curid=1263954", "title": "Feodora Leiningenská", "text": "Feodora Leiningenská\n\nFeodora Leiningenská (7. prosince 1807 - 23. září 1872 byla jediná dcera Emicha Karla Leiningenského a Viktorie Sasko-Kobursko-Saalfeldské. Feodora a její starší bratr Karel byli polorodými sourozenci královny Viktorie. Feodora byla předkyní Karla XVI. Švédského a Filipa VI. Španělského.\n\nFeodora se narodila 7. prosince 1807 jako dcera Emicha Karla Leiningenského a Viktorie Sasko-Kobursko-Saalfeldské. Její otec zemřel v roce 1814.\n\n29. května 1818 se její matka znovu provdala, a to za Eduarda Augusta Hannoverského, čtvrtého syna Jiřího III. Následující rok byla domácnost převezena do Spojeného království Velké Británie a Irska, protože těhotenství vévodkyně Viktorie se blížilo ke konci a nový potenciální dědic trůnu se měl narodit na britské půdě.\n\nPodle všeho měla Feodora blízký vztah se svou sestrou Viktorií, která byla starší sestře oddána. Navzdory tomu si Feodora horlivě přála natrvalo opustit jejich residenci v Kensingtonském paláci.\n\nV roce 1828 se Feodora v Kensingtonském paláci provdala za Ernesta I. z Hohenlohe-Langenburg, muže, se kterým se předtím setkala jen dvakrát. Po líbánkách se vrátila do Německého spolku, kde žila až do své smrti v roce 1872. Pár žil ve velkém a nepohodlném Schloss Langenburgu. Feodora udržovala celoýživotní korespondenci se svou sestrou, a byla jí přiznána renta ve výši £300, aby mohla kdykoli navštívit Anglii.\n\nFeodořina nejmladší dcera, sasko-meiningenská vévodkyně, zemřela na počátku roku 1872 na spálu. Feodora zemřela ještě toho roku.\n\nFeodora měla s Ernestem tři syny a tři dceryː\n"}
{"id": "1263955", "url": "https://cs.wikipedia.org/wiki?curid=1263955", "title": "Mount San Antonio", "text": "Mount San Antonio\n\nMount San Antonio, také Mount Baldy je nejvyšší hora pohoří San Gabriel Mountains a současně nejvyšší hora Los Angeles County v Kalifornii, ve Spojených státech.\nLeží 50 km severovýchodně od města Los Angeles a přibližně 15 km severně od hustě obydlené oblasti Los Angeles County. Občasně zasněžený vrchol hory dominuje celé oblasti \"Losangeleské pánve\" a je viditelný z většiny míst celé Jižní Kalifornie.\n\nJižní strana hory je strmá, severní je naopak pozvolnější. Vrchol je dostupný několika turistickými trasami. San Antonio má dva hlavní vrcholy, nižší západní se nazývá \"West Baldy\" a má nadmořskou výšku 3 044 m.\n"}
{"id": "1263960", "url": "https://cs.wikipedia.org/wiki?curid=1263960", "title": "Franko Škugor", "text": "Franko Škugor\n\nFranko Škugor (* 20. září 1987 Šibenik) je chorvatský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do července 2017 sedm titulů ve dvouhře a čtrnáct ve čtyřhře.\n\nNa žebříčku ATP byl ve dvouhře nejvýše klasifikován v dubnu 2016 na 145. místě a ve čtyřhře pak v dubnu 2017 na 82. místě. Trénuje ho bývalý tenista Lovro Zovko.\n\nV chorvatském daviscupovém týmu debutoval v roce 2015 prvním kolem světové skupiny proti Srbsku, v němž prohrál čtyřhru po boku Marina Draganji i závěrečnou dvouhru s Filipem Krajinovićem. Srbové zvítězili 5:0 na zápasy. V roce 2016 se stal členem týmu, jež prohrálo s Argentinou 2:3 na zápasy. Do září 2017 v soutěži nastoupil ke čtyřem mezistátním utkáním s bilancí 1–2 ve dvouhře a 2–1 ve čtyřhře.\n\nV rámci hlavních soutěží challengerů ATP debutoval v červnu 2004, když na turnaj v italské Reggii Emilii obdržel divokou kartu. V úvodním kole podlehl Argentinci Nicolasi Toderovi. Premiérový singlový titul v této úrovni si odvezl ze srpnového Beijing International Challenger 2010, konaného v Pekingu poté, co ve finále zdolal Francouze Laurenta Recouderca ve třech setech.\n\nV kvalifikaci dvouhry okruhu ATP World Tour debutoval na červencovém ATP Vegeta Croatia Open 2005 v Umagu, kde jej v úvodním duelu zdolal Španěl Albert Portas. Hlavní soutěž dvouhry si poprvé zahrál po obdržení divoké karty na únorovém PBZ Zagreb Indoors 2008, kde jej v otevíracím duelu vyřadil Rakušan Stefan Koubek. Na bastadském Catella Swedish Open 2010 se premiérově probojoval do čtvrtfinále, v němž jej zastavil pozdější španělský vítěz turnaje a čtvrtý nasazený Nicolás Almagro.\n\nDo premiérového finále na okruhu ATP Tour postoupil na ATP Vegeta Croatia Open Umag 2014, když ve finále čtyřhry s Dušanem Lajovićem nestačili na českou dvojici František Čermák a Lukáš Rosol ve dvou setech.\n\nDebut v hlavní soutěži nejvyšší grandslamové kategorie zaznamenal v mužském singlu Wimbledonu 2016 po zvládnuté tříkolové kvalifikaci, v níž na jeho raketě zůstali Srb Peđa Krstin, Španěl Daniel Muñoz de la Nava a Rakušan Gerald Melzer. V úvodním kole však skončil na raketě dvacátého šestého nasazeného Francouze Benoîta Paireho až po pětisetové bitvě, když o postupujícím rozhodl závěrečný set poměrem her 10–8.\n\n"}
{"id": "1263962", "url": "https://cs.wikipedia.org/wiki?curid=1263962", "title": "Seznam českých muzikologů", "text": "Seznam českých muzikologů\n\nTento seznam českých muzikologů zahrnuje hudební badatele a vědce narozené na území českého nebo československého státu, případně s ním spjaté. Seznam je řazen abecedně podle příjmení.\n\n\n\n"}
{"id": "1263963", "url": "https://cs.wikipedia.org/wiki?curid=1263963", "title": "Petr Třebický", "text": "Petr Třebický\n\nPetr Třebický (* 15. prosince 1941 Ostrava) je český zpěvák, hudebník a textař.\n\nZačínal ve skupině Old Western, zároveň hostoval ve skupině Kamarádi táborových ohňů. V roce roce 1967 si založil vlastní skupinu Strings of Tennessee, se kterou se zúčastnil festivalu Porta, kde se skupina umístila na 3. místě v kategorii Country & western, skupina se v roce 1968 rozpadla a tak odešel do skupiny Mustangové. Byl jedním ze zakladatelů Jamboree clubu s Františkem Hackerem a Jiřím Falladou. Vystupoval také jako host se skupinou Greenhorns v jejich Camp clubu a nazpíval píseň „Červená řeka“ v jednom z prvních televizních vystoupení Greenhorns pro Československou televizi. V roce 1970 se stal členem skupiny Kamarádi táborových ohňů. Je také textařem napsal texty k písním „Loudavý vlak“, „Mexiko“, „Nad vodou svítá“ a „Nad námi vlajka hvězdnatá“ a spolu s Jiřím Falladou „Cigarety a whisky“ a „Ponny Exress“. V roce 2015 byl vypravěčem audio knihy Jindřicha Rohlíka „Země bez zákona”. Jeho syn Petr je také hudebníkem působí v bluegrassové skupině Grassroad. \n\n\n"}
{"id": "1263964", "url": "https://cs.wikipedia.org/wiki?curid=1263964", "title": "Mistrovství světa v zápasu ve volném stylu 1974", "text": "Mistrovství světa v zápasu ve volném stylu 1974\n\nMistrovství světa v zápasu ve volném stylu 1974 se uskutečnilo v Istanbulu, Turecko .\n"}
{"id": "1263965", "url": "https://cs.wikipedia.org/wiki?curid=1263965", "title": "Obština Kuklen", "text": "Obština Kuklen\n\nObština Kuklen ( \"Община Куклен\") je bulharská jednotka územní samosprávy v Plovdivské oblasti. Leží ve středním Bulharsku, z větší části na severovýchodních svazích a úpatí Západních Rodopů, z menší v Hornothrácké nížině. Správním střediskem je město Kuklen, kromě něj obština zahrnuje 5 vesnic. Žije zde zhruba 6 tisíc stálých obyvatel.\n\nV obštině žije 6 004 stálých obyvatel a včetně přechodně hlášených obyvatel 7 566 . Podle sčítáni 1. února 2011 bylo národnostní složení následující:\n"}
{"id": "1263966", "url": "https://cs.wikipedia.org/wiki?curid=1263966", "title": "Mistrovství světa v zápasu ve volném stylu 1973", "text": "Mistrovství světa v zápasu ve volném stylu 1973\n\nMistrovství světa v zápasu ve volném stylu 1973 se uskutečnilo v Teheránu, Írán. \n\n \n"}
{"id": "1263967", "url": "https://cs.wikipedia.org/wiki?curid=1263967", "title": "Mistrovství světa v zápasu ve volném stylu 1971", "text": "Mistrovství světa v zápasu ve volném stylu 1971\n\nMistrovství světa v zápasu ve volném stylu 1971 se uskutečnilo v Sofii, Bulharsko.\n"}
{"id": "1263969", "url": "https://cs.wikipedia.org/wiki?curid=1263969", "title": "Kuklen", "text": "Kuklen\n\nKuklen ( \"Куклен\") je město ve středním Bulharsku, ležící na severovýchodních svazích Západních Rodopů. Žije tu přes 5 tisíc obyvatel.\n\nJde o správní středisko stejnojmenné obštiny v Plovdivské oblasti.\n\nNejstarší zmínka pod názvem Kükline pochází z roku 1488. Zdejší obyvatelstvo bylo řecké a ves nazývali Kuklena ( \"Κούκλενα\"), což se připomíná v roce 1576. V rámci výměny obyvatelstva mezi Řeckem a Bulharskem v letech 1925 – 1927 sem přišli bulharští osídlenci. Městem je od roku 2006.\n\nVe městě žije 5 685 stálých obyvatel a je zde trvale hlášeno 7 176 obyvatel. Podle sčítáni 1. února 2011 bylo národnostní složení následující:\n"}
{"id": "1263970", "url": "https://cs.wikipedia.org/wiki?curid=1263970", "title": "Cyathostominae", "text": "Cyathostominae\n\nCyathostominae (také malí strongylidi, : cyathostomins, small strongyles, small redworms, Trichonemes) je podčeleď parazitárních hlístic čeledě Strongylidae čítající více než 50 druhů parazitujících ve střevě koní či dalších koňovitých. Běžně se tento taxon souborně označuje jako \"malí strongylidi\". Jedná se o nejběžnější a nejvýznamnější parazity koní vůbec. Dospělí jedinci se lokalizují ve slepém nebo tlustém střevě koní, larvy se vyvíjejí uvnitř střevní sliznice.\n\n"}
{"id": "1263971", "url": "https://cs.wikipedia.org/wiki?curid=1263971", "title": "Carspach", "text": "Carspach\n\nCarspach je francouzská obec v departementu Haut-Rhin v regionu Grand Est. V roce 2014 zde žilo 2 044 obyvatel.\n\nSousední obce jsou: Altkirch, Aspach, Ballersdorf, Eglingen, Fulleren, Hagenbach, Heidwiller, Hirtzbach a Saint-Bernard.\n\n\"Počet obyvatel\"\n\n\n"}
{"id": "1263977", "url": "https://cs.wikipedia.org/wiki?curid=1263977", "title": "Ante Pavić", "text": "Ante Pavić\n\nAnte Pavić (* 7. března 1989 Ogulin) je chorvatský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do února 2017 čtyři tituly ve dvouhře a šestnáct ve čtyřhře.\n\nNa žebříčku ATP byl ve dvouhře nejvýše klasifikován v říjnu 2014 na 132. místě a ve čtyřhře pak v dubnu téhož roku na 155. místě.\n\nV chorvatském daviscupovém týmu debutoval v roce 2017 osijeckým prvním kolem světové skupiny proti Španělsku, v němž prohrál dvouhru s Robertem Bautistou Agutem.\n\nV rámci hlavních soutěží událostí okruhu Futures debutoval v sronu 2006, když na turnaji v srbském Novim Sadu prošel kvalifikačním sítem. V úvodním kole podlehl Srbu Aleksandru Slovićovi. Premiérový singlový titul v této úrovni tenisu si z vaduzského turnaje v březnu 2010 po výhře nad Lotyšem Andisem Juškou. Na challengerech vybojoval první trofej v páru se Slovákem Lukášem Lackem, když ve finále čtyřhry taškentské události v říjnu 2014 triumfovali nad německou dvojicí Frank Moser a Alexander Satschko.\n\nV kvalifikaci dvouhry okruhu ATP World Tour debutoval na únorovém PBZ Zagreb Indoors 2008, kde jej ve druhém kole vyřadil Blaž Kavčič. Hlavní singlovou soutěž si poprvé zahrál na červencovém Hall of Fame Tennis Championships 2013 v Newportu. Z pozice postoupivšího kvalifikanta vypadl v úvodním kole s Čechem Janem Hernychem. V rámci série ATP Masters odehrál první utkání na srpnovém Western & Southern Open 2014 v Cincinnati, kde jej na úvod kvalifikačního turnaje vyřadil druhý nasazený Australan Marinko Matosevic.\n\nDebut v hlavní soutěži nejvyšší grandslamové kategorie zaznamenal v mužském singlu French Open 2014 po zvládnuté tříkolové kvalifikaci, v níž na jeho raketě zůstali Japonec Go Soeda, Rumun Marius Copil a Australan Thanasi Kokkinakis, jemuž ve druhé sadě odvrátil mečbol. V úvodním kole však nenašel recept na francouzskou turnajovou devětadvacítku Gillese Simona. Navazující grandslam ve Wimbledonu 2014 mu přinesl první vyhraný zápas, když v prvním kole přehrál Kolumbijce Alejandra Fallu. Ve druhém jeho cestu pavoukem však ukončil devatenáctý nasazený Feliciano López ze Španělska.\n\n"}
{"id": "1263981", "url": "https://cs.wikipedia.org/wiki?curid=1263981", "title": "Mistrovství světa v zápasu ve volném stylu 1970", "text": "Mistrovství světa v zápasu ve volném stylu 1970\n\nMistrovství světa v zápasu ve volném stylu 1970 se uskutečnilo v Edmontnu, Kanada. \n"}
{"id": "1263983", "url": "https://cs.wikipedia.org/wiki?curid=1263983", "title": "Mistrovství světa v zápasu ve volném stylu 1969", "text": "Mistrovství světa v zápasu ve volném stylu 1969\n\nMistrovství světa v zápasu ve volném stylu 1969 se uskutečnilo v Mar del Plata, Argentina.\n"}
{"id": "1263992", "url": "https://cs.wikipedia.org/wiki?curid=1263992", "title": "Latania", "text": "Latania\n\nLatania je malý rod palem, zahrnující pouze 3 druhy. Je rozšířen výhradně na Maskarénských ostrovech východně od Madagaskaru. Jsou to středně velké, dvoudomé palmy s nápadně velkými, dlanitými listy. Kmen je solitérní, přímý a holý. Květenství vyrůstají v koruně a svojí délkou nepřesahují listy. Plodem je velká, trojsemenná peckovice.\n\nLatanie jsou v tropech pěstovány jako okrasné palmy. Druh \"Latania loddigesii\" je svými šedozelenými rozměrnými listy velmi podobný madagaskarské palmě \"Bismarckia nobilis\". Všechny 3 druhy rodu \"Latania\" náležejí mezi ohrožené rostliny a každý z nich je svým výskytem omezený na jediný ostrov.\n\nZástupci rodu \"Latania\" jsou středně velké, dvoudomé palmy. Kmen je přímý, solitérní, s hrubým povrchem pokrytým eliptickými listovými jizvami. Listy jsou namodrale zelené, dlanitozpeřené, rozměrné, induplikátní. Řapík je masivní a dlouhý, na bázi vyhloubený, na okraji hladký nebo pouze s několika krátkými zuby. \"Hastula\" (výrůstek na lícové straně čepele v místě kde nasedá na řapík) je krátká, ale výrazná.\nKvětenství jsou jednopohlavná, větvená, vyrůstají v koruně mezi bázemi listů a svojí délkou je nepřesahují. Samčí květenství má více větví než samičí. Samčí květy obsahují 15 až 30 nebo i více tyčinek, v samčích květech je kulovité gyneceum obsahující 3 komůrky, v nichž je po 1 vajíčku. Plody jsou velké, podlouhlé nebo vejcovité peckovice obsahující zpravidla 3 semena. Pecky mají rozbrázděný povrch a jeho skulptura je pro každý druh charakteristická.\n\nRod \"Latania\" zahrnuje pouze 3 druhy, rozšířené výhradně na Maskarénských ostrovech východně od Madagaskaru. Každý z těchto druhů je endemitem jednoho ostrova: \"Latania loddigesii\" roste na Mauriciusu, \"L. lontaroides\" na Réunionu a \"L. verschaffeltii\" na ostrově Rodrigues.\n\nVšechny 3 druhy rodu jsou vedeny v Červeném seznamu ohrožených druhů IUCN jako ohrožené. Přírodní populace druhu \"L. loddigesii\" čítá pouze asi 500 jedinců.\n\nRod \"Latania\" je v rámci taxonomie palem řazen do podčeledi \"Coryphoideae\", tribu \"Borasseae\" a subtribu \"Lataniinae\". Představuje bazální větev tohoto subtribu. Mezi blízce příbuzné rody náleží \"Lodoicea\" (lodoicea), \"Borassus\" (lontar) a \"Borassodendron\".\n\nKmeny těchto palem se místně používají jako zdroj dřeva, z listů se vyrábějí střechy. Mladá semena jsou jedlá. Všechny 3 druhy jsou ceněné jako okrasné palmy s nápadně velkými listy, pěstuje se zejména sivolistý druh \"Latania loddigesii\". Snadno se spolu kříží a v kultuře se proto vyskytují i kříženci. Jsou velmi světlomilné a tolerují zasolení půdy. \"Latania loddigesii\" je velmi podobná druhu \"Bismarckia nobilis\" z Madagaskaru a oba druhy se těžko odlišují. \"Bismarckia\" je odolnější vůči chorobám a škůdcům.\n\n"}
{"id": "1263993", "url": "https://cs.wikipedia.org/wiki?curid=1263993", "title": "Ignacio Zuloaga", "text": "Ignacio Zuloaga\n\nIgnacio Zuloaga (celým jménem Ignacio Zuloaga y Zabaleta; 26. července 1870, Éibar, Gipuzkoa, Baskicko – 31. října 1945, Madrid) byl španělský malíř období impresionismu.\n\nIgnacio Zuloaga byl synem zlatníka Plácida Zuloagy a jeho ženy Lucíi Zamory Zabalety. Rodina emigrovala kolem roku 1871 do francouzské obce San Juan de Luz. Vzdělání se mu dostalo u jezuitů. Roku 1891 odešel za studiem architektury do Říma, avšak zakrátko se rozhodl věnovati malbě. O rok později odcestoval studovat na École des Beaux-Arts do Paříže. V umělecké čtvrti Montmartre si pronajal ateliér, kde také žil. Během krátké doby se seznámil s nejznámějšími městskými umělci, mezi které tehdy náleželi např. Edgar Degas, Paul Gauguin, Auguste Rodin, či Henri de Toulouse-Lautrec. \n\nDne 18. května 1899 se v Madridu oženil s Venentine Dethomas, sestrou svého přítele a také malíře Maxima Dethomase. Narodily se jim dvě děti, Lucía (* 15. květen 1902) a Antonio (* 10. leden 1906).\n\nZemřel v Madridu roku 1945.\n\n\n"}
{"id": "1263994", "url": "https://cs.wikipedia.org/wiki?curid=1263994", "title": "Velký Újezd (zámek)", "text": "Velký Újezd (zámek)\n\nVelký Újezd je zámek ve stejnojmenné vesnici u Býčkovic v okrese Litoměřice. Založen byl na konci šestnáctého století Jaroslavem Kostomlatským z Vřesovic, ale dochovaná podoba je výsledkem barokní přestavby po požáru v roce 1657 a mladších empírových úprav. Zámek je chráněn jako kulturní památka.\n\nKdyž bylo roku 1575 ploskovické panství rozděleno na dvanáct dílů, připadl Velký Újezd s několika dalšími vesnicemi Jaroslavu Kostomlatskému z Vřesovic, který zde založil renesanční tvrz. Po něm ji roku 1612 zdědil syn Adam Jiří Kostomlatský z Vřesovic, který nejprve musel vyplatit podíl mladšího bratra Radslava. Za účast na stavovském povstání bylo roku 1623 jeho panství, ke kterému patřilo šest vesnic, poplužní dvůr, pivovar a mlýn, převedeno na manství. Jako evangelík odešel Adam Jiří roku 1628 ze země a statek přenechal Radslavovi.\n\nO převzetí panství v té době usiloval litoměřický dominikánský klášter, kterému roku 1630 povolil císař Ferdinand II. zřídit noviciát, a příjmy z Velkého Újezdu měly být použity k jeho financování. Proti tomu se postavil Radslav, který argumentoval návratem Adama Jiřího z vyhnanství a jeho přestupem ke katolictví. Při saském vpádu v roce 1631 se Adam Jiří připojil k útočníkům, ale ještě téhož roku zemřel. Panství potom získal Jan Habart z Vřesovic, který také přišel se saským vojskem a již dříve se zmocnil Ploskovic, ale po vytlačení Sasů musel odejít do exilu.\n\nV roce 1632 újezdské manství připadlo klášteru, který je roku 1657 získal do vlastnictví. Ve stejném roce však vesnice i se starou tvrzí vyhořela, a dominikáni ji proto nechali přestavět na barokní zámek. Hlavní fáze přestavby skončila roku 1658, ale drobné úpravy pokračovaly až do konce sedmnáctého století. Zámek řádu patřil až do roku 1945, po kterém ho převzal státní statek a zřídil v něm kanceláře a byty.\n\nZámek postavený v hospodářském dvoře tvoří podélná jednopatrová budova, k jejíž východní straně je přistavěn oktagonální rizalit s letopočtem 1658 v prvním patře. Hladké omítky a mansardovou střechu zámek získal během empírových úprav, kdy byl také k jihozápadnímu nároží přistavěn altánek. V některých místnostech se zachovaly valené klenby s lunetami. V rizalitu bývala kaple s rokokovým oltářem a nástěnnou malbou, které byla neodborně opravena roku 1893. Zbývající hospodářské budovy mají volutové štíty a do dvora se vjíždí bránou se sochami svatého Vavřince, svatého Michala a pravděpodobně svatého Ivana ve výklencích.\n\n\n"}
{"id": "1263996", "url": "https://cs.wikipedia.org/wiki?curid=1263996", "title": "Mistrovství světa v zápasu ve volném stylu 1967", "text": "Mistrovství světa v zápasu ve volném stylu 1967\n\nMistrovství světa v zápasu ve volném stylu 1967 se uskutečnilo v Novém Dillí, Indie. \n"}
{"id": "1263997", "url": "https://cs.wikipedia.org/wiki?curid=1263997", "title": "Lnice květel", "text": "Lnice květel\n\nLnice květel (\"Linaria vulgaris\" Mill.) je hojně rozšířená vytrvalá bylina z čeledi jitrocelovité (\"Plantaginaceae\"), v dřívějších taxonomických systémech před nástupem fylogenetiky řazená do čeledi krtičníkovité.\n\nJe to až půl metru vysoká, zpravidla nevětvená bylina, s plazivým oddenkem a hustým hroznovitým květenstvím. Květy jsou nápadné až 1 cm dlouhou ostruhou, jejich koruna má světle žlutou a patro dolního pysku oranžovou barvu. Květy měří bez ostruhy 16-22 mm a rozkvétají od června do září.\n\nCelokrajné listy jsou střídavé, přisedlé, čárkovitě kopinaté. Plodem je dvoupouzdrá vejčitá tobolka s velkým množstvím široce křídlatých semen (až 32 000 na rostlinu).\n\nRoste hojně až obecně na polích, suchých úhorech, mezích, pasekách, podél cest či na různých ruderálních stanovištích, od nížin do podhůří. Má v oblibě kypré, kamenité nebo písčité půdy a teplejší, výslunná stanoviště. Její květy jsou opylovány čmeláky.\n\nAreál rozšíření zahrnuje celou Evropu kromě nejsevernějších okrajů a západní Asii.\n\nJedná se o starou léčivou rostlinu obsahující flavonoidy a organické kyseliny, díky nimž působí projímavě a močopudně. V přírodní medicíně se však už prakticky nepoužívá.\n\n \n"}
{"id": "1263998", "url": "https://cs.wikipedia.org/wiki?curid=1263998", "title": "Staňkovice (zámek)", "text": "Staňkovice (zámek)\n\nStaňkovice jsou zámek asi jeden kilometr severovýchodně od stejnojmenné vesnice u Žatce v okrese Louny. Pochází z devatenáctého století, ale v jeho těsném sousedství se nachází tvrziště po zaniklé tvrzi Chmelice. Od roku 1958 jsou zámek i tvrziště chráněny jako kulturní památky ČR.\n\nV samotných Staňkovicích stála poblíž kostela svatého Václava tvrz připomínaná pouze roku 1547, kdy ji král Ferdinand I. zkonfiskoval městu Žatci za účast na stavovském povstání. Zámek pochází z přelomu osmnáctého a devatenáctého století. Tvoří ho jednopatrová obdélná budova se středovým rizalitem postavená z vepřovic, hospodářské budovy s ohradní zdí a sad.\n\n\n"}
{"id": "1264002", "url": "https://cs.wikipedia.org/wiki?curid=1264002", "title": "Mistrovství světa v zápasu ve volném stylu 1966", "text": "Mistrovství světa v zápasu ve volném stylu 1966\n\nMistrovství světa v zápasu ve volném stylu 1966 se uskutečnilo v Toledu, Spojené státy americké. \n"}
{"id": "1264004", "url": "https://cs.wikipedia.org/wiki?curid=1264004", "title": "Chmelice", "text": "Chmelice\n\nChmelice jsou zaniklá vesnice a tvrz asi jeden kilometr severovýchodně od Staňkovic u Žatce v okrese Louny. Písemně jsou doloženy od druhé poloviny čtrnáctého do první poloviny šestnáctého století. Tvrziště je od roku 1964 chráněno jako kulturní památka. V těsném sousedství tvrziště stojí staňkovický zámek.\n\nPrvní písemná zmínka o Chmelicích pochází z roku 1385, kdy patřily vladykovi Oldřichu Čachborovi. Již tehdy se ve vesnici připomíná také tvrz. Jeho synové Jan a Václav z Vlčí Hory měli kromě Staňkovic také Neprobylice. Jejich potomci se psali jako Chmeličtí z Vlčí Hory a poslední z nich, Oldřich, zemřel před rokem 1510. V letech 1510–1512 je jako majitel zmiňován Bedřich Sekerka ze Sedčic, ale ve druhé polovině šestnáctého století se již Chmelice uvádí pouze jako pomístní název, takže sídlo někdy v té době zaniklo. Z tvrze se dochovaly drobné terénní relikty vnějšího valu.\n"}
{"id": "1264007", "url": "https://cs.wikipedia.org/wiki?curid=1264007", "title": "Ravelsbach", "text": "Ravelsbach\n\nRavelsbach je městys v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nRavelsbach se nachází ve spolkové zemi Dolní Rakousy v regionu Weinviertel. Leží přibližně 15 km západně od okresního města Hollabrunn. Rozloha území městyse činí 26,34 km², z nichž 4,3 % je zalesněných.\nÚzemí městyse Ravelsbach se skládá ze sedmi částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou městyse Ravelsbach je Walter Schmid ze strany ÖVP.\n\n"}
{"id": "1264010", "url": "https://cs.wikipedia.org/wiki?curid=1264010", "title": "Mistrovství světa v biatlonu 2017 – smíšená štafeta", "text": "Mistrovství světa v biatlonu 2017 – smíšená štafeta\n\nSmíšená štafeta na Mistrovství světa v biatlonu 2017 se konala ve čtvrtek 9. února v lyžařském středisku Biathlon Stadium Hochfilzen jako první závod šampionátu. Zahájení smíšené štafety proběhlo ve 14:45 hodin středoevropského času. Závodu se zúčastnilo celkem 25 štafet.\n\nObhájcem prvenství byl francouzský tým, jenž nakonec v cíli skončil na druhé pozici.\n\nZlatou medaili získalo po sedmi letech Německo, které ve složení Vanessa Hinzová, Laura Dahlmeierová, Arnd Peiffer a Simon Schempp] zvítězilo před druhou Francií o necelé 2 sekundy. Třetí skončilo Rusko.\n"}
{"id": "1264020", "url": "https://cs.wikipedia.org/wiki?curid=1264020", "title": "Laneuveville-en-Saulnois", "text": "Laneuveville-en-Saulnois\n\nLaneuveville-en-Saulnois je francouzská obec v departementu Moselle v regionu Grand Est. V roce 2014 zde žilo 288 obyvatel.\n\nSousední obce jsou: Amelécourt, Donjeux, Fonteny, Fresnes-en-Saulnois, Oriocourt a Viviers.\n\n\"Počet obyvatel\"\n\n"}
{"id": "1264029", "url": "https://cs.wikipedia.org/wiki?curid=1264029", "title": "Multisonic", "text": "Multisonic\n\nMultisonic je české nakladatelství. Vzniklo v únoru 1990, jedním ze zakladatelů byl Karel Vágner, který je předsedou představenstva a do roku 2013 byl zároveň výkonným ředitelem. Od roku 2013 je výkonným ředitelem Viktor Korček. Zaměření vydavatelství je rozsáhlé - populární hudba, country, trampská hudba, folk, jazz, heavy metal, lidové písně, mluvené slovo, dechová hudba, vážná hudba, opera, knihy a rybářské DVD Jakuba Vágnera. Multisonic dělá í agenturní činnost, která zahrnuje pořádání koncertů, firemních akcí, městských slavností, plesů a sportovních akcí.\n\nMultisonic byl vydavatelem záznamů jazzového festivalu „Jazz na hradě“ pořádaného od roku 2004 do roku 2012 prezidentem Václavem Klausem. V rámci této edice vyšlo 59 hudebních nosičů. \n\n"}
{"id": "1264030", "url": "https://cs.wikipedia.org/wiki?curid=1264030", "title": "Duško Marković", "text": "Duško Marković\n\nDuško Marković (v srbské cyrilici Душко Марковић; * 6. července 1958, Mojkovac, Jugoslávie, dnes Černá Hora) je premiér Černé Hory od roku 2016. \n\nMarković se národnostně identifikuje jako Černohorec. Studoval v Mojkovci a na právnické fakultě v Kragujevaci. Po dokončení studií pracoval v právním oddělení dolu Brskovo v Mojkovaci. V 80. letech se rovněž věnoval politice na místní úrovni. V letech 1986–1989 byl tajemníkem místní rady města Mojkovac a v letech 1989–1991 město řídil. Po roce 1991 se zabýval celostátní politikou. Mezi lety 1991–1998 byl generálním tajemníkem černohorské vlády v rámci Svazové republiky Jugoslávie. V té době rovněž plnil svojí funkci v rámci Demokratické strany socialistů a byl členem i jejího ústředního výboru. V letech 1997–1998 byl rovněž poslancem černohorského parlamentu. \n\nV letech 1998–2005 zastával pozici zástupce ministra vnitra Černé Hory pro oblast bezpečnosti. V letech 2005–2010 byl ředitelem nově vzniklé Agentury národní bezpečnosti. Roku 2010 se stal ministrem bez porfeje ve vládě Mila Đukanoviće. V prosinci 2010 byl potom jmenován ministrem spravedlnosti ve vládě Igora Lukšiće. Roku 2015 se stal předsedou Demokratické strany socialistů. Po parlamentních volbách v závěru roku 2016 jej černohorský prezident Vujanović jmenoval premiérem. Následně Marković sestavil vládu, která získala v parlamentě důvěru. V roce 2017 uskutečnil Marković svojí první zahraniční návštěu ve funkci premiéra do Srbska.\n"}
{"id": "1264033", "url": "https://cs.wikipedia.org/wiki?curid=1264033", "title": "FKM Vinohrady Bratislava", "text": "FKM Vinohrady Bratislava\n\nFutbalový klub mládeže Vinohrady Bratislava byl slovenský fotbalový klub, který sídlil v bratislavské městské části Nové Mesto (místní část Vinohrady). Zanikl v roce 1999 po fúzi s Rapidem Bratislava. Nejznámějším odchovancem klubu byl Peter Dubovský, který zde působil v raném mládežnickém věku.\n\nSvé domácí zápasy odehrával v areálu na Prešovskej ulici.\n\nZdroj: \n\n\nZdroj: \n\n"}
{"id": "1264036", "url": "https://cs.wikipedia.org/wiki?curid=1264036", "title": "Calibri", "text": "Calibri\n\nCalibri (/kəˈliːbri/) je humanistický bezpatkový typ písma navržený Lucasem de Grootem. V Microsoft Office 2007 nahradil Times New Roman jako výchozí typ písma ve Wordu a nahradil Arial jako výchozí typ písma v PowerPointu, Excelu, Outlooku a WordPadu. Dále je výchozím pro Microsoft Office 2010, 2013 a Office 2016 a nyní je výchozím písmem v Office pro Mac 2016. De Groot popsal jeho lehce zaoblený tvar tak, že písmo má „vřelý a jemný charakter“.\n\nCalibri je součást sbírky písma ClearType, což je sada písem od různých designérů, která byla vydána s Windows Vista. Všechna mají počáteční písmeno názvu C – to odkazuje na vytvoření designu písma tak, aby dobře pracoval s textovým interpretačním systémem Cleartype od Microsoftu, což je interpretační program navržený tak, aby text na LCD monitorech vypadal zřetelně. Ostatní druhy písma ze stejné skupiny jsou Cambria, Candara, Consolas, Constantia a Corbel.\n\nPísmo má lehce zaoblené rysy, které jsou viditelné ve větší velikosti. Jeho kurzíva obsahuje kaligrafické vlivy, které jsou u moderních druhů písma běžné.\n\nTento druh písma obsahuje rysy písma latinského, latinského rozšířeného, řeckého a cyrilice.\n\nProtože bylo Calibri vytvořeno s použitím propracovaného formátování OpenType, obsahuje široký výběr ligatur, vysoké i skákavé číslice a indexy (čísla uzavřená v kruhu) do dvaceti.\n\nNěkteré rysy v Calibri zůstávají nepodporované Officem, včetně horního a dolního indexu a schopnosti vytvořit libovolný zlomek. Tyto funkce mohou být zpřístupněny použitím programu InDesign.\n"}
{"id": "1264039", "url": "https://cs.wikipedia.org/wiki?curid=1264039", "title": "Kaple svatého Archanděla Michaela (Slezská Harta)", "text": "Kaple svatého Archanděla Michaela (Slezská Harta)\n\nKaple svatého Archanděla Michaela v obci Slezská Harta (okres Bruntál) je zanikající kaple postavená v 19. století a kulturní památka České republiky.\n\nJednolodní neorientovaná stavba, kamenná plochostropá s půlkruhovým závěrem kněžiště a kvadratovou předsunutou věží. Loď byla zastřešena sedlovou střechou, sakristie valbovou. Věž byla završena bání s lucernou. Jako střešní krytina byla použita břidlice.\n\nObjekt v havarijním stavu. Kaple byla obklopena hřbitovem, který byl zrušen.\n"}
{"id": "1264043", "url": "https://cs.wikipedia.org/wiki?curid=1264043", "title": "Un bacio", "text": "Un bacio\n\nUn bacio (tj. \"Jeden polibek\") je italský hraný film z roku 2016, který režíroval Ivan Cotroneo podle vlastního stejnojmenného románu z roku 2010. Film se zabývá tématem homofobie a šikany na střední škole.\n\nLorenzo je adoptovaný mladík, který se právě přestěhoval z dětského domova v Turíně ke svým novým rodičům v malém severoitalském městě. Netají se s tím, že je gay a svým extravagantním chováním se na střední škole stane terčem posměchu. Hned první den se spřátelí se Blu, kterou ostatní spolužačky pomlouvají za to, že měla sex s více muži. Jejich třetím kamarádem se stane Antonio, basketbalový hráč školního týmu. Ten je po smrti svého staršího bratra uzavřený a většina z jeho spoluhráčů ho považujeme za hloupého. Tři přátelé společně úspěšně bojují proti šikaně svých spolužáků. Lorenzo se však zamiluje do Antonia, což způsobí nejen rozpory ve škole, ale i mezi kamarády. A tak jediný polibek změní jejich budoucnost a vede k tragédii.\n\n"}
{"id": "1264045", "url": "https://cs.wikipedia.org/wiki?curid=1264045", "title": "Salcburské vévodství", "text": "Salcburské vévodství\n\nSalcburské vévodství, či \"Vévodství solnohradské\", \"Vévodství salzburské\", nebo také \"Korunní země solnohradská\" (německy \"Herzogtum Salzburg\" či \"Kronland Salzburg\") a v letech 1803–1806 a 1849–1918 jako Salcburské kurfiřtství) byl státní útvar existující v letech 1849–1918 jako přímý nástupce (vzniklé sekularizací Salcurského knížecího arcibiskupství, a bylo jednou z korunních zemí habsburské monarchie a poté Rakouska-Uherska. Až do roku 1854 však bylo řízeno z Lince, poté se hlavním městem stal Salzburg. Titul salzburských vévodů po celou dobu existence vévodství měli rakouští císařové, tedy nejdříve František Josef I. a poté Karel I.\n\nÚzemí Vévodství salzburské patřilo od 8. století až do sekularizace z let 1802 až 1803 Arcibiskupství solnohradskému, církevnímu území spravovanému knížaty-arcibiskupy. V letech 1803–1806 bylo na tomto území krátce Kurfiřtství salzburské (německy \"Kurfürstentum Salzburg\"), v letech 1810 až 1816 Salzašský kraj (německy \"Salzachkreis\") Bavorského království a od roku 1816 až do povýšení na vévodství Salzburský kraj (německy \"Salzburgkreis\") Rakouského císařství a Rakouska-Uherska.\n\nPo rozpadu Rakouska-Uherska a vzniku Německého Rakouska a později Rakouské republiky bylo vévodství přeměněno na spolkovou zemi Salzbursko.\n\nSalcburští kurfiřti:\nSalcburští vévodové:\n"}
{"id": "1264048", "url": "https://cs.wikipedia.org/wiki?curid=1264048", "title": "TJ Trnávka", "text": "TJ Trnávka\n\nTelovýchovná jednota Trnávka byl slovenský fotbalový klub, který sídlil v bratislavské městské části Ružinov (místní část Trnávka). Založen byl v roce 1932 pod názvem SC Dornkapl, zanikl v roce 2009 po fúzi se Slovanem Ivanka pri Dunaji.\n\nSvé domácí zápasy odehrával na stadionu v Trnávce.\n\nZdroj: \n\n\nZdroj: \n\n"}
{"id": "1264049", "url": "https://cs.wikipedia.org/wiki?curid=1264049", "title": "Mikoláš Tuček", "text": "Mikoláš Tuček\n\nMikoláš Tuček (* 13. prosinec 1977 Praha) je český herní novinář a televizní moderátor. Působil jako redaktor, zástupce šéfredaktora a šéfredaktor herního magazínu Score. Moderoval pořady Game Page či Applikace. Podílel se na projektech Frag.cz či Premiership.cz. V současnosti moderuje pořad New Game+. Tuček je dvojnásobným juniorským mistrem ČR v baseballu. Je znám pod přezdívkou „Tukan“.\n\nMikoláš Tuček se narodil v Praze roku 1977. Střední školu absolvoval v letech 1993 až 1997. Docházel na Gymnázium Arabská na Praze 6. Studoval bakalařské studium na FSV Univerzity Karlovy obor Mediální studia, které ovšem nedostudoval. Je ženatý a má tři dcery se kterými žije v Roztokách.\n\nMikoláš „Tukan“ Tuček působil jako redaktor v herním magazínu Score. V roce 2001 přebírá pozici šéfredaktora po Tomáši „Alim“ Zvelebilovi. V časopisu následně zastával různé pozice (šéfredaktor, zástupce šéfredaktora a podobně) až v roce 2013 znovu post šéfredaktora opouští a předává ho Janu Vrobelovi. V současnosti v magazínu stále aktivně působí a věnuje se plným hrám. Pro časopis Score moderoval pořady Volejte šéfredaktorovi a SCORE Live.\n\nV roce 2003 se Mikoláš Tuček začal autorsky podílet na prvním televizním pořadu věnovaném hrám – Game Page. Spolupráce přetrvala až do roku 2012, kdy byl pořad zrušen.\n\nPořad Re-Play původně začínal jako čistě internetový pořad o hrách. Bylo možné ho vídat i na Public TV. V roce 2011 se Re-Play přesunul na televizní stanici Prima Cool a stal se jejím prvním nepřevzatým pořadem. Re-Play moderoval Mikoláš Tuček s Alžbětou Trojanovou až do roku 2019, kdy se tato dvojice společně se skupinou autorů tohoto pořadu přesunula na Televizi Seznam, kde spustili pořad New Game +. Re-Play nicméně zůstal na televizní stanici Primy s pozměněným štábem a novými moderátory.\n\nOd ledna 2014 do konce roku 2016 Mikoláš Tuček moderoval pořad o mobilních aplikacích Applikace běžící na Prima Cool. Zároveň je šéfredaktorem tištěného magazínu Applikace.\n\nOd března 2019 působí Mikoláš spolu s Alžbětou a rozšířenou původní redakcí Re-Play v novém pořadu New Game + na Televizi Seznam. Pořad má mírně změněný koncept, nejzásadnější změnou je souběžné online vysílání pořadu na Twitchi včetně možnosti následné diskuze s moderátory po odvysílání dílu pořadu.\n"}
{"id": "1264060", "url": "https://cs.wikipedia.org/wiki?curid=1264060", "title": "Don Juan Pond", "text": "Don Juan Pond\n\nDon Juan Pond je jezírko v oblasti Suchých údolí McMurdo v Antarktidě. Má rozlohu tří hektarů a je hluboké pouze okolo 10 cm. Je druhou nejslanější přírodní vodní nádrží na Zemi po jezeru Gaet'ale Pond: salinita činí 40,2 % a je tak osmnáctkrát vyšší, než činí průměr světového oceánu. Díky této koncentraci chloridu sodného a chloridu vápenatého jezero nezamrzá ani při teplotách okolo –50 °C.\n\nV západní části se do jezera vlévá malý potok přitékající ze sousedního ledovce. Vzhledem k extrémně suchému vzduchu v oblasti výpar převyšuje přísun vody a Don Juan Pond postupně vysychá. V okolí jezera byly naměřeny vysoké emise oxidu dusného, nebyly však nalezeny žádné organismy, které by tento plyn produkovaly. Nachází se zde také vzácný minerál antarkticit.\n\nJezero objevili v roce 1961 američtí letci Don Roe a John Hickey, podle jejichž křestních jmen bylo pojmenováno.\n\n"}
{"id": "1264065", "url": "https://cs.wikipedia.org/wiki?curid=1264065", "title": "Explicitní paměť", "text": "Explicitní paměť\n\nExplicitní (deklarativní) paměť je typem dlouhodobé paměti, při které dochází k vědomému ukládání a následnému vybavování vzpomínek. Dělí se na dvě části: sémantickou a epizodickou. Sémantická paměť je zaměřena na uchovávání pojmů, fakt, dat a termínů. Oproti epizodické paměti, která se soustředí na zachycení událostí v časovém, místním a subjektovém určení (tzv. co, kde, kdy). \n\nNěkdy se v souvislosti s epizodickou pamětí uvažuje ještě o paměti autobiografické, která se týká výlučně subjektu, který zažívá onu událost, nebo ji aktivně znovuprožívá ve své vzpomínce. Hranice mezi oběma typy paměti, episodické a autobiografické, nejsou přesně vymezeny. \n\nV mozku je explicitní paměť umístěna ve spánkových lalocích. (přesněji v hippokampu, amygdale a neokortexu)\n"}
{"id": "1264066", "url": "https://cs.wikipedia.org/wiki?curid=1264066", "title": "Deixe", "text": "Deixe\n\nDeixe (ze starořeckého , ukazování) je v lingvistice ukazování (odkazování) k jednotlivým prvkům aktuální komunikační situace případně kontextu v nejširším smyslu. Různí autoři ji pojímají různě široce. Někteří zužují deixi jen na exoforickou, mimotextovou referenci, jíž se odkazuje mimo promluvu. Jiní do ní zařazují i odkazy uvnitř textu (endoforická reference).\n\nPro ukazování se používají deiktická slova a deiktické výrazy (souhrnně deiktika), které nemají pojmový význam – prvky světa nepojmenovávají, ale přímo ukazují na ně nebo na jejich pojmenování v textu. Jejich reference závisí na situaci promluvy a jejich sémantika může být definována pouze v relaci k entitě, k níž se vztahuje.\n\nJádro deiktických výrazů tvoří zájmena, k diektikům patří i některá příslovce (tzv. zájmenná příslovce) a některé číslovky (tolik, tolikátý, tolikrát). Odkazovat se mohou na účastníky komunikačního aktu (já, ty, my, vy), jiné osoby (on, ona, oni), předměty (to, toto, tamto), místo (zde, sem, tam, onde), čas (teď, včera, dnes, zítra). Deiktické prvky mají i některá slovesa (pojď, přijít, odnést).\n\n"}
{"id": "1264067", "url": "https://cs.wikipedia.org/wiki?curid=1264067", "title": "Mezinárodní rudá pomoc", "text": "Mezinárodní rudá pomoc\n\nMezinárodní rudá pomoc (také známá pod ruskou zkratkou MOPR) byla organizace mezinárodní solidarity založená Komunistickou internacionálou. Vznikla v roce 1922 jako „mezinárodní politický Červený kříž“, poskytující materiální a morální pomoc politickým vězňům „třídního boje“ po celém světě.\n\nMezinárodní rudá pomoc, hovorově zvaná podle ruské zkratky MOPR, byla založena v roce 1922 v odpovědi na pokyn čtvrtého sjezdu Komunistické internacionály „pomoci vzniku organizacím, které by poskytovaly materiální a morální pomoc všem vězňům kapitalismu ve vězení.“\n\nJulian Marchlewski-Karski byl jmenován předsedou Ústředního výboru MOPR, řídícího orgánu nové organizace. Po roce 1924 byl název tohoto řídícího orgánu změněn na Výkonný výbor.\n\nPrvní plenární zasedání Ústředního výboru MOPR se konala v červnu 1923 v Moskvě. Na schůzi bylo rozhodnuto, že by MOPR měla založit oddíly ve všech zemích, zváště v těch trpících tzv. „Bílým terorem“ vůči revolučnímu hnutí.\n\nPrvní mezinárodní konference MOPR se konala v červenci 1924 spolu s 5. sjezdem Komunistické internacionály.\n\nPodle Eleny Stasové, vedoucí ruského oddílu MOPR a zástupkyně vedení ústředního výboru MOPR, měla k 1. lednu 1928 organizace celkem 8 900 000 členů ve 44 zemích. 1. ledna 1931 měla podle Stasové organizace 58 národních organizací s 8 305 454 členy. Podle Stasové měla později organizace 56 časopisů v 19 jazycích.\n\nStasova poukázala na to, že existovaly dva typy organizací, „hromadné organizace“ – jako ty v Sovětském svazu, Německu, Francii nebo Spojených státech – a „organizace výborového typu“, které se omezovaly na právní a metriální pomoc politickým vězňům a jejich rodinám aniž by se pokoušely zakládat velké členské organizace.\n\nStasova zdůraznila přetrvávající rozdílnost názorů mezi MOPR a Mezinárodní pomocí pracujících, dalším oddělením Kominterny. V roce 1931 poznamenala: „Rozdíl je v tom, že my pomáháme politickým vězňům a Mezinárodní pomoc pracujících pomáhá při hospodářských stávkách a hospodářských bojích“.\n\nPrvní světový sjezd MOPR se konal v listopadu 1932. Na něm bylo oznámeno, že 1. ledna toho roku existovalo celkem 67 národních oddílů mimo Sovětský svaz a 1 278 274 členů..\n\nMOPR byl veden Elenou Stasovou až do roku 1938, po kterém byl mezinárodní charakter organizace potlačen.\n"}
{"id": "1264069", "url": "https://cs.wikipedia.org/wiki?curid=1264069", "title": "Castrum doloris", "text": "Castrum doloris\n\nCastrum doloris ( hrad bolesti, či hrad zármutku), ve staré češtině též zvaná smrtoslavné lešení, byla dočasná dekorativní stavba, často značných rozměrů, budovaná okolo katafalku pro uctění památky a při pohřbech panovníků a dalších významných osob v období renesance a baroka.\n\nNa počátku obliby tohoto zvláštního typu funerální architektury stálo zřejmě castrum doloris zbudované roku 1558 při pohřbu císaře Karla V. Obsahovalo základnu pro 3000 svící a v horní části byly 4 koruny. Tato pocta, určená zprvu jen králům se v době baroka rozšířila i do nižších sfér společnosti a své castrum doloris, pochopitelně menších rozměrů, tak mívali i příslušníci šlechty a církevní hierarchie (opati apod.). Menší castra doloris se budovala i pří výročí úmrtí významných osob.\n\nCastra doloris mívala složitou a propracovanou ikonografickou výzdobu plnou symboliky, jejímž účelem byla oslava zemřelého, jeho ctností, vlastností, skutků, které zemřelý ve svém životě vykonal, atd. prostřednictvím piedestalů, erbů, epitafů, sochařské výzdoby, obrazů, alegorií, personifikací, symbolů vanitas či chronogramů. Důležitou úlohu mělo i efektní teatrální osvětlení (svíce, pochodně) a další smuteční dekorace interiéru kostela, ve kterém bylo castrum doloris postaveno.\n\nCastra doloris byla stavěna v katedrálách nebo velkých kostelech. V případě pohřbu panovníka, castrum doloris nemuselo být postaveno jen v místě pohřbu, ale v každém dostatečně bohatém městě jeho říše. Podoby tohoto slavnostního úmrtního lůžka bývaly rozmanité, od baldachýnu nad rakví až po složité věže, či triumfální oblouky. Důležitým prvkem byly alegorie ctností nebo skutků zemřelého s doprovodnými nápisy. V centru často bývala situována prázdná rakev na podstavci.\n\nPřestože výzdobu mohly tvořit také sochy apod. prvky z alabastru, mramoru a drahých kovů, většina konstrukce a dekorace byla zhotovena z materiálu krátké životnosti, tedy ze dřeva, vosku, papíru a papírmaše. Castra doloris často projektovali význační architekti a na jejich stavbě se podíleli nejrůznější řemeslníci: truhláři, stolaři, malíři, sochaři, štukatéři, řezbáři, krejčí, vyšívači, voskáři atd. Stavba byla odstraněna po skončení smutečních obřadů, které mohly trvat týdny i měsíce od úmrtí osoby. Pro svou nádheru bývala castra doloris často zachycena obrazem nebo grafickým listem, takže navzdory jejich relativně krátké existenci se jejich podoba mnohdy zachovala.\n\n"}
{"id": "1264070", "url": "https://cs.wikipedia.org/wiki?curid=1264070", "title": "Vyznačování v textu", "text": "Vyznačování v textu\n\nVyznačování v textu je typograficko-pravopisnou technikou, jíž zvýrazňujeme části textu, jež jsou z nějakého důvodu důležité. Vyznačovat můžeme mnoha způsoby, nejčastější jsou tyto:\n\n\n\n\nKombinování vyznačování je spíše kontraproduktivní, neboť tak ztrácí svoji vyznačovací schopnost.\n"}
{"id": "1264081", "url": "https://cs.wikipedia.org/wiki?curid=1264081", "title": "Gomphotherium", "text": "Gomphotherium\n\nGomphotherium („stmelené zvíře“) je dávno vyhynulý rod chobotnatce z čeledi \"Gomphotheriidae\".\n\nTento chobotnatec se vyvinul v období pozdního miocénu na území Severní Ameriky, později se rozšířil i do Evropy, Afriky a Asie. Největší jedinci (druh \"G. steinheimense\" z Německa) byli v kohoutku vysocí až 3,2 metru a vážili téměř 7 tun. Nápadným znakem gomfotérií je čtveřice špičatých a rovných klů, které čněly v páru z horní i prodloužené dolní čelisti. Ústní aparát tedy vytvářel jakousi „lžíci“, schopnou hrabat v půdě a vyzvedávat potravu z bahnitého terénu.\n\n\"Gomphotherium\" žilo v období pozdního miocénu před asi 13,6 milionu let až do raného pleistocénu asi před 1,2 milionu let, kdy vyhynul celý rod zastoupen několika druhy. Tito chobotnatci obývali zalesněné oblasti v okolí velkých jezer a dalších vodních nádrží.\n\n"}
{"id": "1264083", "url": "https://cs.wikipedia.org/wiki?curid=1264083", "title": "Mšec (zámek)", "text": "Mšec (zámek)\n\nMšec (dříve \"Kornhauz\") je zámek ve stejnojmenném městysi v okrese Rakovník. Jeho předchůdcem byl gotický hrad založený nejspíše ve druhé polovině čtrnáctého století. Zámek na jeho místě vznikl před rokem 1548, ale dochovaná podoba je výsledkem řady mladších stavebních úprav. Od roku 1958 je chráněn jako kulturní památka ČR.\n\nZakladatelem gotického hradu byl pravděpodobně Albrecht z Kolovrat, který panství získal před rokem 1361. Spolu s Markvartem z Vartenberka se zúčastnil odboje proti králi Václavu IV., a proto král proti nim vyhlásil veřejnou hotovost. Královské vojsko v roce 1388 nebo 1390 oblehlo a dobylo hrady Zbiroh, Žleby, Rohozec a Kornhauz, který je při této příležitosti poprvé zmiňován. Albrecht z Kolovrat zemřel roku 1391, ale panství Kolovratům zůstalo. Není však jisté, jestli byl hrad obnoven, ale některý z dalších příslušníků rodu na jeho místě postavil zámek, který se v pramenech objevuje až v roce 1548. Poslední z mšeckých Kolovratů v nepřerušené linii, Jan Kolovrat Buštěhradský, padl v bitvě u Moháče. Mezi lety 1536–1538 byl majitelem Václav Budovec z Budova, ale po něm zámek patřil opět Kolovratům. Posledními z nich byli Jan a Zdislav Abdon, kteří panství postupně rozprodali. Roku 1569 koupil Bedřich Mičan z Klinštejna a Roztok za 5 875 kop českých grošů zámek se dvorem, ovčín, pivovar se sladovnou a dvůr Třtice.\n\nDalším majitelem se stal Matyáš Štampach ze Štampachu, který roku 1586 zaplatil za Mšec, Žehrovice a Velké Hořešovice 55 tisíc kop míšeňských grošů. Později vyženil ještě Srbeč a Hřivčice a přikoupil Kalivody, Přerubenice a Mašťov. Jako hejtman Slánského kraje a císařský rada potřeboval reprezentativní sídlo, a proto nechal starý zámek nejspíše zbořit a roku 1613 místo něj postavit nový v renesančním slohu. Stavbu řídil stavitel Fortini. Kromě sbírek zbraní a předmětů z cest po Evropě v zámku byla kaple, knihovna a archív. Patřil k němu také letohrádek s nedalekou nově založenou oborou.\n\nPanství po Matyáši zdědil jeho synovec Jan Jindřich Rejchart Štampach. Zúčastnil se stavovského povstání a na zámku hostil Fridricha Falckého. Za svou činnost byl odsouzen ke ztrátě poloviny majetku a hned po vynesení rozsudku odešel z Čech. Roku 1631 se během saského vpádu vrátil a na krátko znovu ovládl mšecké panství, ale v roce 1634 byl odsouzen ke ztrátě celého majetku.\n\nZa odhadní cenu 87 932 kop míšeňských panství koupil Vratislav Fürstenberk, po jehož smrti vypukl spor o majetek mezi vdovou, která se vdala za hraběte Otu Bedřicha z Harachu, a dalšími dědici. Roku 1662 panství za šedesát tisíc rýnských zlatých koupil pozdější kníže Jan Adolf I. ze Schwarzenbergu. Zámek se nacházel ve špatném stavu, a proto roku 1675 začala jeho barokní přestavba podle projektu Dominika Spinetty. Již v roce 1664 však byla snížena věž a roku 1678 byla zbořen i její zbytek. Další úpravy prováděl v letech 1721–1724 stavitel Pavel Ignác Bayer a později A. E. Martinelli. Stavební úpravy však pokračovaly až do první třetiny devatenáctého století. Schwarzenberkové na zámku měli rodový archív, který byl po zestátnění přestěhován do Státního archívu v Třeboni.\n\nZe středověkého hradu se nedochovaly žádné viditelné zbytky. Podle zprávy z roku 1935 byly při výkopových pracích nalezeny zbytky zdiva a okrouhlé věže uprostřed nádvoří. Minimální znalosti však neumožňují rekonstrukci rozsahu ani podoby hradu.\n\nŠtampachovský renesanční zámek měl čtyři křídla s pavlačemi postavená kolem dvora, do kterého se vjíždělo věžovou branou. Fasády byly zdobené obrazy zvěře, nápisy a snad také sgrafity. V dochované podobě má zámek tři křídla a nádvoří uzavřené barokní zdí s pilastry a slepými arkádami. Vstupní průčelí je zdůrazněné plochým rizalitem se vstupním portálem. Okna na této straně mají kamenná ostění a štukové klenáky. V nádvorní straně severního křídla se dochoval renesanční dvoudílný portál se štampachovským erbem. Naproti němu stojí arkádový portikus s balkónem. Přízemní prostory jsou zaklenuté valenými klenbami s lunetami, ale místnosti v patře mají stropy ploché.\n\nInteriér zámku je přístupný pouze příležitostně. Bez omezení je umožněn vstup na nádvoří a do přilehlého parku.\n\n"}
{"id": "1264087", "url": "https://cs.wikipedia.org/wiki?curid=1264087", "title": "Yehuecauhceratops", "text": "Yehuecauhceratops\n\nYehuecauhceratops („pradávná rohatá tvář“) byl menší býložravý ceratopsidní dinosaurus, který žil v době před asi 72,5 miliony let, v období pozdní křídy (konec geologického stupně kampánu). Jeho fosilie byly objeveny na území mexického státu Coahuila. Jediným známým druhem je \"Y. mudei\", formálně popsaný v roce 2017. Objevené exempláře tohoto dinosaura byly vykopávány v letech 2007 až 2011.\n\nTento ceratopsid patřil mezi menší druhy, protože jeho celková tělesná délka činila jen asi 3 metry. Jednalo se přitom o téměř dospělé nebo plně dospělé jedince, kteří již o mnoho větší ani ve své plné dospělosti nebyli.\n\nNejbližšími známými příbuznými tohoto rodu byly zřejmě rody \"Nasutoceratops\", \"Crittendenceratops\" a \"Avaceratops\". Společně tyto čtyři rody tvoří klad Nasutoceratopsini, stanovený roku 2016. Ten ale není uznáván všemi paleontology.\n\n\n"}
{"id": "1264095", "url": "https://cs.wikipedia.org/wiki?curid=1264095", "title": "Carlo Coccia", "text": "Carlo Coccia\n\nCarlo Coccia (14. dubna 1782 Neapol – 13. dubna 1873 Novara) byl italský hudební skladatel a pedagog.\n\nCarlo Coccia byl synem houslisty z Neapole. Otec chtěl, aby studoval architekturu, zřetelné hudební nadání syna toto přání zvrátilo. Carlo měl krásný soprán a zpíval v chrámových chlapeckých sborech. Základní hudební vzdělání získal u místního učitele hudby Visocchiho a hudebního skladatele Pietra Caselly. Ještě v dětství složil několik drobnějších skladeb, ale i kantátu. V roce 1790 se stal žákem konzervatoře \"Conservatorio di S. Maria di Loreto\", kde byli jeho učiteli Saverio Valente (zpěv) a Fedele Fenaroli (kontrapunkt a skladba). Po absolvování konzervatoře se ho ujal Giovanni Paisiello, který ho dále zdokonaloval ve skladbě a na jehož doporučení byl přijímán jako učitel hudby v předních neapolských rodinách. Rovněž na Paisiellovo doporučení se stal soukromým klavírním doprovazečem neapolského krále Josefa Bonaparte\n\nV roce 1807 debutoval jako operní skladatel v divadle Teatro Valle v Římě operou \"Il matrimonio per lettera di cambio\". Opera neměla úspěch a Coccia hodlal zanechat operní kariéry a vrátit se do Neapole. Na naléhání Paisiella však zkomponoval další operu, \"Il poeta fortunato ossia Tutto il mal vien dal mantello\", která byla podstatně úspěšnější. Po ní následovalo mnoho dalších oper se střídavými úspěchy.\n\nV roce 1820 Coccia, snad aby se vyhnul soutěži s vycházející hvězdou Gioacchina Rossiniho odešel do Portugalska a stal se ředitel divadla Teatro Nacional de São Carlos. Kromě čtyř nových oper zkomponoval na oslavu návratu krále Jana VI. Portugalského do Lisabonu také kantátu \"I Lusitani\".\n\nZ Lisabonu se přesunul do Londýna, kde byl 24. ledna 1824 jmenován intendantem a divadelním ředitelem Královského divadla v Haymarket. Později se také stal učitelem harmonie a zpěvu na Královské hudební akademii. V Londýně vydal řadu kantát, šest duetů s klavírním doprovodem a některé další menší práce. V Londýně také v roce 1827 uvedl na scénu operu \"Maria Stuarda, regina di Scozia\".\n\nDo Itálie se vrátil v roce 1828 a pokračoval v komponování oper. V roce 1836 se stal učitelem hudby a ředitelem filharmonie Turíně a v roce 1840, po odchodu Saveria Mercadante do Neapole, se stal kapelníkem katedrály v Novaře. V Novaře se také podílel na založení hudební školy \"Il Civico Istituto musicale Brera\" (1858) a stal se jejím prvním ředitelem. Pro žáky školy psal pojednání o harmonii a kontrapunktu. \n\nV roce 1868 ho Giuseppe Verdi pozval k účasti na komponování Messa per Rossini, velkého requiem, které mělo být provedeno na výročí úmrtí Gioacchina Rossiniho dne 14. listopadu 1869 v bazilice San Petronio v Bologni. Coccia složil závěrečnou sekvenci \"Lacrimosa\" pro sbor a orchestr. Mše však byla provedena až po více než stu letech, v roce 1988. \n\nZemřel v Novaře 13. dubna 1873. Již 6. července téhož roku bylo jeho jménem pojmenováno městské divadlo v Novaře.\n\n\n\n\n\n"}
{"id": "1264099", "url": "https://cs.wikipedia.org/wiki?curid=1264099", "title": "Seznam dopravních značek v Česku", "text": "Seznam dopravních značek v Česku\n\n\"Popis významu dopravních značek byl původně uveden podle vyhlášky 30/2001 Sb. Podle vyhlášky č. 294/2015 Sb., účinné od 1. ledna 2016, jsou do něj zapracovány zejména zásadní věcné změny, nuance formulací nebo právní úpravy mohou být ve vztahu k aktuální vyhlášce nepřesné.\"\n\nDopravní značení v Česku vzniklo postupnými úpravami z dopravního značení zavedeného v Československu, případně v Protektorátu Čechy a Morava, v souladu s evropskými úmluvami, které stanoví základní zásady, ale ponechávají členským státům určitou míru volnosti. Tento seznam obsahuje druhy dopravních značek a dopravních zařízení podle aktuálního systému číslování, zahrnuje zejména dopravní značky zavedené vyhláškou 30/2001 Sb., ji nahrazující vyhláškou 294/2015 Sb. a jejich novelami. Velká část z uvedených značek však byla ve shodné nebo pozměněné podobě převzata z předchozích právních předpisů. O dopravním značení v Česku obecně, o obecných technických požadavcích a speciálně o historii dopravního značení v Česku pojednává článek Dopravní značení v Česku.\n\nČíslování druhů dopravních značek kódem sestávajícím z písmenné a číselné části bylo poprvé zavedeno ve vyhlášce č. 100/1975 Sb., navazuje ovšem na předchozí systém, kde písmenem byla označována kapitola příslušného druhu dopravních značek a přímo u značek bylo uváděno jen pořadové číslo v rámci kapitoly – v nejstarších předpisech šlo spíše o číslování obrázků nežli druhů značek. Třebaže při některých změnách vyhlášky je patrná snaha zachovat stabilitu a kontinuitu označení některých druhů značek, nezřídka jsou značky přečíslovány či i přeřazeny do jiné kategorie.\n\nOd 1. 1. 1990 vyhláška č. 99/1989 Sb. zrušila sekci F (Zvláštní značky) a přeřadila tyto značky mezi značky informativní, kam svým významem i podobou patří. S účinností od 31. ledna 2001 byly vyhláškou č. 30/2001 Sb. rozděleny informativní dopravní značky, dosud značené kódy začínajícími písmenem D, do tří skupin (provozní IP, směrové IS a jiné IJ) a v souvislosti s tím kompletně přečíslovány. Vyhláškou 294/2015 Sb. byla s účinností od 1. ledna 2016 zavedena nová skupina informativních značek zónových (IZ), přeřazeny do ní byly především některé značky ze skupiny informativních značek provozních, z informačních značek směrových sem byla převedena jen značka obce a konce obce. Číslování značek zbývajících v dosavadních třech skupinách bylo víceméně ponecháno, i s nově vzniklými mezerami v číslování.\n\nSměrové značení bylo na cestách od nepaměti, jako oficiální dopravní značky s předepsanou podobou byly zavedeny vládním nařízením č. 100/1938 Sb. n. a z. s účinností od 28. 5. 1938. Toto nařízení zavedlo již poměrně pestrou škálu směrových tabulí a návěstí. Základní varianta pro směr odbočující silnice byla černým písmem na bílém podkladu, pro silnice dopravně významné bylo určeno pravděpodobně bílé písmo na modrém podkladu, to bylo použito také na všech variantách návěstí.\n\nVládní nařízení č. 242/1939 Sb. vlády Protektorátu Čechy a Morava, účinné od 1. 11. 1939, zavedlo informativní značky v typickém německém provedení, černým písmem na žlutém podkladu, v podobném provedení byly zřejmě i značky přikázaného směru jízdy, povinnost zastavit na celnici atd. Po válce se toto značení vrátilo zhruba k původní podobě. Směrové tabule toto nařízení nazývá rozcestníky.\n\nNejméně od roku 1960 bylo provedení směrových značek téměř jednotné, žluté písmo na modrém podkladě (až na směrovku k tábořišti). Od 1. 1. 1967 byla vyhláškou č. 80/1966 Sb. zrušena varianta „Směrová tabule pro silnici s nezpevněnou vozovkou“, která se od běžné směrové tabule lišila tím, že neměla žluté zvýraznění ve hrotu šipky a kilometrický údaj byl posunut až do hrotu.\n\nNa dálnicích a silnicích pro motorová vozidla zavedla vyhláška č. 42/1971 Sb. s účinností od 1. července 1971 bílé písmo na modrém podkladě.\n\nOd roku 1990 bylo vyhláškou č. 99/1989 Sb. změněno barevné schéma směrových značek, na dálnicích a silnicích pro motorová vozidla bylo zavedeno bílé písmo na zeleném podkladě, na ostatních komunikacích bílé písmo na modrém podkladě, nově byla zavedena černobílá směrovka k místnímu cíli. Žlutá barva zmizela i z označení čísla silnice. Od 1. ledna 2016 vyhláška 294/2015 Sb., tuto změnu dovršila tím, že zelenobílé provedení aplikovala i na značku a symbol dálnice, a barevné rozlišení důsledněji aplikovala i na různé směrové návěsti, včetně možnosti kombinování barev pro různé nápisy na jedné návěsti. Číslo dálnice však zůstalo bílé na červeném podkladu, protože zelenobílé provedení je vyhrazeno pro označení evropské silnice.\n\nOd 31. 1. 2001 se vyhláškou č. 30/2001 Sb. mírně změnilo provedení obdélníkových značek s modrým okrajem a bílým středem: většinou se změnily proporce vnitřního bílého pole (zvětšením šířky, v některých případech až prakticky do tvaru čtverce) a bílé pole, původně situované symetricky vůči vodorovné ose značky, bylo posunuto výše.\nDo samostatné kapitoly byly dodatkové tabulky vyčleněny poprvé vyhláškou č. 80/1966 Sb., předtím byly uváděny u značek, s nimiž souvisely.\"\n\nVodorovné dopravní značky jsou vyznačeny na pozemní komunikaci. Poprvé byly ve vyhlášce o dopravním značení systematicky uvedeny ve vyhlášce č. 141/1960, účinné od 1. 1. 1961.\n\nRozlišují se stálé a přechodné. Stálé svou barvou odpovídají vzoru v příloze vyhlášky. Přechodné vodorovné dopravní značky vyjadřující čáry nebo šipky nebo označující přechody pro chodce nebo jízdní pruhy pro cyklisty jsou vyznačeny žlutou nebo oranžovou barvou. Dočasná neplatnost vodorovných dopravních značek se vyznačuje přeškrtnutím žlutými souvislými čarami.\n\nVyobrazení dopravních zařízení bylo poprvé obsaženo, a to s účinností od 1. 1. 1976, ve vyhlášce č. 100/1975 Sb.\n\nDalšími dopravními zařízeními uvedenými ve vyhlášce, avšak v příloze nezobrazenými a nečíslovanými, jsou:\n\nVe vyhlášce 99/1989 Sb. byl mezi dopravními zařízením jmenovaný ještě světelný výstražný majáček. Ve vyhlášce 30/2001 Sb. však již jako dopravní zařízení uveden není.\n\n\n"}
{"id": "1264101", "url": "https://cs.wikipedia.org/wiki?curid=1264101", "title": "Pseudodoxia Epidemica", "text": "Pseudodoxia Epidemica\n\nPseudodoxia Epidemica aneb Vhled do mnoha přijímaných principů a běžně předpokládaných pravd, též Hrubé chyby, je kniha Thomase Brownea vyvracející běžně vžité mýty a domněnky poloviny 17. století. Dílo poprvé vyšlo roku 1646 a bylo postupně rozšiřováno v pěti vydáních. Poslední revize je z roku 1672. Browne se ve způsobu argumentaci a snášení důkazů drží metod Francise Bacona. Dílo je považováno za špičku vědecké žurnalistiky své doby.\n"}
{"id": "1264103", "url": "https://cs.wikipedia.org/wiki?curid=1264103", "title": "Deneb Algiedi", "text": "Deneb Algiedi\n\nDeneb Algiedi (\"δ Capricorni\") je nejjasnější hvězda v souhvězdí Kozoroha. Pouhým okem je vidět jako jedna hvězda, ovšem jedná se o zákrytovou dvojhvězdu typu Algol tvořenou obrem spektrální třídy A o dvou hmotnostech Slunce a průvodcem o 0,9 hmotnostech Slunce. Jelikož je blízko ekliptiky, může být zakryta Měsícem a zřídka také planetami.\n\nPerioda zákrytů je přibližně 1,02 dne, během oběhu sekundární složky kolem hlavní hvězdy se hvězdná velikost mění o 0,24.\n\nSystém má dva optické průvodce (13. a 16. hvězdné velikosti).\n"}
{"id": "1264111", "url": "https://cs.wikipedia.org/wiki?curid=1264111", "title": "Kia Cerato", "text": "Kia Cerato\n\nKia Cerato je automobil nižší střední třídy vyráběný jihokorejskou automobilkou Kia Motors. Začal se vyrábět v roce 2004 a výroba první generace skončila v roce 2006.\n"}
{"id": "1264114", "url": "https://cs.wikipedia.org/wiki?curid=1264114", "title": "Stejnopohlavní manželství ve Spojeném království", "text": "Stejnopohlavní manželství ve Spojeném království\n\nStejnopohlavní manželství je ve Spojeném království legální s výjimkou Severního Irska. Země Spojeného království jsou oprávněny přistupovat k otázce manželství osob stejného pohlaví individuálně, tudíž je jeho postavení v Anglii a Walesu, Skotsku a Severním Irsku odlišné.\n\n\nZe 14 Zámořských území Spojeného království je stejnopohlavní manželství legální na vojenských základnách Akrotiri a Dhekelii a v Britském indooceánském území (pouze britský vojenský personál) od 3. června 2014. Dále na Pitcairnových ostrovech od 14. května 2025, v Britském antarktickém území od 13. října 2016, na Gibraltaru od 15. prosince 2016, na Ascensionu od 1. ledna 2017, na Bermudách od 5. května 2017. Zákon legalizující stejnopohlavní manželství na Falklandách momentálně čeká na královský souhlas. Ze tří Britských korunních závislých území Spojeného království je stejnopohlavní manželství legální na Manu od 22. července 2016 a na Guernsey od 2. května 2017.\n\nAnglosaské právo považovalo manželství mezi osobami stejného pohlaví za paakt, tedy za nicotné nebo spíše zdánlivé. Když se v r. 1680 Arabella Huntová provdala za \"Jamese Howarda\" bylo jejich manželství prohlášeno za neplatné právě z toho důvodu, že Howard byl ve skutečnosti Amy Poulterová, a tím pádem se jednalo o manželství dvou žen, které nemělo právní následky. V průlomovém rozsudku v kauze \"Hyde vs. Hyde a Woodmansee\" z r. 1866 (případ polygamie) rozhodl Lord Penzance tak, že manželství je v křesťanském prostředí chápané jako dobrovolný celoživotní svazek jednoho muže a jedné ženy, a že nic jiného se nepřipouští.\n\nKdyž se v r. 1967 projednával případ \"Talbot (roz. Poyntz) vs. Talbot\" soudce Justice Ormerod rozhodnul, že to na čem závisí manželství není gender, nýbrž pohlaví. Jednalo se o případ přeoperované transosoby. V r. 1971 byl přijat zákon o neplatnosti manželství (\"Nullity of Marriage Act 1971\") zakazující v Anglii a Walesu manželství mezi lidmi stejného pohlaví. Parlamentní debaty o této legislativě se týkaly pouze problematiky transgender, nikoli homosexuality.\n\nTento zákon později nahradil zákon o záležitostech manželských 1973 (\"Matrimonal Causes Act 1973\"), který taktéž deklaroval, že manželství není platné, nejsou-li oba snoubenci muž a žena. Zákaz stejnopohlavního manželství se promítnul i do právního řádu Skotska a Severního Irska. Manželská vyhláška (Severní Irsko) 2003 (\"Marriage Order (Northern Ireland) 2003\") říká, že stejné pohlaví snoubenců je právní překážkou pro vstup do manželství. Manželský zákon (Skotsko) 1977 (\"Marriage Act (Scotland) 1977\") obsahoval podobné ustanovení, dokud nebyl v r. 2014 pozměněn na zákon o manželství a registrovaném partnerství (\"Marriage and Civil Partnership (Scotland) Act 2014\"), který manželství mezi osobami stejného pohlaví již nezakazuje.\n\n17. července 2013 podepsala královna Alžběta II. nový manželský zákon (\"Marriage (Same-Sex Couples) Act 2013\"). 10. prosince 2013 oznámila vláda Jejího veličenstva, že by se první stejnopohlavní svatby mohly začít konat od 29. března 2014.\n\nV r. 2004 byl přijat zákon o registrovaném partnerství. Účinným se stal v prosinci 2005. Díky registrovanému partnerství němu získaly páry stejného pohlaví skoro stejná práva a povinnosti jako mají manželé. Přestože některá britská média tato partnerství interpretovala jako \"\"gay marriages\"\", vláda několikrát za sebou potvrzovala, že se o manželství nejedná.\n\nPo nabytí účinnosti sekce 9 manželského zákona (stejnopohlavní páry) 2013 si můžou všechny registrované páry změnit svůj svazek na manželství.\n\n26. srpna 2003 uzavřeli dvě britské univerzitní profesorky Celia Kitzingerová a Sue Wilkinsonová v kanadské Britské Kolumbii manželství. Britské právo však odmítlo jejich manželství uznat. Po následném přijetí zákona o registrovaném partnerství získalo jejich kanadské manželství status registrovaného partnerství. Nicméně obě ženy usilovaly o uznání jejich manželství s tím, že jej uzavřely podle platné zahraniční legislativy, a že splňuje veškeré požadavky na uznání sňatku ze zámoří, a tudíž by s ním mělo být nakládáno stejně jako s heterosexuálním manželstvím. Registrované partnerství odmítly, protože manželství považovaly za praktičtější a hodnotnější, kdežto registrované partnerství jim přišlo jenom jako taková pomyslná náhražka. Právním zastupováním pověřily občanskoprávní skupinu Liberty. Její představitel James Welch uvedl, že se jedná o záležitost férovosti a rovnosti, pokud bude lesbické manželství uznané, a že by registrované partnerství mělo představovat pouze druhou z nejlepších alternativ právního rámce pro vzájemné soužití.\n\nVrchní soud v Londýně vydal rozsudek 31. července 2006, kde se usnesl na tom, že lesbickému zahraničnímu manželství nemůže být v Anglii a Walesu přiznán status manželství, nýbrž pouze registrovaného partnerství. Prezident Rodinné divize (\"Family Division) Sir Mark Potter jako důvod uvedl následující: \"Trvalé svazky párů stejného pohlaví nejsou v žádném případě méněcenné, ale anglické právo je právně uznává jako registrovaná partnerství, nikoli jako konzervativní starobylou instituci manželství, která je dlouhodobě považovaná pouze za svazek jednoho muže a jedné ženy.\" Souhlasil však s tvrzením páru, že je diskriminován zákonem o registrovaném partnerství, ale celý případ uzavřel takto: \"Rozsah, ve kterém zákon odlišně zachází se stejnopohlavními partnery, je legitimní, přiměřený a zcela kompatibilní se vzájemnou dohodou zemí respektujících Úmluvu o ochraně lidských práv a základních svobod.\" Generální prokurátor, druhý respondet, nařídil žalobykním zaplatit soudní výlohy ve výši 25 tisíc liber.\n\nWilkinsonová a Kitzingerová řekly, že jsou z rozsudku hluboce zklamané nejen kvůli nim samotným, nýbrž všem lesbickým a gay rodinám napříč celou Británií. Odmítání našeho manželství nijak nechrání heterosexuální manželství, ale pouze potvrzuje diskriminaci a znevažování LGBT lidí a jejich svazků jako méně perspektivních, než jsou ty heterosexuální; pro nás neexistuje žádná jiná alternativa, než plnohodnotné manželství, nikoli ze své podstaty odlišná a separátní instituce. Na závěr vyjádřily naději, že rozsudek nebude mít dlouhého trvání, a že je jenom otázkou času, kdy nadejde den, jímž nastane plná rovnost manželství. Zpočátku plánovaly se proti rozsudku odvolat, ale později od toho upustily z důvodu nedostatku financí.\n\nGay aktivista Peter Tatchell řekl, že agresivní opozice stejnopohlavního manželství ze strany establišmentu a soudní výlohy ve výši 25 tisíc liber poškozují dobré jméno britské vlády, která se prezentuje jako gay friendly. K výši soudních nákladů se navíc vyjádřil tak, že jsou příliš vysoké, a že jejich účelem je pouze odradit žalobkyně od dalšího odvolávání. Na závěr uvedl, že se cítí rozhořen, ale nikoli poražen, a že se jedná pouze o dočasný nezdar v dlouhé cestě za manželskou rovností.\n\nEqual Marriage, kampaň za stejnopohlavní manželství ve Skotsku zahájila v r. 2008 Equality Network s cílem zpřístupnění sňatků homosexuálním párům a registrovaného partnerství heterosexuálním párům. V Anglii a Walesu se jako první kampaň za stejnopohlavní manželství zrodila iniciativa Equal Love založené Peterem Tatchellem v r. 2010. První hlavní opozicí stejnopohlavního manželství v Británii byla Skotsko za manželství (\"Scotland for Marriage\") založená v r. 2011 následovaná Koalicí za manželství (\"Coalition for Marriage\") v Anglii a Walesu založená v r. 2012. Následné kampaně pro a proti stejnopohlavním manželství vedly k zakládání širokého spektra různých organizací, včetně Koalice za rovné manželství a Out4Marriage založených v r. 2013 v Anglii. V Severním Irsku zahájili tamní LGBT aktivisté a politický aktivista Gary Spedding kampaň za stejnopohlavní manželství v červnu 2012 se zvláštním cílem změny sociálních postojů spolu s lobbyingem v Národním shromáždění Severního Irska za novelizaci manželské vyhlášky (Severní Irsko) z r. 2003 (\"Marriage Order (Northern Ireland) 2003\").\n\n\"Konzervativci:\" Během probíhající politické kampaně v rámci všeobecných voleb 2010 řekl stínový lord státní pokladny George Osborne, že by se konzervativní vláda měla konečně pokusit vypořádat s otázkou konce zákazu stejnopohlavního manželství navzdory kritice, že by neměl dávat takové specifické předvolební sliby. 4. května 2010 publikovala strana dokument s názvem \"Kontrakt rovnosti (\"Contract for Equalities\")\", který sliboval, že se strana bude zabývat tím, zda uznávat registrované partnerství jako manželství, vyhraje-li volby.\n\n\"Labouristé:\" V r. 1985 byla na konferenci Labouristické strany v Bournemouthu poprvé přijata rezoluce na podporu LGBT práv. Důvodem tohoto prodlení byla blokace hlasování ze strany Národního svazu horníků (\"National Union of Mineworkers\"). V dubnu 2010 odpovědala labouristická ministryně rovných příležitostí Harriet Hermanová, že stejnopohlavní manželství považuje za ožehavé téma, že vládu čeká ještě dlouhá cesta k tomu, aby se ke gay právům postavila tak, jak má. Předseda vlády Gordon Brown řekl, že by vláda neměla povolit stejnopohlavní sňatky kvůli obavám z oddělení církve od státu a otázek náboženské svobody obecně. Během předvolební kampaně labouristů se každý jejich kandidát vyjádřil pro přijetí reforem vedoucích ke stejnopohlavnímu manželství. Poté, co se do čela Labouristické strany postavil Ed Miliband stalo se toto téma součástí její politické platformy, včetně poptávky po konzultacích na toto téma v jakékoli nově sestavené vládě Jejího veličenstva a následnému přijetí příslušné legislativy hned, jakmile to bude možné.\n\n\"Liberální demokraté:\" Předseda Nick Clegg řekl v r. 2009, že jeho strana podpoří takový zákon. 4. července 2009 napsal Clegg v článku pro LabourList, že ačkoli lze považovat registrované partnerství za krok vpřed, tak teprve v momentě, kdy bude manželství přístupné i párům, si budeme moci říci, že je s homosexuálními i heterosexuálními páry zacházeno zcela stejně. Po tomto projevu spustila LGBT pracovní skupina LGBT+ Liberální demokraté petici s názvem \"Manželství bez hranic\" požadující odstranění veškerých genderových omezeních jak v manželství, tak i registrovaném partnerství, nejen v Británii, ale i Evropě a postupem času i ve světě. Sběr podpisů pod petici se zahájil na festivalech Manchester Pride a Reading Pride v r. 2009. Online petice se zpřístupnila v lednu 2010, jejíž součástí byl i rozhovor s Cleggem v magazínu \"Attitude\", kde znovu potvrdil svojí podporu rovnému manželství. Nicméně nejednalo se o manifest celé strany. V rozhovoru z července 2010 předseda poslaneckého klubu Liberální demokracie Simon Hughes potvrdil, že koaliční vláda plánuje zpřístupnit manželství homosexuálním párům. Bylo by dobré, kdyby se léta 2010 a 2011 zapsaly do dějin Velké Británie jako historické mezníky, kdy se občanský sňatek stal otevřeným jak párům různého pohlaví, tak i stejného pohlaví... Stát by jim měl dát rovnost. Teď jsme teprve na půli cestu. Myslím si, že bychom se měli k tomuto odhodlat ještě za tohoto parlamentu.\n\n\"Skotští liberální demokraté:\" Na jarní konferenci r. 2010 byl přijat podnět ke skotské vládě, aby umožnila homosexuálním párům uzavírání sňatku, s odůvodněním, že jejich vyjmutí z manželství představuje diskriminaci, se kterou je nutné skončit. V září 2010 se Liberální demokracie na své podzimní federální konfrenci usnesla na začlenění stejnopohlavního manželství do své stranické politiky na úrovni Westminsteru.\n\n\"Zelení:\" 22. května 2009 vyzvala Zelená strana k ukončení zákazu občanského sňatku mezi lidmi stejného pohlaví jak v Británii, tak i dalších členských zemích EU. Předsedkyně strany Caroline Lucasová řekla, že její strana chce dosáhnout manželství pro páry stejného pohlaví, a že manželské stejnopohlavní páry cestující napříč Evropou by měly mít nárok na uznání jejich svazku stejně jako manželské heterosexuální páry. Peter Tatchell, který tou dobou kandidoval za Oxford East, uvedl, že různé partnerské zákony v Evropě jsou matoucí pojmy, a že pro většinu lesbických a gay párů jsou tak jejich práva a povinnosti limitovány. Nejlepší a nejuniverzálnější systém právního rámce pro partnerství je občanský sňatek. Všechno ostatní je pouze druhořadé a diskriminační, \"uvedl Tatchell v závěru svého projevu.\n\nNa každoročním setkání v r. 2009 se Kvakeři rozhodli začít žehnat před Bohem jak heterosexuálním, tak i homosexuálním svazkům, a umožnit jim církevní svatební obřad, čímž se zapsali do dějin jako první mainstreamová britská církev, která takto učinila. Tou dobou zákony neumožňovaly úřadům sezdávat páry stejného pohlaví jako manželské páry, ale Kvakeři řekli, že ani zákony jim nezabrání v tom, aby hráli centrální roli v žehnání homosexuálním párům a sezdávání jejich svazků jako manželských před Bohem. Zároveň také vyzvali vládu, aby přijala příslušnou legislativu, která církevní stejnopohlavní manželství uzná. Na společné tiskové konferenci v r. 2012 podpořily Kvakeři, Liberální judaisté a Unitáři legislativu vedoucí k legalizaci stejnopohlavních sňatků.\n\n3. prosince 2013 obdržela Holandská církev v Londýně potvrzení o tom, že je oprávněná k oddávání párů stejného pohlaví.\n\nNejvětší křesťanské denominace se celkově vyjádřily proti legalizaci stejnopohlavního manželství. Představitelé Katolické církve Anglie a Walesu byli nejhlasitějšími odpůrci a vyzývali své kněze i školy, aby zahájili sběr podpisů pod petici proti vládním plánům. Stejně se zachovala i Skotská katolická církev. Představitelé Anglikánské církve jsou taktéž velcí odpůrci stejnopohlavního manželství. Při jeho přijímání dokonce vyjádřili i obavu z toho, že oslabí církevní pozici, a že povede k oddělení církve od anglického státu. Metodistická církev Velké Británie odpověděla na vládní konzultace stejnopohlavního manželství tak, že metodistické církve se v posledních 20 letech naučily respektovat gay a lesbické páry, včetně jejich svazků. Nazývat je však svazky \"manželskými\" rozhodně nehodlá.\n\nMuslimská rada Velké Británie zahájila kampaň proti legalizaci stejnopohlavního manželství s názvem \"Muslimové bránící manželství\". Hlavní rabín lord Sacks a Rabínský koncil se taktéž vyjádřil proti stejnopohlavnímu manželství s tím, že odporuje židovskému právu.\n\nPrůzkumy veřejného mínění obecně ukázaly, že stejnopohlavní manželství má u většiny Britů podporu.\n\nStatistika organizace Gallup z r. 2004 ukázala, že 52 % Britů souhlasí s manželstvím mezi homosexuály, zatímco 45 % je proti. Stejný výzkum ukázal, že 65 % respondentů přiznává homosexuálním párům právo na registrované partnerství. Eurobarometr z r. 2006 ukázal, že 46 % Britů souhlasí s legalizací stejnopohlavního manželství napříč celou Evropou, což je o něco více, než průměr EU 44 %. Anekta ICM Research publikovaná v září 2008 v Observeru ukázala, že 55 % Britů by přiznalo homosexuálním párům právo na sňatek, zatímco 45 % by bylo proti.\n\nPrůzkum veřejného mínění uskutečněný v červnu 2009 společností Populus pro \"The Times\" ukázala, že 61 % britské veřejnosti souhlasí s tím, že homosexuální páry by měly mít rovné právo na sňatek, nikoli jenom na registrované partnerství, zatímco 33 % nesouhlasilo. Největší podpora byla znát ve věkové skupině 25-34 let, kde 78 % souhlasilo a 19 % nesouhlasilo. Nejmenší byla u respondentů starších 65 let, kde 37 % souhlasilo a 52 % nesouhlasilo. Muži a ženy souhlasili a nesouhlasili přibližně stejně, ale u žen (67 %) byla podpora o něco větší, než u mužů (55 %). Co se týče volebního preferencí tak homosexuálním párům by právo na sňatek přiznalo 73 % liberálních demokratů, 64 % labouristů a 53 % toryů neboli konzervativců.\n\nPrůzkum Agnus Reid z července 2010 ukázal, že 78 % by homosexuálním párům přiznala buď právo na manželství nebo na registrované partnerství s tím, že 41 % by bylo pro manželství a 37 % pro registrované partnerství. Podpora žádného právního rámce pro homosexuální páry od srpna 2009 klesla o 3 %.\n\nPodle Scottish Social Attitudes Survey z r. 2010 podporovalo 61 % Skotů stejnopohlavní manželství, 19 % bylo proti a 18 % nemělo jasný názor. Ve stejném výzkumu r. 2002 se pro stejnopohlavní manželství vyslovilo 42 % Skotů. V r. 2006 podpořilo stejnopohlavní manželství 53 % Skotů.\n\nV červenci 2011 ukázal reprezentativní výzkum Angus Reid Public Opinion, že 43 % Britů je přesvědčeno o tom, že by homosexuální páry měly ve Velké Británii mít možnost uzavřít manželství, 34 % by jim místo něj přiznalo právo na registrované partnerství a 18 % by jim nepřiznalo žádný právní rámec jejich soužití.\n\nAnketa publikovaná společností YouGov v březnu 2012 ukázala, že 43 % respondentů podporuje stejnopohlavní manželství, zatímco 32 % je pro registrované partnerství a 16 % odmítá jakékoli právní uznání homosexuálních svazků. Podpora byla největší mezi ženami, mladými lidmi a voliči Skotské a Liberální demokracie. Podpora byla nejmenší u dělnické třídy, starší generace, toryů a mužů. Ve stejném průzkumu souhlasilo 62 % respondentů s tím, že homosexuální vztahy mají stejnou hodnotu jako heterosexuální vztahy, ale 47 % z nich přiznalo Anglikánské církvi právo na obranu tradičního manželství, zatímco 37 % bylo proti.\n\nČernová anketa YouGov indikovala vzrůstající podporu LGBT práv u Britů. Podle ní vzrostla podpora stejnopohlavního manželství na 71 %. YouGov v prosinci 2012 shledal, že 55 % populace je pro stejnopohlavní manželství.<ref name=\"YouGov / Sunday Times Survey Results 2012\"></ref>\n\nDalší průzkum z května 2013 potvrdil veřejnou podporu příslušnému návrhu, tedy 53 % respondentů.<ref name=\"YouGov / Sunday Times Survey Results 2013\"></ref> Podobný výzkum u května ukázal podobnou úroveň podpory (54 %) a taktéž shledal, že 58 % těch, kteří považují stejnopohlavní manželství za důležitou předvolební otázku, bude volit podle toho, která strana jej podpoří.<ref name=\"YouGov / Sunday Times Survey Results 2013 2\"></ref> Ipsos z května 2013 ukázal, že 55 % Britů podporuje stejnopohlavní manželství.\n\nStatistika zveřejněná v březnu 2014 v rádiu BBC ukázala, že 68 % resondentů podporuje stejnopohlavní manželství, zatímco 26 % je proti. Šetření rovněž ukázalo, že mladí lidé jsou obecně víc podporující. 80 % věkové skupiny 18-34 let bylo pro stejnopohlavní manželství, zatímco u osob starších 65 let bylo podporujících 44 %. 75 % žen bylo pro stejnopohlavní manželství, zatímco mužů bylo 61 %.\n\nEurobarometr z r. 2015 ukázal, že 71 % Britů by souhlasilo s legalizací stejnopohlavního manželství napříč celou Evropou, zatímco 24 % bylo proti.\n\n17. září 2011 oznámila na konferenci Liberálně demokratické strany Lynne Featherstoneová, že by se vláda v březnu 2012 měla začít zabývat implementací rovných občanských sňatků pro páry stejného pohlaví spolu s přijetím dalších souvisejících právních předpisů v nadcházejícím volebním období. Nově zvolený konzervativní premiér David Cameron, který byl už dříve známý svojí podporou stejnopohlavních svazků, vyjádřil na konferenci Konzervativní strany dne 5. října 2011, že jako její předseda podpoří legislativu vedoucí k uzákonění stejnopohlavních svazků.\n\n12. března 2012 zahájila vláda Jejího veličenstva konzultace na téma občanských sňatků pro všechny v Anglii a Walesu. Vládní návrhy byly následující:\n\n\nV r. 2010 se Zelená strana Anglie a Walesu, Liberální demokraté a Plaid Cymru vyjádřily pro stejnopohlavní manželství na svých stranických konferencích.\n\nNásledující skupiny a jedinci vyjádřili podporu legalizaci stejnopohlavního manželství v Anglii a Walesu:\n\n\n16. ledna 2013 oznámila Koalice za rovné manželství, že se jí podařilo získat většinovou podporu stejnopohlavnímu manželství v Dolní sněmovně Spojeného království.\n\nNásledující politické strany se vyjádřily proti legalizaci stejnopohlavního manželství v Anglii a Walesu:\n\n\nNásledující strany nezaujaly žádné oficiální stanovisko, ani neutralitu s tím, že by se celou záležitostí měli zabývat převážně zákonodárci Anglie a Walesu:\n\n11. prosince 2012 zveřejnila vláda Jejího veličenstva odpovědi na konzultace. Z 228 tisíc odpovědí na konzultace získaných online, elektronickou poštou se 53 % vyjádřilo pro rovný občanský sňatek všech párů, 46 % bylo proti a 1 % si nebylo jisto, a tudíž neodpovědělo na otázku. Vláda taktéž potvrdila obdržení devíti petičních archů od náboženských skupin a organizací jako je například Koalice za manželství s více než 500 tisíci podpisy na podporu tradičního pojetí manželství.\n\n11. prosince 2012 oznámila ministryně žen a rovných příležitostí Maria Millerová, že vláda předloží návrh zákona o stejnopohlavním manželství v Anglii a Walesu začátkem r. 2013. V reakci na konzultační výsledky se návrhy rozšířily o umožnění náboženským organizacím oddávat homosexuální páry, pokud chtějí. Nedotknutelnost ochrany náboženské svobody je v zákoně čtyřikrát potvrzená. Jedná se o:\n\nVláda Jejího veličenstva se v odpovědích na konzultace vyjádřila o příslušnosti Evropského soudu pro lidská práva zasahovat do náboženské svobody církví v záležitosti stejnopohlavních párů takto:\n\n24. ledna 2013 byl v Dolní sněmovně projednáván návrh novely manželského zákona (stejnopohlavní páry) (\"Marriage (Same-Sex Couples) Bill\") ministryně Maria Millerové. K závěrečné debatě následované hlasováním došlo při druhém čtení 5. února. Návrh obsahoval některé výjimky od manželství mezi mužem a ženou: ustanovení o rozvodu, za nevěru (obdobně jako u heterosexuálního manželství) se považuje pouze soulož s osobou opačného pohlaví, nezájem o intimní život nelze považovat za důvod k rozvodu stejnopohlavního manželství.\n5. února 2013 byl návrh přijat Dolní sněmovnou při druhém čtení v poměru hlasů 400:175.\n\nNávrh byl celkem třináctkrát projednáván Komisí pro manželský zákon (stejnopohlavní páry) (\"Marriage (Same-Sex Couples) Bill Committee\") založená za účelem podrobného přezkumu a práce na návrhu. Návrh prošel komisemi 12. března 2013 a 20.-21. května 2013 byla v Dolní sněmovně předčítána komisionální zpráva. Třetí čtení se pak konalo 21. května. Ve finálním hlasování pak návrh prošel poměrem hlasů 366:161. Ten samý den se pak navečer stal návrh předmětem jednání Sněmovny lordů.\n\n4. června byl návrh ve fázi druhého čtení Sněmovny lordů, kde se nestal prakticky předmětem žádného podporu. Lord Dear však využil práva \"vyprošťovací změny\" (\"wrecking amendment\"), čímž došlo k odmítnutí návrhu poměrem hlasů 390:148 a jeho vrácení komisím.\n\nNávrh prošel Sněmovnou lordů ve třetím čtení 15. července 2013. Následující den přistoupila Dolní sněmovna na všechny pozměňovací návrhy Sněmovny lordů. Návrh takto prošel oběma komorami Parlamentu Spojeného království a k plné implementaci mu zbýval ještě souhlas královny, která jej podepsala 17. července 2013.\n\n10. prosince 2013 oznámila ministryně kultury, médií a sportu Maria Millerová, že by k prvním svatbám párů stejného pohlaví v Anglii a Walesu mělo dojít 29. března 2014. Páry, které si přály být oddány jako první, potřebovaly do 13. června 2014 získat formální souhlas. Od 13. března 2014 jsou páry stejného pohlaví oddané v zámoří v Anglii a Walesu uznávány. Části zákona umožňující změnu stávajících registrovaných partnerství na manželství a zachování stávajícího manželství, pokud jeden z páru prochází změnou pohlaví, se stal účinným 10. prosince 2014. Stejnopohlavní manželství v Anglii a Walesu začalo platit od půlnoci 29. března 2014.\n\nParlament Spojeného království není příslušný rozhodovat o rodinném právu ve Skotsku. Kompetencí měnit zákon o manželství disponuje pouze Skotský parlament.\n\nV lednu 2009 zahájil Nick Henderson, ředitel skotské LGBT organizace LGBT Network, sběr podpisů pod petici předloženou skotskému parlamentu. Cílem petice byla změna zákona, který znemožňuje párům stejného pohlaví uzavřít sňatek, novelou skotského Manželského zákona (\"Marriage (Scotland) Act 1977\"). Kromě tohoto požadovala petice také legalizaci homosexuálních svatebních obřadů v kostelech, pokud k tomu příslušná náboženská skupina dá souhlas. Kromě podpory předsedkyně Labouristické strany v Evropském parlamentu, europoslankyně a bývalé gay aktivistky Glenis Willmottové se pod petici podepsali také Celia Kitzingerová a Sue Wilkinsonová a osm církevních představitelů ze Skotské a episkopální církve. Jeden z velice vážených reverendů Kevin Holdsworth, probošt Skotské episkopální církve Katedrály Svaté Marie v Glasgow, se taktéž vyjádřil pro oddávání párů stejného pohlaví ve svém kostele. Ten se pak následně stal klíčovým podporovatelem petice. K podpoře petice se přidal také Labourista ve Skotském parlamentu George Foulkes, baron z Cumnocku. Sběr podpisů byl 6. března uzavřen. Do té doby se podařilo nasbírat 1007 podpisů.\n\nNásledně se pak 17. března 2009 Komise Skotského parlamentu usnesla na tom, že by se začít řešit otázka novely skotského manželského zákona (\"Marriage (Scotland) Act 1977\") legalizující stejnopohlavní sňatky. V závěrečné komisionální zprávě je připomenuto, že pokud taková legislativa neprojde, měl by k tomu být dán objektivní důvod.\n\nV březnu 2009 krátce před postoupením petice LGBT Network Skotskému parlamentu zahájila Národní unie skotských studentů (\"National Union of Students Scotland\") kampaň za rovné manželství (\"Equal Marriage Campaign\") podobnou petici ležící ve Skotském parlamentu a kromě stejnopohlavního manželství požadující také heterosexuální registrované partnerství ve Skotsku. Na rozdíl od svého protějšku nečinila tato petice žádný rozdíl mezi občanským a církevním sňatkem. Kampaň získala podporu několika poslanců a europoslanců, jakož i aktivistických organizací a osobností. Sběr podpisů byl uzavřen 1. září 2009 se získaným 1 317 počtem podpisů.. 8. září se Petiční komise Skotského parlamentu začala po letních prázdninách zabývat peticí, kterou pak následně předala vládě s požadavkem na odpověď specifických bodů obou peticí a následnou diskusi.\n\n1. prosince 2009 se Petiční komise rozhodla setkat s členy vlády a zakladateli petice. Předmětem jednání bylo hlavně to, zda by neměla vláda sestavit poradní výbor, který by se zabýval kontroverzními částmi. Vláda petici odmítla s tím, že legalizace stejnopohlavního manželství pouze ve Skotsku by znamenala podstatný zásah do záležitostí řešených na národní úrovni - imigrace, sociální systém a dědické právo. Představitelka vládní jednotky za rovnost Hilary Thirdová taktéž připomněla, že legalizací rovného manželství ve Skotsku by vznikaly \"složité situace\", neboť toto zatím není legální v Anglii a Walesu. V r. 2011 oznámila vláda Jejího veličenstva, že se legalizací stejnopohlavního manželství v Anglii a Walesu začne zabývat v březnu 2012.\n\nOd září do prosince 2011 se ve Skotském parlamentu konaly konzultace na toto téma poté, co Scottish Social Attitudes Survey ukázal, že 60 % Skotů podporuje legalizace stejnopohlavního manželství. Předmětem konzultací byla kromě zrušení náboženských zákazů pro registrované partnerství také legalizace stejnopohlavních sňatků v zemi. V předmluvě ke konzultačnímu dokumentu se první náměstkyně ministra Nicola Sturgeonová vyjádřila takto:\"Skotska vláda je už na začátku této diskuse schopná zaujmout jasné stanovisko. V otázce uzavírání registrovaného partnerství před Bohem se přikláníme k tomu, že by nemělo být znepřístupněno stejnopohlavním párům. Pokud jde o stejnopohlavní manželství, tak by stejnopohlavní páry měly mít taktéž svobodu volby, zda do něj chtějí vstoupit, pokud chtějí takto demonstrovat své soužití před okolím. Zastáváme taktéž názor, že by žádný orgán církve neměl být nucen k uskutečňování obřadů stejnopohlavního manželství nebo registrovaného partnerství na své půdě.\"\n\nNa rozdíl od anglické a velšské konzultace se pouze Skotsko zabývalo otázkou stejnopohlavního manželství v náboženském kontextu. 10. prosince 2011 zveřejnil skotský týdeník \"The Scotsman\" 50 tisíc odpovědí z celé země.. Ve skutečnosti jich bylo finální ukončení sběru získáno 77 508. Vláda prezentovala výsledky a analýzy konzultace v červenci 2012. Respondenti, kteří odmítali stejnopohlavní manželství, tvořili 67 % většinu. Nicméně 14 869 (19 %) odpovědí nepocházelo ze Skotska a 26 383 (34 %) bylo předložených na předtištěné pohlednici, nikoli na řádném formuláři.\n\n25. července 2012 oznámila skotská vláda, že se začne zabývat legalizací občanských a církevních sňatků párů stejného pohlaví. Kromě tohoto zdůraznila, že se nová legislativa nijak nedotkne náboženských svobod církví, ani individuálních klerikálů, kteří nesmějí být nuceni k oddávání párů stejného pohlaví, ani k vykonávání takových svateb ve svých prostorách. Dále přislíbila spolupráci s Westminsterským palácem na přijetí nezbytných změn zákona o rovnosti (\"Equality Act\"), které tuto ochranu budou přímo garantovat.\n\n27. června 2013 předložila skotská vláda vlastní návrh novely zákona o manželství a registrovaném partnerství (\"Marriage and Civil Partnership (Scotland) Bill\") skotskému parlamentu. Aktivisté za LGBT práva oslavující před britským parlamentem 15. července 2013, kde Sněmovna lordů právě schválila manželský zákon (stejnopohlavní páry) (\"Marriage (Same-Sex Couples)\"), deklarovali že budou i nadále pokračovat v kampani za rozšíření stejnopohlavního manželství do zbývajících zemí Spojeného království - Skotska a Severního Irska.\n\nVětšina členů skotského parlamentu deklarovala podporu stejnopohlavního manželství, včetně předsedů všech zastoupených stran: Alex Salmond (Skotská národní strana); skotská premiérka Johann Lamontová (Skotská labouristická strana), Ruth Davidsonová (Skotská konzervativní strana), Willie Rennie (Skotští liberální demokraté) a Patrick Harvie (Zelení).\n\nNávrh prošel skotským parlamentem rychle s cílem získání královnina podpisu do března 2014. Komise rovných příležitostí (\"The Equal Opportunities Committee\") překoumávala návrh od 5. - 7. listopadu s následně vydanou zprávou publikovanou 8. listopadu. 20. listopadu byl návrh přijat v první fázi poměrem hlasů 98:25 a 5 zdrženími se. Z 98 poslanců hlasujících \"ano\" bylo 52 členy Skotské národní strany, 31 Labouritické strany, 7 Konzervativní strany, 4 Liberálně-demokratické strany, 2 Zelené strany a 2 nezávislí. Z 15 hlasujících \"ne\" bylo 6 členů Skotské národní strany, 8 Konzervativní strany a 1 Labouristické strany. Z 5 poslanců, kteří se zdrželi, byli dva členy Skotské národní strany a 3 členy Labouristické strany.\n\nNávrh byl vrácen Komisi pro rovné příležitosti (\"Egual Opportunites Committee\") ve druhé fázi. Komise přezkoumala návrh 19. prosince 2013 a zrušila několik pozměňovacích návrhů předložených odpůrci legislativy. Komise pokračovala ve druhé fázi 16. ledna 2014. Finální fáze debaty a následné hlasování se pak odehrály 4. února 2014. Návrh byl přijat poměrem hlasů 105:18 a žádným zdržením se. Návrh pak 12. března 2014 podepsala královna pod názvem zákon o manželství a registrovaném partnerství (Skotsko) 2014 (\"Marriage and Civil Partnership (Scotland) Act 2014\"). První homosexuální svatba se konala 31. prosince 2014.\n\nStejnopohlavní manželství není v Severním Irsku legalizované po několika záporných a jednom kladném stanoviscích Severoirského shromáždění. Stejnopohlavní manželství má zde status registrovaného partnerství. V současné době se objevují pokusy o přijetí severoirského zákazu stejnopohlavního manželství\n\nLegislativa vedoucí k uzákonění stejnopohlavních sňatků v Severním Irsku byla od r. 2012 projednávána celkem pětkrát. Ve čtyřech případech se pouze malá část zákonodárců vyslovila pro stejnopohlavní manželství, vyjma nejaktuálnějšího hlasování v listopadu 2015, kde většina hlasovala pro. 27. dubna 2015 se v Severoirském shromáždění hlasovalo o stejnopohlavním manželství znovu. Iniciátorem byla strana Sinn Féin. Shromáždění návrh nakonec zamítlo v poměru hlasů 49:47, přičemž proti hlasovali všichni členové Demokratické unionistické strany, zatímco Sinn Féin, Zelená strana Severního Irska a NI21 hlasovala pro.\n\n2. listopadu 2015 se o stejnopohlavním manželství hlasovalo znovu. Shromáždění jej přijalo v poměru hlasů 53:51, což byl první případ, kdy se pro stejnopohlavní manželství vyslovila většina zákonodárců. Nicméně Demokratická strana využila práva mezikomunitního hlasování (\"cross-community vote\"), které požaduje podporu ze stran hájících zájmy obou komunit - nacionalistů a unionistů.\n\nSinn Féin oznámila, že by se otázka stejnopohlavního manželství měla stát prioritou v příštích volbách do Shromáždění Severního Irska v květnu 2016. 23. června 2016 oznámil ministr financí Máirtín Ó Muilleoir, že se pokusí přimět zbytek vládního kabinetu k předložení vlastního návrhu zákona o stejnopohlavním manželství. V závěru zdůraznil, že mu bude milejší takové změny prosazovat prostřednictvím legislativního procesu, než přes soudy. V říjnu 2016 potvrdila první ministryně Arlene Fosterová, že Demokratická unionistická strana bude i nadále pokračovat ve své opozici stejnopohlavního manželství s využitím práva mezikomunitního hlasování v nadcházejících pěti letech. Nicméně ve volbách do Národního shromáždění v březnu 2017 obhájili unionisté méně než 30 mandátů, čímž ztratili právo blokace návrhu prostřednictvím mezikomunitního hlasování.\n\nZ důvodu dlouhodobého a trvalého nezájmu místních zákonodárců přijmout zákon o sňatcích párů stejného pohlaví a existujícího zákona uznávajícího stejnopohlavní manželství uzavřené v jiných částech Spojeného království pouze jako registrovaného partnerství se místní LGBT skupiny rozhodli umožnit stejnopohlavním párům uzavírat manželství soudní cestou.\n\nV lednu 2015 dal homosexuální pár oddaný v Anglii, který se přesídlil do Severního Irska, žalobu na uznání jejich manželství v tomto regionu.\n\nV listopadu a prosinci 2015 se Nejvyšší soud Severního Irska zabýval dvěma žalobami o zákazu stejnopohlavního manželství. Žalobci, jeden lesbický pár a jeden gay pár, Grainne Closeová a Shannon Sicklesová a Chris a Henry Flanaganovi-Kanemovi svojí žalobu zdůvodňují tím, že severoirský zákaz stejnopohlavního manželství porušuje jejich lidská práva. Případ probíhal spolu s lednovou žalobou taktéž dvou mužů oddaných v Anglii a přesídlivších do Severního Irska, po němž požadují uznání manželství. Soud řekl, že rozsudek vydá po Vánocích.\n\nStatistika zveřejněná v září 2014 v Belfast Telegraphu ukázala, že 40,1 % populace podporuje stejnopohlavní manželství, 39,4 % je proti a 20,5 % nemá jasný názor. Z těch, kteří se přeci jenom nakonec vyjádřili, by 50,5 % bylo pro a 49,5 % <></ref> Výzkum z května 2015 ukázal, že 68 % populace podporuje stejnopohlavní manželství. Nejvíc podporovatelů 75 % bylo zaznamenáno v hlavním městě Belfastu. 13. června 2015 proběhla velká masová akce organizovaná Irským kongresem odborů, Amnesty International a Duhový projekt s účastí 20 tisíc osob. Anketa z června 2016 ukázala 70 % podporu stejnopohlavnímu manželství a 22 % opozici.\n\nV období od 29. března do 30. června 2014 bylo uzavřeno celkem 1 409 stejnopohlavních manželství, z toho 56 % bylo lesbických (796) a zbývajících 44 % bylo gay (613). Koncem roku 2014 bylo v Anglii a Walesu oddáno celkem 5 000 homosexuálních párů.\n\nOd března 2014 do října 2015 bylo přibližně 15 000 homosexuálních párů oddáno v Anglii a Walesu, z toho 7 366 byla registrovaná partnerství měněná na manželství. 55 % těchto manželství bylo uzavřených mezi ženami a 45 % mezi muži. Během této doby se výrazně snížil zájem o registrované partnerství. Například v Cheshiru se podle statistik uzavře každý rok v průměru 70 registrovaných partnerství. V r. 2015 klesl tento počet na 4.\nV prvních pěti měsících po účinnosti zákona o manželství a registrovaném partnerství (\"Marriage and Civil Partnerships (Scotland) Act 2014\") bylo ve Skotsku uzavřeno 462 stejnopohlavních manželství. Stejnopohlavní manželství tak činí 12 % všech manželství uzavřených tou dobou. Podobně jako v Anglii a Walesu se i ve Skotsku výrazně snížil zájem o registrované partnerství.\n\nV březnu 2016 zveřejnil National Records of Scotland statistiku všech stejnopohlavních manželství uzavřených ve Skotsku. Jejich počet byl 1 671, z toho 935 představovala měněná registrovaná partnerství a 736 nová manželství.\n\nNaprostá většina církevních obcí ve Spojeném království nesezdává homosexuální páry před Bohem. Pouze některé menší křesťanské denominace jako jsou Holandská církev v Londýně, Kvakeři a Unitáři.\n\nDále také Liberální judaisté a Hnutí za reformu judaismu taktéž oddávají páry stejného pohlaví ve svých náboženských prostorách a podporují kampaně za stejnopohlavní sňatky.\n\nV květnu 2016 požádala Qasis Church Waterloo v Londýně o licenci, která by jí umožnila sezdávat páry stejného pohlaví před Bohem. Qasis Church ve Waterloo se konečně rozhodla. Sice nám to chvíli trvalo, ale nyní už konečně víme, co chceme dělat,\" řekl pastor Steve Chalke.\n\nV červnu 2016 se Skotská episkopální církev stala první anglikánskou církví, která začala oddávat homosexuální páry ve svých náboženských prostorách. Generální synoda hlasovala pro přijetí rezoluce za zahájení diskuze v rámci sedmi diecézí na téma odstranění doktríny, podle níž je manželství pouze svazek jednoho muže a jedné ženy. Rezoluci podpořilo 5 ze 7 biskupů, 69 % klerikálů a 80 % světců.\n\nV červenci 2016 hlasovala United Reformed Church pro církevní sňatky párů stejného pohlaví. Církev se 60 000 členy a 1 400 kongregacemi se tak stala největší křesťanskou organizací ve Spojeném království, která oddává stejnopohlavní páry před Bohem.\n\nPo přijetí nařízení o konzulárním manželství podle zahraničních zákonů 2014 (\"Consular Marriage and Marriages under Foreign Law Order 2014\") lze konzulární manželství uzavírat v těch zemích a teritoriích mimo Spojené království, které vyrozuměly státního tajemníka, že neexistuje žádná překážka v jejich právním řádu pro jeho uzavírání, a které následně svůj přístup nezměnily. V současné době smějí páry stejného pohlaví uzavírat konzulární manželství v těchto 26 zemích: Austrálie, Ázerbájdžán, Bolívie, Kambodža, Chile, Černá Hora, Čína, Kolumbie, Kostarika, Dominikánská republika, Estonsko, Filipíny, Japonsko, Kosovo, Litva, Lotyšsko, Maďarsko, Mongolsko, Německo, Nikaragua, Peru, Rusko, San Marino, Srbsko, Seychelly a Vietnam.\n\nPřístup k manželství je ve třech Britských korunních závislých území a čtrnácti Zámořských území Spojeného království různý.\n\n\nSedm z čtrnácti zámořských území Velké Británie - Akrotiri a Dhekelia, Bermudy, Britské antarktické území, Britské indickooceánské území, Gibraltar, Pitcairnovy ostrovy a Faklandy - legalizovalo stejnopohlavní manželství. Podobný zákon přijal i Ascension, který je součástí zámořského území Svatá Helena, Ascension a Tristan da Cunha.\n\nStejnopohlavní manželství je na vojenských základnách Akrotiri a Dhekelia na ostrově Kypr legální pouze pro britský vojenský personál od 3. června 2014. První stejnopohlavní manželství bylo uzavřeno na Dhekelii 10. září 2016. Registrované partnerství je vojenskému personálu přístupné od 7. prosince 2005.\n\nV Britském indickooceánském území, jehož obyvatelstvo sestává převážně z britského a amerického vojenského personálu a sdružených dodavatelů, je stejnopohlavní manželství legální od 3. června 2014.\n\nNa Pitcairnových ostrovech přijali zákonodárci návrh legislativy o stejnopohlavních sňatcích jednomyslně. 5. května 2015 jí schválil guvernér Jonathan Sinclair. Publikovaná byla 13. května 2015 a účinnou se stala následující den.\n\nV Britském antarktickém území je stejnopohlavní manželství legální od 13. října 2016.\n\n26. října 2016 přijal gibraltarský parlament s jednomyslnou podporou všech 15 zákonodárců zákon o občanských sňatcích párů stejného pohlaví. Nový zákon získal královský souhlas 1. listopadu a účinným se stal 15. prosince 2016.\n\nStejnopohlavní manželství je dále legální na Ascensionu, který tvoří část zámořského území Svatá Helena, Ascension a Tristan da Cunha. Návrh takového zákona přijalo všech pět zákonodárců 31. května 2016. Následně jej podepsal guvernér a do promulgačního listu se dostal 20. června. 23. prosince 2016 vydal guvernér nařízení o uplatňování zákona, které je účinné od 1. ledna 2017.\n\n23. února 2017 se po konzultacích vyslovili guvernér Svaté Heleny a Rada Tristanu da Cunha ve prospěch přijetí zákona o stejnopohlavním manželství v nejbližší možné době.\n\n30. března 2017 přijalo Legislativní shromáždění Falkladských ostrovů návrh novely manželského zákona (\"Marriage (Amendment) Bill 2017\") v poměru hlasů 7:1. Nová legislativa se momentálně nachází ve fázi čekání na podpis královny.\n\n5. května 2017 vydal Nejvyšší soud Bermud rozhodnutí legalizující stejnopohlavní manželství.\n\nSvatá Helena (část zámořského území Svatá Helena, Ascension a Tristan da Cunha) se taktéž nachází ve fázi diskuzí na téma stejnopohlavní manželství. 27. dubna 2016 zahájila Výkonná rada Svaté Heleny veřejnou diskuzi na téma nové manželské legislativy, která, pokud projde, zpřístupní sňatky párům stejného pohlaví. 12. prosince 2016 přijali zdejší zákonodárci po dlouhé debatě pozměňovací návrh odstraňující část o stejnopohlavním manželství z navržené legislativy. Od návrhu zákona bylo pak následně upuštěno. V lednu 2017 zažádal stejnopohlavní pár o sňatek na ostrově Svatá Helena. Úředník momentálně čeká na právní radu, jak postupovat (manželská vyhláška \"Marriage Ordinance 1851\" z r. 1851 je v této věci nejasná), když je požádán o vydání manželské licence párem stejného pohlaví. Následně se úředník požádal Nejvyšší soud o konečné rozhodnutí. Předběžné soudní řízení se konalo 23. února 2017.\n\n"}
{"id": "1264117", "url": "https://cs.wikipedia.org/wiki?curid=1264117", "title": "Dolní Sněžná", "text": "Dolní Sněžná\n\nDolní Sněžná () je zaniklá osada ležící v katastrálním území osady Horní Sněžná a patřící k městu Volary v okrese Prachatice. Náleží do CHKO Šumava. \n\nDolní Sněžná se nachází 5 km východně od Volar, v Želnavské hornatině mezi vrcholy Větrný (1051 m n. m.), Nad Kapličkou (878 m n. m.) a severně od vrcholů Na Skále (1011 m n. m.) a Doupná hora (1052 m n. m.), v nadmořské výšce 930 m. \nVýchodně od osady pramení Sněžný potok. \n\nMezi sousední sídla patří Svatá Magdaléna na severu, Zbytiny, Mošna a Koryto na severovýchodě, Spálenec na východě, Mlýnský Kout, Arnoštov, Dvojdomí a Sedmidomí na jihovýchodě, Čtyři Domy a Horní Sněžná na jihu, Chlum a Planerův Dvůr na jihozápadě, Volary na západě, a Myslivny, Mlynařovická myslivna a Chalupy na Blatech na severozápadě.\n\nDolní Sněžná byla pravděpodobně založena v první polovině 17. století, kdy náležela ke klášteru Zlatá Koruna. První písemná zmínka o osadě pochází z roku 1654 v berní rule. Spolu s dalšími klášterními statky roku 1785 ves přešla v důsledku zrušení kláštera do majetku knížete Schwarzenberga a tvořila část panství Krumlov.\n\nV roce 1840 ves sestávala z 31 domů s 223 německými obyvateli a patřila k farnosti Zbytiny. Až do poloviny 19. století zůstala podřízená Krumlovu.\n\nPo zrušení panství spadala Dolní Sněžná od roku 1849 pod Horní Sněžnou, od roku 1868 pak patřila k okresu Prachatice. V roce 1869 ves měla 34 domů a 196 obyvatel. Od 3. ledna 1874 byla Dolní Sněžná přiřazena k nově vzniklému soudnímu okrsku Volary. Proti tomu namířenou petici zástupce Johanna Andexingera a některých obyvatel český parlament na svém zasedání dne 14. října 1874 zamítl pro nedostatek odůvodnění a formální nedostatky, neboť petice nebyla podána vedením komunity. \n\nV roce 1910 žilo v 34 domech Dolní Sněžné 169 lidí. V roce 1921 obec tvořilo 35 domů s 201 obyvateli, v roce 1930 žilo 183 lidí v 37 domech. Roku 1924 byl představen český název místa - Dolní Sněžná. V říjnu 1938 byla obec připojena k Německé říši v důsledku mnichovské dohody a až do roku 1945 byla součástí okresu Prachatice. Po skončení druhé světové války se Dolní Sněžná vrátila do Československa a německo-česká populace byla do roku 1946 vyhnána v důsledku Benešových dekretů. V říjnu 1946 byli vysídleni poslední Němci, sociálnědemokratická rodina Guschlbauer. \n\nZnovuosídlování obce Čechy nebylo úspěšné − v roce 1950 žili v 34 domech Dolní Sněžné jen dva lidé. V roce 1948 byla ves přičleněna ke Chlumu, v roce 1960 pak byly zbourány téměř všechny domy. Při sčítání lidu z roku 1970 už Dolní Sněžná neměla žádné stálé obyvatele. Dnes k Dolní Sněžné patří dva domy, ale existují plány na znovuosídlení místa.\n\nOsada s rekreačními objekty nyní patří k Volarům a je součástí katastrálního území Horní Sněžné.\n\n\n"}
{"id": "1264119", "url": "https://cs.wikipedia.org/wiki?curid=1264119", "title": "Demokraté spravedlnosti", "text": "Demokraté spravedlnosti\n\nDemokraté spravedlnosti (\"the Justice Democrats\") je americká progresivní politická koalice uvnitř demokratické strany USA, která vznikla po prohře demokratického kandidáta Bernieho Sanderse v primárkách a Hillary Clintonové v prezidentských volbách 2016. Skupinu založili Cenk Uygur z The Young Turks a Kyle Kulinsky z Secular Talk včetně lidí z vedení prezidentské kampaně Bernieho Sanderse.\n\nPlatformou skupiny je „sjednocená kampaň za nahrazení každého člena Kongresu, placeného korporátními penězi, a znovuvytvoření (demokratické) strany od základů.“ Demokraté spravedlnosti se tedy, dle vlastních slov, vyhrazují proti tzv. korporátním demokratům (tj. členům demokratické strany USA, kterým na kampaň poskytly peníze a sponzorovaly velké korporace, jimž se cítí zavázáni do té míry, že jim z pozice své funkce následně poskytují služby quid pro quo a zapomínají na zodpovědnost vůči svým volitelům). Na pomyslné politické škále je politika demokratů spravedlnosti považována za levicovou (podle měřítek v USA), resp. středovou (ve zvytku světa).\n\nPolitickým programem demokratů spravedlnosti budou progresivní otázky, mimo jiné:\nTyto problematiky jsou téměř výhradně preferovány většinou americké veřejnosti.\n\nPeníze na svoji kampaň bude získávat přes příspěvky od volitelů v menších částkách (dle současných zákonů do 27 $), ale větším množství. Kandidáti z této skupiny podstoupí společné ověření, přípravu na souboj se současným korporátním demokratickým či republikánským protikandidátem v jeho/jejím respektivním obvodu a též budou mít koordinovanou kampaň, řízenou a řešenou (alespoň z části) ze společných zdrojů. Jejich prvním cílem je porazit a dostat z Kongresu co nejvíce politiků současného establišmentu ve volbách v roce 2018.\n\nKaždý demokrat spravedlnosti musí slíbit, že nevezme finanční příspěvek od korporací a miliardářů.\n\nV polovině března 2017 demokraté spravedlnosti ve vybraných příspěvcích přesáhli milion dolarů, získali přes 217 tisíc podporovatelů, přes 8 tisíc kandidátů, desítky z nichž již začali připravovat do volebních debat s politiky establišmentu.\n\n"}
{"id": "1264121", "url": "https://cs.wikipedia.org/wiki?curid=1264121", "title": "Vladimir Petrov", "text": "Vladimir Petrov\n\nVladimir Vladimirovič Petrov, Влади́мир Влади́мирович Петро́в (30. června 1947 Krasnogorsk – 28. února 2017 ) byl ruský hokejový útočník, který reprezentoval Sovětský svaz. Byl hráčem mimořádně fyzicky disponovaným, rychlým bruslařem s obávanými prudkými střelami z dálky.\n\nZačínal v klubu Křídla Sovětů Moskva, v roce 1967 přestoupil do HC CSKA Moskva, kde se stal centrem útoku s Valerijem Charlamovem a Borisem Michajlovem na křídlech, který je označován za jednu z nejlepších formací hokejové historie. Získal s CSKA jedenáct titulů v sovětské lize (1968, 1970, 1971, 1972, 1973, 1975, 1977, 1978, 1979, 1980 a 1981) a také dvanáctkrát vyhrál Evropský hokejový pohár (1969, 1970, 1971, 1972, 1973, 1974, 1976, 1978, 1979, 1980 a 1981). Pětkrát byl nejlepším střelcem ligy (1970, 1973, 1975, 1978 a 1979) a v letech 1972 a 1973 byl zvolen nejlepším sovětským hokejistou. Kariéru ukončil v SKA Leningrad.\nV sovětské reprezentaci působil čtrnáct sezón a vstřelil 189 branek, z toho 74 na mistrovství světa (čtvrté místo historické tabulky MS). Je dvojnásobným olympijským vítězem z let 1972 a 1976 a devítinásobným mistrem světa (1969, 1970, 1971, 1973, 1974, 1975, 1978, 1979 a 1981), reprezentoval SSSR také v Sérii století, 1974 Summit Series a 1979 Challenge Cupu. Třikrát vyhrál kanadské bodování MS (1973, 1977, 1979) a v roce 1973 byl nejlepším střelcem, čtyřikrát byl zvolen do all-star týmu.\n\nV letech 1992–1994 byl předsedou Ruské hokejové federace. Obdržel Řád Za zásluhy o vlast a Řád přátelství, v roce 2006 byl uveden do Síně slávy IIHF.\n\n"}
{"id": "1264124", "url": "https://cs.wikipedia.org/wiki?curid=1264124", "title": "Kia Shuma", "text": "Kia Shuma\n\nKia Shuma je automobil nižší střední třídy vyráběný jihokorejskou automobilkou Kia Motors. Začal se vyrábět v roce 1998 a výroba skončila v roce 2004. Automobil byl postaven na platformě starší generace automobilu Mazda 323.\n\nAutomobil byl modernizován v roce 2001. Zvenku došlo k výrazné úpravě tvaru přední části, zvětšily se vnější rozměry a velikost kufru, byla mírně pozměněna technika a zlepšila se kvalita materiálů v interiéru. Modernizovaný automobil byl označován jako Kia Shuma II.\nAutomobil byl osazován pouze benzínovými motory. Motor o objemu 1.5 litru je převzat z Mazdy 323. Motor o obsahu 1.8 litru pochází z vlastního vývoje automobilky Kia. Po faceliftu přibyl v nabídce motor o objemu 1.6 litru.\n\n\nVůz byl vyráběn jako pětidveřový liftback a čtyřdveřový sedan. Čtyřdveřový sedan se od lifbacku lišil nejen provedením karoserie, ale i provedením přední části.\n"}
{"id": "1264126", "url": "https://cs.wikipedia.org/wiki?curid=1264126", "title": "Hlasy mrtvých", "text": "Hlasy mrtvých\n\nHlasy mrtvých (v anglickém originále A Near Death Experience, též vydáno jako Voices) je kanadsko-americký dramatický televizní film z roku 2008, který natočil režisér Don Terry. Mladá Ellie (Amy Acker) začne po prodělané těžké alergické reakci, při které se ocitne na samé hraně smrti, vidět duchy mrtvých, kteří ji nabádají, aby jim pomohla uzavřít jejich životní pouť. To je i případ zavražděné Taylor (Bronwên Booth), která chce před svým manželem ochránit svého malého syna.\n\nKurátorka Ellie Dalyová slavnostně otvírá v Bostonu nově vybudované Muzeum vlaků. Na rautu ale prodělá anafylaktický šok, který způsobila alergie na ořechy. Zažije přitom mimořádnou zkušenost: zpovzdálí vidí samu sebe v bezvědomí, jak se nad ní sklání kamarádka Maggie. Také ji přitahuje bílé světlo, ale uvidí i svého manžela Brandana, který zemřel před necelými dvěma roky a který jí řekne, že ještě nenastal její čas. Posléze se probere na lůžku v nemocnici. Po brzkém propuštění si všimne před nemocnicí vzlykající holčičky Tamary, která ji zavede ke svým rodičům, jimž chce něco vyřídit. V nemocničním pokoji však Ellie kromě rodičů spatří i tělo mrtvé Tamary a v šoku uteče.\n\nDoktor Shaw dorazí v Concordu se svou ženou Melissou do domu své sestry Taylor Nicholsonové, kterou však v pokoji naleznou zavražděnou. Melissa z okna uvidí prchat Taylořina muže Daniela.\n\nPo návratu do svého bytu začne Ellie slyšet různé hlasy, které ji volají a chtějí pomoc. Další den potká při procházce parkem mladého muže Dwayna, který ji prozradí, že existuje hodně duchů mrtvých, jako je on sám. Ti všichni hledají někoho, kdo by jim pomohl a byl jejich hlasem. Nejistá žena zajde na jeho žádost do malého knihkupectví, které provozuje jeho bratr s matkou. Dwayne, který zemřel ve vietnamské válce, poví Ellie, co má jeho příbuzným říct, aby se smířili s jeho smrtí, protože právě jejich bolest stále drží Dwayna na Zemi a nemůže tak přejít na druhou stranu.\n\nDíky malému Jamiemu se Ellie seznámí s jeho otcem Gabem, který je ve skutečnosti hledaným Danielem Nicholsonem. Oba se totiž právě ubytovali ve stejném bytovém domě. Při návštěvě jejich bytu opět uslyší hlas a spatří i neznámou ženu – Taylor. Ta se objeví i v jejích snech a v dalších dnech. Nakonec jí prozradí, kdo je a co se stalo. Její muž Daniel ji údajně nejprve postřelil do břicha a následně střelil zezadu do hlavy. A od Ellie chce, aby ochránila jejího syna před otcem–vrahem. Ta se rozhodne, že zavolá policii, ovšem nervózní hovor předčasně ukončí. Z televize se dozví, že právnička Taylor měla být na základě dlouhodobého vyšetřování obžalována ze zpronevěry 1,5 milionu dolarů. Policie si Ellie odveze k výslechu, kvůli očividnému Taylořinu naléhání však zalže, že nikoho neviděla.\n\nWilliam Shaw si mezitím najme soukromého vyšetřovatele, aby našel jeho švagra a zachránil synovce. Detektivovi se to i díky bývalým policejním kolegům podaří a Shaw hned zamíří do Bostonu. Ellie konfrontuje Daniela a ten jí nakonec vysvětlí, že se sice tehdy s manželkou, se kterou se právě rozváděl, hádal. Taylor byla totiž rozrušená, popíjela kvůli oznámené žalobě a hrozila sebevraždou. Nakonec se poprali o volně položenou zbraň, ze které vyšel náhodný výstřel, který trefil Taylor do břicha. Daniel spadl, přitom se udeřil do hlavy a omdlel. Následující den ráno se probral vedle mrtvé manželky; zrovna ale k domu dorazil Taylořin bratr s manželkou a proto zpanikařil a utekl.\n\nDo bytového domu dorazí doktor Shaw, který začne po svém švagrovi a Ellie hned střílet. Ti před ním spolu utečou do Muzea vlaků, kam je však střelec následuje. Po honičce se jim nakonec podaří Shawa zneškodnit a ten jim prozradí, že to on skutečně zabil Taylor oním druhým výstřelem do hlavy, neboť se chtěl sestry i švagra zbavit, protože on byl tou osobou, která zpronevěřila peníze. Do muzea dorazí policie, kterou Eliie, i díky Taylořině pomoci, přesvědčí, že skutečným pachatelem je ve skutečnosti William Shaw.\n\nTaylor, která ví, že jejímu synovi již nic nehrozí, může přejít do posmrtného života. Totéž zanedlouho může i Brandan, Elliein manžel zabitý při autonehodě, kterého zde držela sama Ellie. Ta nakonec pomůže i malé Tamaře, s jejímiž rodiči, kteří si dávají za vinu její smrt, se setká.\n\n\nSnímek byl natáčen v červnu 2007 v Montréalu a okolí. Pro Muzeum vlaků využil štáb Canadian Railway Museum, jehož areál se nachází v blízkém městě Saint-Constant.\n\nFilm \"Hlasy mrtvých\" byl premiérově vysílán v USA dne 6. ledna 2008 na stanici Lifetime. V Česku byl snímek odvysílán v roce 2009 televizí Nova. S odlišným dabingem byl premiérově uveden na stanici Prima Love dne 7. února 2014.\n\nRecenzenti poznamenali, že thrillerových televizních filmů s nadpřirozenými prvky moc není, což je jednak kvůli omezenému rozpočtu televizních filmů, ale také kvůli běžným divákům televizních filmů, kteří spíše očekávají realistické prostředí a zápletky. Ve snímku \"Hlasy mrtvých\" je podle kritiky nadpřirozeno spíše doplňkovým jevem, který pouze přivede hlavní hrdinku k nevyřešenému zločinu. Chválen byl herecký výkon Amy Acker coby protagonistky a také režie Dona Terryho, díky jehož práci příběh odsýpá.\n\n"}
{"id": "1264130", "url": "https://cs.wikipedia.org/wiki?curid=1264130", "title": "Obština Peruštica", "text": "Obština Peruštica\n\nObština Peruštica ( \"Община Перущица\") je bulharská jednotka územní samosprávy v Plovdivské oblasti. Leží ve středním Bulharsku, na severovýchodních svazích Západních Rodopů, zčásti také v Hornothrácké nížině. Obština, která byla zřízena v roce 1998, je totožná s městem Peruštica a kromě něj nezahrnuje žádná jiná sídla. Žije zde zhruba 5 tisíc stálých obyvatel.\n\nObština má jediné sídlo – město Peruštica.\n\nV obštině žije 4 885 stálých obyvatel a včetně přechodně hlášených obyvatel 5 294. Podle sčítáni 1. února 2011 bylo národnostní složení následující:\n"}
{"id": "1264131", "url": "https://cs.wikipedia.org/wiki?curid=1264131", "title": "Kia Clarus", "text": "Kia Clarus\n\nKia Clarus, je automobil střední třídy vyráběný společností Kia Motors. Začal se vyrábět v roce 1995 a výroba byla ukončena v roce 2001, kdy byl nahrazen modelem Kia Magentis. Je postaven na platformě, kterou sdílí s vozem Mazda 626.\n"}
{"id": "1264135", "url": "https://cs.wikipedia.org/wiki?curid=1264135", "title": "Craig Goldy", "text": "Craig Goldy\n\nCraig Goldy (* 6. listopadu 1961) je americký kytarista skupiny Dio.\n\nGoldy se narodil v San Diegu, Kalifornie. Před účinkováním ve skupině Dio, hrál také se skupinami Vengeance, Rough Cutt a Giuffria. Ve skupině Rough Cutt nahradil Jake E. Leea a jeho nahradil Amir Derakh. Ve skupině Rough Cutt, hrál na demosnímcích produkovaných Ronnie Jamesem Diem.\n\nKrátce poté co opustil skupinu Rough Cutt, připojil se ke skupině Giuffria bývalého klávesisty Gregga Giuffria ze skupiny Angel. Vystupoval na Giuffriově stejnojmenném albu z roku 1984, kde je slyšet na největším hitu skupiny \"Call to the Heart,\", který dosáhl 15. pozice na Billboard charts začátkem roku 1985.\n\nGoldy účinkoval na Diově albu \"Dream Evil\", ale tato první spolupráce měla krátkou životnost a Goldy skupinu opustil z neznámých důvodů. V roce 2000 se Goldy vrátil do skupiny Dio aby pomohl s nahráváním alba \"Magica\", brzy poté však odešel znovu kvůli rodinným závazkům. Na nahrávání alba \"Killing the Dragon\" ho nahradil Doug Aldrich. Ačkoliv se v roce 2004 vrátil do skupiny k nahrávání posledního studiového alba \"Master of the Moon\", Goldy dočasně opustil skupinu po třetí v roce 2005, po zranění ruky na turné po Rusku. Po zbytek turné byl znovu nahrazen Dougem Aldrichem.\n\n\n\n\n\n\n\n"}
{"id": "1264137", "url": "https://cs.wikipedia.org/wiki?curid=1264137", "title": "Kulovnice", "text": "Kulovnice\n\nKulovnice je dlouhá ruční palná zbraň s drážkovaným vývrtem hlavně. Drážky jsou v celé hlavni od nábojové komory až po ústí. Drážky mají tvar spirály a jejich účelem je udělit střele rotaci v podélném směru pro stabilizaci letu. .\n\nNázvoloví a terminologie bývá v praxi nejednoznačná. Například vztah pojmu kulovnice a puška. Podle některých pramenů český termín puška zahrnuje jak brokovnice, tak kulovnice. V jiných pramenech se uvádí, že puška je dlouhá zbraň s drážkovaným vývrtem. \nV zákoně o zbraních, jeho přílohách a dokonce ani ČSN 39 5002-1 termín puška nedefinuje, byť například Zákon o zbraních tento pojem v paragrafu 4 používá. \n\nV souboru aktuálních testových otázek platných od srpna 2016 pro zkoušky na zbrojní průkaz je kulovnice definována jako jednohlavňová lovecká dlouhá zbraň s drážkovaným vývrtem určená pro střelbu kulovými náboji.\n\nKarabina je speciální kulovnice původně vyvinutá pro jezdectvo. Je obvykle lehká a krátká. Délka hlavně je omezena do 22 palců, tedy 560 mm.\n\nPřestože to není obsaženo přímo v definici, tak se předpokládá, že pokud se použije jen termín kulovnice, potom se jedná o zbraň s jednou hlavní. Pro vícehlavňové \nzbraně má čeština závazné názvosloví závislé na počtu hlavní. \n\nKulovnice je možno dělit podle více hledisek. \n\n\n\n"}
{"id": "1264138", "url": "https://cs.wikipedia.org/wiki?curid=1264138", "title": "Jasuhiro Jamašita", "text": "Jasuhiro Jamašita\n\nJasuhiro Jamašita (1. června 1957 Jamato, Japonsko) je bývalý japonský zápasník–judista, všeobecně považovaný za největšího japonského judistu všech dob. Je devítinásobným mistrem Japonska v kategorii bez rozdílu vah, olympijský vítěz a trojnásobný mistr světa v těžké váze.\n\nS judem začínal na základní škole v rodné horské obci Jamato v prefektuře Kumamoto v deseti letech. V dětství poutal pozornost zavalitou postavou a záhy si ho vyhlédl sensei úspěšného školního týmu v hlavním městě regionu Kumamoto Reisuke Širaiši. Po dlouhém přemlouvání ho sensei Širaiši s rodiče přemluvili k přesunu do Kumamota, kde se judu začal věnovat vrcholově. V tomto období získal své stravovací návyky, které novinářům popisoval jeho blízký přítel, osobní trenér (spartingpartner) a tiskový mluvčí Radomir Kovačević. Sensei Širaiši s ním měl velké plány a během čtyř let ho vykrmil na váhu až 130 kilogramů. Jeho rozměry neunikly pozornosti skautů daleko bohatšího sportu sumó, ale zisk zlaté olympijské medaile ho přiměl u juda vydržet. V sedmnácti letech ho zlákalo lepší tréninkové zázemí univerzity Tókai v Tokiu, kde nejprve dokončil středoškolská studia na \"Tókai Sagami\".\n\nNa univerzitě Tókai se ho ujal dvojnásobný mistr světa Nobujuki Sató, pod jehož vedením se v roce 1975 dostal do japonské seniorské reprezentace. Pod vedením Nobujuki Satóa zdokonalil své ne-waza (boj na zemi), ale především se naučil stabilizovat svoji váhu (cca 125 kg), při které zvládal fyzicky náročné, taktické zápasy s evropskými obranáři. Proti Evropanům, jejichž fyzické dispozice činily japonským těžkým vahám od šedesátých let nemalé problémy (Nizozemci, Sověti, Němci) mu pomohl i skoro dvoumetrový Srb Radomir Kovačević, který na univerzitě Tókai studoval. Od října 1977 se datovala jeho neporazitelnost, která trvala do konce jeho sportovní kariéry v roce 1985 a činí 203 vyhraných zápasů v řadě. Do této bilance se počítá 7 remíz, které v judu znamenají vítězství/prohra po hantei (praporky).\n\nJeho mezinárodní sportovní kariéru do velké míry ovlivnila politika konce sedmdesátých a začátku osmdesátých let – olympijské hnutí versus profesionalismus ve sportu, studená válka, vzestup politiky Číny, rasismus. V roce 1976 se jako junior do japonského olympijského týmu pro olympijské hry v Montréalu nevešel. V roce 1977 ho o účast na později zrušeném mistrovství světa v Barceloně připravily spory Španělska s Mezinárodní judistickou federací. V roce 1980 ho o účast na olympijských hrách v Moskvě připravil bojkot zemí sympatizujících s politikou Spojených států amerických. Nevyřešenou otázkou tak zůstalo v jaké formě by na olympijských hrách v Moskvě startoval. Dva měsíce před začátkem soutěží si koncem května, během japonského mistrovství těžkých vah v zápase s Sumio Endóem zlomil levý kotník..\n\nV roce 1984 startoval na svých prvních olympijských hrách v Los Angeles. Cestu za vysněnou zlatou olympijskou medailí mu neulehčil ani bojkot zemí Východního bloku. V zápase druhého kola s Němcem Arthurem Schnabelem si natáhl pravý lýtkový sval. V zápalu boje zápas dokončil vítězstvím na submisi škrcením. V semifinále však viditelně kulhal a Francouz Laurent Del Colombo se toho snažil hned v úvodu využít pravým útokem o-soto-gari, který jen s problémy ustál. Ve druhé minutě zápasu vykouzlil své překrásné o-uči-gari, poslal Francouze na zem a nasadil mu osae-komi. Ve finále proti Egypťanu Mohamedu Rašvánovi po minutě boje okontroval jeho pokus o levé o-soto-gari a na zemi mu nekompromisně nasadil osae-komi. Získal zlatou olympijskou medaili.\n\nV roce 1985 po sérii vleklých zranění oznámil v 28 letech v červnu konec sportovní kariéry. Po skončení sportovní kariéry pracoval jako asistent a později jako profesor na univerzitě Tókai. Působil u japonské seniorské reprezentace, je pravidelně volen do komisí v Mezinárodní judistické federaci. Je držitelem 8 danu.\n\nJamašitovo kouzlo osobnosti nespočívalo jen v jeho šibalském úsměvu. Žádný jiný japonský judista nevyhrál vysoce prestižní japonské mistrovství bez rozdílu vah tolikrát co on. Všech svých sportovních úspěchů dosáhl svojí technickou vybaveností jak v postoji tak na zemi, zápasnickým entusiasmem, ale i taktikou. Byl mistrem kontrachvatů. Jako pravák bojoval z levého úchopu, na který ho přeorientoval jeho první sensei Širaiši. Na těžkou váhu se uměl pohybovat a pro většinu soupeřů byla smrtící jeho kombinace levých aši-waza (o-uči-gari, o-soto-gari, sasae apod.) s technikami v boji na zemi.\n\n\n"}
{"id": "1264139", "url": "https://cs.wikipedia.org/wiki?curid=1264139", "title": "Albertina Frederika Bádensko-Durlašská", "text": "Albertina Frederika Bádensko-Durlašská\n\nAlbertina Frederika Bádensko-Durlašská (3. července 1682 - 22. prosince 1755) byla německou princeznou. Narodila se jako dcera Fridricha VII. Bádensko-Durlašského a August Marie Holštýnsko-Gottorpské.\n\nAlbertina se 2. září 1704 provdala za Kristiána Augusta Holštýnsko-Gottorpského, knížete z Eutinu.\n\nV roce 1726 ovdověla a její nejstarší syn se stal panovníkem. O rok později zemřel bezdětný a Albertinin mladší syn Adolf Fridrich nastoupil na trůn. Adolf Fridrich byl nezletilý, ale bylo mu dovoleno vládnout \"s matčinou podporou\" a vedením. Albertina mu také dala své vlastní statky Stendorf, Mönch-Neversdorf a Lenzahn.\n\nPřes svou babičku, Kristýnu Magdalenu Zweibrückenskou, sestru Karla X. Švédského, byla Albertina potomkem švédských králů. Její syn Adolf byl v roce 1743 zvolen dědicem švédského trůnu.\n\n"}
{"id": "1264140", "url": "https://cs.wikipedia.org/wiki?curid=1264140", "title": "Příslušenství pozemní komunikace", "text": "Příslušenství pozemní komunikace\n\nPříslušenství pozemní komunikace je zákonem odlišeno od součástí pozemní komunikace. Příslušenství má jako věc samostatnost omezenou tím, zda vlastník věci hlavní určí, že má být s věcí hlavní trvale užíváno. Právní úprava a praxe však není zcela jednotná a ustálená například v tom, zda při převodu věci hlavní musí být výslovně vyjádřena vůle i ve vztahu k příslušenství, aby přešlo spolu s věcí hlavní.\n\nČeský zákon o pozemních komunikacích č. 13/1997 Sb. stanoví v části druhé pro pozemní komunikace veřejného typu (dálnice, silnice a místní komunikace), co je jejich součástí a co jejich příslušenstvím. Krom vymezení silničního tělesa a silničního pozemku jsou jako součást těchto pozemních komunikací definovány v § 12 například konstrukční vrstvy i přidružené a přídatné pruhy komunikací, mostní objekty, lávky, tunely, opěrné, zárubní i protihlukové zdi, dělicí pásy, příkopy, stálé dopravní značky a vyjmenované typy dopravních zařízení.\n\nPříslušenstvím pozemní komunikace podle § 13 jsou (pokud nejde o výjimku týkající se průjezdního úseku):\n\nAčkoliv přenosná dopravní zařízení jsou podle zákona vždy příslušenstvím pozemní komunikace, prováděcí vyhlášky k pravidlům provozu mezi dopravní zařízení řadí i zastavovací terče a policejní směrovku k řízení dopravy.\n\nNa průjezdních úsecích silnic a dálnic však některé části vybavení nejsou součástí ani příslušenstvím příslušné silnice nebo dálnice: to se týká zařízení pro zajištění a zabezpečení přechodů pro chodce, veřejného osvětlení, světelných signalizačních zařízení k řízení provozu a silniční vegetace.\n\nSoučástmi ani příslušenstvím dotyčných pozemních komunikací nejsou (některá z nich však mohou být samostatnou účelovou komunikací):\n\n"}
{"id": "1264144", "url": "https://cs.wikipedia.org/wiki?curid=1264144", "title": "Obština Stambolijski", "text": "Obština Stambolijski\n\nObština Stambolijski ( \"Община Стамболийски\") je bulharská jednotka územní samosprávy v Plovdivské oblasti. Leží ve středním Bulharsku v Hornothrácké nížině a zčásti na severním úpatí Západních Rodopů. Správním střediskem je město Stambolijski, kromě něj obština zahrnuje 4 vesnice. Žije zde necelých 20 tisíc stálých obyvatel.\nVšechna sídla v obštině jsou samosprávná.\nV obštině žije 19 752 stálých obyvatel a včetně přechodně hlášených obyvatel 22 812. Podle sčítáni 1. února 2011 bylo národnostní složení následující:\n"}
{"id": "1264145", "url": "https://cs.wikipedia.org/wiki?curid=1264145", "title": "Bezplenková metoda", "text": "Bezplenková metoda\n\nBezplenková komunikační metoda (BKM, angl. Elimination communication) je metoda, ve které pečovatel využívá časování, signály, povely a intuici jako způsob vyřešení potřeby novorozence vylučovat. Pečovatelé se snaží rozpoznat a reagovat na dětské tělesné potřeby a umožnit jim, aby močily a defekovaly na vhodném místě (např. na WC). Pečovatelé někdy používají jako pojistku jednorázové či látkové pleny. BKM klade důraz na komunikaci mezi pečovatelem a dítětem a pomáhá jim, aby se oba lépe naladili na přirozené rytmy dítěte a na ovládání potřeby močení a defekování. Bezplenková komunikační metoda je inspirována tradičními postupy bezplenkové péče o dítě v méně vyspělých zemích a v lovecko-sběračských společnostech. Někteří lidé začínají s BKM brzy po narození, přičemž optimální období je od narození do čtvrtého měsíce, aby se dítě mohlo naladit na své potřeby vylučování, nicméně BKM může být zahájena s dětmi jakéhokoliv věku. Praktikovat BKM lze praktikovat buď vždy, částečně, či příležitostně.\n\nSnaha udržet děti čisté a suché bez použití plen je standardem v mnoha kulturách po celém světě. Přestože je tato metoda v industriální společnosti známá teprve krátce, ve společnosti neindustriální se jedná o hlavní způsob vylučování dětí.\n\nTermíny \"bezplenková komunikační metoda\" a \"přirozená hygiena kojenců\" (originálně \"elimination communication \"a \"natural infant hygiene\") byly vytvořeny Ingrid Bauer a používá je zaměnitelně ve své knize \"Bez plenky, Laskavá moudrost přirozené hygieny nemluvňat \"(v originále \"Diaper Free! The Gentle Wisdom of Natural Infant Hygiene\") (2001). Bauer cestovala do Indie a Afriky, kde si všimla, že přestože většina matek nosí své děti neustále bez plenek, neviděla žádné „nehody“ ve vyměšování, jak by se očekávalo v industriálních zemích, kde děti nosí plenky téměř nepřetržitě od narození. Na základě této zkušenosti vychovávala své děti s minimálním použitím plen a postupně začala sdílet svůj přístup s ostatními matkami a pečovateli – nejprve pomocí rodičovské podpůrné skupiny na internetu a nakonec prostřednictvím své knihy a internetové stránky.\n\nPřed publikacemi o této metodě určenými rodičům ze západní civilizace vydala Laurie Boucke v roce 1979 praktickou příručku nazvanou \"Conscious Toilet Training \"(tj. „Vědomý trénink vylučování“)\". \"Stejná autorka vydala v roce 1991 knihu \"Tricle Treat: Diaperless Infant Toilet Training Method\" (tj. Odměna pramínkem: Trénink metody kojeneckého vylučování bez plenek). V roce 2000 vydala Laurie Boucke rozsáhlejší \"Infant Potty Training: A Gentle and Primeval MEthod Adapted To Modern Living \"(tj. Trénink kojeneckého vylučování: Laskavá a stará metoda přizpůsobená dnešnímu životu).\" \"Boucke byla ovlivněna svou indickou přítelkyní, která ji naučila, jak se matky v Indii starají o své dítě bez plenek, ta potom tuto metodu přizpůsobila tak, aby byla vhodná pro západní styl života. Boucke později v roce 2006 koprodukovala DVD nazvané \"Potty Whispering: The Gentle Practice of Infant Pottty Training \"(tj. Nočník šeptá: Laskavá praxe tréninku kojeneckého vyměšování) a spolupracovala na článcích pro lékařské časopisy.\n\nZatímco termíny \"bezplenková komunikační metoda \"a \"kojenecký trénink vyměšování \"se staly synonymy, mnozí pečovatelé praktikující BKM je nepovažují za formu tréninku jako takového. Termín, který preferují matky ve Velké Británii je „bezplenková technika“, jenž poukazuje na děti, které používají nočník. BKM je vnímáno primárně jako způsob, jak vnímat momentální potřeby dítěte a zlepšit spojení a komunikaci s dítětem obecně. V tomto smyslu je BKM často přirovnáváno ke kojení. „Ovládnutí vylučování je samozřejmě nevyhnutelný následek“, píše Bauer, „nicméně není to cílem o nic víc, než je odstavení cílem kojení“ (2001, str. 217).\n\nPodle \"The Diaper-Free Baby \"(tj. Dítě bez plen) od Christine Gross-Loh nabízí BKM řadu výhod. Jelikož BKM snižuje potřebu rodin používat pleny, pomáhá redukovat environmentální dopad či plýtvání jednorázovými plenami a praní látkových plen, pomáhá rodinám ušetřit mnoho peněz za jednorázové pleny. Děti, jejichž rodiče praktikují BKM, nemají problémy spojené s nošením plen jako je plenková vyrážka, neochota dítěte nechat si vyměnit plenu, nemožnost objevovat části těla zakryté plenou, ohrožení vůči infekcím močových cest a taktéž potenciální zpoždění v učení se chodit na nočník. Gross-Loh též píše, že BKM nabízí jedinečnou a nádhernou vazbu mezi dítětem a pečovateli.\n\nRodiče říkají, že poloha podřepu či poloha „jako na nočníku“, ve které dítě drží při vylučování, je pro dítě samotné velmi pohodlná. Tato poloha vyrovná trávicí soustavu a podporuje relaxaci, stejně tak stahy svalů pánevního dna, což dětem pomáhá k močení a defekování a též buduje kontrolu nad močovým a řitním svěračem. Toto zvlášť pomáhá dětem, které trpí mírnou zácpou. Pro mnoho dětí je defekace zneklidňující proces, speciálně při přechodu na pevnou stravu. Při použití BKM drží rodiče během defekování do záchodu či vhodné nádoby dítě v podpůrné pozici, poskytujíce mu emoční a fyzickou podporu.\n\nObvyklá rada při učení dítěte chodit na nočník je založena na výzkumu Thomase Berry Brazeltona, který představil tzv. „přístup připravenosti“. Píše, že „obecně rozšířené přijetí připravenosti na vylučování a schopnost nezávislosti jsou potvrzeny klinickou zkušenosti a vyplynuly v dohodu, že dítě by mělo být připraveno spolupracovat v učení se chodit na nočník přibližně kolem 18 měsíců věku a kolem 2. až 3. roku by tuto činnost mělo zvládat“. Brazelton namítá, že učit dítě na záchod dříve než v tomto věku může být nátlakové a tudíž psychicky škodlivé. Brazelton uznává, že bezplenková komunikační metoda je možná a žádaná, nicméně je toho názoru, že je náročné ji praktikovat v západní společnosti. Konkrétně mluví o matčině návratu do práce z mateřské dovolené jako překážku v bezplenkové komunikační metodě. Též říká, že rodičům by neměl být vnucován pocit viny, pokud nedokáží tímto způsobem s dětmi komunikovat. Jeho nestrannost v tomto ohledu však byla zpochybněna, neboť pracoval jako konzultant pro společnost Procter & Gamble, výrobce plenek Pampers. Objevil se také v reklamách na tyto pleny.\n\nHlavními komponenty BKM jsou časování, signály, vodítka a intuice.\n\nČasování znamená identifikaci kojencova přirozeného načasování vylučování. Novorozenci mají tendenci vylučovat každých 10 - 20 minut, někdy velice pravidelně, což dělá z časování užitečnou pomůcku. Starší děti mohou stále vylučovat pravidelně, případně se může čas vylučování lišit podle toho, kdy naposledy jedly či spaly. Čím je kojenec starší, tím se čas mezi jednotlivými vylučováními prodlužuje. V šesti měsících není neobvyklé, že děti vydrží bez močení hodinu, když jsou vzhůru (děti, stejně jako dospělí, močí v hlubokém spánku vzácně). Časování je radikálně odlišné pro defekaci, neboť někteří kojenci mohou mít několik stolic denně, zatímco jiní mají jednu za několik dní. Rodiče říkají, že některé tříměsíční děti udrží svoji stolici, dokud nejsou nastaveny v určité pozici, pokud je jim tato pozice poskytována dostatečně často. Rodiče také dítěti nabízejí nočník v pravidelných denních dobách, například po jídle, po procházce, po probuzení, před koupáním či spaním. V západní civilizaci je časování hlavní metodou BKM.\n\nSignály jsou způsob, jakým dítě informuje pečovatele o své potřebě vyměšovat. Některé děti dávají už od začátku jasné signály, jiné mohou dávat jen drobné signály nebo žádné. Tyto signály se pro každého kojence liší. Příklady zahrnují specifický výraz v tváří, specifický pláč, kroucení či nenadálou čilost. Signály jsou nejefektivněji pozorovány, když je dítě první týdny na začátku BKM ponecháno úplně bez plen. Děti, které jsou kojeny a potřebují vylučovat, často proces kojení přerušují a znovu se přisávají. Při potřebě defekace mnoho dětí bručí, případně pouští větry. Jak děti stárnou, stávají se jejich signály vědomějšími a často se dívají na pečovatele, případně na něj ukazují, aby vyjádřili potřebu. Starší děti se mohou naučit gesto pro „nočník“. Později, když si začínají osvojovat mluvu, se mohou naučit použít slovo, kterým dají najevo svoji potřebu.\n\nPoužívání vodítek je založeno na tom, že pečovatel vydává specifický zvuk při vylučování dítěte. Nejprve může pečovatel vydávat daný zvuk při vyměšování dítěte, aby vytvořil asociaci mezi zvukem a činností. Jakmile je tato asociace vytvořena, toto vodítko může být použito, aby pečovatel dítěti naznačil, že je vhodná příležitost pro vykonání potřeby. Toto může být vhodné zejména pro kojence, kteří nerozpoznají veřejné toalety či neznámé nádoby jako místo pro vylučování. Běžná zvuková vodítka jsou například „psss psss“´pro močení a „hmm hmm“ (bručení) pro defekaci. Starší děti mohou mít lepší výsledky s vodítky, která více připomínají slova. Vodítka nemusí být vždy auditivní, vodítkem může být už samotné sezení na nočníku či to, že pečovatel drží dítě v určité pozici. Vodítkem může být také gesto pro „nočník“. \n\nIntuice odkazuje na spontánní myšlenku pečovatele, že dítě potřebuje vylučovat. Přestože intuice může být pouze podvědomé povědomí o časování a signálech dítěte, mnoho rodičů praktikujících BKM ji považují za velmi spolehlivý komponent.\n\nBezplenková komunikační metoda není v českém prostředí příliš rozšířená. Zvýšit povědomí o této metodě pomohl český překlad knihy \"Bez plenky - laskavá moudrost přirozené hygieny nemluvňat\" (2009), jejíž autorkou je průkopnice BKM Ingrid Bauerová. Tato kniha je jedním z mála zdrojů k dispozici v českém jazyce, jinak nejsou k dispozici žádné odborné články či knihy. Výjimku tvoří česká průkopnice bezplenkové komunikační metody Barbora Berlinger, která vydala dvě elektronické knihy a provozuje internetové stránky, které mohou být inspirací pro zájemce o BKM. Kromě těchto webových stránek jsou k dispozici další internetová fóra a diskuze, které se touto metodou zabývají. I v České republice funguje několik eshopů, které se zabývají prodejem předmětů pro usnadnění praktikování bezplenkové metody. Jednou z nich jsou například kalhoty splitpants. Tyto kalhoty částečně řeší problém, se kterým se původní národy praktikující BKM nesetkaly, a to sice ten, že praktikování bezplenkové metody v mírném pásu může být v zimě problematické. Tyto kalhoty mají v rozkroku velký otvor, který dítěti umožňuje vylučování bez toho, aby muselo být celé svléknuto.\n\n"}
{"id": "1264147", "url": "https://cs.wikipedia.org/wiki?curid=1264147", "title": "Poddužák lahodný", "text": "Poddužák lahodný\n\nPoddužák lahodný (\"Blighia sapida\") je druh rostliny z čeledi mýdelníkovité. Poskytuje tropické ovoce, známé jako ackee. Rostlina pochází z oblasti Guinejského zálivu, v průběhu 18. století ji otrokářské lodě přivezly do Karibiku, kde se stala významnou hospodářskou plodinou. Rodový název bligie je připomínkou proslulého kapitána Williama Bligha, který roku 1793 přivezl tuto rostlinu do Anglie. Slovo „ackee“ pochází z akanštiny.\n\nPoddužák lahodný je více než deset metrů vysoký stálezelený strom. Plody jsou oranžové až červené, hruškovitého tvaru, dlouhé okolo 10 cm. Po dosažení plné zralosti slupka podélně pukne a objeví se tři kapsy obsahující narůžovělý rosolovitý míšek obklopující velká černá semena. Ackee je na Jamajce národním ovocem, tvoří součást populárního pokrmu ackee and saltfish, v němž se originálně spojuje nasládlá chuť ovoce se solenou sušenou treskou. Ackee se také prodává v konzervách, které jsou významným vývozním artiklem.\n\nStejně jako příbuzné liči obsahuje ackee ve slupce, semenech i nedozrálé dužině jedovatý hypoglycin, způsobující prudký pokles hladiny cukru v krvi, který může vést ke zvracení i úmrtí. Ke konzumaci se proto hodí pouze prasklé plody, doporučuje se je navíc proprat ve vodě a krátce povařit.\n\n"}
{"id": "1264148", "url": "https://cs.wikipedia.org/wiki?curid=1264148", "title": "Rozkošský potok (přítok Sázavy)", "text": "Rozkošský potok (přítok Sázavy)\n\nRozkošský potok je pravostranný přítok řeky Sázavy v okrese Havlíčkův Brod v Kraji Vysočina. Délka toku činí 7,7 km. Plocha povodí měří 9,7 km².\n\nPotok pramení severovýchodně od Radostína v nadmořské výšce okolo 570 m. Po celé své délce proudí převážně jižním směrem. Na horním toku protéká potok zalesněným pásem v zemědělské krajině, který na pravém břehu podél středního toku přechází ve větší lesní celek známý jako \"Pelestrovské lesy\". Zhruba na 6,0 říčním kilometru, jihovýchodně od Radostína, podtéká potok silnici I/38. Na středním toku napájí rybníky \"Drátovec II\" a \"Drátovec I\". Několik desítek metrů nad ústím do Sázavy protéká Rozkošský potok pod silnicí II/150. Do Sázavy se vlévá jižně od Perknova, v západní části katastrálního území Havlíčkův Brod, v nadmořské výšce 405 m.\n\nPrůměrný průtok Rozkošského potoka u ústí činí 0,07 m³/s.\n"}
{"id": "1264149", "url": "https://cs.wikipedia.org/wiki?curid=1264149", "title": "Světový pohár v biatlonu 2016/2017 – Pchjongčchang", "text": "Světový pohár v biatlonu 2016/2017 – Pchjongčchang\n\n7. podnik Světového poháru v biatlonu v sezóně 2016/17 probíhal od 2. do 5. března 2017 v středisku Alpensia Biathlon Centre v korejském Pchjongčchangu, v areálu, kde o rok později proběhnou Zimní olympijské hry 2018. Na programu podniku byly závody ve sprintu, stíhací závody a štafety.\n\nOficiální program:\n\nZávod žen se nevydařil Gabriele Koukalové. Nejela tak rychle jako její nejbližší soupeřky (v běhu byla až dvanáctá), ale především při každé střelbě nezasáhla jeden terč. Do cíle dojela na průběžném 16. místě, nakonec skončila ještě o 5. pozic níže. Lépe střílela Eva Puskarčíková, která neudělala ani jednu chybu, ale její až 42. běžecký čas nestačil na lepší než 16. místo v cíli. Do následujícího stíhacího závodu se probojovala ještě Veronika Vítková, která s dvěma nezasaženými terči dojela na 53. pozici. Závod se jel na zledovatělé trati, na což doplatila Jessica Jislová. Se dvěma chybami na střelnici atakovala 60. místo, které by jí zaručilo účast ve stíhacím závodě, ale na začátku cílové rovinky jí podklouzla lyže, a i když nespadla, zpomalilo jí to a dojela jen půl sekundy od postupové pozice.\nSprint opět vyhrála čistě střílející Němka Laura Dahlmeierová. Norka Tiril Eckhoffová byla sice po druhé střelbě jen o tři sekundy za ní, ale poslední kolo už nedokázala zajet tak rychle jako Dahlmeierová a dojela o osm sekund za ní.\n\nSprintu mužů ani dalších zdejších závodů se nezúčastnil Ondřej Moravec, který podle komentátorů špatně snáší rychlé změny časových pásem, a proto zůstal v Evropě a startoval v IBU Cupu. Z českých reprezentantů se v něm umístil nejlépe Tomáš Krupčík. Střílel čistě, ale kromě úvodního kola však běžel pomalu a dojel na 19. místě, což bylo jeho nejlepší umístění v závodu světového poháru. Také Michal Šlesingr běžel pomaleji a s jednou chybou při střelbě vleže dokončil závod na 24. pozici. Do stíhacího závodu postoupili ještě Adam Václavík a Michal Krčmář, ale umístili se na nebodovaném 43. a 49. místě.\nVětšina favoritů startovala netradičně až ke konci startovního pole. Nejdříve se do průběžného vedení dostal Francouz Martin Fourcade, který udělal při každé střelbě jednu chybu, ale vyrovnal to celkově nejrychlejším během. Brzy jej však o pět sekund předstihl čistě střílející Američan Lowell Bailey. Jako jeden z posledních startoval Rakušan Julian Eberhard, který se již na průběžných mezičasech držel v čele a do cíle dojel s náskokem 40 sekund. Fourcade však i třetím místem získal s předstihem velký křišťálový glóbus za vítězství v tomto ročníku světového poháru. Byl to jeho již šestý křišťálový glóbus, čímž vyrovnal dosavadní rekord Ole Einara Bjørndalena, který jich získal také šest, ale v průběhu 12 let.\n\nV závodě žen startovala Gabriela Koukalová z 21. pozice. Dopředu se propracovávala jen pomalu, když při první střelbě vleže i vstoje udělala po jedné chybě. V druhé polovině závodu, zejména v posledním kole však zrychlila a dokončila závod na osmém místě. Evě Puskarčíkové se nepodařila především střelba: udělala celkem pět chyb a běžela pomalu. Klesla proto z 16. na 39. místo. Veronika Vítková se podle trenéra žen Zdeňka Vítka už před závodem necítila dobře a když se po třetí střelbě pohybovala až na 53. pozici, závod vzdala.\nSuverénním způsobem zvítězila Laura Dahlmeierová. Od první střelby se udržovala v čele a když zastřílela čistě všechny položky, odjížděla do posledního kola s náskokem před minutu a půl. To absolvovala už jen v tréninkovém tempu. Na druhou pozici se rychlým během dostala Kaisa Mäkäräinenová, i když po třetí střelbě byla až osmá.\n\nV závodu mužů startoval na nadějném 19. místě Tomáš Krupčík. Vleže střílel čistě, ale podobně za bezvětří střílelo i mnoho soupeřů. Běžel však pomaleji, a tak si si svoji pozici nevylepšoval. Vstoje udělal po jedné chybě a dojel nakonec na 27. místě. O tři příčky před ním skončil Michal Šlesingr, který se po chybě při první střelbě postupně propracovával dopředu, ale po poslední střelbě, kdy nezasáhl poslední terč, opět klesl. \nMartin Fourcade, který se již v průběhu druhého kola posunul do čela a díky čisté střelbě už nikoho před sebe nepustil. Druhý dojel Rus Anton Šipulin, který se i díky čisté střelbě posupně propracovával z 23. startovní pozice dopředu. Fourcade zde získal 12. vítězství v této sezóně světového poháru a vyrovnal tím rekord, který 11 let držel Ole Einar Bjørndalen.\n\nČeským ženy se v závodě opět nevyvarovaly trestného kola. Závod rozjela Jessica Jislová. Oproti štafetě na mistrovství světa musela při obou střelbách vždy dvakrát dobíjet, běžela hlavně v druhém kole pomaleji a předávala na 15. místě, ale s přijatelnou ztrátou 44 sekund. Evě Puskarčíkové se po dlouhé době podařilo zastřílet obě položky čistě a rychlým během hlavně v druhé polovině závodu posunula české reprezentantky na páté místo s odstupem 42 sekund. Lucie Charvátová dobíjela při první střelbě jednou a díky rychlému běhu přijížděla na položku vstoje jako čtvrtá. Zde více vedoucích štafet chybovalo a tak Charvátová, přestože jela jedno trestné kolo, klesla jen na osmou pozici a předávala se ztrátou minuty a dvou sekund. Gabriela Koukalová si podle trenérů před závodem stěžovala na únavu, ale předvedla nejlepší běžecký čas. Při první střelbě nemusela dobíjet a posunula českou štafetu na šesté místo. V prostředním kole předjela další dvě závodnice, ale na střelnici udělala jednu chybu a klesla na páté místo, ale jen s několikasekundovou ztrátou na nejbližší soupeřky. Ty dojela a do cílové roviny přijížděla jako druhá. Zde takticky zvolila prostřední nejkvalitnější stopu, ale zleva jí o jednu desetinu sekundy předjela Norka Marte Olsbuová. Koukalová naopak o stejný časový rozdíl uhájila třetí místo před Švédkou Annou Magnussonovou.\nPřestože nestartovala Laura Dahlmeierová, závod s jistotou vyhrálo německé družstvo v sestavě 4H (Karolin Horchlerová, Maren Hammerschmidtová, Denise Herrmannová a Franziska Hildebrandová). Od první předávky se Němky udržovaly na čelních pozicích, a přestože Herrmannová musela na střelnici na trestné kolo, ztratila jen málo a téměř bezchybná Hildebrandová pak získala po poslední střelbě dostatečný náskok. Zajímavostí závodu bylo, že všechny týmy na medailových pozicích musely na trestné kolo.\n\nV závodě mužů začal dobře Michal Šlesingr. Střílel jen s jednou chybou a rychle běžel, ale v posledním kole, když jel na pátém místě s odstupem pěti sekund, při sjezdu spadl. Předával pak jako desátý se ztrátou 35 sekund. Tomáš Krupčík na druhém úseku udělal při první střelbě jednu chybu. V běhu mírně ztrácel a když při druhé střelbě musel na jedno trestné kolo. Jaroslav Soukup, který do něj převzal štafetu na 12. místě s téměř dvouminutovou ztrátou, střílel vleže rychle a čistě. Vstoje udělal jednu chybu, ale pak předjel nejbližší soupeře a předával na 8. místě se ztrátou 2:08 min. Michal Krčmář při první střelbě musel na jedno trestné kolo a klesl na 13. místo. Vstoje zastřílel čistě, předjel pět soupeřů a dovezl českou štafetu na osmém místě. \nZvítězila Francie, která se dostala v polovině závodu do čela, a i když Martin Fourcade na posledním úseku udělal při střelbách vždy dvě chyby, jasný náskok si udržel. Rusové dojeli jako čtvrtí, ale i tato pozice jim stačila k získání malého křišťálového glóbu v této disciplíně.\n"}
{"id": "1264151", "url": "https://cs.wikipedia.org/wiki?curid=1264151", "title": "Obština Kričim", "text": "Obština Kričim\n\nObština Kričim ( \"Община Кричим\") je bulharská jednotka územní samosprávy v Plovdivské oblasti. Leží ve středním Bulharsku, zčásti na severovýchodních svazích Západních Rodopů, zčásti na jejich úpatí přecházejícím v Hornothráckou nížinu. Obština je totožná s městem Kričim a kromě něj nezahrnuje žádná jiná sídla. Žije zde zhruba 8 tisíc stálých obyvatel.\n\nObština má jediné sídlo – město Kričim.\n\nV obštině žije 8 130 stálých obyvatel a včetně přechodně hlášených obyvatel 9 258. Podle sčítáni 1. února 2011 bylo národnostní složení následující:\n"}
{"id": "1264156", "url": "https://cs.wikipedia.org/wiki?curid=1264156", "title": "Augusta Marie Holštýnsko-Gottorpská", "text": "Augusta Marie Holštýnsko-Gottorpská\n\nAugusta Marie Holštýnsko-Gottorpská (6. února 1649 - 25. dubna 1728) byla německá šlechtična. Narodila se jako dcera Fridricha III. Holštýnsko-Gottorpského a Marie Alžběty Saské. Přes dceru Albertinu Frederiku byla prababičkou Kateřiny II. Veliké a praprababičkou Pavla I. Ruského.\n\n15. května 1670 se v Husumu provdala za Fridricha VII. Bádensko-Durlašského. Měli spolu několik dětíː\n\n"}
{"id": "1264162", "url": "https://cs.wikipedia.org/wiki?curid=1264162", "title": "Marie Alžběta Saská", "text": "Marie Alžběta Saská\n\nMarie Alžběta Saská (22. listopadu 1610 – 24. října 1684) byla rodem saská princezna a sňatkem s Fridrichem III. Holštýnsko-Gottorpským v letech 1630 – 1659 holštýnsko-gottorpskou vévodkyní.\n\nNarodila se jako třetí dítě/druhá dcera z deseti potomků saského kurfiřta Jana Jiřího I. a jeho druhé manželky Magdaleny Sibylly Pruské. \n\nJejí manželství s holštýnsko-gottorpským vévodou Fridrichem III. (1597-1659), synem holštýnsko-gottorpského vévody Jana Adolfa a jeho manželky, dánské princezny Augusty, dojednaly ženichova babička Žofie Meklenburská, dánská královna vdova po dánském králi Frederikovi II., a nevěstina teta saská vévodkyně vdova Hedvika Dánská, dcera Frederika II. Roku 1627 došlo k zásnubám a 21. února roku 1630 se v Drážďanech uskutečnila svatba. Nevěsta přinesla věnem kromě jiného obrazy od Lucase Cranacha staršího.\n\nFridrich III. byl v té době na straně Dánska v dolnosasko-dánské válce, zatímco Sasové, i když v této válce nebyli aktivní, stáli na straně nepřátelského rakouského císařského domu.\n\nRoku 1659 Marie Alžběta ovdověla. Rok stála po boku svému synovi, který zdědil trůn ve věku 18 let (jeho dva starší bratři zemřeli ještě před svým otcem) a až poté se v roce 1660 přestěhovala na zámek v Husumi, který sloužil jako hlavní sídlo ovdovělým holštýnsko-gottorpským vévodkyním. Marie Alžběta přebudovala zámek v raně barokním stylu. Její sídlo proslulo jako kulturní centrum a ona sama se stala známou patronkou umění a kultury. Tato doba znamenala pro Husum období rozkvětu.\n\nV roce 1664 nechala ve Šlesviku vytisknout plný text bible. Tato tzv. \"Šlesvická bible\" nebo \"Bible Marie-Alžběty\" (luterská bible s textem z roku 1545) získala mimořádnou oblibu. Omezené vydání o max. 100 výtiscích sloužilo především členům a hostům husumského dvora.\n\nMarie Alžběta zemřela 24. října roku 1684. S ní odešla vedoucí osobnost duchovního a kulturního života v Husumi. \n\nZ manželství Marie Alžběty a vévody Fridricha vzešlo a 16 dětíː osm synů a osm dcer, z nich však šest (čtyři chlapci a dvě dívky) zemřeli v útlém věku či hned po narození. Další dva synové zemřeli ještě před úmrtím svého otce, na vévodský trůn tak nakonec usedl až pátý syn vévodského páru.\n\n\n\n"}
{"id": "1264164", "url": "https://cs.wikipedia.org/wiki?curid=1264164", "title": "Mary Jackson (inženýrka)", "text": "Mary Jackson (inženýrka)\n\nMary Winston Jackson (9. dubna 1921 – 11. února 2005) byla americká matematička a kosmická inženýrka pracující pro National Advisory Committee for Aeronautics (NACA), která byla v roce 1958 nahrazena organizací National Aeronautics and Space Administration (NASA). Po většinu své kariéry působila v Langley Research Center v Hamptonu ve Virginii. Nejprve dělala výpočty v oddělení West Area Computing. Účastnila se kurzu pokročilého inženýrství a v roce 1958 se stala první černošskou inženýrkou pracující pro NASA.\n\nPo 34 letech práce pro NASA Jackson dosáhla nejvyšší možné inženýrské funkce. Uvědomila si, že již nemůže získat žádné další povýšení, pokud se nestane vedoucí. Přijala nabídku stát se manažerkou Federal Women’s Program z programu NASA Office of Equal Opportunity Programs a zároveň manažerkou programu Affirmative Action. Na této pozici se snažila především o větší zastoupení žen ve vědě, inženýrství a matematice v NASA.\n"}
{"id": "1264179", "url": "https://cs.wikipedia.org/wiki?curid=1264179", "title": "Referendum v Severním Irsku 1973", "text": "Referendum v Severním Irsku 1973\n\nReferendum v Severním Irsku 1973 se konalo dne 8. března 1973. V referendu měli občané Severního Irska možnost odpovědět na otázku, zda chtějí i nadále zůstat součástí Spojeného království, nebo zda se chtějí stát součástí Irské republiky. Bylo to poprvé, co se na území Spojeného království konalo referendum o vystoupení jedné z jeho součástí. 98,9 % voličů se nakonec vyslovilo pro setrvání Severního Irska jakou součást Spojeného království.\nDoba před referendem v roce 1972 se nesla ve znamení rozsáhlého etnického a náboženského konfliktu na území Severního Irska. Konflikt si od jeho začátku vyžádal několik stovek mrtvých a zraněných. \"Je nutné si uvědomit, že na počátku konfliktu proti sobě nestály odlišné koncepce politické příslušnosti Ulsteru ke Spojenému království, respektive k Irské republice. Šlo o zrovnoprávnění katolické menšiny, která byla prakticky po celou dobu existence Severního Irska vyloučena z jakéhokoli podílu na moci na všech úrovních státní správy.\"\n\nNa začátku 70. let došlo k rozdělení Irské republikánské armády (IRA) na Prozatímní irskou republikánskou armádu a Oficiální irskou republikánskou armádu. Oficiální IRA prosazovala nenásilnou formu kampaně, zatímco Prozatímní IRA si vytýčila za cíl vést ozbrojený boj s britskou vládou na území Severního Irska. V průběhu roku 1972 zabili příslušníci Prozatímní IRA na sto příslušníků bezpečnostních složek a několik set jich zranila, dále podnikli bombové útoky na veřejné cíle.\n\nLondýnská vláda Spojeného království došla k názoru, že regionální vláda v Severním Irsku není schopná udržet bezpečí, a navzdory vládě Severního Irska rozpustila severoirský parlament.\n\nReferendum se uskutečnilo dne 8. března 1973. Unionistické strany (zejména UUP) vedli kampaň pro setrvání Severního Irska jako součásti Spojeného království, zatímco nacionalistické strany (např. Sociálnědemokratická a labouristická strana SDLP) vyzvaly své voliče pro bojkot referenda.\n\nVoliči měli dvě možnosti, jak odpovědět. První otázka zněla ,Chcete, aby Severní Irsko zůstalo součástí Spojeného království?‘‘ (,Do you want Northern Ireland to remain part of the United Kingdom?‘‘) a druhá otázka zněla ,Chcete, aby se Severní Irsko stalo součástí Irské republiky mimo Spojené království?‘‘ (,Do you want Northern Ireland to be joined with the Republic of Ireland outside the United Kingdom?‘‘). Naprostá většina voličů v Severním Irsku se vyslovila pro variantu Severního Irska jako součást Spojeného království (98,9 %). Referendum bylo bojkotováno ze strany irských nacionalistů, a právě proto účast dosáhla pouze 58,66 %. Podle údajů BBC se referenda zúčastnilo pouze necelé 1 % katolického obyvatelstva Severního Irska.\n\nVzhledem k jednoznačnému výsledku referenda nebylo pochyb, jakým směrem se Severní Irsko vydá. Zůstalo nadále součástí Spojeného království, ale i přesto se situace nadále zhoršovala, a to hlavně ze strany teroristické skupiny IRA. Až do Velkopáteční dohody, která byla podepsána a schválena v referendu v roce 1998, probíhaly ozbrojené konflikty a k mírovému jednání napomohly i Spojené státy americké v čele s prezidentem Billem Clintonem . Po Velkopáteční dohodě se situace sice uklidnila, ovšem nadále tu panuje napětí.\n\n\n"}
{"id": "1264189", "url": "https://cs.wikipedia.org/wiki?curid=1264189", "title": "Římskokatolická farnost Křenov", "text": "Římskokatolická farnost Křenov\n\nŘímskokatolická farnost Křenov je jedno z územních společenství římských katolíků v děkanátu Svitavy s farním kostelem svatého Jana Křtitele v děkanátu Svitavy.\n\nPrvní písemná zpráva pochází z roku 1308. Kostel, kaple a fara byly postaveny jako vrcholně barokní architektonický komplex v roce 1732 farářem jezuitou Johannem Benediktem Rusticem Schindlerem (1664–1736). Od roku 2007 byla budova fary restaurována a je využívána jako muzeum a stylový hostinec.\n\nOd července 2016 byl administrátorem R. D. Mgr. Krzysztof Kukliński. Toho s platností od 1. září 2018 vystřídal jako administrátor excurrendo R. D. Mgr. Ing. Josef Slezák.\n\nKaždoročně se ve farnosti koná tříkrálová sbírka, v roce 2017 se při ní vybralo v Křenově 6 288 korun.\n\n"}
{"id": "1264191", "url": "https://cs.wikipedia.org/wiki?curid=1264191", "title": "Diecéze lausannsko-ženevsko-fribourská", "text": "Diecéze lausannsko-ženevsko-fribourská\n\nDiecéze lausannsko-ženevsko-fribourská (latinsky: \"Dioecesis Lausannensis, Genevensis, et Friburgensis\") je římskokatolická diecéze ve Švýcarsku bezprostředně podřízená Sv. Stolci. Její katedrálou je kostel sv. Mikuláše ve Fribourgu, bývalými katedrálami katedrála Notre-Dame v Lausanne a Katedrála svatého Petra v Ženevě. Diecéze zahrnuje následující švýcarské kantony:\nKantonům odpovídají jednotlivé vikariáty diecéze, k nimž se počítá biskupský vikariát pro německy mluvící obyvatelstvo.\n\nDiecéze Lausanne vznikla v roce 581, kdy biskup Marius z Avenches přesunul sídlo biskupa z Avenches do Lausanne a až do roku 1801 byla sufragánním biskupstvím arcidiecéze besançonské (pak bezprostředně podřízena Sv. Stolci). V roce 1825 k ní byl přičleněn i ženevský kanton a s ním i část diecéze diecéze Annecy (až do reformace diecéze ženevská) ležící ve Švýcarsku, a diecéze se začala nazývat lausannsko-ženevská. V roce 1924 se sídlem diecéze stal Fribourg a dostala své aktuální jméno.\n\n"}
{"id": "1264197", "url": "https://cs.wikipedia.org/wiki?curid=1264197", "title": "Charles Morerod", "text": "Charles Morerod\n\nMons. Dr. Charles Morerod O.P. (* 28. října 1961, Riaz) je římskokatolický biskup a doktor teologie, který je od roku 2011 sídelním biskupem diecéze lausannsko-ženevsko-fribourské. Od roku 2016 zastává úřad předsedy Švýcarské biskupské konference.\n\nCharles Morerod se narodil 28. října 1961 ve švýcarském Riazu. Do noviciátu v dominikánském řádu nastoupil roku 1983, v roce 1988 byl vysvěcen na kněze.\n\nNa Freiburské univerzitě obdržel v roce 1987 licenciát teologie, o několik let pozěji (r. 1994) získal na stejné univerzitě doktorát teologie. V roce 1996 zde získal také licenciát filosofie. Doktorát z filosofie získal v roce 2004 na Katolické univerzitě v Toulouse.\n\nOd roku 2011 zastává úřad sídelního biskupa lausannsko-ženevsko-fribourské diecéze. Na biskupa byl vysvěcen 11. prosince 2011 ve Fribourgské katedrále svatého Mikuláše. Hlavním světitelem byl kardinál Georges Cottier, OP.\n\nDne 12. června 2012 byl jmenován členem Kongregace pro katolickou výchovu. Je také členem Kongregace pro bohoslužbu a svátosti.\n\nV roce 2015 byl kardinálem O'Brienem investován do hodnosti rytíře komtura s hvězdou Řádu Božího hrobu, od 12. května 2018 je velkopřevorem švýcarského místodržitelství řádu.\n\n"}
{"id": "1264198", "url": "https://cs.wikipedia.org/wiki?curid=1264198", "title": "Vincent Aboubakar", "text": "Vincent Aboubakar\n\nVincent Aboubakar (* 22. ledna 1992, Yaoundé, Kamerun) je kamerunský fotbalový útočník a reprezentant, od roku 2014 hráč klubu FC Porto.\n\n\nV A-mužstvu Kamerunu debutoval debutoval v roce 2010. \nZúčastnil se MS 2010 v Jihoafrické republice a MS 2014 v Brazílii.\nZúčastnil se také několika afrických šampionátů. \n\nNa africkém šampionátu 2017 konaném v Gabonu slavil s kamerunským národním týmem titul.\n\n"}
{"id": "1264201", "url": "https://cs.wikipedia.org/wiki?curid=1264201", "title": "San Jacinto Peak", "text": "San Jacinto Peak\n\nSan Jacinto Peak, také Mount San Jacinto je nejvyšší hora pohoří San Jacinto Mountains a současně nejvyšší hora souboru horských pásem Peninsular Ranges. San Jacinto Peak leží v Riverside County, na jihozápadě Kalifornie, ve Spojených státech.\nHora má šestou nejvyšší prominenci v kontinentálních Spojených státech.\n"}
{"id": "1264207", "url": "https://cs.wikipedia.org/wiki?curid=1264207", "title": "Vanja Milinković-Savić", "text": "Vanja Milinković-Savić\n\nVanja Milinković-Savić (srbskou cyrilicí Вања Милинковић-Савић; * 20. února 1995, Ourense, Španělsko) je srbský fotbalový brankář a mládežnický reprezentant, od roku 2017 hráč klubu Turín FC.\n\nJeho otcem je bývalý jugoslávský fotbalista Nikola Milinković, starší bratr Sergej Milinković-Savić se také věnuje kopané a matka Milana Savić je bývalou basketbalistkou. Má i sestru Janu.\n\n\nReprezentoval Srbsko v mládežnických kategoriích U16, U17, U18, U19, U20 a U21.\nZúčastnil se Mistrovství Evropy U19 2014 v Maďarsku.\n\nSe srbskou „dvacítkou“ slavil zisk titulu na Mistrovství světa U20 2015 na Novém Zélandu po finálové výhře 2:1 nad Brazílií (byl rezervním brankářem).\n\n"}
{"id": "1264217", "url": "https://cs.wikipedia.org/wiki?curid=1264217", "title": "Štít Nezávislosti", "text": "Štít Nezávislosti\n\nJako Štít Nezávislosti (tádžicky \"Қуллаи Истиқлол\", rusky \"пик Истиклол\", \"pik Istiklol\") je označován 6940 m vysoký vrchol v Jazgulemském hřbetu v Horském Badachšánu, čtvrtý nejvyšší vrchol Tádžikistánu a jeden z nejvyšších vrcholů Pamíru. \nVrchol byl poprvé popsán v roce 1928 německo-sovětskou expedicí Alaj-Pamír a pojmenován jako Dreispitz / Трехглавий. Výprava však vrcholu nedosáhla z důvodu velkého množství sněhu a nebezpečí lavin. Po druhé světové válce byl vrchol přejmenován jménem пик Револуции (\"pik Revolucii\"), tedy Štít Revoluce. V roce 2006 byl vrchol výnosem č. 297 vlády Tádžikistánu při příležitosti 15 let nezávislosti státu přejmenován na svůj dnešní název, tedy Қуллаи Истиқлол / пик Истиклол, v překladu Štít Nezávislosti. Jeho 6910 metrů vysoký, dosud bezejmenný jižní vrchol byl pojmenován пик Абуабдулло Рудаки, Štít Abuabdulla Rúdakího.\nVrchol se nachází v horském uzlu na styku Jazgulemského hřbetu s hřbetem Jižní skupiny Fedčenko (Горы Южная группа Федченко). Hora tvoří výrazné ledovcové plató ve výškách nad 6800 metrů, ze kterého vystupuje několik vrcholů – 6831 m vysoký severní vrchol, 6940 m vysoký hlavní vrchol (\"Štít Nezávislosti\") a 6910 m vysoký jižní vrchol (\"Štít Abuabdulla Rúdakího\"). Celý masiv vyrůstá ze silně zaledněné oblasti centrálního Pamíru, ze severozápadu jej obklopují zdrojové oblasti ledovce Fedčenko, ze severovýchodu z něj stéká ledovec Grum-Gržimajlo, na jihovýchodě strmě spadá do údolí ledovce Jazgulemdarja a na jihozápadě do údolí ledovce Chabarvivchac. Ledovec Fedčenko je odvodňován řekou Muksu do řeky Vachš, zbylé tři ledovce řekou Bartang do řeky Pjandž, celý vrchol se tedy nachází v povodí Amudarji. \nHora byla poprvé vystoupena v roce 1954 výpravou A. Ugarova po severovýchodním hřebenu z ledovce Grum-Gržimajlo. Tato cesta je dnes hodnocena stupněm 5A ruské škály, přičemž největší problém nepředstavují ani tak technické obtíže cesty jako spíš extrémní odlehlost oblasti. Další výstupové cesty na vrchol z ledovce Grum-Gržimajlo jsou: \nZ ledovce Fedčenko byl vrchol prostoupen následujícími cestami a směry: \nZ ledovce Chabarvivchac existují dvě prostoupené výstupové linie: \nZ ledovce Jazgulemdarja byla hora vystoupena pěti různými směry: \n\n"}
{"id": "1264218", "url": "https://cs.wikipedia.org/wiki?curid=1264218", "title": "North Palisade", "text": "North Palisade\n\nNorth Palisade (4 343 m) je třetí nejvyšší hora pohoří Sierra Nevada\na čtvrtá nejvyšší hora Kalifornie.\nLeží v jižní části Střední Kalifornie, ve Fresno County, na severní hranici Národního parku Kings Canyon.\n\nV blízkosti vrcholu se nachází menší ledovec \"Palisade Glacier\". Hora má několik dalších nižších vrcholů: \"Polemonium Peak\" (4 294 m), \"Starlight Peak\" (4 328 m) a \"Thunderbolt Peak\" (4 268 m). \n"}
{"id": "1264233", "url": "https://cs.wikipedia.org/wiki?curid=1264233", "title": "Mistrovství světa v zápasu ve volném stylu 1965", "text": "Mistrovství světa v zápasu ve volném stylu 1965\n\nMistrovství světa v zápasu ve volném stylu 1965 se uskutečnilo v Manchesteru, Velká Británie. \n\n \n"}
{"id": "1264234", "url": "https://cs.wikipedia.org/wiki?curid=1264234", "title": "Mistrovství světa v zápasu ve volném stylu 1963", "text": "Mistrovství světa v zápasu ve volném stylu 1963\n\nMistrovství světa v zápasu ve volném stylu 1963 se uskutečnilo v Sofii, Bulharsko.\n"}
{"id": "1264235", "url": "https://cs.wikipedia.org/wiki?curid=1264235", "title": "Mistrovství světa v zápasu ve volném stylu 1962", "text": "Mistrovství světa v zápasu ve volném stylu 1962\n\nMistrovství světa v zápasu ve volném stylu 1962 se uskutečnilo v Toledu, Spojené státy americké. \n"}
{"id": "1264236", "url": "https://cs.wikipedia.org/wiki?curid=1264236", "title": "Mistrovství světa v zápasu ve volném stylu 1961", "text": "Mistrovství světa v zápasu ve volném stylu 1961\n\nMistrovství světa v zápasu ve volném stylu 1961 se uskutečnilo v Toledu, Spojené státy americké.\n"}
{"id": "1264240", "url": "https://cs.wikipedia.org/wiki?curid=1264240", "title": "Mistrovství světa v zápasu ve volném stylu 1959", "text": "Mistrovství světa v zápasu ve volném stylu 1959\n\nMistrovství světa v zápasu ve volném stylu 1959 se uskutečnilo v Teheránu, Írán. \n\n \n"}
{"id": "1264241", "url": "https://cs.wikipedia.org/wiki?curid=1264241", "title": "Mistrovství světa v zápasu ve volném stylu 1957", "text": "Mistrovství světa v zápasu ve volném stylu 1957\n\nMistrovství světa v zápasu ve volném stylu 1957 se uskutečnilo v Istanbulu, Turecko. \n\n \n"}
{"id": "1264242", "url": "https://cs.wikipedia.org/wiki?curid=1264242", "title": "Nevoľné", "text": "Nevoľné\n\nNevoľné je obec na Slovensku v okrese Žiar nad Hronom v Banskobystrickém kraji, v Kremnických vrších 6 km od Kremnice.\n\nPrvní písemná zmínka o obci je z roku 1487. V obci je moderní římskokatolický kostel Proměnění Páně.\n\n"}
{"id": "1264247", "url": "https://cs.wikipedia.org/wiki?curid=1264247", "title": "Fruit Logistica", "text": "Fruit Logistica\n\nVeletrh Fruit Logistica je mezinárodní veletrh, který se koná v Berlíně. Veletrh je zaměřený na obchod s čerstvým ovocem a zeleninou. Na tomto veletrhu se představují společnosti z různých zemí, zaměřené na prodej a pěstování ovoce a zeleniny, výrobu balicích materiálů a techniky, distribucí a logistikou. Pro každý ročník je určena partnerská země, pro rok 2017 bylo vybráno Německo.\n\nJedná se o nejdůležitější veletrh v této oblasti. Fruit Logistica se koná od roku 1993 pravidelně vždy na začátku roku na výstavišti v Berlíně. V roce 2016 veletrh navštívilo přibližně 70 000 návštěvníků.\n\nPříští ročník veletrhu se bude konat 8. - 10. února 2017.\n\n"}
{"id": "1264248", "url": "https://cs.wikipedia.org/wiki?curid=1264248", "title": "Sumio Endó", "text": "Sumio Endó\n\nSumio Endó (* 3. října 1950 Kórijama, Japonsko) je bývalý japonský zápasník–judista, bronzový olympijský medailista z roku 1976.\n\nPřipravoval se v Tokiu na Nihonské univerzitě. Po skončení studií reprezentoval tokijskou metropolitní policii. V japonské seniorské reprezentaci se pohyboval v těžké váze od roku 1972, ale výrazně se v ní prosadil až v roce 1974. V roce 1975 získal na mistrovství světa ve Vídni titul mistra světa v těžké váze. V roce 1976 si vybojoval nominaci na olympijských hrách v Montréalu, kde po hantei (praporky) prohrál v úvodním kole se Sovětem Sergejem Novikovem. Přes opravy se probojoval do boje o třetí místo, ve kterém porazil Brita Keitha Remfryho a získal bronzovou olympijskou medaili. Po skončení sportovní kariéry v roce 1981 pracoval u tokijské metropolitní policie jako ekonom a později jako asistent na ekonomické univerzitě. Věnoval se rozhodcovské činnosti. V roce 2004 se účastnil olympijských her v Athénách jako rozhodčí. \n\nSumio Endó byl pravoruký judista, s výškou okolo 170 cm patřil vůbec k nejnižším. Z toho plynula i jeho nejčastěji používaná technika (tokui-waza) seoi-nage.\n\n"}
{"id": "1264251", "url": "https://cs.wikipedia.org/wiki?curid=1264251", "title": "Seznam kamenů zmizelých ve Zlínském kraji", "text": "Seznam kamenů zmizelých ve Zlínském kraji\n\nSeznam kamenů zmizelých ve Zlínském kraji obsahuje tzv. kameny zmizelých respektive alternativně stolpersteine na území Zlínského kraje, položené podle projektu německého umělce Guntera Demniga.\nKameny zmizelých připomínají osud těch lidí, kteří byli nacisty zavražděni, deportováni, vyhnáni nebo dohnáni k sebevraždě.\n\nData pokládání kamenů zmizelých ve Zlínském kraji:\n\n\n"}
{"id": "1264252", "url": "https://cs.wikipedia.org/wiki?curid=1264252", "title": "Seznam lausannsko-ženevsko-fribourských biskupů", "text": "Seznam lausannsko-ženevsko-fribourských biskupů\n\nToto je seznam biskupů Diecéze lausannsko-ženevsko-fribourské.\n\n\n\n\n\n\n"}
{"id": "1264253", "url": "https://cs.wikipedia.org/wiki?curid=1264253", "title": "Seefeld-Kadolz", "text": "Seefeld-Kadolz\n\nSeefeld-Kadolz je městys v Rakousku ve spolkové zemi Dolní Rakousy v okrese Hollabrunn.\n\nSeefeld-Kadolz se nachází ve spolkové zemi Dolní Rakousy v regionu Weinviertel. Leží přibližně 16 km severně od okresního města Hollabrunn. Rozloha území městyse činí 21,85 km², z nichž 4,7 % je zalesněných.\nÚzemím městyse protéká říčka Pulkau.\nPodél jižního okraje městyse prochází Zemská silnice B45, umožňující spojení na východ do města Laa an der Thaya a směrem na západ do města Haugsdorf. Městysem také prochází železniční trať Pulkautalbahn.\nÚzemí městyse Seefeld-Kadolz se skládá ze dvou částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Seefeld-Kadolz je Georg Jungmayer ze strany SPÖ.\n\n"}
{"id": "1264254", "url": "https://cs.wikipedia.org/wiki?curid=1264254", "title": "ITB Berlín", "text": "ITB Berlín\n\nVeletrh Internationale Turismus Börse Berlin, zkráceně ITB Berlin je mezinárodní veletrh, který se koná v Berlíně. Veletrh je zaměřený cestovní ruch. Představují se zde například země, města, cestovní kanceláře, hotely a další poskytovatelé služeb z oboru. Veletrh se koná pravidelně od roku 1966, vždy počátkem března a patří k těm nejdůležitějším akcím v oblasti cestovního ruchu.\n\nPříští ročník veletrhu se bude konat 8. - 12. března 2017.\n\nSchopnost rozpoznat trendy a vizionářské přemýšlení jsou základem úspěchu konceptu ITB Berlin. Přesto se ve svých počátcích setkala myšlenka Prof. Dr. Manfreda Busche, který veletrh v roce 1966 založil, s nedůvěrou. První ročník měl podobu zaoceánského veletrhu, kde se představilo devět vystavovatelů z pěti zemí, a to z Egypta, Brazílie, Německa, Guiney a Iráku. Prudký nárůst firem a organizací v 60. letech zajistil druhému ročníku ITB velký úspěch. Díky účasti Rumunska a Maďarska se navzdory Studené válce představily dva státy z tzv. východního bloku. Díky tomu si ITB vytvořila pověst neutrální platformy, která přesahuje přes pomyslné politické hranice. V 70. letech probíhalo období intenzivního růstu, což dokazuje ročník 1974, kdy vystavovatelská plocha přesáhla 20 000 čtverečních metrů.\n\nHeslem ITB je „Experience & Experts“, česky \"zkušenost a zkušení\". Tento přední veletrh v oblasti cestovního ruchu si zakládá na poznávání lidí z celého světa a výměnou názorů a zkušeností mezi experty.\n\nPřibližně dvě třetiny vystavovatelů a 40 % odborných návštěvníků přijíždí ze zahraničí a mají rozhodovací pravomoc. Veletrh ITB slouží jako centrální komunikační a marketingové fórum, kdy mají vystavovatelé možnost prezentovat své společnosti odborným návštěvníkům\n\nOrganizátoři se veletrh snaží přehledně členit. Vedle dělní podle destinací jsou haly rozděleny podle segmentů, ve kterých působí. Jedná se o Business Travel / Travel Technology / Mobile Travel Services (Haly 5.1, 6.1, 8.1, 10.1) eTravel World (Hala 6.1), Kulturní turistika (Hala 16), Gay & Lesbian turistika (Hala 3.1), Kariérní centrum (Hala 11.1), turistika pro mladé a zážitková turistika (Hala 4.1).\n\nVystavovatelé na ITB pocházejí ze všech oblastí cestovního ruchu. Patří k nim organizace zaměřené na národní a regionální turistiku, cestovní kanceláře, hotely, cestovní pojištění, autopůjčovny, vývojáři komunikačních a informačních systémů, vydavatelé a mezinárodních turistické svazy.\n\nPro každý ročník veletrhu je určena partnerská země, která se návštěvníkům představí díky akcím, které probíhají během veletrhu.\n\n"}
{"id": "1264256", "url": "https://cs.wikipedia.org/wiki?curid=1264256", "title": "Exocyst", "text": "Exocyst\n\nExocyst (z angl., označení se však používá i v češtině) je oktamerní proteinový komplex, který hraje významnou roli v regulaci buněčné sekrece (exocytózy) vnitrobuněčnými váčky na plazmatické membráně. Je přítomen u živočichů, rostlin, kvasinek, ale i u některých primitivních prvoků. Exocyst upoutává sekretorické váčky na plazmatickou membránu před vlastním splynutím membrán (které je regulované hlavně SNARE proteiny a způsobí uvolnění obsahu váčku do mimobuněčného prostoru). Skládá se z osmi proteinových podjednotek: Sec3, Sec5, Sec6, Sec8, Sec10, Sec15, Exo70 a Exo84. \n"}
{"id": "1264268", "url": "https://cs.wikipedia.org/wiki?curid=1264268", "title": "Haruki Uemura", "text": "Haruki Uemura\n\nHaruki Uemura (* 14. února 1951 Uki, Japonsko) je bývalý japonský zápasník–judista, olympijský vítěz z roku 1976.\n\nPřipravoval se v Tokiu na Meidžijské univerzitě pod vedením Akio Kaminagy. Po skončení studií reprezentoval chemickou společnost Asahi Kasei. V japonské seniorské reprezentaci se pohyboval od roku 1972. Po úspěšném roce 1975 si v roce 1976 zajistil nominaci na olympijské hry v Montréalu. V semifinále po taktickém boji vyřadil Sověta Šotu Čočišviliho a ve finále porazil Brita Keitha Remfryho. Získal zlatou olympijskou medaili. Po olympijských hrách šla jeho forma dolů a v konkurenci Jasuhira Jamašity se již na větší sportovní akci nepodíval. Po skončení sportovní kariéry v roce 1980 pracoval jako sportovní funkcionář. Pohybuje se na různých vysokých pozicích v Kodokanu a Mezinárodní judistické federaci.\n\nHaruki Uemura bojoval z levého úchopu a nepatřil mezi typické těžké váhy. Svými rozměry 175 cm a váhy 100 kilogramů využíval především své rychlosti a velmi přesných technik v postoji (seoi-nage, tai-otoši).\n\n"}
{"id": "1264284", "url": "https://cs.wikipedia.org/wiki?curid=1264284", "title": "Zlatý slavík 1966", "text": "Zlatý slavík 1966\n\nZlatý slavík 1966 byl pátý ročník ankety popularity českých zpěváků a písní. Organizoval ji časopis \"Mladý svět\". Soutěž měla tři kategorie – zpěvačky, zpěváci a písně.\n\nČtenáři v každé kategorii hlasovali pro tři nejlepší za tři, dva a jeden bod.\n\nV anketě zvítězili Karel Gott a Marta Kubišová. Vyhlášení výsledků poprvé v historii ankety přenášela Československá televize, proběhlo 18. února 1967. Záznam se pak ztratil, patrně na začátku normalizace, kdy bylo veřejné vystupování Kubišové zakázáno. V roce 2016 byl pořad spolu s také ztraceným semaforským představením \"Básníci a sedláci\" nalezen v soukromé sbírce a zrekonstruován, dochoval se téměř celý. Obnovenou premiéru chce Česká televize vysílat na programu ČT art 18. února 2017.\n\nPořad moderoval Darek Vostřel a účinkovali v něm Karel Gott, Marta Kubišová, Helena Vondráčková, Waldemar Matuška, Eva Pilarová, Václav Neckář a další.\n"}
{"id": "1264287", "url": "https://cs.wikipedia.org/wiki?curid=1264287", "title": "Územní opatství Saint Maurice d'Agaune", "text": "Územní opatství Saint Maurice d'Agaune\n\nOpatství Saint Maurice d'Agaune je územní opatství řeholních kanovníků sv. Augustina ve švýcarském kantonu Valais. Bylo založeno roku 515 burgundským králem sv. Zikmundem a je pravděpodobně nejstarším existujícím klášterem křesťanského Západu. Již od 4. století je zde poutní místo zasvěcené Svatému Mořici a mučedníkům Thébské legie.\n\n"}
{"id": "1264291", "url": "https://cs.wikipedia.org/wiki?curid=1264291", "title": "Městský dům čp. 194 (Chotěboř)", "text": "Městský dům čp. 194 (Chotěboř)\n\nMěstský dům č.p. 194 je kulturní památka České republiky, stojí v městské památkové zóně v Chotěboři, v severozápadní části náměstí T. G. Masaryka, na rohu s Buttulovou ulicí. Dne 2. dubna 1820 se v domě později zvaném Butullův, Kohoutův, nyní Zastávka194 narodil sbormistr František Buttula a je zde umístěna pamětní deska.\n\nDům je částečně podsklepený, jednopatrový. Vznikl na silně protáhlém pozemku v lokačně vymezené gotické parcelaci se štítovou orientací do náměstí. V roce 1790 došlo k rozdělení staršího objektu (původně č.p. 48) na dva nově číslované – z toho přední do náměstí po přečíslování začátkem devatenáctého století obdržel číslo popisné 194. Jádro objektu – tj.podsklepení a hlavní nosné zdivo – je středověkého či raně novověkého původu, následně byl dům přestavován.\n\nDnešní podoba architektury patrně pochází z období kolem roku 1812. Pozdější stavební úpravy se týkaly jen dílčích změn v dispozici a v technickém vybavení stavby. Dům nemá vyhraněnou stavebně konstrukční soustavu – v zásadě jde o konstrukční jednotrakt s dělením na tři travé – s masivními nosnými stěnami v netektonickém systému. Objekt je kryt symetrickou sedlovou střechou na klasickém tesařském krovu. Ve střední části domu se nachází původní komínové těleso, jež v půdním prostoru přechází atypicky z pravoúhlého na kruhový profil. Zdivo je smíšené – sklep a část přízemí v kamenném zdivu, novější části s převahou pálených cihel. Průčelí domu do náměstí je bohatě zdobeno architektonickými články v pozdně barokním až mírně klasicizujícím výrazu. Na jižní straně je přes uličku mezi řešeným a sousedním domem vyveden prampouch. Průchod pod ním je uzavřen novodobou kovanou mříží.\n\nAčkoli objekt nevykazuje zásadní statické poruchy, vnější povrchové úpravy na straně do náměstí jsou narušené, opadávají cenné části průčelí. O rehabilitaci stavby se stará zapsaný spolek \"Dobrá společnost\" , po provedení stavebně historického průzkumu připravuje rekonstrukci. Památka není běžně přístupná.\n"}
{"id": "1264292", "url": "https://cs.wikipedia.org/wiki?curid=1264292", "title": "Wullersdorf", "text": "Wullersdorf\n\nWullersdorf je městys v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nWullersdorf se nachází ve spolkové zemi Dolní Rakousy v regionu Weinviertel. Leží přibližně 6 km severně od okresního města Hollabrunn. Rozloha území městyse činí 63,89 km², z nichž 4,2 % je zalesněných.\nÚzemí městyse Wullersdorf se skládá z deseti částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\nNynějším starostou městyse Wullersdorf je Richard Hogl ze strany ÖVP.\n\n"}
{"id": "1264299", "url": "https://cs.wikipedia.org/wiki?curid=1264299", "title": "Diecéze basilejská", "text": "Diecéze basilejská\n\nDiecéze basilejská (latinsky: \"Dioecesis Basiliensis\") je římskokatolická diecéze ve Švýcarsku bezprostředně podřízená Sv. Stolci. Zahrnuje následující švýcarské kantony:\nBasilejská diecéze je výjimečná tím, že se v ní (a ještě v diecézi svatohavelské) udrželo právo kapituly svobodně zvolit si biskupa, kterého papež jen potvrzuje.\n\n"}
{"id": "1264302", "url": "https://cs.wikipedia.org/wiki?curid=1264302", "title": "Mistrovství světa v zápasu ve volném stylu 1954", "text": "Mistrovství světa v zápasu ve volném stylu 1954\n\nMistrovství světa v zápasu ve volném stylu 1954 se uskutečnilo v Tokiu, Japonsko. \n\n \n"}
{"id": "1264303", "url": "https://cs.wikipedia.org/wiki?curid=1264303", "title": "The Way of Metallist", "text": "The Way of Metallist\n\nThe Way of Metallist je český hudební dokumentární film, který v letech 2014–2016 natáčel tým okolo české metal/crust´n rollové hudební skupiny Malignant Tumour a to ku příležitosti dožitých, prožitých a přežitých 25 let existence skupiny. Film se řadí mezi zásadní české hudební dokumenty. Ztvárnění filmu je mockumentární. Premiéra filmu se uskutečnila 16. listopadu 2016 v kinosále pražského klubu Rock Café. Tři dny na to, dne 19. listopadu 2016, v rámci oslav výročí skupiny Malignant Tumour, proběhla ostravská premiéra filmu v lokalitě dolu Hlubina, v kinosále Cineport. Film byl hudebními kritiky hodnocen kladně a byl zařazen i do české filmové ceny Český lev 2016.\n\nFilm pojednává o mladém studentu žurnalistky Jakubovi, který ve škole dostane zadání, aby zpracoval seminární práci na téma \"Rozbor intertextuálních souvislostí a forem kulturního transferu domácích metalových subkultur a jimi utvářených sociopatologických jevů v profilaci na mezigenerační skupiny populace za pomoci sémiotické a naratologické dokumentární audiovizuální analýzy\". Jakub je zděšen tématem, neboť mu je hudební žánr metal na míle vzdálen. Náhoda ho přivede k české metal/crust´n rollové hudební skupině Malignant Tumour, která ho provází příběhem a díky které pozná metalovou kulturu jak po hudební tak po lidské stránce.\n\nJakub v průběhu filmu osloví celou řadu hudebníků, hudebních publicistů a dalších osobností i z jiných odvětví s cílem získat co nejvíce informací pro své zadané téma. V průběhu filmu poznává pach a chuť alkoholu, krásy žen a samozřejmě metalovou kulturu i ze zákulisí.\n\n\n\n\nČeský lev\nCeny Břitva\n"}
{"id": "1264304", "url": "https://cs.wikipedia.org/wiki?curid=1264304", "title": "Zellerndorf", "text": "Zellerndorf\n\nZellerndorf je městys v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nZellerndorf se nachází ve spolkové zemi Dolní Rakousy v regionu Weinviertel. Leží přibližně 16 km severozápadně od okresního města Hollabrunn. Rozloha území městyse činí 41,15 km², z nichž 1,5 % je zalesněných.\nÚzemí městyse Zellerndorf se skládá ze šesti částí (v závorce uveden počet obyvatel k 1. 1. 2015):\n\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\nNynějším starostou městyse Zellerndorf je Markus Baier ze strany ÖVP.\n\n"}
{"id": "1264305", "url": "https://cs.wikipedia.org/wiki?curid=1264305", "title": "Salcburské knížecí arcibiskupství", "text": "Salcburské knížecí arcibiskupství\n\nSalcburské knížecí arcibiskupství, též zvané jako Solnohradské knížecí arcibiskupství ( \"Fürsterzbistum Salzburg\" nebo \"Erzstift Salzburg\"), byl církevní politický útvar řízený salzburskými knížaty-arcibiskupy.\n\nVznik biskupství sahá až do roku 739. Na arcibiskupství bylo zanedlouho povýšeno roku 798 a bylo součástí tehdejší Franské říše. Na rozdíl od větší a dodnes existující salzburské arcidiecéze šlo o území, na kterých arcibiskup vykonával nejen duchovní, ale i světskou moc.\n\nArcibiskupství solnohradské zaniklo sekularizací v letech 1802 až 1803 a na jeho území vzniklo Kurfiřtství solnohradské, to však netrvalo déle než dva roky a vystřídalo jej vévodství.\n\n"}
{"id": "1264306", "url": "https://cs.wikipedia.org/wiki?curid=1264306", "title": "Mistrovství světa v zápasu ve volném stylu 1951", "text": "Mistrovství světa v zápasu ve volném stylu 1951\n\nMistrovství světa v zápasu ve volném stylu 1951 se uskutečnilo v Helsinkách, Finsko. \n"}
{"id": "1264318", "url": "https://cs.wikipedia.org/wiki?curid=1264318", "title": "Ch-101", "text": "Ch-101\n\nCh-101 je řízená střela s plochou dráhou letu typu vzduch-země dlouhého dosahu, vyvinutá a vyráběná společností Raduga. Je určena k ničení dobře chráněných pozemních cílů vysoké hodnoty.\n\nStřela Ch-101 může být nesena strategickými bombardéry Tu-95MSM a Tu-160.\n\nNa konci 80. let 20. století začaly práce na vývoji nadzvukové okřídlené rakety typu vzduch-země nazvané Ch-90. Střela měla být sovětským ekvivalentem k americké AGM-129, avšak po několika zkušebních výstřelech byl program pozastaven. Namísto toho začala kancelář Raduga v roce 1995 vyvíjet střelu Ch-101, která se měla vyznačovat mnohem vyšší přesností. Cílem bylo vytvořit řízenou střelu dlouhého doletu s nízkou efektivní odraznou plochou, určenou na dopravení jaderné nebo konvenční hlavice.\n\nRozměry Ch-101 jsou ve srovnání s jejím předchůdcem Ch-55 větší. Střela Ch-101 je dlouhá 7,45 m a její průměr je 742 mm. Pod trupem jsou sklopena křídla, která se po odhození střely roztáhnou, přičemž jejich rozpětí je 3 m. Pohon zajišťuje dvouproudový motor RD-300-95TM s maximálním tahem 3,9 kN. Střela nese ve vnitřní palivové nádrži 1250 kg paliva a její celková hmotnost je 2200–2400 kg.\n\nCh-101 je schopna zasáhnout cíl na vzdálenost 5000 – 5500 km s kruhovou odchylkou 5–20 m. S touto raketou jsou ruské strategické bombardéry schopné zasadit vysoce přesné údery proti klíčovým vojenským cílem nepřítele z oblasti, která je mimo dosah protivzdušné obrany protivníka. Ch-101 je obtížné detekovatelná radarem, protože její efektivní odrazová plocha je jen 0,01 m². Profil letu střely je proměnlivý, může se pohybovat v rozmezí 30–6000 m nadmořské výšky. Cestovní rychlost letu rakety je 680–720 km/h, ale její maximální hodnoty dosahují 900–970 km/ h. Letová vytrvalost Ch-101 je až 10 hodin. Střela je naváděná na cíl pomocí elektrooptického systému korekce letu Sprut, satelitního systému GLONASS a v závěrečné fázi letu využívá systém TV kamery.\n\nVyrábí se ve dvou variantách, Ch-101 s konvečním bojovou částí o hmotnosti 400 kg a Ch-102 s jadernou bojovou částí 250 kt. Bojová část Ch-101 má dvě samostatné hlavice s hmotností 150 kg, jednu pevnou a druhou odnímatelnou. Tato odnímatelná část se může v jisté fázi letu od rakety oddělit a snést se na padáku na požadovaný cíl. Střela s pevnou bojovou hlavicí letí dál a jedna raketa tak může útočit zároveň na dva cíle, vzdálené od sebe do 100 km. \n\nBombardér Tu-95MSM má pod křídly 4 závěsníky a na každém z nich může nést dvojici střel Ch-101. Celkově tak dokáže při jednom letu dopravit na různé cíle až osm těchto okřídlených raket. Větší délka střely ve srovnání se svým předchůdcem Ch-55 neumožňuje umístit Ch-101 ve vnitřním prostoru pumovnice Tu-95MSM. Na rozdíl od něj je možné v modernějším strategickém bombardéry Tu-160 zavěsit v pumovnici až 12 kusů Ch-101.\n\nK prvnímu bojovému nasazení střel Ch-101 došlo dne 17. listopadu 2015 v Sýrii. Ruské strategické bombardéry Tu-160 vystřelily 12 těchto raket na pozice teroristické skupiny Islámský stát. Hlavními cíli útoků se staly sklady zbraní, polní tábor a velitelské základny teroristů v Idlib a Aleppu.\n\n\n"}
{"id": "1264326", "url": "https://cs.wikipedia.org/wiki?curid=1264326", "title": "Wasser Berlin International", "text": "Wasser Berlin International\n\nWasser Berlin International je veletrh v Berlíně, který je zaměřený na produkty a služby, související obecně s vodou a odpadními vodami.\n\nHlavní témata zahrnují extrakci vody, čištění odpadních vod a rozvod vody, kanalizace, konstrukci kanálů a potrubí, konstrukce a technologie měření, kontroly a analýzy.\nKromě veletrhu se na berlínském výstavišti souběžně koná stejně zaměřený odborný kongres. Veletrh je určen výhradně pro odborné návštěvníky a koná se každé dva roky. V roce 2009 zaznamenal přibližně 35 000 návštěvníků, 704 vystavovatelů z 28 zemí s využitím výstavní plochy o velikosti 49.000 m2. Záštitu nad veletrhem drží Německý plynařský a vodárenský svaz (Deutsche Vereinigung des Gas - und wasserfaches e. V. (DVGW)) a Mezinárodní asociace pro vodu (IWA).\n\n"}
{"id": "1264329", "url": "https://cs.wikipedia.org/wiki?curid=1264329", "title": "Mark Rylance", "text": "Mark Rylance\n\nSir David Mark Rylance Waters (* 18. ledna 1960) je anglický herec, divadelní režisér a dramatik. Byl prvním uměleckým ředitelem Divadla Globe v Londýně, které vedl od roku 1995 do roku 2005. Je držitelem Oscara za nejlepší herecký výkon ve vedlejší roli za film \"Most špionů\", dvou Olivier Awards a tří Cen Tony. \n\nV roce 2016 byl zařazen do žebříčku 100 nejvlivnějších lidí na světě časopisu Time. V roce 2017 byl královnou Alžbětou II. povýšen do šlechtického stavu a může před jménem uvádět titul Sir.\n\nMark Rylance se narodil v hrabství Kent do učitelské rodiny. V roce 1962 se s rodiči přestěhoval do Spojených států, nejprve do Connecticutu a následně do Wisconsinu, kde jeho otec učil angličtinu na vysoké škole. Do Velké Británie se vrátil až v roce 1978, kdy byl přijat na prestižní Královskou akademii dramatických umění (RADA) v Londýně. V této době začal také vystupovat pod jménem Mark Rylance, protože jeho rodné jméno, Mark Waters, již používal jiný herec.\n\nPrvní angažmá získal v Glasgow Citizens' Theatre v roce 1980. V roce 1982-1983 byl členem Královské Shakespearovské společnosti, se kterou vystupoval v Londýně a Stratfordu nad Avonou. V roce 1986 odmítl roli ve filmu \"Říše slunce\", který režíroval Steven Spielberg, aby mohl hrát v nadcházející sezóně anglického Národního divadla.\n\nPrvní Olivier Award, které jsou anglickou obdobou českých Cen Thálie, získal v roce 1993 za roli Benedicka v Mnoho povyku pro nic. \n\nV roce 1995 se stal prvním uměleckým ředitelem nově postaveného Divadla Globe, které vedl do roku 2005. Během svého desetiletého působení se každý rok objevil minimálně v jedné hře. Zahrál si například hraběnku Olivii ve \"Večeru tříkrálovém\", který byl po vzoru divadelních her z přelomu 16. a 17. století uveden s čistě mužským obsazením, nebo hlavní roli v \"Richardu II\". V roce 2007 společně se Sirem Derekem Jacobim představil deklaraci, ve které vybízí, aby se spor o Shakespearovo autorství stal legitimním předmětem akademického bádání. \n\nV roce 2007 hrál v Londýně hlavní roli ve hře \"Boeing-Boeing\". Představení se o rok později přesunulo na Broadway, kde Rylancovi za jeho debut na newyorských divadelních prknech vysloužilo Tony Award pro nejlepšího herce v hlavní roli. V roce 2010 získal svou druhou Olivier Award za hlavní roli ve hře \"Jerusalem\". Představení se znovu přesunulo i na Broadway, kde Rylance obdržel svou druhou Tony Award. V roce 2013 si zopakoval role hraběnky Olivie z \"Večera tříkrálového\" a \"Richarda III.\" v produkci Divadla Globe. Obě představení se kvůli úspěchu nejprve přemístila na West End a následně znovu na Broadway, kde Rylancovi vysloužila další dvě nominace na Cenu Tony. Tu za \"Večer tříkrálový\" Mark Rylance proměnil. \n\nRylance hrál hlavní roli v seriálu Wolf Hall, který natočila BBC, a po boku Toma Hankse se objevil filmu \"Most špionů\", za který si odnesl Oscara pro nejlepšího herce ve vedlejší roli. Společně se Stevenem Spielbergem natočil o rok později ještě film \"Obr Dobr\", který je adaptací dětské knihy Roalda Dahla, a objevil se i v dalším Spielbergově filmu \"Ready Player One\". Dostal také roli ve filmu \"Dunkirk\" režiséra Christophera Nolana.\n\nMark Rylance se v roce 1989 oženil s režisérkou a skladatelkou Claire van Kampen, se kterou se seznámil během práce v Národním divadle. Společně vychovali dvě dcery z režisérčina předchozího manželství: herečku Juliet Rylance a filmařku Nataashu van Kampen. Nataasha zemřela v červenci 2012 ve věku 28 let, kvůli čemuž Rylance zrušil svou účast v zahajovacím ceremoniálu letních Olympijských her v Londýně, kde měl pronést monolog ze Shakespearovy \"Bouře\". Nahradil ho Kenneth Branagh.\n\nRylance je patronem britské charitativní organizace Peace Direct, která podporuje mírové snahy ve válečných oblastech, a britské Stop the War Coalition. Je také dlouhodobým stoupencem organizace Survival International, která bojuje za práva domorodých lidí, a neziskové organizace , která se snaží změnit britské zákony tak, aby se lidé mohli rozhodnout, zda daně, které státu odvedou, půjdou do armády nebo na nevojenská řešení konfliktů.\n\n"}
{"id": "1264330", "url": "https://cs.wikipedia.org/wiki?curid=1264330", "title": "Peter Newmark", "text": "Peter Newmark\n\nPeter Newmark (12. dubna 1916 Brno – 17. července 2011) byl britský lingvista, pedagog, překladatel a teoretik překladu. \n\nPeter Newmark se narodil 12. dubna 1916 v Brně. Jeho otec byl britský podnikatel, který v Brně vlastnil textilní továrnu, a jeho matka byla Vídeňanka s židovskými kořeny. V pěti letech odjel s rodiči do Anglie. V roce 1934 nastoupil na Trinity College na univerzitě v Cambridge, kde studoval francouzskou a německou filologii a anglickou literaturu. Po vypuknutí druhé světové války vstoupil do armády a během působení v Itálii se naučil italsky. Po skončení války se živil jako učitel jazyků.\n\nV roce 1958 byl Newmark jmenován vedoucím katedry jazyků na \"Holborn College of Law, Languages and Commerce\", která se později přejmenovala na \"Polytechnic of Central London\" (dnešní University of Westminster). S ní Newmark spojil prakticky celý zbytek svého pracovního života. Pod jeho vedením se škola stala hlavním centrem pro přípravu překladatelů v Británii (se zaměřením na odborný překlad). V roce 1974 byl na Polytechnic of Central London jmenován profesorem. O čtyři roky se na téže škole stal děkanem Fakulty moderních jazyků a v této funkci setrval až do roku 1981. V roce 1988 vyšla jeho učebnice \"The Textbook of Translation\", přeložená do několika jazyků.\n\nNewmark byl členem britské profesní organizace \"The Institute of Linguists\". Newmark byl dvakrát ženatý. S první manželkou měl dceru Claire, s druhou manželkou Pauline dceru Liz a syna Matthewa. Zemřel 12. července 2011 ve věku 95 let.\n"}
{"id": "1264332", "url": "https://cs.wikipedia.org/wiki?curid=1264332", "title": "GAZelle", "text": "GAZelle\n\nGAZelle (rusky: ГАЗель) je modelová řada lehkých užitkových vozidel (podvozek i furgon) ruské automobilky GAZ. Více než polovina všech lehkých užitkových vozidel na ruském trhu tvoří právě vozidla GAZ GAZelle a jejich lehčí varianta GAZ Sobol. GAZelle má také silnou pozici na trhu v zemích SNS, kde GAZelle patří k nejoblíbenějším a nejúspěšnějším produktům automobilky GAZ.\n\nV roce 2010-2011 prošla modelová řada GAZelle výraznou modernizací s označením GAZelle Business. Změny se týkaly více než 20 hlavních částí vozidel a systémů včetně řízení, brzd, převodovky, chladicího systému, hnacího ústrojí, nebo interiéru.\n\nV roce 2013 GAZ začal sériovou výrobu nové generace lehkých úžitkových vozidel a to modelové řady GAZelle NEXT, která od roku 2015 nahrazuje v České republice všechna vozidla GAZelle se zadním náhonem.\n\nAutomobil uveze dle provedení až 1,5 tuny nákladu, díky své celkové hmotnosti do 3,5 t jej může řídit osoba s řidičským oprávněním skupiny B. Pevný ocelový rám a tuhé nápravy, zavěšené na listových pružinách, předurčují vozidlo pro velké zatížení.\n\nGAZelle 4x2 má díky malému poloměru otáčení (menšímu, než většina osobních automobilů) dobrou ovladatelnost a tím i využití v omezeném městském provozu. \n\nGAZelle 4x4 je kvůli své výšce vhodný k využití v těžším terénu, či na neudržovaných komunikacích. Přejezdový rádius je 3000 mm a v ose přejezdového oblouku je výška vozila nad vozovkou 340 mm, což při rozvoru 2900 mm umožňuje jízdu přes velké nerovnosti aniž by vůz uvízl za podvozek jako u většiny užitkových automobilů s pohonem 4x4.\n\nKabina pro přepravu osob nabízí 3 až 9 sedadel. Podvozek je dodáván se zadním pohonem 4x2, stálým pohonem 4x4 s mezináravovým diferenciálem a uzávěrkou, nebo připojitelným pohonem 4x4.\n\n\nGAZ Sobol je lehčí a menší verzí vozidla GAZ GAZelle, je kratší s nižší nosností a zadní nápravou s jednoduchou montáž. Byl představen v roce 1998.\n\nGAZ Valdai je větší verzí podvozku GAZ GAZelle, je delší a s vyšší nosností (pouze pohon 4x2 zadní). Byl představen v roce 2003.\n\nPřed modernizací v roce 2010 neměl zákazník možnost výběru výbavového stupně. V současné GAZelle Business můžou být vozidla objednána např. s uzávěrkou zadního diferenciálu, ABS výbavovým packetem \"LUX\" (automatické denní svícení/světla do mlhy, el. ovládaná zpětná zrcátka s LED blinkrem, el. ovládaná přední okénka, rádio Blaupunkt s CD/USB/MP3, ovládání rádia na volantu), centrální zámek, nebo tempomat.\n\n\n"}
{"id": "1264333", "url": "https://cs.wikipedia.org/wiki?curid=1264333", "title": "Heldenberg", "text": "Heldenberg\n\nHeldenberg je obec v Rakousku ve spolkové zemi Dolní Rakousy v okrese Hollabrunn. Žije zde obyvatel.\n\nHeldenberg se nachází ve spolkové zemi Dolní Rakousy v regionu Weinviertel. Leží přibližně 10 km jihozápadně od okresního města Hollabrunn. Rozloha území obce činí 27,47 km², z nichž 26,9 % je zalesněných.\n\nÚzemím obce prochází Zemská silnice B4. Souběžně se silnicí tu také vede železniční trať,\nÚzemí obce Heldenberg se skládá z pěti částí (v závorce uveden počet obyvatel k 1. 1. 2016):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nNynějším starostou obce Heldenberg je Peter Steinbach ze strany ÖVP.\n\n"}
{"id": "1264334", "url": "https://cs.wikipedia.org/wiki?curid=1264334", "title": "Imathia", "text": "Imathia\n\nImathia ( - \"Imathia\", starořecky \"Emathía\") je řecká regionální jednotka na severu Řecka v Makedonii. Imathia hraničí s řeckými makedonskými kraji Pieria, Kozani, Pella a Soluň. Hlavní a největší město je Veria. Protéká zde řeka Aliakmonas.\n\nCelá krajská jednotka Imathia má kolem 145 000 obyvatel, samotná Veria kolem 45 000. Mnoho lidí původem z Imathii se vystěhovalo do Soluně. \n\nImathia byla součást Makedonského království. Stály tu města jako Veria a Vergina (Aiga), kde se nacházejí hrobky makedonských králů, mezi nimi i Filipa II., otce Alexandra III. Makedonského.\n\nVe 2. století po římsko-makedonských válkách Imathiu ovládli Římané a z města Veria se stalo provinční město. Obyvatelstvo postupně přecházelo na křesťanství. Koncem první gótské války] v letech 380–381 přes Imathii přecházely zbytky gótských vojsk. V roce 395 se Imathia stala součástí Východořímské říše.\n\nV 9. století kraj dobyli Bulhaři, v roce 1204 byl začleněn do Latinského císařství, ale v roce 1261 jej dobylo Nikájské císařství a obnovila se Byzantská říše.\n\nV 15. století kraj na více než 500 let ovládli Osmanští Turci a Imathia se stala součástí svobodného Řecka až v roce 1913 po druhé balkánské válce. Po Řecko-turecké výměně obyvatelstva v roce 1923 se zde usidlovali maloasijští Řekové.\n\nImathia patří díky svým antickým památkám mezi turistické lokality Řecka. Snad nejznámější lokalita je město Vergina (starověká Aiga), kde řecký archeolog Manolis Andronikos objevil hrobky králů starověké Makedonie. Největší město je zde Veria (antická Beroe), jiná města jsou Melika, Irinupoli, Alexandria a Nausa. V Nause (arum. Niausta) žijí i Arumuni.\n\n \n"}
{"id": "1264338", "url": "https://cs.wikipedia.org/wiki?curid=1264338", "title": "NGC 6723", "text": "NGC 6723\n\nNGC 6723 je kulová hvězdokupa v souhvězdí Střelce. Objevil ji astronom James Dunlop 3. června 1826 při svém pobytu v Parramatta v Novém Jižním Walesu v Austrálii. Nachází se ve vzdálenosti 28 400 světelných let od Země.\n\nHvězdokupa se na obloze nachází v jižní části souhvězdí těsně u hranice se souhvězdím Jižní koruny, půl stupně severovýchodně od hvězdy 5. magnitudy ε CrA. Půl stupně jihovýchodně od NGC 6723 leží reflexní mlhovina NGC 6729.\n\n"}
{"id": "1264340", "url": "https://cs.wikipedia.org/wiki?curid=1264340", "title": "Veletrh YOU", "text": "Veletrh YOU\n\nYOU je evropský veletrh pro mládež. Je zaměřen na teenagery a mladé dospělé ve věku od 14 do 22 let.\n\nPrvní ročník veletrhu YOU se odehrál v roce 1996 v Dortmundu. Zakládající osobou je Volker Ebener. V prvních ročnících se místa konání veletrhu střídala, kromě Dortmundu se veletrh YOU konal i v Essenu a v Berlíně. \nV současné době se veletrh koná výhradně v Berlíně.\n\n"}
{"id": "1264349", "url": "https://cs.wikipedia.org/wiki?curid=1264349", "title": "Albrecht starší z Kolowrat", "text": "Albrecht starší z Kolowrat\n\nAlbrecht starší z Kolowrat († 5. července 1391), zakladatel rodu Kolovratů, první listinně doložitelný člen rodu.\n\nSloužil jako hejtman v saském Fojtsku a jako maršálek ve službách královny Anny Svídnické (manželky Karla IV.), dále jako přísedící zemského a dvorního lenního soudu. V roce 1347 figuruje jako svědek při prodeji panství Rožmitálu.\n\nKronikář Dalimil pokládá za prvního předka rodu Kolovratů lučanského knížete Vlastislava, což však nelze doložit. Podle tradice a listinného falsa pochází rod Kolovratů z konce 13. století a jeho kolébkou je ves Kolovraty poblíž Uhříněvsi, kde stávala tvrz. Podle tohoto falsa je zmiňován k roku 1297 Zosimír z Kolovrat a z Průhonic. Listině doložitelná genealogická posloupnost pánů z Kolowrat počíná Albrechtem starším, který měl ještě sestru Přibyslavu (†1379).\n\nDíky zachované a neporušené pečeti z roku 1378 je patrné, že užíval ve štítě orlici a v klenotu měl dvě orlí křídla, tedy stejný znak, který užívají členové kolovratského rodu dosud.\n\nPoprvé se Albrechtovo jméno objevuje v historických materiálech roku 1347, kdy se nachází mezi svědky při prodeji Rožmitálu, a o dva roky později je uváděn jako purkrabí v Kadani. Od roku 1352 byl majitelem Ročova.\n\nV roce 1355 doprovázel českého krále na císařskou korunovaci do Říma. Cestou s ním prožil mnohá dobrodružství a nebezpečenství. V Pise dokonce museli při zpáteční cestě dne 21. června bojovat proti povstalcům o holý život. Tehdy učinil slib, že přežije-li, založí klášter řádu sv. Augustina, což později i učinil.\n\nV letech 1361–1362 byl maršálkem královny Anny Svídnické. V té době byl sezením na Kornhausu (česky Mšec) a na Žehrovicích. Roku 1362 je také zmiňován jako patron kostela v Hřivicích, roku 1380 prezentoval Mikuláše z Přimdy jako faráře kostela svatého Šimona a Judy v Hradišti. Je uváděn i v obcích Očihov (1365), Bezděkov a Selmice (1368), Želeč (1369), a Vlčkova Lhota (1371). V roce 1373 se stal hejtmanem korunního léna Milín. V letech 1374–1380 byl Albrecht z Kolowrat hejtmanem saského Vogtlandu, a v letech 1381–1390 pak přísedícím (asesorem) zemského a dvorského lenního soudu.\n\nPan Albrecht byl třikrát ženatý a se svými ženami zplodil osm dětí. Jeho první manželkou byla žena neznámého křestního jména s predikátem z Hřivic. Měl s ní Ješka (zmiňován v letech 1357, 1362, a 1363) a Anežku (zmiňována 1367). Roku 1362 však již byla Albrechtova první žena mrtvá. Podruhé se oženil s Annou ze Seebergu (Žeberku), kterou známe i jako Annu ze Slavětína (zmiňována v letech 1375–1380). Po smrti Anny ze Seebergu se pan Albrecht oženil potřetí, tentokráte s Anežkou ze Švamberka, sestrou Buška ze Švamberka.\n\nS druhou manželkou Annou toužili po mužském potomkovi. Nezávisle na sobě měli sen, v němž se jim zjevila Panna Maria. Ta jim vyjevila, že mají založit klášter nedaleko ročovské tvrze, a to v místě ohraničeném zlatou nití. Podle jiné verze mělo být místo pokryto sněhem, ač bylo léto.\n\nMužských potomků se manželé opravdu dočkali, z celkem pěti dětí se jim narodili čtyři synové:\n\nAlbrecht starší z Kolowrat zemřel dne 5. července 1391 a byl pohřben v Dolním Ročově, kde jinde než v konventním chrámu augustiniánů poustevníků. Hrobka se původně nacházela uprostřed hlavní chrámové lodi a proslula slavnou „potící se“ kuličkou. Roku 1750 byla v rámci úprav podlahy kostela přesunuta na bok lodě.\n\nZ Albrechtova náhrobku vyčteme informaci o tom, že byl příslušníkem panského stavu, do nějž ho povýšil panovník. Na náhrobku v kostele v Dolním Ročově si před Albrechtovým jménem můžeme povšimnout titulatury pan pan, což je doklad toho, že Albrecht starší z Kolowrat byl příslušníkem vyšší české šlechty. V panském stavu byli také všichni Albrechtovi potomci.\n\nAlbrecht starší z Kolowrat se rozhodl založit augustiniánský klášter v Dolním Ročově. Dne 2. ledna 1373 potvrdil záměr fundace kláštera Karel IV. a 1. dubna 1374 i papež Řehoř XI. v Avignonu. 10. září 1374 se pan Albrecht dohodl s provinciálem řádu augustiniánů-eremitů o majetkovém zajištění budoucího kláštera, o personálním obsazení konventu i o povinnostech řeholníků. Zakladatel se zavázal klášter vystavět a ekonomicky ho zabezpečit. Přitom si však pro sebe i své potomky zajistil právo disponibility a dohledu nad klášterními statky. \n\nDne 6. srpna 1380 vydal pan Albrecht z Kolowrat společně se svými třemi syny Albrechtem mladším, Purkartem a Herbortem zakládací listinu pro již existující klášter. Opatřili jej pozemkovým majetkem, platem i naturálními dávkami.\n\nPozoruhodné je, že mezi povinnosti řeholníků patřily v rámci denních pěti bohoslužeb i dvě mše za hříchy pána z Kolowrat a za všechny, jímž nějakým způsobem ublížil. Podle klášterního podání Albrecht konventu také daroval gotickou opukovou sochu Madony s Ježíškem (1,25 m vysoká), která se dnes nachází na hlavním oltáři v Dolním Ročově.\n\n"}
{"id": "1264350", "url": "https://cs.wikipedia.org/wiki?curid=1264350", "title": "David Almond", "text": "David Almond\n\nDavid Almond FRSL (* 15. května 1951, Newcastle upon Tyne) je britský spisovatel, autor románů pro děti a mládež.\n\nDavid Almond bývá označován za „Astrid Lindgrenovou raného 21. století“. Dvojnásobný držitel britské medaile Andrewa Carnegieho i Whitbreadovy ceny byl v dubnu 2010 poctěn nejvyšším vyznamenáním v oboru literatury pro děti a mládež – Cenou Hanse Christiana Andersena.\n\nAlmond se narodil v Newcastle upon Tyne v roce 1951 a dětství prožil v malém hornickém městě Felling. Vyrůstal v katolické rodině spolu se čtyřmi sestrami a jedním bratrem. Jeho otec pracoval jako vedoucí kanceláře v továrně, a jeho matka jako stenografka. Už od dětství toužil stát se spisovatelem.\nVystudoval Univerzitu ve východní Anglii (\"University of East Anglia\") a \"Newcastle Polytechnic\". Po absolvování univerzity se živil jako učitel.\n\n• Sleepless Nights (Cullercoats, Tyne and Wear: Iron    Press, 1985)\n"}
{"id": "1264353", "url": "https://cs.wikipedia.org/wiki?curid=1264353", "title": "Čakmové", "text": "Čakmové\n\nČakmové ( \"Chakma people\", চাকমা) jsou příslušníci tibetobarmského etnika, které obývá Čittágongské hory. Jejich počet se odhaduje mezi půl milionem a sedmi sty tisíci: z toho asi polovina žije v Bangladéši, kde jsou nejpočetnější národnostní menšinou, zbytek v přilehlých oblastech Indie a Myanmaru nebo v exilu v Evropě, Severní Americe a Austrálii. V Myanmaru žijí Daingnetové, jazykově a etnicky nejbližší příbuzní Čakmů.\n\nEtnogeneze Čakmů je spojována s královstvím Magadha, odkud se na konci 1. tisíciletí stěhovali na území Barmy. Jejich název pochází ze sanskrtského výrazu \"sakthiman\", což znamená „držitel moci“, protože v Pugamské říši zaujímali četné významné pozice. Později bojovali s Arakanským státem, po porážce odešli do odlehlé hornaté oblasti na severozápad od Arakanu. João de Barros je v roce 1615 ve svém popisu Asie nazývá jako \"Chacomas\". V roce 1666 oblast ovládla Mughalská říše a 1787 Britská Východoindická společnost, ale místní rádžové si zachovali značnou míru samosprávy. V roce 1947 se Čittágongské hory staly součástí Pákistánu, koncem padesátých let byla velká část kmenového území zaplavena při stavbě přehrady Kaptai. Byla navíc zahájena politika islamizace a asimilace domorodců, která ještě zesílila po vyhlášení bangladéšské nezávislosti, což vedlo k ozbrojenému odporu vedenému organizací Šanti Bahini a k emigraci mnoha Čakmů do Indie. Konflikt ukončila mírová dohoda v roce 1997, přetrvávají však spory ohledně návratu uprchlíků a navracení jejich majetku.\n\nČakmové jsou převážně zemědělci, provozují žďáření a pěstují bambus, rýži a kukuřici. Na venkově se udržel i tradiční oděv \"thami\" s turbanem. Etnikum je rozděleno na 46 klanů nazývaných \"góza\". Vyznávají buddhismus thérávadového směru, který však pod vlivem okolních národů nese řadu synkretických rysů. Významnými oslavami jsou jarní svátek \"bizu\" a oslava nové sklizně \"alpaloni\". Čakmové hovoří jazykem changma kodha, který byl původně tibetobarmský, ale pod vlivem bengálštiny v něm převládly indoevropské vlivy. Píše se vlastním písmem adžha path, které se vyvinulo z barmského.\n\n"}
{"id": "1264354", "url": "https://cs.wikipedia.org/wiki?curid=1264354", "title": "Hippologica", "text": "Hippologica\n\nHippologica (z řec. \"hippeus\", jezdec, a \"hipologie\") je mezinárodní jezdecký veletrh, který se koná v Berlíně. Veletrh je zaměřen na koně a jezdecký sport a je přístupný i pro širokou veřejnost. Program obvykle kombinuje závody v parkuru a drezuře do stupně T, vzdělávací program a show. Vedle toho nabízí možnost zakoupení jezdeckých potřeb a stájového vybavení. Tuto hlavní jezdeckou akci v Berlíně a Braniborsku v roce 2016 navštívilo 22 000 návštěvníků, kteří si mohli prohlédnout stánky 190 vystavovatelů a nakupovat jejich zboží. \n\nPříští ročník veletrhu se bude konat 14. - 17. prosince 2017. \n\n"}
{"id": "1264360", "url": "https://cs.wikipedia.org/wiki?curid=1264360", "title": "Mistrovství světa v zápasu řecko-římském 1975", "text": "Mistrovství světa v zápasu řecko-římském 1975\n\nMistrovství světa v zápasu řecko-římském proběhlo v Minsku, Sovětský svaz v roce 1975. \n"}
{"id": "1264363", "url": "https://cs.wikipedia.org/wiki?curid=1264363", "title": "Dynastie Mạc", "text": "Dynastie Mạc\n\nDynastie Mạc (, chữ nôm 家莫), také dům Mạc (, chữ nôm 莫朝) byla vietnamská dynastie vládnoucí v letech 1527–1533 Vietnamu a poté do roku 1592 jeho severní části. Po ztrátě severního Vietnamu se v letech 1592–1667 drželi pouze v provincii Cao Bằng při hranicích s Čínou.\n\nZakladatelem dynastie byl Mạc Đăng Dung, příbuzný slavného učence Mạc Đĩnh Chiho. Mạc Đăng Dung byl úspěšný generál, který ve 20. letech 16. století ovládl dvůr císařů dynastie Lê a nakonec roku 1527 odstranil panovníka dynastie Lê a sám se prohlásil císařem. Už předtím vypukla občanská válka, když se moci rodu Mạc postavily rody Trịnh a Nguyễn. Povstalci během něklika let ovládli jih země a roku 1533 prohlásili císařem Lê Trang Tônga z dynastie Lê.\n\nDynastie Mạc se udržela v severním Vietnamu do roku 1592, kdy armáda Trịnhů dobyla Hanoj. Po ztrátě kontroly nad hlavním městem a většinou severu se Mạcové stáhli do provincie Cao Bằng, při hranicích s Čínou, kde se drželi s podporou říše Ming. Na přelomu 40. a 50. let 17. století jižní Čínu zabraly armády mandžuské dynastie Čching, Mạcové se začátkem 60. let přidali stranu guvernéra, který se proti Čchingům vzbouřil, na což Trịnhové roku 1667 reagovali útokem na Mạcy a dobytím Cao Bằngu.\n"}
{"id": "1264367", "url": "https://cs.wikipedia.org/wiki?curid=1264367", "title": "Mistrovství světa v zápasu řecko-římském 1974", "text": "Mistrovství světa v zápasu řecko-římském 1974\n\nMistrovství světa v zápasu řecko-římském proběhlo v Katovicích, Polsko v roce 1974. \n"}
{"id": "1264374", "url": "https://cs.wikipedia.org/wiki?curid=1264374", "title": "Retzbach", "text": "Retzbach\n\nNázev Retzbach má více obcí nebo míst:\n\n"}
{"id": "1264394", "url": "https://cs.wikipedia.org/wiki?curid=1264394", "title": "Kazuhiro Ninomija", "text": "Kazuhiro Ninomija\n\nKazuhiro Ninomija (* 28. listopadu 1946 Fukuoka, Japonsko) je bývalý japonský zápasník–judista, olympijský vítěz z roku 1976.\n\nPřipravoval se na Tenrijské univerzitě. Jeho osobním trenérem byl Isao Okano. Později působil jako zaměstnanec fukuokské policie. V japonské seniorské reprezentaci se pohyboval od roku 1967 v polotěžké a těžké váze. Na těžkou váhu složitě nabíral svalovou hmotu a na polotěžkou váhu nebyl nikterak rychlý. Na svojí šanci v reprezentaci si musel počkat do pozdějšího věku. V roce 1976 si ve třiceti letech zajistil nominaci na olympijské hry v Montréalu v polotěžké váze, ve finále porazil Sověta Ramaze Charšiladzeho a získal zlatou olympijskou medaili. Sportovní kariéru ukončil v roce 1978. Pracoval jako instruktor u policie a později jako sportovní funkcionář.\n\nKazuhiro Ninomija byl levoruký na Japonce poměrně vytáhlý judista (192cm) judista s osobní technikou o-soto-gari.\n\n"}
{"id": "1264395", "url": "https://cs.wikipedia.org/wiki?curid=1264395", "title": "Jaroslav Břeský", "text": "Jaroslav Břeský\n\nJaroslav Břeský (* 16. května 1989 Hořice) je český zpěvák. Je znám zaměřením interpretací písní skupiny Queen a podobné barvě hlasu k Freddie Mercurymu.\n\nV roce 2009 se setkává s dlouholetým osobním asistentem Freddie Mercuryho panem Peterem Freestone, od té doby se přátelí. V roce 2010 byl pozván managmentem Montreux Music do švýcarského Montreux, na festival pro Mercuryho fanoušky. V únoru 2015 se osobně setkal se zbývajícími členy skupiny Queen. Vystupoval na akci pořádané vedením skupiny Queen na Freddieho oficiálních nedožitých sedmdesátinách ve švýcarském Montreux. V roce 2016 a 2017 zpíval ve vyprodané Lucerně na počest Freddie Mercuryho. Koncertuje s profesionální hudební skupinou Prague Queen v České republice i v ostatních zemích Evropy.\n\n"}
{"id": "1264400", "url": "https://cs.wikipedia.org/wiki?curid=1264400", "title": "Mistrovství světa v zápasu řecko-římském 1973", "text": "Mistrovství světa v zápasu řecko-římském 1973\n\nMistrovství světa v zápasu řecko-římském proběhlo v Teheránu, Írán v roce 1973. \n"}
{"id": "1264403", "url": "https://cs.wikipedia.org/wiki?curid=1264403", "title": "Obština Strelča", "text": "Obština Strelča\n\nObština Strelča ( \"Община Стрелча\") je bulharská jednotka územní samosprávy v Pazardžické oblasti. Leží ve středním Bulharsku na jižních svazích Sredné gory. Správním střediskem je město Strelča, kromě něj obština zahrnuje 4 vesnice. Žije zde přes 4 tisíce stálých obyvatel.\n\nVšechna sídla v obštině jsou samosprávná.\nV obštině žije 4 395 stálých obyvatel a včetně přechodně hlášených obyvatel 4 995. Podle sčítáni 1. února 2011 bylo národnostní složení následující:\n"}
{"id": "1264405", "url": "https://cs.wikipedia.org/wiki?curid=1264405", "title": "Hapalochlaena", "text": "Hapalochlaena\n\nHapalochlaena (český rodový název chobotnice je nespecifický, používaný pro více rodů) je rod drobných chobotnic, obývajících mělké pobřežní vody Tichého a Indického oceánu. Zástupci se na první pohled vyznačují výstražnými modrými, černě ohraničenými kroužky či protáhlými skvrnami, kterými dávají nepřímo najevo svou nebezpečnost. Patří totiž mezi nejjedovatější mořské živočichy na světě. Hlavní složkou jejich potravy jsou drobní korýši.\n\nJedná se o drobnější chobotnice, délka včetně ramen se pohybuje mezi 12 a 20 centimetry. Stavba těla je obdobná jiným chobotnicím čeledi chobotnicovití s dvouřadým uspořádáním přísavek na ramenech, inkoustový váček u některých druhů chybí nebo je zakrnělý.\n\nCharakteristické je jejich výstražné zbarvení. Při podráždění vystupují na původně žlutavém či hnědavém povrchu zářivě modré, černě ohraničené kroužky či protáhlé skvrny. Pomocí svalů mohou navíc chobotnice vyvolat pulsující pohyby těchto skvrn, zvyšující varovný efekt. Tímto nápadným zbarvením dávají najevo predátorům, že jsou jedovaté; tato strategie se nazývá aposematismus.\n\nRychlé pohyby uskutečňují reaktivním způsobem, vytlačováním vody z plášťové dutiny sifonem. K pomalému plavání a k lezení využívají ramena.\n\nŽiví se zpravidla drobnými korýši (kraby, krevetami), někdy také rybkami a měkkýši.\n\nChobotnice rodu \"Hapalochlaena\" se vyskytují v pobřežních vodách Tichého a Indického oceánu, od Japonska na severu, přes Filipíny, Indonésii a Novou Guineu, až po východ, jih a západ Austrálie.\nŽijí zpravidla na útesech a v přílivových jezírcích na skalnatém pobřeží, případně na plochém mořském šelfu, v hloubkách nepřesahujících 50 m.\n\nRod \"Hapalochlaena\" se řadí do čeledi chobotnicovití (Octopodidae) a řádu chobotnice (Octopoda). V roce 1929 ho zavedl britský zoolog Guy Coburn Robson, některé druhy však byly popsány již v 19. století.\n\nOficiálně jsou popsány 4 druhy:\n\nS dosud nepopsanými však existuje přinejmenším deset druhů patřících do tohoto rodu.\n\nJako nejblíže příbuzný vychází z fylogenetických studií rod \"Amphioctopus\", se kterým pravděpodobně tvoří rod \"Hapalochlaena\" společný klad. Oba rody pak společně s \"Abdopus\", \"Ameloctopus\", \"Cistopus\" a \"Octopus\" tvoří širší klad, který je součástí obsáhlejší skupiny rodů, sdružující chobotnice s dvouřadým uspořádáním přísavek a původně s inkoustovým váčkem, někdy považované za podčeleď Octopodinae.\n\nK zabíjení kořisti používají jed, který uchovávají ve slinných žlázách. Jed si chobotnice nevytvářejí samy, ale využívají k tomu endosymbiotické bakterie žijící v horní části jejich trávicího traktu.\n\nJed je velmi prudký. Mimo jiné obsahuje neurotoxin tetrodotoxin, způsobující postupnou paralýzu. Chobotnice rodu \"Hapalochlaena\" jsou nebezpečné i člověku, neboť i jediná má dostatek jedu, schopného zabít několik lidí. Jed v několika minutách způsobí dočasné ochrnutí, které vede k zástavě dechu a srdeční fibrilaci. Při dobré první pomoci, kdy je po dobu působení jedu zajištěno umělé dýchání a masáž srdce, však může postižený přežít bez větších následků.\n\nChobotnička s kroužky byla použita jako symbol tajného ženského zločineckého řádu, jehož členkou je i Bond girl ztělesněná Maud Adamsovou ve filmu Chobotnička. Symbol chobotničky se vyskytuje na nádrži akvária, hedvábných šatech i na tetování.\n\n"}
{"id": "1264413", "url": "https://cs.wikipedia.org/wiki?curid=1264413", "title": "Louis-Eugène Faucher", "text": "Louis-Eugène Faucher\n\nLouis-Eugène Faucher (8. října 1874 – 30. března 1964) byl francouzský generál a politik. Po roce 1938 pracoval ve službách československé armády.\n\nLouis-Eugène Faucher vystudoval École Polytechnique. Poté v letech 1901–1905 vyučoval na École de l'artillerie v Metách, poté na École Militaire v Paříži a mezi léty 1910–1914 pracoval na ministerstvu obrany.\n\nMezi léty 1926–1938 byl velitelem francouzské vojenské mise v ČSR. Po francouzsko-britském ultimátu v září 1938 dal výpověď a dal se do služeb československé armády. Za to později dostal důtku od svých nadřízených. V roce 1940 pomáhal organizovat čs. voj. jednotky ve Francii. Za druhé světové války se zapojil do odboje a byl v roce 1944 zatčen gestapem.\n\nPo druhé světové válce se vrátil do Československa a snažil se zde udržovat přátelské vazby mezi oběma zeměmi. V Československu zůstal do únorového převratu 1948.\n\n\n"}
{"id": "1264415", "url": "https://cs.wikipedia.org/wiki?curid=1264415", "title": "Mistrovství světa v zápasu řecko-římském 1971", "text": "Mistrovství světa v zápasu řecko-římském 1971\n\nMistrovství světa v zápasu řecko-římském proběhlo v roce 1971 v Sofii, Bulharsko. \n"}
{"id": "1264416", "url": "https://cs.wikipedia.org/wiki?curid=1264416", "title": "Romavský potok", "text": "Romavský potok\n\nRomavský potok () je potok v povodí řeky Lužnice, který pramení v české části Českomoravské vrchoviny, ovšem většina toku je na území Rakouska.\n\nRomavský potok pramení v Novobystřické vrchovině asi 1,2 km od Návar, nedaleko místa, kde byla již zaniklá ves Lužánky. Nejprve teče jihozápadním směrem, západně od Návar se stáčí k jihu a poté v katastrálním území Rajchéřov protéká rybníkem Kačer (Walden). Posléze se stáčí k jihozápadu, kde se na území bývalé Romavy (po níž je potok pojmenován) nachází Romavský mlýnský rybník. Jižně od tohoto rybníka se tok dostává na česko-rakouskou hranici a po dvou kilometrech kdy tvoří hranici mezi oběma zeměmi vstupuje u osady Neumühle rakouském území.\n\nV Rakousku teče dále jižním směrem, nejprve přes obec Eggern a dále až do Heidenreichsteinu, největšího města na svém toku. Odtud se stáčí na jihozápad a teče až k Aalfangu, kde ústí do Skřemelice ().\n"}
{"id": "1264417", "url": "https://cs.wikipedia.org/wiki?curid=1264417", "title": "Wilhelm Dick", "text": "Wilhelm Dick\n\nWilhelm Josef Dick, Willi nebo Willy Dick, uváděn i jako Willen Dick (10. září 1897 Vejprty – 1980 Wermelskirchen), byl československý skokan na lyžích. Věnoval se i severské kombinaci.\n\nWilhelm Dick byl Český Němec (\"Deutschböhme\"). Narodil se jako syn malíře Wenzela Dicka a jeho ženy Marie, dcery truhláře. Jeho babička z otcovy strany, Anna Hörnig, pocházela z Annabergu.\n\nDick se v prvním Mistrovství světa v klasickém lyžování 1925 v Janských lázních stal mistrem světa ve skoku na „normálním“ (středním) můstku. Protože Hlavní svaz německých zimních sportovních spolků (\"Hauptverband Deutscher Wintersportvereine der Tschechoslowakischen Republik\") v roce 1926 žádné sportovce na Mistrovství světa v klasickém lyžování 1926 v Lahti nevyslal, startoval Dick, pravděpodobně s jeho svolením a výjimkou kvůli své státní příslušnosti za Německý lyžařský svaz (\"Deutscher Skiverband\"). Jeho umístění ale není známo (byl za první dvacítkou závodníků). V závodě severské kombinace téhož mistrovství v roce 1926 dojel na 21. místě (opět závodil za Německo).\n\nV roce 1927 získal na Mistrovství světa v klasickém lyžování v Cortina d'Ampezzo opět jako reprezentant Československa stříbrnou medaili. Jeho skoky zde měřily 50 a 48,5 metrů. Závodů na Zimních olympijských hrách v roce 1928 ve švýcarském Svatém Mořici se kvůli zranění nezúčastnil. Na Mistrovství světa v klasickém lyžování v roce 1931 se umístil na osmém místě.\n\nPo vysídlení Němců z Československa žil v Garmisch-Partenkirchenu a v roce 1952 se přestěhoval do Wermelskirchenu v Severním Porýní-Vestfálsku.\n\n\n"}
{"id": "1264429", "url": "https://cs.wikipedia.org/wiki?curid=1264429", "title": "Port Victoria P.V.1", "text": "Port Victoria P.V.1\n\nPort Victoria P.V.1 byl britský prototyp dvouplošného plovákového stíhacího letounu zkonstruovaný v období první světové války v Port Victoria Marine Experimental Aircraft Depot Royal Naval Air Service na Isle of Grain na základě Sopwithu Baby, který byl opatřen křídly vyvozujícími vyšší vztlak. Letoun nebyl vybrán do sériové výroby a vznikl jen jeden prototyp.\n\nV roce 1916 velitel zkušební základny námořních letadel britské Royal Naval Air Service, Squadron Commander John W. Seddon, pověřil konstrukční dílny pod svým velením zkonstruováním nosných ploch vyvozujících vyšší vztlak, založených na poznatcích výzkumů britské National Physical Laboratory, které by byly instalovány na letoun Sopwith Baby. Vzniklý stroj byl označen P.V.1.\n\nNová křídla měla stejnou plochu jako ta na Sopwithu Baby, ale měla tlustší profil a byla instalována s větším stupněním, a letoun měl také větší plováky. Nová křídla, plováky a balastní závaží zvýšila hmotnost stroje o 600 liber (~272 kg), ale P.V.1 přesto dosáhl dostupu 8000 stop (~2438 m) a rychlosti 67 uzlů (~124 km/h). Ačkoliv tím byly ukázány přednosti nového přístupu ke konstrukci křídel, v sériové výrobě byla dána přednost typu Fairey Hamble Baby.\n\nLetoun P.V.1 zůstal na základně v Port Victoria, kde byl používán jako experimentální, například ke vzletům za pomoci katapultu.\n\nÚdaje podle článku\"The Sopwith Tabloid, Schneider and Baby: Historic Military Aircraft No.17 Part IV\"\n\n"}
{"id": "1264498", "url": "https://cs.wikipedia.org/wiki?curid=1264498", "title": "Antonín Schulz", "text": "Antonín Schulz\n\nAntonín Schulz (20. února 1852 Pelhřimov – 16. února 1922 Dvůr Králové nad Labem), byl český spisovatel, dramatik, kulturní pracovník, státní úředník a soudce.\n\nAntonín Schulz se narodil v rodině ředitele pelhřimovské školy Theodora Schulze. Vystudoval gymnázium v Jindřichově Hradci a v letech 1870-1872 studoval práva na Univerzitě ve Vídni. Odtud přešel studovat na právnickou fakultu Univerzity Karlovy do Prahy. Po studiích od roku 1874 působil nejprve jako stážista a v letech 1875-1877 jako auskultant u různých krajských nebo okresních soudů v Čechách. Od roku 1877 byl zaměstnán jako pomocný soudní úředník v Chotěboři , kde se také 11. října 1882 oženil. Za ženu si vzal Marii Slámovou. V roce 1885 byl přeložen do Jindřichova Hradce a v roce 1895 byl jmenován soudcem u zemského soudu ve Dvoře Králové nad Labem.\n\nAntonín Schulz psal divadelní hry, romány a povídky, věnoval se i populárně naučným knihám o historii. Založil městské muzeum a park \"\"Schulzovy sady\"\" ve Dvoře Králové. Zajímal se o historii a staré památky. Po odchodu do penze zpracoval, s pomocí historika Zikmunda Wintera, archiv města Dvora Králové. V literárním archivu Památníku národního písemnictví je uložena Schulzova pozůstalost, která obsahuje mimo jiné korespondenci s A. Heydukem, A. Jiráskem, K. V. Raisem a mnoha dalšími literárními velikány. Antonín Schulz zemřel ve Dvoře Králové 16. února 1922 a byl pohřben na městském hřbitově.\n\n\n\n"}
{"id": "1264500", "url": "https://cs.wikipedia.org/wiki?curid=1264500", "title": "Eva Korpela", "text": "Eva Korpela\n\nEva Korpela (* 31. října 1958 Ulricehamn) je bývalá švédská biatlonistka a běžkyně na lyžích. Pracovala jako policistka, byla členkou klubu Sollefteå SK. \n\nPatřila k průkopnicím ženského biatlonu, který v době její aktivní kariéry ještě nebyl olympijským sportem. V celkovém hodnocení světovém poháru skončila na druhém místě v sezóně 1984/85 a vyhrála v letech 1985/86 a 1986/87 (jako první v historii dokázala prvenství obhájit). Na mistrovství světa v biatlonu na domácí půdě ve Falunu vyhrála v roce 1986 individuální závod na 10 km, získala ve své kariéře také tři stříbrné a tři bronzové medaile z MS.\n\nVěnovala se rovněž běhu na lyžích, v letech 1987 a 1988 se stala mistryní Švédska ve štafetovém závodě. \n"}
{"id": "1264501", "url": "https://cs.wikipedia.org/wiki?curid=1264501", "title": "Ukrajinská lidová republika sovětů", "text": "Ukrajinská lidová republika sovětů\n\nUkrajinská lidová republika sovětů byla krátce existujícím samozvaným státním útvarem, sovětskou republikou v rámci RSFSR na území některých regionů na dnešní Ukrajině (tehdy byly dosud některé regiony součástí Ruského impéria). Ve dnech 24. – 25. prosince 1917 se konal v Charkově první Všeukrajinský sjezd sovětů, který prohlásil Ukrajinu sovětskou republikou. Sjezd rozhodl o budoucím vytvoření federace s Ruskou sovětskou federativní socialistickou republikou \"(RSFSR)\". Poté bylo na ukrajinském území vyhlášeno několik sovětských i nesocialistických státních útvarů: Ukrajinská lidová republika sovětů, Doněcko-krivorožská sovětská republika, Oděská sovětská republika, Ukrajinská lidová republika a Západoukrajinská lidová republika. V březnu roku 1918 se všechny sovětské republiky sloučily do Ukrajinské sovětské republiky s hlavním městem v Charkově.\n\n"}
{"id": "1264504", "url": "https://cs.wikipedia.org/wiki?curid=1264504", "title": "Georg Friedrich Gans", "text": "Georg Friedrich Gans\n\nGeorg Friedrich Gans (13. září 1697 Krnov – 9. červenec 1763 Krnov) byl stavitel v Krnově a okolí.\n\nSyn Andrease Ganse (1672–1729) krnovského cechmistra zednického a kamenického cechu a krnovského městského stavitele. V roce 1720 byl přijat mezi krnovské měšťany jako zedník a štukatér. Po otcově smrti zastával funkci městského stavitele a cechmistra zednického cechu.od třicátých let 18. století byl jediným stavitelem v Krnově, který mohl přestavovat městské domy. v roce 1727 koupil v Krnově dům č.p. 78 na tzv. Dřevěném trhu, ve kterém bydlel.\n\n\n"}
{"id": "1264506", "url": "https://cs.wikipedia.org/wiki?curid=1264506", "title": "Kampaň proti čtyřem škůdcům", "text": "Kampaň proti čtyřem škůdcům\n\nKampaň proti čtyřem škůdcům či Kampaň proti čtyřem metlám (čínsky: 除四害运动) nebo také Kampaň dostaň vrabce (čínsky: 打麻雀运动) se řadí mezi jednu z úvodních akcí v rámci Velkého skoku vpřed. Proběhla v Čínské lidové republice v letech 1958 až 1962. Jejím cílem bylo vyhubit čtyři živočišné škůdce, za něž byli označeni komáři, mouchy, krysy a vrabci. Nejviditelnějšího výsledku dosáhla kampaň na vrabcích, kteří během dvou let z území Číny téměř vymizeli. Výsledkem této exterminace bylo přemnožení hmyzu a výrazné snížení výnosů obilí, což spolu s dalšími akcemi v rámci skoku vpřed způsobilo vypuknutí hladomoru.\n\nKampaň proti čtyřem škůdcům začala v roce 1958 z iniciativy Mao Ce-tunga a užšího vedení komunistické strany Číny, kteří chtěli udělat z Číny čistou zemi bez epidemií. Proto rozhodli, že musí dojít k likvidaci tzv. čtyř metel: komárů, much, krys (potkanů) a vrabců. První tři byli na seznam zařazeni kvůli šíření nakažlivých chorob jako tyfus, malárie a mor. Vrabci, zvláště pak vrabci polní, byli vybráni, neboť se předpokládalo, že jejich hlavní potravou jsou obilná zrnka, jichž prý každoročně zkonzumují 4,5 kg, tudíž údajně připravovali čínský lid o tisíce tun úrody ročně. Za účelem zabíjení zmíněných živočichů došlo k mobilizaci masy obyvatel, měl se zapojit každý občan starší pěti let. Vláda zahájila obrovskou propagandistickou kampaň provázenou mnoha slogany a plakáty. Nechala zhotovit velké množství plácaček na mouchy. Byly pořádány soutěže mezi školami, úřady a jinými pracovišti, kdo zabije víc škůdců. Zabití komáři a mouchy byli váženi, mrtvým krysám byly uřezávány a počítány ocásky. Zvláště ochotně, ba přímo nadšeně se do akce zapojili školáci, kteří velkou část vyučování trávili honem na škůdce. Nejviditelněji se kampaň projevila v boji proti vrabcům (a s nimi i jiným ptákům). Lidé se vyzbrojili vzduchovkami, praky, hrnci, pánvemi, klacky a jinými primitivními nástroji a pomůckami a pronásledovali vrabce, kdekoliv to bylo možné. Buď je zabíjeli přímo, likvidovali jim hnízda a rozšlapávali vajíčka, nebo dělali rámus a znemožňovali na hluk citlivým ptákům přistávat. Akce byly koordinovány a probíhaly tak, aby vrabci nemohli odlétnout na klidnější místo. Unavení ptáci pak padali z nebe buď mrtví nebo naprosto vysílení a nebyl problém je na zemi dobít. \n\nBěhem necelých dvou let byla populace čínských vrabců téměř zlikvidována. Odhaduje se, že jich Číňané zabili možná až 1 miliardu. Krys bylo zabito okolo 1,5 miliardy, mrtvých much naváženo cirka 100 000 tun, komárů přes 10 000 tun. Kampaň měla i zajímavé diplomatické konsekvence. Část vrabců našla útočiště na pozemcích některých zahraničních vyslanectví. Na polskou ambasádu poslali Číňané žádost o vstup za účelem likvidace místních vrabců. Zaměstnanci odmítli. „Antivrabčí“ komando vybavené bubny a hrnci pak ambasádu obklíčilo. Následovaly dva dny nepřetržitého lomozu a rachotu, jejichž výsledkem bylo vyhubení této lokální vrabčí populace. Poláci museli mrtvé ptáky sbírat lopatami. \nV dubnu 1960 už bylo jasné, že se kampaň proti vrabcům otočila proti svým vykonavatelům. Nikdo před začátkem akce podrobně nezkoumal a neřešil potravní návyky vrabců. V roce 1959 provedli biologové z čínské akademie věd pitvu několika vrabců a konečně se „zjistilo“, že jejich hlavní potravou byl hmyz, nikoliv obilná semínka. Protože však už nežili vrabci a mnozí další ptáci, došlo k nekontrolovanému rozmnožení mnoha druhů hmyzu, především sarančat a housenek. Úroda místo aby vzrostla, výrazně poklesla. Kampaň tak nechtěně přispěla k rozvíjejícímu se hladomoru, způsobenému dalšími nepromyšlenými, živelnými a absurdními akcemi v zemědělství zavedenými v rámci skoku vpřed. Mao nakonec nařídil vyřadit vrabce ze seznamu a místo nich na něj zapsat štěnice. Úřady se pokusily situaci zvrátit a vrabci byli dokonce dováženi ze SSSR. Bylo však již pozdě. Čínská populace těchto ptáků byla prakticky vyhlazena, ekologická rovnováha na mnoho let narušena a mnoho lidí za to zaplatilo životem. Přesný počet mrtvých lidí v důsledku kampaně proti čtyřem škůdcům není znám, odhady však hovoří o nejméně 20 milionech. \n\nV červnu 1998 došlo v provinčním velkoměstě Čchung-čchingu k pokusu navázat na starší kampaň. Ve městě se objevily plakáty vybízející k likvidaci čtyř škůdců. Vrabci byli v tomto případě nahrazeni nikoliv štěnicemi, ale šváby. Podobná akce proběhla ve stejném roce v Pekingu. Kampaň nicméně vyvolala jen malé nadšení, a to i z toho důvodu, že většina lidí už ony škůdce dávno zabíjela z vlastní vůle.\n\n"}
{"id": "1264507", "url": "https://cs.wikipedia.org/wiki?curid=1264507", "title": "Dynastie Lê", "text": "Dynastie Lê\n\nDynastie Pozdní Lê (, chữ nôm 家後黎), také jednoduše dynastie Lê (, chữ nôm 家黎), také dům Pozdní Lê (, chữ nôm 後黎朝) byla vietnamská dynastie vládnoucí v letech 1428–1789 s přestávkou v období 1527–1533, kdy se Vietnamu zmocnila dynastie Mạc. Po roce 1533 panovníci dynastie Lê byli jen formální hlavou státu ovládaného mocnými rody Nguyễn (na jihu) a Trịnh (na severu), přičemž dynastie Mạc se udržela do roku 1596 na severu země, a do roku 1667 v provincii Cao Bằng při hranicích s Čínou.\n\nZakladatelem dynastie byl Lê Lợi, vůdce vietnamské povstalecké armády ve válce s čínskou říší Ming, která okupovala Vietnam v letech 1406–1428. V průběhu bojů Lê Lợi ovládl Vietnam a roku 1427 se nechal korunovat na císaře a následujícího roku vyhnal Číňany ze země. Vláda dynastie skončila roku 1527, kdy generál Mạc Đăng Dung fakticky vládnoucí zemi sesadil císaře Lê Cung Hoànga a sám zaujal trůn. Proti vládě dynastie Mạc vypuklo povstání v čele s představiteli rodů Nguyễn a Trịnh, které roku 1533 dosadilo na trůn Lê Trang Tônga z dynastie Lê. Válka s dynastií Mạc ovládající sever země však pokračovala do roku 1596, kdy byli Mạcové vytlačeni do provincie Cao Bằng u čínských hranic, kde se s podporou Číňanů udrželi do roku 1667.\n\nCísařové obnovené dynastie Lê však nedrželi ve svých rukou reálnou moc, jih země totiž jménem císařů ovládal rod Nguyễn, zatímco na severu vládl rod Trịnh. V 70. letech 18. století vypuklo na jihu Vietnamu povstání Tây Sơn, povstalci dobyli jih a poté i sever země a roku 1789 uprchl poslední císař dynastie Lê do Číny.\n\nBěhem vlády dynastie Lê se Vietnam zvětšil z nevelké země na severu moderního Vietnamu v první třetině 15. století k téměř moderním hranicím v době povstání Tây Sơn. Měnila se i společnost, v níž buddhismus ustoupil konfuciánství, panovníci dynastie reformovali stát podle čínského vzoru.\n"}
{"id": "1264508", "url": "https://cs.wikipedia.org/wiki?curid=1264508", "title": "Lúčky (okres Žiar nad Hronom)", "text": "Lúčky (okres Žiar nad Hronom)\n\nLúčky je obec na Slovensku v okrese Žiar nad Hronom v Banskobystrickém kraji, v Kremnických vrších 3 km od Kremnice.\n\nPrvní písemná zmínka o obci je z roku 1429. V obci je gotický římskokatolický kostel svatého Mikuláše, který se proslavil gotickým oltářem přeneseným z Kremnice. V obci je také nevyužívaný evangelický kostel.\n\n"}
{"id": "1264514", "url": "https://cs.wikipedia.org/wiki?curid=1264514", "title": "Diecéze Sankt Gallen", "text": "Diecéze Sankt Gallen\n\nDiecéze Sankt Gallen (tedy \"Diecéze sv. Havla\", latinsky: \"Dioecesis Sancti Galli\") je římskokatolická diecéze ve Švýcarsku bezprostředně podřízená Sv. Stolci. Zahrnuje následující švýcarské kantony:\n\nPočátky křesťanství v oblasti jsou spojeny s postavou iroskotského misionáře sv. Havla, zřejmě v roce 719 založil sv. Otmar slavné exemptní opatství, jehož majetky pokrývaly prakticky celou oblast dnešní diecéze. Po zániku kláštera v roce 1805 se až v roce 1823 podařilo založit novou diecézi, personálně spojenou s churskou diecézí až do roku 1836, kdy byl zřízen apoštolský vikariát svatohavelský, z nějž se roku 1847 stala diecéze. Od roku 1866 spadají pod správu diecéze i území obou appenzellských kantonů.\n\nV zakládací bule papeže Pia IX. \"Instabilis rerum humanarum natura\" (z 12. 4. 1847) je popsán i proces volby biskupa, v katolické církvi jedinečný. Volbu biskupa provádí kapitula, ale mohou ji ovlivnit věřící diecéze. Při poslední volbě bylo navrženo 40 kandidátů, z nichž kapitula vybrala 6 jmen, které nechala schválit papeži. Poté z nich mohlo tři jména vyškrtnout shromáždění zástupců farností diecéze, a ze zbylých tří jmen kapitula zvolila biskupa, jehož po potvrzení papežem oznámila lidem. Původně kapitula oznamovala jméno zvoence ihned po volbě, ještě před potvrzením Vatikánem, ale v roce 1995 to Jan Pavel II. zakázal.\n\n\n"}
{"id": "1264517", "url": "https://cs.wikipedia.org/wiki?curid=1264517", "title": "Seznam svatohavelských biskupů", "text": "Seznam svatohavelských biskupů\n\nToto je seznam biskupů diecéze Sankt Gallen:\n\n"}
{"id": "1264519", "url": "https://cs.wikipedia.org/wiki?curid=1264519", "title": "Chlum (okres Benešov)", "text": "Chlum (okres Benešov)\n\nChlum je název více míst v okrese Benešov:\n\n"}
{"id": "1264523", "url": "https://cs.wikipedia.org/wiki?curid=1264523", "title": "Arnošt Bareš", "text": "Arnošt Bareš\n\nArnošt Bareš (22. prosince 1898 Sezemice – 10. května 1974 Praha) byl český novinář, šéfredaktor ČTK, ředitel pražského informačního ústředí OSN, profesor češtiny a francouzštiny a překladatel z francouzštiny.\n\nNarodil se v Sezemicích v rodině obuvníka Františka Bareše (1859–1958) a jeho druhé manželky Miloslavy (1874–1944). Po absolutoriu reálky v roce 1917 narukoval do armády a bojoval na ruské frontě. Po válce absolvoval Filozofickou fakultu Univerzity Karlovy (promoce 1922). Jeho prvním zaměstnáním byla výuka na reálce v Pardubicích, kde vyučoval francouzštině a češtině.\n\nV polovině dvacátých let vyhrál konkurs ministerstva školství na memoriál k desátému výročí úmrtí generála Dr. Milana Rastislava Štefánika, který zpracoval (vyšlo 1929). Koncem 20. let získal stipendium do Paříže, kde shromažďoval další materiály o jeho životě. Zde se seznámil se zpravodajem ČTK Jaroslavem Jírou, který ho během dovolené požádal o zastupování. To byla první práce Arnošta Bareše pro ČTK. Dne 1. května 1931 nastoupil Bareš do ČTK do funkce přednosty politické redakce. 1. května 1937 byl jmenován šéfredaktorem politické redakce ČTK. 29. září 1938 byl jako jediný novinář z Československa přítomen v Mnichově, společně s československým velvyslancem Vojtěchem Mastným a sekčním šéfem ministerstva zahraničí Hubertem Masaříkem, kde vyslechli výsledky mnichovského diktátu. V lednu, únoru a začátkem března 1939 se Arnošt Bareš na zahraničních cestách po západní Evropě snažil budovat exilové buňky ČTK.\n\nPo vzniku Protektorátu Čechy a Morava byl po zatčení přednosty tiskového odboru ČTK Zdeňka Schmoranze Gestapem 1. září 1939 jmenován šéfredaktorem ČTK. 12. září byl zatčen i Bareš. Proces v Berlíně se konal 12. a 13. listopadu 1941. Na rozdíl od Zdeňka Schmoranze nedostal trest smrti, ale za „\"zemězrádné vyzvídání a přípravu velezrady\"“ 10 let vězení. Trest smrti nebyl udělen mj. proto, že se nepodařilo prokázat, že by měl v ČTK nebo doma kompromitující materiály. Arnošt Bareš byl po rozsudku odvezen do káznice v Golnově (dnes Goleniów, německy Gollnow). V prosinci 1941 byl přesunut do vězení v Ebrachu východně od Mnichova. Na konci války společně se zhruba 4.500 vězni absolvoval pochod smrti do 250 kilometrů vzdáleného koncentračního tábora Dachau. Během pochodu byli 1. května 1945 osvobozeni Američany ve vesnici Unterheldenberg u Landau.\n\nAčkoliv Arnošt Bareš nikdy nebyl členem žádné politické strany, v meziválečném období sympatizoval s agrárníky. Po návratu z nacistického vězení 17. května 1945 byl poslán na nucenou dovolenou. Kolaborantské vedení ČTK se obávalo jeho návratu. \n\nRoku 1947 byl ministry Kopeckým a Masarykem pověřen vybudováním Informačního ústředí OSN v Praze, jehož se stal ředitelem. Informační středisko tehdy sídlilo v pražské Panské č. 5. Protože byl veden jako pracovník OSN, nemohli ho komunisté po únoru 1948 odvolat. Zde pracoval až do odchodu do důchodu v roce 1961.\n\nArnošt Bareš se celý život věnoval též překládání z francouzštiny, překládal jak prózu, tak poesii např. Maurice Leblanca, Romaina Rollanda ad.\n\nManželkou Arnošta Bareše byla Anežka, rozená Formanová (1898 - 1976, svatba 1923 v Sezemicích) rodem z Čivic u Pardubic.\n\nZemřel v Praze na diabetes 10. května 1974.\n\nArnošt Bareš měl dva syny, starší Prof. Ivan Bareš (1925 - 2019) byl sociolog, anglista a češtinář, mladší Milan Bareš (1927 - 1991) byl zemědělský inženýr.\n\nSestra Arnošta Bareše Květa Barešová, provdaná Milenovská (1910 - 1996) se v období po II. světové válce angažovala ve Svazu katolických žen (po roce 1948 činnost byla zakázaná). \n\nŠtefánikův memorial [... sborník vzpomínek a dokumentů vydaný k 10. výročí smrti generála Dr. M. R. Štefánika], Památník odboje, 1929\n\n\n\n"}
{"id": "1264524", "url": "https://cs.wikipedia.org/wiki?curid=1264524", "title": "Josef Hampl", "text": "Josef Hampl\n\nJosef Hampl (17. dubna 1932 Praha – 25. března 2019) byl český autor koláží, malíř, sochař, grafik a tvůrce landartových projektů. Patří k zakladatelům českého abstraktního umění. Jako světově známý autor originální techniky šitých koláží je zastoupen v mnoha zahraničních sbírkách.\n\nNarodil se v Praze 17. dubna 1932, v rodině pánského krejčího a amatérského malíře. Po dokončení školy se začal učit v otcově dílně, ale komunistický režim v průběhu 50. let prakticky všechny živnosti zrušil. Josef Hampl dostal na vybranou mezi prací v dolech, hutích nebo ve strojírenském průmyslu. Nakonec našel místo jako obráběč kovů ve vysočanské továrně Praga. Zde měl po pracovní směně k dispozici výtvarný ateliér, kde se zaměstnanci mohli věnovat malování nebo modelování pod vedením externích učitelů. \n\nNa výstavě v závodním klubu ROH se roku 1959 seznámil s Vladimírem Boudníkem, který byl zaměstnán v sousední továrně Aero. Kromě Vladimíra Boudníka pracoval v Aerovce také Lubomír Přibyl, který tam po vyloučení z Akademie roku 1959 našel zaměstnání v propagačním oddělení. Boudník zasvětil Hampla do svých grafických technik a seznámil ho s Bohumilem Hrabalem a Jiřím Kolářem. \"Vysočanský okruh\", ke kterému se v polovině 60. let připojil i Oldřich Hamera, je v dějinách moderního českého umění zcela ojedinělým fenoménem. Inspirativní myšlenkové prostředí silných osobností Boudníka, Hrabala a Koláře i každodenní syrová realita práce v továrně znamenaly zlom v estetickém chápání a technickém zpracování uměleckých artefaktů. \n\nV letech 1955–1960 Josef Hampl studoval na soukromé \"Škole dekorativních umění v Praze\" prof. Jaroslava Masáka a u sochaře Ivana Lošáka z Ukrajinské akademie. Navštěvoval také večerní přednášky z historie umění na Výtvarné škole Václava Hollara (prof. J. Wage) a s ostatními studenty se zúčastnil malování v plenéru v jižních Čechách. O řádném studiu na výtvarné škole v 50. letech nemohl uvažovat pro původ z rodiny živnostníka. Po absolvování vojny mu ve studiu bránila i starost o rodinu. \n\nJosef Hampl samostatně vystavuje od roku 1964. Za dočasného uvolnění režimu ve druhé polovině 60. let dostal nabídku pracovat jako asistent v grafické dílně Akademie výtvarných umění v Praze, která sloužila ateliérům prof. Vojtěcha Tittelbacha, Ladislava Čepeláka a Jiřího Johna. Zde přečkal celé období normalizace. Zatímco v Československu vystavoval pouze v malých neoficiálních galeriích, byl po celá 70. a 80. léta zván na přehlídky grafického umění ve světě a stal se známým v Belgii, Německu, Rakousku, Španělsku, Itálii, Maďarsku, Francii, Polsku, Japonsku a Spojených státech amerických. Od konce 60. let se nesoustavně zabýval také sochařskou tvorbou a uskutečnil 30 akcí a instalací v přírodě a interiérech. Od 70. let se účastní celosvětových projektů Mail Artu. \n\nDo roku 2017 měl 84 autorských výstav v České republice a zúčastnil se 600 společných výstav, z toho 380 v zahraničí. Po roce 2000 pracoval po většinu roku ve svém ateliéru na venkově a v roce 2009 se tam odstěhoval. Je členem výtvarného odboru Umělecké besedy, volného sdružení Papiriál a Künstlergilde v Německu.\n\nJosef Hampl vytvořil rozsáhlé invenční dílo, jehož význam pro české umění nebyl ještě zcela doceněn. Dosud čeká na své zhodnocení a plné vřazení do celkových souvislostí.\n\n\nV 50. letech se Josef Hampl učil realistickou malbu a vyzkoušel různé grafické techniky (suchá jehla, linoryt, dřevořez). Seznámení s Vladimírem Boudníkem zásadně ovlivnilo jeho další tvorbu. V letech 1959–1962 se zabýval strukturální a aktivní grafikou a dělal slepotisky z reliéfních matric (\"Aktivní grafika\", 1961). V abstraktních strukturálních obrazech využíval jako reliéfních prvků např. nalezené škraloupy průmyslových syntetických barev nebo písek se syntetickým pojivem (\"Pomalá katastrofa\", 1963, \"Modrý neklid\", 1965). Jeho práce z období první poloviny 60. let charakterizuje tvůrčí hledání a zkoumání dalších výtvarných prostředků ve snaze potlačit a překonat silný impulz Boudníkova grafického díla.\n\nV letech 1964–1965 převažují v jeho grafických listech, vytvořených nejrůznějšími technikami, kruhové motivy jako symboly planet. Obrazy mají temné barvy a obvykle kombinují strukturální grafiku s reliéfní malbou nebo asambláží (\"Prostor ticha\", 1965). Vytvořil také sérii grafik s užitím frotáží kaligrafického písma ze starých židovských náhrobních kamenů. V jeho dílech postupně převážila potřeba pevného řádu a v cyklu tzv. kontratypů z konce 60. let kombinuje abstraktní monotypy s pravidelnými rastry vytvořenými pomocí šablon.\n\nNa počátku 70. let se Hamplova tvorba vyvíjela ve znamení \"nové citlivosti\", utvářené signální barevností a prací s ryze geometrickými prvky. Jeho kresby z roku 1974 jsou naproti tomu minimalistické geometrické obrazce, kde si autor vystačí pouze s červenými čarami ohraničenými černou linkou. 70. letech tvořil také konstruktivistické obrazy s možností měnit uspořádání kompozice různým nastavením pohyblivých prvků. Ofsetové černobílé tisky na plátně a monochromní geometrické reliéfní obrazce z let 1976–1977 svým uspořádáním již zčásti předjímají některé šité koláže 80. let. Hamplovy geometrické kompozice se svou meditativností vymykají klasickým dobovým tendencím konkrétního umění.\n\nPro období normalizace byly charakteristické různé soukromé happeningy a konceptuální výtvarné akce v přírodě (R. Němec, E. Brikcius, I. Kafka, J. Beránek). Josef Hampl v roce 1976 vytvořil ve spolupráci se svou třetí manželkou, fotografkou Hanou Hamplovou sérii prostorových instalací pomocí dlouhých pruhů organtýnu, nazvanou \"Akce šipka\". V 80. letech na tyto aktivity navázal (\"Hry s kostkou\", 1982, \"Překřížení\", 1983, \"Chmelnice Mutějovice\", 1983, \"Labyrint\", 1984, \"Schody do nebe\", 1985).\nV grafických listech a tužkových kresbách, kombinovaných s frotáží a perforováním (\"Horizontální struktura – Dialog\", 1980, \"Šrafování 22\", 1980), se již objevuje důsledné horizontální uspořádání kompozice, které je charakteristické pro první šité papírové koláže (\"Vrstvení s modrou\", 1984) a pro černobílé kresby kombinované s šitím z poloviny 80. let. Samotný název celého rozsáhlého cyklu \"Nepostižitelné hry\" (1982–1987), se soustředěně meditativní symbolikou jemně rytmizovaných vzorců, vypovídá o citlivosti a zranitelnosti lidské duše i přírody. Jednoduché kresebné obrazce kombinované s chomáči volných černých nití, které jsou pokračováním kresby v prostoru, působí na bílém plátně, rozděleném horizontálními šitými černými liniemi, čistým a křehkým dojmem jako japonské kaligrafie. Rozměrná díla k zavěšení mezi dvěma kulatými dřívky, uschovávaná v roli, jsou principiálně vlastně japonská \"Kakemona\" tj. zavěšená věc nebo \"Kakejiku\" – zavěšený svitek. \n\nSpojení konstruktivistického uspořádání obrazové plochy s pravidelným horizontálním rastrem, vytvořeným šitím, se stalo zcela novým a původním přínosem Josefa Hampla samotné technice koláže. Některé práce mají monumentální rozměry (\"Syntéza\", 300 x 640 cm, 1985, \"Krajina klínu, klín krajiny\", objekt 800 x 400 x 300 cm, 1988). V pozdějších letech autor použil k tvorbě koláží materiály, které působí kontrastní barevností nebo strukturou. Vedle nejrůznějších druhů ručních papírů, jejichž estetický účinek spočívá v měnící se struktuře povrchu a nepravidelné skladbě složení, využívá kontrast absolutní černi uhlových průklepových papírů, útržky fotografií, barevné plakáty, krejčovské střihy, použité čajové sáčky, vosí hnízda, apod. Místo šití někdy připevňuje útržky papírů pomocí kancelářských svorek, které pak působí jako lineární kresba (\"Horizontální EPP 2\", 2000) nebo vytvářejí autonomní dynamické obrazce (\"Sonda – plíce\", 1999, \"Nález\", 2004). \n\nV některých kolážích převládá princip volného vrstvení různorodých struktur, v dalších přísný geometrický řád a vzájemné prorůstání ploch a prostorových plánů. V rozsáhlé sérii \"Roušky\" (1990–1991) vertikální osa koláže svou strukturou či barevností kontrastuje s okraji a záměrná asymetričnost kresby přináší do klidné kompozice dynamický prvek. Jednotlivé koláže tvoří vzájemně propojený celek, ale Hamplova výtvarná invence činí každou z nich jedinečnou a neopakovatelnou. Barevnost koláží je díky použitým surovým materiálům tlumená a kromě bílé a černé je jako barevný akcent užita obvykle červená. Během stipendijního pobytu v USA (1992) sbíral Josef Hampl v Čínské čtvrti New Yorku tištěné a ručně psané kaligrafické plakátky, z nichž roku 1997 vytvořil esteticky a obsahově zajímavý soubor koláží, do něhož se promítá bizarní atmosféra a energie tohoto místa (\"Chinatown New York\", 1997).\n\nV Hamplových kolážích, grafických listech a kresbách se vždy projevovala jemná něžnost a zároveň racionalita konstruktivistických tendencí blízkých nové citlivosti. Patří k pamětníkům mesiášské role umění, se kterou přišel Vladimír Boudník. Umění chápe jako tvůrčí práci, jako výzkum svěřeného pole, claimu, symbolického prostoru, který probádal systematicky do posledního detailu a ve všech jeho myslitelných nuancích.\n\n\n\n\n"}
{"id": "1264525", "url": "https://cs.wikipedia.org/wiki?curid=1264525", "title": "Diecéze Lugano", "text": "Diecéze Lugano\n\nDiecéze luganská (latinsky: \"Dioecesis Luganensis\") je římskokatolická diecéze ve Švýcarsku bezprostředně podřízená Sv. Stolci. Zahrnuje švýcarský kanton Ticino.\n\nÚzemí dnešního ticinského kantonu patřilo od raného středověku zčásti k arcidiecézi milánské a zčaásti k diecézi comské. V roce 1803 vznikl nezávislý kanoton, a rostla i snaha o samostatné biskupství, která byla úspěšná až v roce 1884, kdy byla zřízena apoštoská administratura závislá na basilejské diecézi, až v roce 1971 vznikla samostatná diecéze.\n\n"}
{"id": "1264529", "url": "https://cs.wikipedia.org/wiki?curid=1264529", "title": "Středohoří", "text": "Středohoří\n\nNázev středohoří nesou mnohá pohoří, která se nacházejí uprostřed rozličných geografických entit a může to být:\n\n\nnebo překladem:\n\nnebo tento název obsahující:\n"}
{"id": "1264530", "url": "https://cs.wikipedia.org/wiki?curid=1264530", "title": "Seznam luganských administrátorů a biskupů", "text": "Seznam luganských administrátorů a biskupů\n\nToto je seznam administrátorů a biskupů diecéze Lugano:\n\n\n"}
{"id": "1264532", "url": "https://cs.wikipedia.org/wiki?curid=1264532", "title": "Lovča", "text": "Lovča\n\nLovča je obec na Slovensku v okrese Žiar nad Hronom v Banskobystrickém kraji ležící na pravé straně řeky Hron 4 km od Žiaru nad Hronom.\n\nPrvní písemná zmínka o obci je z roku 1283. V obci je římskokatolický kostel svatých Filipa a Jakuba ze začátku 20. století.\n\n"}
{"id": "1264537", "url": "https://cs.wikipedia.org/wiki?curid=1264537", "title": "Bika ladní", "text": "Bika ladní\n\nBika ladní (\"Luzula campestris\") je nízká, vytrvalá, planě rostoucí rostlina trávovitého vzhledu, jeden z více než deseti druhů rodu bika rostoucích v české přírodě. Je původním druhem v celé Evropě kromě jejích nejsevernějších oblastí. Rozšířila se též do asijské části Turecka, okolí Kavkazu i do severní Afriky. Zavlečena byla do Severní a Jižní Ameriky, obdobně jako na Nový Zéland. V přírodě České republiky je běžnou bylinou, hojně je pozorována ve vyšších polohách od pahorkatin po horské oblasti.\n\nRostlina je hemikryptofyt rostoucí na půdách hlinitých, hlavně kyselých, s nedostatkem vápna a živin, ve vlhkých i suchých trávnicích, na pastvinách, mezích a vřesovištích, Je spíše luční rostlinou, kterou ale také nacházíme ve světlých lesích, po jejich mýtinách a okrajích, snáší plné slunce i polostín, dobře snáší i vlhká místa.\n\nVytrvalá bylina rostoucí ve volných trsech s četnými čárkovitými listy a lodyhami vyrůstajícími z plazivého, krátce výběžkatého oddenku. Jen některé lodyhy mívají květy a ani ty nebývají při kvetení vyšší než 25 cm. Z oddenku rostou přízemní listy, které mají bělavé nebo slabě purpurové pochvy a dále listnaté lodyhy, podobné stéblům trav, ale bez kolének. Lodyhy jsou vystoupavé až přímé, oblé, hladké a řídce porostlé úzkými, brvitými listy vyrůstajícími z uzavřených pochev a mívajícími mírně ztlustlý, tupý konec. V dolní části lodyhy jsou listy čárkovité, kratší než délka lodyhy, široké 2 až 4 mm a po okraji jemně bíle brvité. Listy v horní části bývají ještě užší a mívají chomáčky dlouhých chlupů při ústí pochev.\n\nKvětná lodyha se na vrcholu rozvětvuje v několik nestejně dlouhých větviček kruželovitého květenství, které je tvořeno dvěma až sedmi hustými, vejčitými klásky se třemi až devíti květy. Prostřední klásek je přisedlý, ostatní mají stopky a v době plodů jsou skloněné. Listen u spodu květenství je obvykle kratší než větvičky květenství, pod květy jsou drobné blanité listence. Drobné, oboupohlavné květy mají šest stejně dlouhých okvětních lístků, které jsou kopinaté, nejvýše 3 mm velké, hnědé, po obvodě blanité a vyrůstající ve dvou trojčetných kruzích. V květu je ve dvou kruzích šest tyčinek, které mají podlouhlé žluté prašníky více než třikrát delší než nitky, dále trojplodolistový, jednopouzdrý, svrchní semeník s jednoduchou čnělkou nesoucí trojlaločnou bliznu s dlouhými, zatočenými laloky. Květy jsou výrazně protogynické, blizny dospívají a vyčnívají z květů ještě před jejich plným otevřením, prašníky se naopak otvírají až po zaschnutí blizen. Rostliny kvetou v březnu až květnu, přenos pylu z prašníků na blizny je zcela v moci větru. Ploidie druhu je 2n = 12.\n\nPlod je jednopouzdrá, 3 mm velká, tmavě hnědá tobolka pukající třemi chlopněmi. Obsahuje tři kulovitá, načervenalá semena větší než 0,9 mm a každé má široké bílé masíčko větší než polovina semene.\nBika ladní se na svém stanovišti rozšiřuje rozrůstáním oddenku, z kterého vyrůstá poměrně volný trs listů a lodyh. Na nová místa se šíří semeny, která roznášejí mravenci. Masíčko na semenech jím slouží jako potrava, a proto je odvlékají do mravenišť.\n\nBika ladní s příbuznými druhy vytváří okruh podobných druhů \"Luzula campestris\" agg. Od biky ladní se morfologicky odlišují hlavně tím, že bika bledavá i bika sudetská mají okvětní lístky nestejně délky a bika mnohokvětá má prašníky nejvýše 2,5krát delší než nitky a semena menší než 0,9 mm.\n\n"}
{"id": "1264540", "url": "https://cs.wikipedia.org/wiki?curid=1264540", "title": "Augusta Hesensko-Kaselská", "text": "Augusta Hesensko-Kaselská\n\nAugusta Hesensko-Kaselská (25. července 1797 – 6. dubna 1889) byla manželkou Adolfa z Cambridge, sedmého syna Jiřího III. a Šarloty Meklenbursko-Střelické. Její vnučkou byla Marie z Tecku, manželka Jiřího V.\n\nPrincezna a lankraběnka Augusta Hesensko-Kaselská, třetí dcera Fridricha Hesensko-Kaselského a jeho manželky, Karolíny Nasavsko-Usingenské, se narodila na hradě Rumpenheim, Offenbach am Main, Hesensko-Kasselsko. Přes otce byla pravnučkou Jiřího II., její dědeček se oženil s dcerou Jiřího II., Marií. Starší bratr Augustina otce byl hesenským lankrabětem. V roce 1803 se stal kurfiřtem.\n\nAugusta se 7. května v Kasselu a pak znovu 1. června 1818 v Buckinghamském paláci provdala za vévodu z Cambridge. Po sňatku Augusta získala titul \"JKV\" vévodkyně z Cambridge. Měli spolu tři děti.\n\nOd roku 1818 do nástupu královny Viktorie a rozdělení britského a hannoverského království v roce 1837, žila vévodkyně z Cambridge v Hannoveru, kde její manžel sloužil jako vicekrál ve jménu svých bratrů, Jiřího IV. a Viléma IV. V roce 1837 Augusta povolila, aby nová obec, která byla založena 3. května 1827, byla pojmenována po ní. Vévoda a vévodkyně z Cambridge se vrátili do Velké Británie, kde žili v Cambridge Cottage, Kew a později v St James's Palace. Vévodkyně z Cambridge přežila svého manžela o třicet devět let, zemřela v devadesáti jedna letech.\n\nByla pohřbena v kostele sv. Anny, Kew, ale její ostatky byly později převezeny do kaple sv. Jiří ve Windsoru.\n\nVévodkyně s vévodou spolu měli tři dětiː\n"}
{"id": "1264552", "url": "https://cs.wikipedia.org/wiki?curid=1264552", "title": "Frances Hyde", "text": "Frances Hyde\n\nFrances Hyde (25. srpna 1617 (pokřtěna) – 8. srpna 1667), rozená Frances Aylesbury, byla anglickou peerkou. Jako matka Anny Hydeové byla tchyní Jakuba II. Stuarta, sesazeného krále Anglie, Skotska a Irska, a babičkou Marie II. a královny Anny.\n\nFrances Aylesbury se narodila jako dcera a eventuální jediná dědička sira Thomase Aylesburyho, 1. baroneta a jeho manželky Anny Denmanové. Překladatel William Aylesbury byl její bratr.\n\n10. července 1634 se stala druhou manželkou Eduarda Hydea, pozdějšího barona Hyda a hraběte z Clarendonu. V letech 1658-1667 byl anglickým lordem kancléřem. Měli spolu šest dětíː\n\n\nJejí manžel ji ve svým pamětech zmínil poněkud opatrně, ale z jejich dochovaných dopisů je zřejmé, že to bylo blízké a milující manželství, dostatečně silné, aby vydrželo čtyřleté odloučení za anglické občanské války. Jeho nezvykle intimní přátelství s Annou Villiersovou (sestřenicí jeho první manželky, Anny Ayliffeové) nikdy nepředstavovalo hrozbu pro jeho šťastné druhé manželství. V každém případě jeho přátelství s Villiersovou skončilo hořkou hádkou někdy v roce 1654.\n\nSmrt Frances Aylesbury po krátké nemoci ve věku necelých 50 let byla pro jejího manžela velkou ránou. Ve své poslední vůli z roku 1666 napsal o Francesː \"Moje drahá žena, která mě doprovázela a pomáhala mi ve vší mé nouzi s odevzdaností a odvahou a ve všech ohledech by si ode mne zasloužila mnohem víc, než jí mohu poskytnout\".\n\nDalší hold jí složil diplomat Henry Coventry, který se pak zabýval mírovými jednáními v Bredě, a napsal, že zpráva o Francesině vážné nemoci ho učinila \"velmi neschopným pro obchod\". Clarendonovi napsal, \"že s ním z hloubi duše soucítí\".\n"}
{"id": "1264553", "url": "https://cs.wikipedia.org/wiki?curid=1264553", "title": "Italština pro začátečníky (film)", "text": "Italština pro začátečníky (film)\n\nItalština pro začátečníky je dánský film z roku 2000 režírovaný Lone Scherfigovou. Žánrově spadá do kategorií drama, komedie i romantický film, režisérka Scherfigová se ale určení žánru brání, snímek byl totiž natočen podle pravidel manifestu Dogma 95, v rámci něhož to není zvykem.\n\nO hrdinech svého filmu Scherfigová říká: „Dala jsem je dohromady na šest měsíců, až nakonec pochopili psychologický směr a jejich životy se pohnuly ze slzavého údolí k bodu, kdy se život v údolí stává snesitelnější, protože mají někoho, o koho se mohou opřít“\n\nNa berlínském filmovém festivalu obdržel snímek roku 2001 cenu Stříbrný medvěd.\n\nOvdovělý pastor Andreas přijíždí do nové farnosti a postupně se seznamuje s obyvateli tamějšího města. S ochotným recepčním Jørgenem, jeho až příliš cholerickým přítelem Hal-Finnem, kadeřnicí Karen, která má těžce nemocnou hysterickou matku, nešikovnou prodavačkou Olympií, která žije s despotickým otcem a italskou servírkou Giulií. Jørgen, Hal-Finn a Olympie chodí do večerního kurzu italštiny a Andreas se k nim přidá. Všichni jsou momentálně bez partnera, ale to se má brzy změnit. Jørgen se pomalu a nesměle sbližuje s Giulií, Hal-Finn začne svádět Karen a Andreas pomáhá Olympii. Nakonec se rozhodnou společně s dalšími účastníky kurzu italštiny vyrazit do Benátek.\n"}
{"id": "1264554", "url": "https://cs.wikipedia.org/wiki?curid=1264554", "title": "Avenida de América (stanice metra)", "text": "Avenida de América (stanice metra)\n\nAvenida de América (plným názvem , často zkracováno jen jako Avda. América; doslovně přeloženo jako „Americká třída“) je stanice metra v Madridu. Nachází se pod třídou \"Avenida de América\" a ulicemi \"Francisco Silvela\", \"María de Molina\" a \"Príncipe de Vergara\" na rozhraní městských obvodů Salamanca a Chamartín. Stanice patří k nejdůležitějším dopravním uzlům v Madridu – kromě přestupu mezi čtyřmi linkami metra 4, 6, 7 a 9 se zde nachází rozsáhlý podzemní terminál městské, příměstské i dálkové autobusové dopravy, tzv. intercambiador. Je jedinou stanicí v síti metra, kde se protínají čtyři linky (což je nejvíce). Mezi lety 1986 a 1998 se ve stanici křížilo dokonce 5 linek (pátou linkou metra byla bývalá linka 8 vedoucí ze stanice Nuevos Ministerios. Ve stanici se nachází i podzemní parkoviště, informační kancelář a kancelář vydávající průkazky MHD. Stanice se nachází v tarifním pásmu A a není bezbariérově přístupná s výjimkou autobusové stanice.\n\nStanice byla poprvé otevřena 26. března 1973 za přítomnosti generalissima Francisca Franca y Bahamonde jako součást prodloužení linky 4 ze stanice Diego de León do stanice Alfonso XIII. Již v té době bylo pamatováno na výstavbu dalších stanic ostatních linek a byly připraveny přístupy k budoucím nástupištím. O dva roky později – 17. května 1975 bylo do provozu uvedeno rozšíření linky 7 ze stanice Pueblo Nuevo do stanice Avenida de América a stanice se tak stala přestupní a konečnou pro linku 7.\n\nO další čtyři roky později, 11. října 1979, byla otevřena stanice linky 6 za přítomnosti španělského krále Juana Carlose I. a madridského starosty Luise María Huete. Stanice tvořila součást prvního úseku linky mezi stanicemi Pacífico a Cuatro Caminos. Stalo se tak při příležitosti 60. výročí otevření prvního úseku madridského metra (linky 1) královým dědečkem Alfonsem XIII. v roce 1919. 30. prosince 1983 byla do stanice zavedena linka 9 (jako úsek 9B) v rámci prodloužení mezi stanicemi Plaza de Castilla a právě Avenida de América. Stanice se tak pro ní stala konečnou.\n\n24. února 1986 došlo k prodloužení linky 9 do stanice Sainz de Baranda, kterým byly propojeny do té doby samostatné úseky této linky. Slavnostní otevření se konalo za účasti ministra dopravy Abela Caballera, předsedy Madridského autonomního společenství Joaquína Leguiny a starosty Madridu Juana Barranca. Ve stejném roce, 23. prosince, bylo otevřeno prodloužení původní linky 8 ze stanice Nuevos Ministerios. Ačkoliv bylo původně plánované pouze jako propojovací tunel mezi linkami za účelem průjezdu vlaků, nakonec bylo rozhodnuto užívat tunel i pro přepravu cestujících. Vlaky zastavovaly ve stejné stanici jako vlaky linky 7 a to tak, že každá linka používala jednu kolej. (Původně obě koleje, nebo jednu z nich, používala linka 7 pro obraty.)\n\nToto propojení vydrželo do roku 1998, kdy byla 16. října prodloužena linka 7 do stanice Canal a zbytek linky 8 byl včleněn do linky 10. Propojení mezi linkami však zůstalo zachováno a všechny tři nástupiště začala sloužit výhradně lince 7.\n\nV roce 2000 byla otevřena podzemní autobusová stanice, druhá svého druhu po Moncloe.\n\nMezi vchodem do stanice a samotným vestibulem se nacházejí tři patra, sloužící k různým účelům:\n\nDvě boční nástupiště linky 4 se nacházejí v nejmenší hloubce ze všech (odpovídá úrovni –4) a sledují osu ulice \"Francisco Silvela\". Nástupiště linky 7 se nacházejí v ose třídy \"Avenida de América\" a ulice \"María de Molina\" (kolmo na osu linky 4). Jedná se o druhá nejhlouběji položená nástupiště, v době svého otevření však byla nejhlubšími ve stanici. Nástupiště jsou uspořádána jako dvě boční a jedno ostrovní. Toto uspořádání má usnadnit nástup a výstup v době přepravní špičky. Zároveň se jedná o nejodlehlejší stanici celého uzlu.\n\nNástupiště linky 6, která mají obdobné uspořádání jako nástupiště linky 7, se nacházejí stejně jako nástupiště linky 4 rovnoběžně s ulicí \"Francisco Silvela\" v hloubce mezi zmíněnými dvěma linkami. Nástupiště linky 9 je nejhlubší a nachází se v ose ulice \"Príncipe de Vergara\" a jejich osa je tak různoběžná se všemi ostatními linkami. Uspořádání nástupišť je klasické se dvěma bočními nástupišti.\n\nZe stanice linky 7 vede tunel – tzv. \"telescopio\", který ji spojuje s linkou 10 (jde o pozůstatek po bývalé lince 8). Výstup do ulice \"Pedro Valdivia\" je otevřen pouze mezi 6.00 a 21.40.\n\n\n"}
{"id": "1264557", "url": "https://cs.wikipedia.org/wiki?curid=1264557", "title": "Běloruská pahorkatina", "text": "Běloruská pahorkatina\n\nBěloruská pahorkatina nebo také Běloruské vrchy (bělorusky \"Беларуская града\" [Bielaruskaja hrada], rusky Белорусская гряда [Belorusskaja grjada]) je pahorkatina Východoevropské roviny. Pahorkatina se rozkládá na severovýchodě Hrodenské oblasti, v centrální části Minské oblasti a na jihu Vitebské oblasti v Bělorusku.\n\nTáhne se od severozápadu k jihovýchodu, na severovýchodě dosahuje více než 350 km, od severu k jihu se pohybuje mezi 20 a 120 km. Pahorkatina se rozkládá na území o rozloze 13 tis. km². Běloruská pahorkatina se dělí z geomorfologického hlediska na Ašmjanskou vysočinu, Minskou vysočinu a Aršanskou vysočinu. Průměrná nadmořská výška se obvykle pohybuje v rozmezí 200–250 m n. m. Na území Běloruské pahorkatiny se nachází nejvyšší bod Běloruska, Dzjaržynskaja hara se svými 345 metry.\n\nBěloruská pahorkatina je předělem mezi povodím Baltského a Černého moře. Oblastí protékají řeky povodí Dněpru (Svislač, Hajna, Bobr, horní toky Pcič a Druc) a Němenu (Neris, Západní Berezina, Islač, Sula, Vusa). Na území Běloruské pahorkatiny se nachází unikátní systém říčních kanálů, který je známý pod názvem Vilejsko-Minský vodní systém. Na řece Svislač se nachází mnoho vodní děl jako Zaslaŭská přehrada, Krynica, Drazdy. Na řece Vjača se leží stejnojmenná přehrada. Řeka Pcič disponuje přehradou Voŭčkavickaje.\n"}
{"id": "1264559", "url": "https://cs.wikipedia.org/wiki?curid=1264559", "title": "Katedra mediálních a kulturálních studií a žurnalistiky Filozofické fakulty Univerzity Palackého", "text": "Katedra mediálních a kulturálních studií a žurnalistiky Filozofické fakulty Univerzity Palackého\n\nKatedra mediálních a kulturálních studií a žurnalistiky Filozofické fakulty Univerzity Palackého (KMKSŽ; do roku 2015 jen Katedra žurnalistiky) je jednou z kateder Filozofické fakulty Univerzity Palackého v Olomouci (FF UP). Nabízí studium bakalářského oboru Žurnalistika, magisterských oborů Mediální studia a Kulturální studia a doktorský studijní program Mediální a kulturální studia. Katedra byla třetím pracovištěm v ČR, které začalo vyučovat samostatně mediální studia, a vůbec první vysokoškolskou katedrou v celém visegradském prostoru, která otevřela obor Kulturální studia. Je jedinou katedrou v České republice, kde lze samostatně (nebo v dvojoboru) obor Kulturální studia studovat.\n\nKatedra vznikla jako samostatné pracoviště v roce 1995 především zásluhou bohemisty Jaroslava Bartoška, aby mohla zajišťovat a systematicky rozvíjet bakalářské vzdělání v oboru Žurnalistika nejprve v kombinované (dálkové), poté i prezenční (denní) formě. Po nástupu nového vedení v čele s Petrem Orságem se vedle prezenčního bakalářského studia oboru Žurnalistika (realizovaného již jen v prezenční formě) od roku 2008 realizuje i teoreticko-analytický magisterský studijní obor Mediální studia, ke kterému v roce 2009 přibyla spřízněná Kulturální studia a v roce 2010 Komunikační studia (ta se od roku 2015 neotevírají). Od roku 2014 KMKSŽ nabízí i doktorský studijní program Mediální a kulturální studia.\n\nZ původních prostor bývalé kanovnické rezidence a pozdější normalizační vojenské katedry ve Wurmově ulici, se katedra z důvodu navrácení budovy Arcibiskupství Olomouckému přestěhovala do budovy FF UP v Křížkovského 14, aby byla v roce 2015 přestěhována do budovy na třídě Svobody 26 (kterou postupně opustila Přírodovědecká fakulta UP do nově postavené budovy).\n\nKMKSŽ nabízí studium pouze v prezenční (tedy denní) formě, a to jak jednooborově, tak ve dvojoboru s jiným oborem v rámci FF UP, případně celé Univerzity Palackého. Je zde možné studovat prakticky orientovaný bakalářský obor Žurnalistika, dále navazující magisterské teoreticko-analytické obory Mediální studia a Kulturální studia (jediná v ČR). Postgraduální úroveň nabízí možnost studia, výzkumu a bádání v oblasti Mediálních a kulturálních studií. Na KMKSŽ se v letech 2010 - 2015 otevíral také navazující magisterský obor Komunikační studia.\n\nBakalářskou žurnalistiku na KMKSŽ je možné studovat jak jednooborově, tak v kombinaci s jiným oborem FF UP. Studium je koncipováno jako strukturovaný celek, který poskytuje základní vědomostní rámec, obecné i specializované žurnalistické kompetence a umožňuje rozvoj a posilování praktických dovedností. Toto je zajištěno vzájemnou provázaností ve třech rovinách:\nŽurnalistickou tematickou specializací (na kulturní, politickou, ekonomickou, sportovní ad. žurnalistiku), která probíhá od čtvrtého semestru, je studium na KMKSŽ FF UP odlišné od studia žurnalistiky na jiných školách. Koncepce studia také reflektuje dynamický rozvoj techniky a technologií (především digitalizaci mediálního prostředí), a to jak přímo – důrazem na seznamování se s povahou a principy nových ICT, tak nepřímo – prostřednictvím implementace e-learningových metod a forem výuky. Současně reaguje i na proměnu požadavků na pracovníky médií (zejm. kumulace tradičních profesí – „píšící“ novinář dnes musí často zajistit i fotomateriál z jím pokrývané události, „digitalizovaný videožurnalista“ musí umět příspěvek připravit i natočit a sestříhat apod.).\n\nMediální studia na KMKSŽ (magisterská prezenční) jsou koncipována po vzoru anglo-amerických Media Studies, tak jak jsou standardně v ČR vyučována. Zvláštní důraz je v rámci studia na FF UP kladen na analýzu médií, a to jak zpravodajských, tak fikčních obsahů tzv. starých i nových médií. Za tímto účelem studující absolvují tři semestry sociologické výzkumné metogologie včetně analýzy komunikace a obsahů (diskursu). Jelikož žijeme ve společnosti, kde jsou média a mediální technologie prakticky všudypřítomné, jsou mediální studia velice aktuálním a rychle se rozvíjejícím oborem. Jejich hlavní charakteristikou je interdisciplinarita, jež umožňuje získat nové a rozmanité poznatky, prohlubovat dosavadní znalosti a lépe porozumět principům fungování médií  současné společnosti pozdní modernity. Obor seznamuje s tím, jak důležitou roli ve vývoji kultury a společnosti média hrála, jaké postavení v dnešní době zaujímají a jak se proměňují, jestli a nakolik působí na samotné jedince nebo jaký vliv mají na společnost. Zároveň připravuje studenty na budoucí praxi a nabízí jim studijní stáže v partnerských institucích (např. v České televizi, týdeníku A2 nebo agentuře Media Tenor). Základní kurzy se zaměřují na ucelený kontext vědění z oblasti mediálních studií dle světových parametrů. Volitelné kurzy jsou orientovány na soustavnější a hlubší studium v jedné či více specifických oblastech zájmu a výzkumu mediálních studií. Vedle kurzů, které jsou věnovány základním problémům teorie mediální komunikace a možnostem její analýzy (kvantitativní a kvalitativní metody výzkumu), je možné si volit semináře a přednášky na témata jako: chování publik, jazyk v médiích, audiovize, nová média a kyberkultura, populární kultura (Comics nebo TV studies), genderové aspekty médií, mediální výchova a pedagogika, historické proměny médií v ČR i v zahraničí, aktuální otázky médií apod.\n\nMagisterské (prezenční) studium kulturálních studií na KMKSŽ studií bylo svou akreditací v roce 2011 prvním studijním programem svého druhu, které přinášelo možnost studovat tento obor nejen na území České republiky, ale vlastně v celé oblasti zemí Visegradské čtyřky. Olomoucký studijní program se snaží čerpat jak z anglofonní, tak z německé tradice, nezapomíná přitom ani na domácí tradice humanitních a sociálních věd. Studium má důsledně interdisciplinární charakter s důrazem na teorii a analýzu kultury v široce multiparadigmatickém rámci.\n\nKulturální studia se na rozdíl od příbuzných vědních oborů zabývajících se kulturou (kulturologie, sociologie kultury, kulturní antropologie apod.) primárně zaměřují na postindustriální společnosti, jejich hlavními tématy jsou identita a mocenské vztahy, přičemž terminologickými pilíři oboru jsou pojmy jako hegemonie, ideologie, heteronormativita, subkultury, kmeny, dělnická třída apod. Kulturální studia věnují značnou pozornost také příjmu mediálních sdělení, pročež jsou pro ně podstatná další témata, jako publikum, reprezentace, obraz menšin apod. Olomoucká kulturální studia poskytují svým studentům a studentkám originální a specializované předměty zaměřující se na studium populární kultury, komiksu či fanouškovských studií. Možnost zabývat se fanouškovskými studii je pak v České republice opět ojedinělá.\n\nV rámci kulturálních studií neexistuje fixní sada metod, kterou by užívala, naopak je běžné, že se aplikují metodologie nejrůznějších oborů (lingvistika, literární věda, sociologie, politologie, ekonomie a další) a že se vytváří specifické výzkumné aparáty sloužící ke konkrétním specializovaným výzkumům.\n\nVědecká činnost KMKSŽ je velice různorodá a vyplývá z odborných zájmů jednotlivých pracovníků a pracovnic, doktorandek a doktorandů. Přesto hlavním zájmem činnosti je rozvoj mediálních a kulturálních studií coby oborů. Z tohoto důvodu při Katedře mediálních a kulturálních studií a žurnalistiky FF UP vzniklo:\n\nCentrum kulturálních, mediálních a komunikačních studií (CKMKS) bylo založeno jako platforma sdružující badatelské aktivity pracovníků a pracovnic různých kateder FF UP a dalších pracovišť z ČR i SR, kteří se pedagogicky podílejí na realizaci studijních programů oborů Kulturální studia, Mediální studia a Komunikační studia.  Posláním CKMKS je zastřešit společné výzkumné aktivity lidí, kteří institucionálně spadají pod různá pracoviště, ale pojí je výzkumné zájmy v oblasti tří titulních, obvykle úzce provázaných oborů. Náplní činnosti CKMKS je teoretická reflexe a analýza vybraných témat a fenoménů spadajících do rámce uvedených oborů, vydávání oborově relevantních publikací (viz níže knižní edici K-M-K) a realizaci či spolupráce na výzkumných projektech.\n\nDruhým výzkumným centrem zabývajícím se specificky na téma komiksu je Centrum pro studia komiksu (CSK). To bylo založeno v roce 2013 na základě dohody mezi Ústavem pro českou literaturu AV ČR, v.v.i., a Filozofickou fakultou Univerzity Palackého v Olomouci s cílem společně badatelsky rozvíjet soudobá studia komiksu, tj. rozvíjet a kultivovat české odborné myšlení o komiksu a být sdílenou komunikační platformou pro výměnu informací, materiálů a poznatků napříč oběma institucemi i individuálními badateli. Komiksová studia se pokusila zmapovat iniciující publikace „Studia komiksu: možnosti a perspektivy“ (2012, Univerzita Palackého v Olomouci). Nejvýznamnějšími publikacemi CSK jsou pak historická publikace “Dějiny československého komiksu 20. století” (2014, Akropolis) a první domácí teoretická publikace “V panelech a bublinách. Kapitoly z teorie komiksu” (2015, Akropolis). Publikací z roku 2016 je “prequel” předchozích Dějin s názvem “Před komiksem. Formování domácího obrázkového seriálu ve 2. polovině XIX. století” (2016, Akropolis). Hlavními badateli v oblasti komiksu na půdě katedry jsou Martin Foret a Tomáš Prokůpek.   \n\nMezi další specifičtější oblasti zájmu pracovníků a pracovnic katedry patří zájem o mediální reprezentace specifických sociálních skupiny (senioři, Romové, genderové a sexuální “menšiny” apod.) V této oblasti bádá především Renáta Sedláková, jež je autorkou či spoluautorkou (s Lucií Vidovićovou) několika textů a kapitol o zobrazování seniorů a seniorek v českých médiích (např. “Media and old age - agenda and research in the Czech Republic,“ in Schorb, Hartung, Rießmann ed. Medien und höheres Lebensalter. 2009, VS Verlag für Sozialwissenschaften). Jejím tématem zájmu jsou i reprezentace Romů. Spolu s Markem Lapčíkem a Zdenkou Burešovou připravili pro Český rozhlas analýzu tématu migrace (z islámských zemí) v pořadech ČRo (v roce 2015). Tématu reprezentace genderu a tzv. sexuálních menšin se věnuje Zdeněk Sloboda, např. v textu “Od deviantů k učitelům: neheterosexuální maskulinity v současných českých seriálech”. (2016, Gender, rovné příležitosti, výzkum) Tomuto tématu (neheterosexuálním postavám v zahraniční seriálové tvorbě) se také věnuje kniha “Boření mýtů: k současné neheterornomativní televizní seriálové produkci” Ivety Jansové (s Janou Jedličkovou a Evou Chlumskou; 2015, VUP). Tato publikace se rovněž dotýká oblasti fanouškovských studií, jež se vedle studií komiksu poměrně ojediněle na katedře rozvíjí. Vedle několika diplomových prací vzniklých na katedře mapují tuto oblast odborné články Ivety Jansové. (“Rizzles – fenomén femslash ve svém několikerém podobenství”, 2014, Equlibria, Košice; “Zpochybňování heteronormativní ideologie ve femslash fanouškovských pracích a jeho dopad na původní mediální obsahy”,2016, Brno IMS.) \n\nMediální pedagogiku a teorii mediální výchovy a gramotnosti na katedře od roku 2011 rozvíjí Zdeněk Sloboda, který před již tím ve spoluautorství publikoval knihu (složenou z teoretické části i části praktické, pro vyučující) “Mediální tvorba v kontextu vzdělávání” (2011, Barrister & Principal). V rámci katederní knižní edice Kultura-Média-Komunikace (viz níže) vznikla pro účely rozvoje teorie mediální pedagogiky (výchovy a gramotnosti) svébytná podedice “Paedagogia Mediorum” (lat. mediální pedagogika). Zdeněk Sloboda s týmem studentů a studentek řešil v letech 2014 a 2015 výzkumný grant “Děti, rodiče a nová média”, v rámci nějž byla zkoumána socializační dynamika v rodinách (mezi dětmi a rodiči) ve vztahu k novým médiím (mobily, tablety, počítače, herní konzole). V roce 2016 se stal členem katedry doc. Daniel Bína, jenž rozvíjel mediální pedagogiku a mediální výchovu na svém předchozím působišti (Katedře českého jazyka a literatury, Pedagogické fakulty Jihočeské univerzity v Českých Budějovicích).\n\nInterní grant Univerzity Palackého také umožnil (2015 - 2017) týmu z KMKSŽ (vedeného Petrou Chvojkovou) podílet se na mezinárodním výzkumu neverbálních gest, a dále rozvíjet oblast studia interpersonální komunikace a sémiotiky.\n\nV rámci edice Kultura-Média-Komunikace Monographica vyšlo několik knih. Televizní zpravodajství podrobě zkoumá Marek Lapčík s publikacemi: “Televizní zpravodajství jako paradox jak (ne)rozumět zpravodajství I.” (2012, VUP), “Televizní zpravodajství jako paradox II.” (2014, VUP). Stanislav Hubík se zabývá vztahem jazyka, filosofie a médií ve svém dvojsvazku s názvem “Filosofie o slovech o slovech o slovech” (obě 2012, VUP) a technologicko-deterministickým (především Viriliovým) pohledem na současná nová média a jejich hlavní charakteristiku - rychlost, ve své knize “Média a rychlost” (2013, VUP)\n\nPro potřeby rozvoje mediální pedagogiky (jež není v Česku coby obor či specifická oblast systematicky rozvíjena) vznikla knižní edice \"K-M-K Paedagogia Mediorum\" v rámci níž vyšla knížka Zdeňka Slobody “Mediální výchova v rodině: postoje, nástroje, výzvy” (2013, VUP, Olomouc). V 2016 a 2017 vyjdou knihy “Pojmosloví mediální pedagogiky (výchovy, didaktiky a gramotnosti)” od kolektivu autorů představující základní pojmy a oblasti mediální pedagogiky a “Nová mediální výchova v rodině”, jež přinese poznatky z výzkumu dynamiky dětí, rodičů a nových médií. (Obě ve Vydavatelství FF UP.)\n\nHistorie médií a exilová média jsou specializací vedoucího katedry Petra Orsága, který vydal např. knížky: “Dějiny českých médií 20. století” (ve spoluautorství; 2010, Portál) či “Mezi realitou, propagandou a mýty. Československá exilová média v západní Evropě v letech 1968–1989” (2016, Nakladatelství LN).\n\nZásadní příspěvek k oblasti výzkumu médií v České republice přinesla kniha Renáty Sedlákové “Výzkum médií. Nejužívanější metody a techniky” (2014, Grada). Další její publikace se zabývá konzumní kulturou - “New perspectives on consumer culture theory and research” (2012, CSP).\n\nVedle odborné produkce se především studující a absolventi a absolventky katedry podílejí na produkci zpravodajské a publicistické. Ve spolupráci s katedrou je realizovaný časopis Helena v krabici, studentské rádio UP air a televize UPTV. KMKSŽ realizuje tři webové projekty: PRES, kde jsou publikovány práce studujících, a oborově-popularizační portály Mediator1 (pro žurnalistiku) a MedKult (pro mediální a kulturální studia), které mají i své facebookové verze.\n\n\n\nMezi absolventy Katedry mediálních a kulturálních studií a žurnalistiky najdeme řadu jmen známých osobností. Uplatňují se jako novináři, mediální analytici, manažeři i jako pracovníci PR.\n\n"}
{"id": "1264560", "url": "https://cs.wikipedia.org/wiki?curid=1264560", "title": "Kostel svatého Jana Křtitele (Bzenec)", "text": "Kostel svatého Jana Křtitele (Bzenec)\n\nKostel svatého Jana Křtitele je římskokatolický chrám v městě Bzenec v okrese Hodonín. Je farním kostelem farnosti Bzenec a je chráněn jako kulturní památka České republiky.\n\nO existenci farní správy a kostela ve Bzenci již v první polovině 13. století lze soudit z listiny královny Konstancie z roku 1235, ve které se objevuje zmínka o bzeneckém faráři Absolonovi. Původní malý kostelík stál na místě dnešního, v roce 1615 při něm vzniklo literátské bratrstvo sv. Jana Křtitele. Nevyhovující kostelní budova byla zbourána koncem 17. století a na jejím místě byl 3. května 1696 položen základní kámen dnešního kostela. Stavba byla dokončena v roce 1702.\n\nVchod barokního kostela s valenou klenbou je zdoben portálem s erbem Kryštofa Pruskovského z Pruskova a jeho manželky. Jednolodní stavba, ke které přiléhá na severní straně čtyřboká sakristie, je 45 metrů dlouhá, 13 metrů široká a 12 metrů vysoká. Průčelí kostela dominovala původně vyšší věž, na kterou byl dán velký zvon z roku 1613. V roce 1768 byl objednán zvon nový. Dnešní podoba věže je z roku 1746, tehdy byla do věžní báně vložena pamětní listina. Nezměněnou součástí původního kostela zůstaly krypty, které sloužily pro členy hraběcí rodiny a duchovní. Vnitřnímu vybavení kostela dominuje hlavní oltář se sloupovým retabulem z první poloviny 18. století s obrazem křtu Krista, při sloupech jsou rozmístěny figury evangelistů Matouše a Jana, figury Lukáše a Marka jsou posazeny na konzolách nástavce, na hlavní oltář navazují dřevořezby sv. Petra a Pavla. I další vybavení kostela pochází vesměs z 18 století. U kostela stojí sloup sv. Trojice z roku 1764.\n\nProstor kolem kostela byl využíván do roku 1812 jako hřbitov, později byl upraven na park. V roce 1812 byl zbudován nový, současný hřbitov.\n\n"}
{"id": "1264563", "url": "https://cs.wikipedia.org/wiki?curid=1264563", "title": "Kostel svatého Jakuba Staršího (Kněžice)", "text": "Kostel svatého Jakuba Staršího (Kněžice)\n\nKostel svatého Jakuba Staršího se nachází na návrší v centru obce Kněžice, je farním kostelem římskokatolické farnosti Kněžice u Třebíče. Kostel je jednolodní stavbou s pozdně románským jádrem s původním portálem, později byl přestavěn v gotickém slohu v 2. polovině 14. století. Kostel je chráněn jako kulturní památka České republiky.\n\nKostel byl postaven pravděpodobně ve 40. letech 13. století, zasvěcen svatému Jakubovi byl snad v roce 1279. Kolem roku 1570 byla farnost bez kněze a kostel velmi chátral, v Kněžicích působili evangelíci. Kostel pak převzali zpět katolíci kolem dvacátých let 17. století, nicméně farář v Kněžicích nesídlil a do obce dojížděl farář z Brtnice, kostel byl stále ve špatném stavu a v roce 1665 měl jen jeden oltář, dva stoly a čtyři zvony. \n\nKostel pak byl v roce 1707 konečně upraven a opraven, byly vyvýšeny zdi lodi do stejné výšky jako zdi presbytáře a byla postavena dřevěná věž, do které byly přeneseny zvony. Některá okna byla zazděna, některá zvětšena, kostelní loď však měla stále pouze dřevěný strop. Kostel měl tři oltáře, hlavní zasvěcený svatému Jakubovi Většímu, dva boční Panně Marii a Janovi Nepomuckému. V roce 1726 pak kostel získal obraz Proměnění Páně na stěně presbytáře. V roce 1769 pak byla v obci zřízena expozitura a obec získala kaplana, který byl ubytován ve Vybíralově chalupě, prvním kaplanem byl Jan Bernard Hriss. V roce 1838 pak byla postavena kamenná věž.\n\nPo roce 1796 započala výstavba nové budovy pro kaplana a od roku 1858 i pro faráře, byla postavena fara. Farnost získala v roce 1858 kněze a kostel se tak stal opět farním, prvním farářem byl Jan Vrzal, dalšími faráři byli František Padalík (od roku 1876), Jan Vaněk (od roku 1886), Jan Babor (od roku 1893) a František Hálek (od roku 1910). V roce 1895 pak byly do věže kostela instalovány nové hodiny. V roce 1922 byly zakoupeny nové píšťaly do varhan v kostele. Dne 2. srpna 1925 pak byly vysvěceny nové zvony a byly umístěny do věže, byla také opravena podlaha věže.\n\n\n"}
{"id": "1264565", "url": "https://cs.wikipedia.org/wiki?curid=1264565", "title": "Ontario (odrůda jablek)", "text": "Ontario (odrůda jablek)\n\nOntario (\"Malus domestica\" 'Ontario') je ovocný strom, kultivar druhu jabloň domácí z čeledi růžovitých. Řadí se mezi vysloveně zimní odrůdy.\n\nOdrůda byla vyšlechtěna jako kříženec odrůd 'Wagenerovo' × 'Northern Spy'. Do praxe byla zavedena v roce 1882 firmou bratří Transonů. Okolo přesných údajů vzniku odrůdy koluje několik omylů. S určitostí lze uvést, že byla vypěstována roku 1874 v Ontario County v USA (nikoliv v Ontariu v Kanadě).\n\nDo poloviny 20. století bylo velmi oblíbené a rozšířené ve všech oblastech pěstování jabloní a to i ve velkovýsadbách. V Česku se v současnosti vyskytuje v zahrádkách.\n\nRůst odrůdy je střední, později slabší. Koruna počátku jehlancovitá, později mírně rozložitá. Vytváří plodonosný obrost ve formě trnců a krátkých plodných větví. Vyžaduje středně hluboký řez a poději zmlazování.\n\nPlodí záhy, hojně, výrazně střídavě. Plody jsou citlivé na otlačení při sklizni a dopravě. Sklízí se co nejpozději po půlce října, konzumní zralosti dosahuje v lednu a vydrží až do května.\n\nPlod je zploštělý, tupě žebernatý, velký až velmi velký. Slupka slabě ojíněná, hladká, pevná, lesklá a ve zralosti mírně mastná. Základní barva je zelená, poději žlutá s karmínovým „rozmytým“ líčkem na osluněné straně, někdy se slabým žíháním. Dužnina je nažloutlá, měkká, velmi šťavnatá s navinulou chutí, dobrá. Proti jiným odrůdám obsahuje více vitamínu C. Plody při skladování nevadnou, ale při přehnojení křenčí. \n\nOdrůda trpí středně strupovitostí jabloní a silněji padlím. Při silných mrazech namrzá v kmeni a silnějších větvích.\n\nKromě nedostatečné chuťové kvality a citlivosti k otlačení je hlavním nedostatkem střídavá plodnost. Pěstování v zahrádkách má smysl pro pěstitele, kteří mají k dispozici vhodný sklep ke skladování. Odrůda je velmi vhodná k domácímu moštování během zimy. \n\nByly získány tetraploidní mutace 'Ontario (4n)' a 'Geneva Ontario'.\n"}
{"id": "1264576", "url": "https://cs.wikipedia.org/wiki?curid=1264576", "title": "Kostel svatého Michaela (Černý Důl)", "text": "Kostel svatého Michaela (Černý Důl)\n\nKostel svatého Míchaela je římskokatolický, orientovaný, filiální, bývalý farní kostel v městyse Černý Důl. Patří do farnosti Janské Lázně. Je chráněn od 3. 5. 1958 jako kulturní památka České republiky.\n\nPrvní sakrální stavba v Černém Dole byla kaple z roku 1556, která byla roku 1607 přestavěna na kostel sv. Michaela Archanděla. Kostel původně sloužil protestantům, v roce 1651 v Černém Dole žilo jen 6 katolíků. Současná podoba kostela je z let 1830–1832, kdy byl kostel prodloužen. Do roku 1787 byl Černý Důl přifařen k Lánovu. Od tohoto roku patřila samostatná farnost pod vikariát Vrchlabí.\n\nPravidelné bohoslužby se v kostele nekonají. Koná se jednou ročně pouť na svátek patrona kostela.\n\n"}
{"id": "1264577", "url": "https://cs.wikipedia.org/wiki?curid=1264577", "title": "Štěpánka (rozcestník)", "text": "Štěpánka (rozcestník)\n\nJméno Štěpánka se může vyskytovat v různých souvislostech a významech:\n\n\n"}
{"id": "1264580", "url": "https://cs.wikipedia.org/wiki?curid=1264580", "title": "Mistrovství světa v zápasu řecko-římském 1970", "text": "Mistrovství světa v zápasu řecko-římském 1970\n\nMistrovství světa v zápasu řecko-římském proběhlo v Edmontonu, Kanada v roce 1970. \n"}
{"id": "1264582", "url": "https://cs.wikipedia.org/wiki?curid=1264582", "title": "Mistrovství světa v zápasu řecko-římském 1969", "text": "Mistrovství světa v zápasu řecko-římském 1969\n\nMistrovství světa v zápasu řecko-římském proběhlo v Mar del Plata, Argentina v roce 1969. \n"}
{"id": "1264588", "url": "https://cs.wikipedia.org/wiki?curid=1264588", "title": "Mistrovství světa v zápasu řecko-římském 1967", "text": "Mistrovství světa v zápasu řecko-římském 1967\n\nMistrovství světa v zápasu řecko-římském proběhlo v Bukurešti, Rumunsko v roce 1967. \n"}
{"id": "1264590", "url": "https://cs.wikipedia.org/wiki?curid=1264590", "title": "Jitka Švandrlíková", "text": "Jitka Švandrlíková\n\nJitka Švandrlíková (* 10. října 1971 Kladno) je česká spisovatelka a básnířka. \n\nNarodila se v Kladně. Po základní škole vystudovala střední zdravotnickou školu v Mostě. V letech 1989—1992 pracovala jako zdravotní sestra v Ústřední vojenské nemocnici. Má dvě děti, Zdeňku Novákovou (*1994) a Přemysla Švandrlíka (*2004).\n\nNěkolik knih spolu se svými dětmi věnovala nemocným dětem i dospělým.\n\n\nZvláštností je, že knihy \"Sen života\" jsou záměrně tištěné větším písmem. Jak autorka sama zmiňuje proto, aby je mohli číst i lidé se zrakovým postižením. Říká: \"Já sama na čtení potřebuju 1 a půl dioptrie, a i tak běžné písmo nepřečtu. Záleží mi na tom, aby si alespoň některé knihy mohli přečíst i lidé, kteří špatně vidí.\"\n"}
{"id": "1264594", "url": "https://cs.wikipedia.org/wiki?curid=1264594", "title": "Mistrovství světa v zápasu řecko-římském 1966", "text": "Mistrovství světa v zápasu řecko-římském 1966\n\nMistrovství světa v zápasu řecko-římském proběhlo v Toledu, Spojené státy americké v roce 1966. \n\n \n"}
{"id": "1264598", "url": "https://cs.wikipedia.org/wiki?curid=1264598", "title": "Diecéze churská", "text": "Diecéze churská\n\nDiecéze churská (latinsky: \"Dioecesis Curiensis\") je římskokatolická diecéze ve Švýcarsku bezprostředně podřízená Sv. Stolci. Zahrnuje následující švýcarské kantony:\n\n\n"}
{"id": "1264599", "url": "https://cs.wikipedia.org/wiki?curid=1264599", "title": "Bohemian Heritage Fund", "text": "Bohemian Heritage Fund\n\nBohemian Heritage Fund, nadační fond, je český nadační fond individuálních mecenášů zaměřený na podporu umění. Vznikl v roce 2009. První akcí nadačního fondu byla výstava Light up the lights! (Světlo!) v Muzeu Kampa, zpracovávající životní dílo výjimečných divadelníků Roberta Wilsona a Josefa Svobody.\n\nZakladateli nadačního fondu byli JUDr. Pavel Smutný, který je současně presidentem fondu, JUDr. Jaromír Císař a JUDr. Petr Michal. Všichni tři zakladatelé jsou dodnes členy správní rady fondu.\n\nBohemian Heritage Fund sdružuje významné individuální mecenáše české kultury a s jejich pomocí podporuje české umění, zejména za účelem jeho prosazení za hranicemi republiky. Fond se zasazuje o ochranu stávajícího kulturního dědictví a vznik nového. Fond má také za cíl rozvoj mecenášství jako tématu a rozšíření veřejné diskuse o soukromých financích v umění.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1264601", "url": "https://cs.wikipedia.org/wiki?curid=1264601", "title": "Mistrovství světa v zápasu řecko-římském 1965", "text": "Mistrovství světa v zápasu řecko-římském 1965\n\nMistrovství světa v zápasu řecko-římském proběhlo v Tampere, Finsko v roce 1965. \n"}
{"id": "1264604", "url": "https://cs.wikipedia.org/wiki?curid=1264604", "title": "Gaetano Gaspari", "text": "Gaetano Gaspari\n\nGaetano Gaspari (15. března 1807 Bologna – 31. března 1881 tamtéž) byl italský hudební skladatel, archivář a hudební historik.\n\nNarodil se 15. března 1807 v Bologni Luigimu a Anně roz. Maccaferriové. Pocházel z chudé rodiny. V roce 1821 začal studovat na harmonii a kontrapunkt u Benedetta Donelliho na Liceo Musicale v Bologni. Později se věnoval literárním a filozofickým studiím. V roce 1828 byl jmenován městským kapelníkem v Centu a v roce 1836 se stal kapelníkem katedrály v Imole.\n\nV roce 1839 se stal zástupcem Donelliho v Bologni a po jeho smrti byl jmenován na \"Liceo Musicale\" v Bologni profesorem zpěvu a hudební teorie. V roce 1855 se stal kurátorem hudebního oddělení knihovny a získal profesuru estetiky a dějin hudby. Díky podpoře G. Rossiniho byl jmenován sbormistrem v basilice \"San Petronio\". Byl velmi respektován jako učenec a historik hudby. Na postu ředitele knihovny \"Biblioteca del Liceo musicale\" působil od roku 1855 až do své smrti v roce 1881. Jeho dílo \"Zibaldone musicale di memorie\" se stalo základem katalogu hudební knihovny Lycea (\"Catalogo della Biblioteca del Liceo musicale di Bologna\").\n\nJako skladatel komponoval téměř výhradně chrámovou hudbu. V roce 1868 ho Giuseppe Verdi pozval k účasti na komponování Messa per Rossini, velkého requiem, které mělo být provedeno na výročí úmrtí Gioacchina Rossiniho dne 14. listopadu 1869 v bazilice San Petronio v Bologni. Gaspari složil celý třetí díl mše \"Offertorium\" (\"Domine Jesu, Quam olim Abrahae\" a \"Hostias\") v obsazení kvartet sólistů (soprán, alt, tenor, bas) a sbor. Mše však byla provedena až po více než stu letech, v roce 1988.\n\n\n\n\n\n"}
{"id": "1264609", "url": "https://cs.wikipedia.org/wiki?curid=1264609", "title": "Mistrovství světa v zápasu řecko-římském 1963", "text": "Mistrovství světa v zápasu řecko-římském 1963\n\nMistrovství světa v zápasu řecko-římském proběhlo v Helsingborgu, Švédsko v roce 1963. \n\n \n"}
{"id": "1264611", "url": "https://cs.wikipedia.org/wiki?curid=1264611", "title": "Vlastimil Beránek", "text": "Vlastimil Beránek\n\nVlastimil Beránek (* 3. července 1960, Nové Město na Moravě) je český sklářský umělec specializovaný na velké kusové plastiky z odlévaného skla. Pracuje v ateliéru ve Stržanově, části Žďáru nad Sázavou, a také v novém ateliéru společnosti Crystal Caviar ve Šluknově. Je členem Klubu výtvarných umělců Horácka. Zabývá se též designérskou a fotografickou tvorbou na špičkové umělecké úrovni.\n\nV letech 1975–1979 absolvoval v Brně Střední uměleckoprůmyslovou školu. V letech 1983–1989 studoval v Praze na Vysoké škole uměleckoprůmyslové v ateliéru Stanislava Libenského.\n\nJe představitelem třetí sklářské generace v rodině Beránků, která vytvářela tradici českého sklářství ve 40. letech 20. století a založila sklářskou huť ve Škrdlovicích. Sklárnu sám v letech 1992–2008 vedl.\n\nV roce 2004 huť zaměstnávala 65 sklářů, měla roční tržby kolem 20 milionů Kč a v sortimentu 1200 výrobků, s podnikem spolupracovalo 40 českých výtvarníků. Odběratele měla zejména v Praze, ale také ve dvou desítkách zemí v Evropě, Asii i Americe. Na přelomu 20. a 21. století kvůli desetinásobně levnější čínské konkurenci přišla o produkci skleněných květin, kterých dříve vyráběla i 40 tisíc ročně a velkou část vyvážela do jihovýchodní Asie, ale zachovala si pozici v tradiční výrobě talířů, váz nebo unikátních kusů podle návrhů českých výtvarníků. Vzhledem k tomu, že se v huti pracuje s velmi těžkými kusy skla, výroba lehkých květin byla výhodná ke konci směny a navíc se při ní dalo využít i méně kvalitní sklo. Konkurence vítězí i na poli skleněných těžítek, kterých se však ve Škrdlovicích nikdy nevyrábělo mnoho.\n\nJeho specializací jsou velké skleněné plastiky odlévané do formy technikou tavené plastiky. Modeluje monumentální objekty elementárních tvarů, které díky průsvitnosti skla získávají další rozměr.\n\nNa jeho ateliérových fotografiích postavy žen často s výraznými futuristickými oděvními doplňky vytvářejí dojem bytostí přicházejících z jiných vesmírů, v oproštění od reálných souvislostí každodennosti. Autor fotografuje také své monumentální skleněné plastiky.\n\n\n\n\n"}
{"id": "1264615", "url": "https://cs.wikipedia.org/wiki?curid=1264615", "title": "Mistrovství světa v zápasu řecko-římském 1962", "text": "Mistrovství světa v zápasu řecko-římském 1962\n\nMistrovství světa v zápasu řecko-římském proběhlo v Toledu, Spojené státy americké v roce 1962. \n\n \n"}
{"id": "1264621", "url": "https://cs.wikipedia.org/wiki?curid=1264621", "title": "Diecéze Sion", "text": "Diecéze Sion\n\nDiecéze sionská (sittenská) (latinsky: \"Dioecesis Sedunensis\") je římskokatolická diecéze ve Švýcarsku bezprostředně podřízená Sv. Stolci, která zahrnuje většinu území švýcarského kantonu Valais (Wallis; bez území spadajícího pod správu územního opatství Saint Maurice d'Agaune a bez obce Saint-Gingolph) a Okres Aigle v kantonu Vaud.\n\n\n"}
{"id": "1264622", "url": "https://cs.wikipedia.org/wiki?curid=1264622", "title": "Mockument", "text": "Mockument\n\nMockument () je takové ztvárnění filmu, které zobrazuje smyšlené události a prezentuje je jako skutečné, a to formou dokumentárního filmu. Slovo mockumentary vychází z anglických slov mock (falešný) a documentary (dokumentární).\n\nK jedním z prvních předchůdců mockumentu patřila reportáž o „špagetovníku“, nazvaná „Swiss Spaghetti Harvest“, která se objevila jako aprílový žert v pořadu Panorama britské televize BBC v roce 1957.\n\nTermín mockument pochází ze 60. let 20. století, kdy jej v rozhovorech používal a zpopularizoval Rob Reiner při popisu svého filmu Hraje skupina Spinal Tap (\"This Is Spinal Tap\").\n\nK zástupcům českých hudebních mockumentů patří filmy skupin Visací zámek \"Visací zámek 1982 – 2007\", Mňága a Žďorp \"Mňága – Happy End\" a Malignant Tumour \"The Way of Metallist\".\n"}
{"id": "1264632", "url": "https://cs.wikipedia.org/wiki?curid=1264632", "title": "Mistrovství světa v zápasu řecko-římském 1961", "text": "Mistrovství světa v zápasu řecko-římském 1961\n\nMistrovství světa v zápasu řecko-římském proběhlo v Jokohamě, Japonsko v roce 1961. \n\n \n"}
{"id": "1264633", "url": "https://cs.wikipedia.org/wiki?curid=1264633", "title": "Švýcarská biskupská konference", "text": "Švýcarská biskupská konference\n\nŠvýcarská biskupská konference ( \"Schweizer Bischofskonferenz\" (SBK), \"Conférence des évêques suisses\", \"Conferenza dei vescovi svizzeri\") je koordinační orgán katolických biskupů ve Švýcarsku a jeho členy jsou: šest diecézních biskupů Švýcarska, všichni pomocní biskupové v jejich diecézích a oba opati územních opatství ve Švýcarsku. Schází se obvykle čtyřkrát do roka, je členem Rady evropských biskupských konferencí. Jde o nejstarší biskupskou konferenci na světě, byla založena již roku 1863. \n\n"}
{"id": "1264635", "url": "https://cs.wikipedia.org/wiki?curid=1264635", "title": "Česká šachová extraliga 2008/09", "text": "Česká šachová extraliga 2008/09\n\nČeská šachová extraliga 2008/09 byla nejvyšší šachovou soutěží v sezoně 2008/09 v Česku. Zúčastnilo se 12 družstev, přičemž nováčci byli SPACE Poštovní spořitelna a TJ TŽ Třinec \"B\", přičemž si oba v Extralize odbyli premiéru.\n\nDružstva byla rozdělena do dvojic podle geografické blízkosti a sezóna byla odehrána formou dvoukol v sobotu a v neděli, kdy vždy tři dvojice tedy 6 družstev hrálo toto dvoukolo doma a šest venku. Navíc bylo mezi druhé a třetí dvoukolo vloženo nedělní kolo, ve kterém se vzájemně střetla družstva z jednotlivých dvojic. Hracími dny byly 8./9. listopad 2008, 6./7. prosinec 2008, 10. leden 2009, 7./8. únor 2009, 21./21. únor 2009, 21./22. března 2009.\n\nSvého prvního vítězství vítězství dosáhl tým ŠK Mahrla Praha, když v posledním kole porazil nejtěsnějším rozdílem obhajující 1. Novoborský ŠK a odsunul ho tak na 2. místo. Na 3. místo dosáhl tým RC Sport Pardubice a získal tak šestou medaili v historii. Z extraligy sestoupili oba nováčci SPACE Poštovní spořitelna a TJ TŽ Třinec \"B\".\n\nDo bojů celkem zasáhlo ve 12 družstvech 148 hráčů, mezi nimiž byly čtyři ženy. Zastoupení jednotlivých šachových federací bylo následující: Česko 108, Polsko 15, Slovensko 13, Ukrajina 3, Bělorusko, Lotyšsko a Německo po 2, Francie, Rusko a Island po 1. V následujícím seznamu jsou uvedeni hráči, kteří sehráli alespoň jednu partii. Počet sehraných partií je v závorce za jménem hráče. Vlajka označuje stát, v jehož národní federaci byl pro danou sezónu hráč registrován u FIDE.\n\n"}
{"id": "1264647", "url": "https://cs.wikipedia.org/wiki?curid=1264647", "title": "Radlin", "text": "Radlin\n\nRadlin je město v jižním Polsku ve Slezském vojvodství v okrese Wodzisław. Leží na historickém území Horního Slezska zhruba 15 km od českých hranic a 25 km severovýchodně od Ostravy. V roce 2017 v něm žilo 17 861 obyvatel a spolu s městy Rybnik, Wodzisław Śląski, Jastrzębie-Zdrój a dalšími tvoří půlmilionovou aglomeraci (viz Rybnický uhelný okruh) navazující na jihu na ostravskou a na severu na katovickou aglomeraci. Z geomorfologického hlediska se rozkládá na Rybnické plošině, která je součástí Slezské vysočiny.\n\nSoučasne město Radlin vzniklo dne 11. srpna 1954 spojením pěti původně samostatných obcí: Radlin Dolny (\"Nieder-Radlin\"), Radlin Górny (\"Ober-Radlin\"), Biertułtowy (\"Birtultau\"), Głożyny (\"Glasin\") a Obszary (\"Obschory\"). Nejstarší a největší z nich byly Biertułtowy poprvé zmiňované v listině vratislavského biskupa Jindřicha I. z Vrbna sepsané okolo roku 1305. Oblast původně náležela k Ratibořskému knížectví, z nějž byla v 16. století vydělena dvě stavovská panství: rybnické, jehož součástí se staly Biertułtowy, a vladislavské, kterému patřil obojí Radlin, Głożyny a Obszary.\n\nDo roku 1742 bylo toto území součástí Zemí koruny české, načež připadlo Prusku a v roce 1922 bylo připojeno k Polsku v rámci autonomního slezského vojvodství. Významným mezníkem v dějinách dnešního Radlinu byla výstavba černouhelného dolu Reden v Biertułtowech v roce 1840 a následně dolu Emma (později KWK Marcel) v Obszarech v roce 1858. Později doplnily průmyslové panorama dříve zemědělských vesnic koksovna, továrna na brikety a několik cihelen. Pro horníky a ostatní zaměstnance zdejších podniků byly vybudovány bytové kolonie, z nichž největší a nejvýznamnější byla kolonie Emma (1897 a 1910–1913), která částečně realizovala myšlenku zahradního města. Roku 1882 získaly Radlin a Obszary železniční spojení s Bohumínem a Rybnikem.\n\nV důsledku správní reformy v roce 1975 byl Radlin, stejně jako Rydułtowy a Pszów, připojen k městu Wodzisław Śląski (Vladislav). V roce 1992, v souvislosti se znovuosamostatněním Rydułtowů, vznikla iniciativní skupina pro obnovení samostatnosti Radlina. V červnu 1994 proběhlo (pro nízkou účast nakonec neplatné) referendum, ve kterém se 4 tisíce obyvatel převážně z Biertułtowů vyslovilo pro odloučení od Vladislavi. Naopak většina obyvatel Dolního a Horního Radlina si přála zůstat v hranicích města, navíc původní hranice obcí před rokem 1975 nyní vedla středem nově postavených sídlišť, což v případě odloučení by mohlo působit řadu problémů. Nakonec bylo roku 1996 rozhodnuto o obnovení samostatného města Radlin (s platností od 1. ledna 1997), ovšem navzdory svému názvu složeného jen z Biertułtowů, Obszarů a Głożyn. Původní Radlin zůstal nadále součástí Vladislavi jako městská část Radlin II.\n\n\nVe městě se nachází stanice \"Radlin Obszary\" na trati Bohumín – Rybnik. Zastavují zde regionální vlaky společnosti Koleje Śląskie (Slezské dráhy). Od roku 2018 je realizován projekt Rychlé příměstské železnice (Szybka Kolej Aglomeracyjna) mezi Vladislaví a Rybnikem.\n\nMěstem pochází státní silnice č. 78 spojující Hlivice a Rybnik s Chalupkami a Bohumínem.\n\nMěstskou autobusovou dopravu zajišťují linky \"MZK Jastrzębie-Zdrój\" a \"ZTZ Rybnik\".\n\n\n"}
{"id": "1264654", "url": "https://cs.wikipedia.org/wiki?curid=1264654", "title": "Vlček (příjmení)", "text": "Vlček (příjmení)\n\nPříjmení Vlček či Vlčková mělo v roce 2011 v Česku 14 192 osob. Podobné příjmení \"Vlk\" nebo \"Vlková\" má 6 678 osob.\n\nZnámí nositelé tohoto příjmení\n\n\n"}
{"id": "1264666", "url": "https://cs.wikipedia.org/wiki?curid=1264666", "title": "Parakou", "text": "Parakou\n\nParakou je město na severovýchodě Beninu, hlavní město departementu Borgou. Má přes 200 000 obyvatel a je největším městem vnitrozemské části země. Je významným dopravním uzlem, kterým prochází páteřní severojižní silnice RNIE 2 a končí zde železniční trať z Cotonou (plánuje se její prodloužení do Niamey), v provozu je i letiště. Parakou slouží jako hospodářské centrum okolní zemědělské oblasti, má velkou tržnici Grand Marché Azeke i průmyslové podniky jako pivovar, lisovna arašidového oleje, zpracování dřeva a bavlny.\n\nNázev Parakou je odvozován od výrazu Kɔrɔku, který v jazyce místních Baribů znamená baobab. Dominantou města je vysoký obelisk s nápisem PARAKOU na hlavní křižovatce, nachází se zde i mešita a katolická katedrála sv. Petra a Pavla. Na okraji města leží muzeum pod širým nebem s ukázkami původní architektury. V Parakou se narodil první prezident nezávislého Beninu (tehdy pod názvem Dahomé) Hubert Maga, jemuž zde byl odhalen pomník. Hraje zde fotbalový klub Buffles du Borgou FC, trojnásobný mistr Beninu.\n\n\n"}
{"id": "1264683", "url": "https://cs.wikipedia.org/wiki?curid=1264683", "title": "Panství Lipová", "text": "Panství Lipová\n\nPanství Lipová () se nacházelo v letech 1566–1850 v západní části Šluknovského výběžku v nejsevernější části Česka. Sídlem vrchnosti byl nejprve starý zámek v Lipové, který od roku 1739 nahradil nový zámek. Samostatné panství vzniklo roku 1566 dělením majetku Georga ze Schleinitz († 1565) mezi jeho čtyři syny. Za Schleinitzů se panství hospodářsky dařilo a ze sousedního Saska na něj pronikala reformace. Protože se Schleinitzové zadlužili, museli své statky prodat Radslavu Kinskému staršímu (1550–1619).\n\nObdobí prosperity přerušila třicetiletá válka, během které panství trpělo častými průchody vojsk, souvisejícími epidemiemi nemocí a hladomorem. V roce 1628 započatá rekatolizace postupovala během války pomalu. Poté, co byl Vilém Kinský (1574–1634) zavražděn kvůli účasti na spiknutí proti císaři, připadlo panství Wolfgangovi z Mansfeldu (1575–1638), majiteli sousedního panství Šluknov. Jeho syn Karl Adam z Mansfeldu (1629–1662) se po dosažení zletilosti o své statky příliš nestaral. Když zavinil tragickou smrt své ženy, utekl a roku 1662 zemřel v cizině. Za Mansfeldů ve 30. a 40. letech 17. století zde velmi tvrdě řádila švédská vojska. Po skončení války se naplno rozeběhla rekatolizace, na kterou mnoho poddaných reagovalo odchodem do sousedního Saska. Definitivně byla dokončena v 60. letech 17. století za Slavatů z Chlumu a Košumberka. Zhoršené podnebí, opakované hladomory a zvyšující se robotní povinnosti se staly příčinou selského povstání v roce 1680. Vypuklo na konci března v Brtníkách a Mikulášovicích, během několika dnů se však přidali i další sedláci z panství. Hrabě Jan Jiří Slavata z Chlumu a Košumberka (1634/37–1689) požadavky povstalců odmítl, císařští vojáci povstání potlačili a vůdci povstání skončili na popravišti.\n\nPo nepříznivém 17. století přišlo s rodem Salm-Reifferscheidtů od roku 1696 uklidnění. Hraběnka Marie Anežka Salm-Reifferscheidtová (1674–1718) sice pobývala většinu času mimo panství, položila však základy pro jeho další rozvoj. Její syn Leopold Antonín Salm-Reifferscheidt (1699–1769), který v Lipové po většinu života sídlil, dopomohl k výraznému hospodářskému růstu. Podporoval řemeslníky i rolníky, financoval stavbu několika kostelů, škol či špitálu. V Lipové dal v letech 1737–1739 vybudovat nový barokní zámek. V podobném duchu pokračovali i jeho potomci. Syn Jan František Václav Salm-Reifferscheidt (1747–1802) nechal postavit u Brtníků lovecký zámeček Šternberk. Roku 1842 zasáhl Mikulášovice, tehdy největší vesnici panství, ničivý požár.\n\nV důsledku správní reformy lipovské panství roku 1850 zaniklo a místo něj vznikl soudní okres Lipová, spadající pod politický okres Šluknov. Z vrchnostenského majetku se stal velkostatek Lipová. Zdejší rodová větev Salm-Reifferscheidtů vymřela roku 1889 po meči.\n\nÚzemí pozdějšího lipovského panství náleželo ve vrcholném středověku k hohsteinskému panství, jež držel rod Berků z Dubé. Ti prodali roku 1443 hrad Hohnstein saským vévodům Wettinům a přesídlili na hrad Tolštejn, který se stal sídlem samostatného panství, zahrnujícího většinu Šluknovského výběžku. Berkové z Dubé drželi Tolštejn do roku 1485, kdy jej spolu s celým panstvím prodali saskému rytíři Hugoldovi ze Schleinitz († 1490). K dělení tolštejnského panství došlo roku 1566 po smrti Georga ze Schleinitz († 1565).\n\nLipovskou část tolštejnského panství získal Georgův syn Hans ze Schleinitz († 1595), který se také v Lipové usídlil. K témuž roku bylo v Lipové zmiňováno šlechtické sídlo – starý zámek. Hans ze Schleinitz nedržel panství dlouho, protože již roku 1571 je prodal svým strýcům a odstěhoval se do hornolužického Budyšína, kde působil ve funkci zemského správce. Protože podporoval reformaci, povolal na své panství luterského kněze. Jelikož k luterství byl tolerantní již jeho otec Georg, hlásila se v době vzniku samostatného lipovského panství převážná většina obyvatel k protestantské víře. Po roce 1571 drželi panství společně Abraham († 1594), Christoph († 1601) a Hanshugold ze Schleinitz. Ti se postupně zadlužili, takže Hanshugold s Christophovými syny Christophem a Hugoldem museli celé panství prodat.\n\nSamostatné lipovské panství původně tvořilo třináct vesnic, a to Brtníky, Dolní Poustevna, Horní Poustevna, Lipová, Liščí, Lobendava, Mikulášovice, Nová Víska, Severní, Schirgiswalde, Šenov, Vilémov a Wehrsdorf. Vsi Wehrsdorf a Schirgiswalde ležely v Horní Lužici a byly v letech 1571 a 1572 prodány. Ke konci 16. století se stala největší vesnicí Lipová. Střediskem panství pak byl zdejší vrchnostenský dvůr, ke kterému patřily kromě zámku ještě ovčín, dva mlýny, dvě pily a pět rybníků. Podle urbáře z roku 1574 zahrnoval majetek Schleinitzů dalších dvanáct rybníků v Mikulášovicích, Šenově a Lobendavě. Řadu z nich, stejně jako papírnu v Dolní Poustevně, dal založit Hans ze Schleinitz bezprostředně po převzetí panství. V Mikulášovicích dále stála vrchnostenská sladovna se sýpkou a v Dolní Poustevně mlýn s pilou. Na celém panství žilo 398 sedláků a chalupníků s rodinami a další nezapočítaní poddaní. Robotní povinnosti pro každého z nich činily nejméně dvanáct dní ročně. Kromě práce na poli a udržování cest mezi ně patřily takzvané labské fůry, tedy doprava zboží z přístavu v Schandau. Zde vlastnili Schleinitzové dům se sýpkou. Naturální i peněžité daně platili poddaní čtyřikrát do roka, a to na svatou Valburgu (25. února), svatého Jana Křtitele (24. června), svatého Michaela archanděla (29. září) a na Vánoce (25. prosince). Za Schleinitzů stálo na lipovském panství pět kostelů. Kostel svatého Šimona a Judy v Lipové a svatého Martina v Brtníkách byly ještě gotické. Georg ze Schleinitz nechal vystavět renesanční kostel svatého Jiří v Lobendavě a svatého Mikuláše v Mikulášovicích na místě starších gotických svatostánků. Rovněž renesanční kostel svatého Bartoloměje v Šenově dali postavit místo staršího chrámu Schleinitzové patrně v 80. letech 16. století.\n\nOd zadlužených Schleinitzů koupil panství roku 1602 za částku 84 000 kop míšeňských grošů jejich věřitel Radslav Kinský starší (1550–1619), který v té době již vlastnil Teplice a po Lipové přikoupil i Rumburk a Českou Kamenici. V témže roce založil tři nové vesnice, a to Dlouhý Důl, Sněžnou a Vlčí Horu. Období rozvoje lipovského panství pokračovalo i za Kinských. Ve všech vesnicích postupně přibývalo obyvatel a rostl počet domů, a to i přesto, že v průběhu 17. století přišla několikrát morová epidemie. Za Kinských byla patrně v Dolní Poustevně založena tvrz. Poprvé je připomínána roku 1619, v roce 1634 je již zmiňován jen poplužní dvůr. Po smrti Radslava Kinského přešlo panství na jeho synovce Viléma Kinského (1574–1634). Ten se zúčastnil českého stavovského povstání, ale nakonec jej císař Ferdinand II. (1617–1637) omilostnil. Roku 1634 jej však dal tentýž císař za účast na spiknutí s Albrechtem z Valdštejna (1583–1634) v Chebu zavraždit a jeho majetek propadl státu.\n\nLipovské panství těžce postihla třicetiletá válka. Poprvé se bojovalo v roce 1620, kdy v okolí Lipové řádili vojáci saského kurfiřta. Roku 1628 pověřil třináctý pražský arcibiskup Arnošt Vojtěch z Harrachu (1598–1667) děkana budyšínské kapituly Gregora Kathmanna z Maurugku (1589–1644) rekatolizací panství. Přestože vlivem války postupovala rekatolizace pomalu, odcházelo mnoho sedláků do okolních vesnic v Sasku. Po dalším vpádu saských vojsk v roce 1631 se navíc navrátila část luteránů spolu s pastory. V letech 1632, 1633 a 1634 plenili zdejší vsi saští vojáci a obyvatelé saského příhraničí.\n\nRoku 1635 získal panství darem polní maršál hrabě Wolfgang z Mansfeldu (1575–1638), který již od roku 1623 vlastnil šluknovské panství. Za něj a za jeho syna Karla Adama (1629–1662) se tak v letech 1635–1662 obě panství spojila a byla spravována společně. Wolfgang z Mansfeldu zemřel ve Vídni brzy po obdržení panství. Za nezletilého syna Karla Adama proto nejprve obě panství spravoval poručník. Po dosažení zletilosti mladého hraběte povinnosti příliš nezajímaly a většinu času trávil na cestách. Roku 1654 se oženil s patnáctiletou Marií Theresií Ditrichštejnovou (1639–1658). Jejich manželství nebylo příliš šťastné; Karl Adam holdoval alkoholu a svou ženu fyzicky týral. To byl také patrně důvod její předčasné smrti v únoru 1658. Bezprostředně po začátku vyšetřování záhadného úmrtí opustil hrabě svá silně zadlužená severočeská panství. Před spravedlností se skrýval u švédského královského dvora a na svých říšských statcích. Zemřel roku 1662 v Horneburgu u Brém na neštovice.\n\nHrabě Wolfgang přebíral panství v těžké době třicetileté války. Ta se na zdejším kraji nejvíce podepsala ve 30. a 40. letech 17. století. Nejhorší boje třicetileté války zažilo panství na jaře roku 1637, kdy zde švédské vojsko po tři týdny drancovalo, podpalovalo, znásilňovalo a zabíjelo. Z této doby pochází takzvaný Křtící kámen () v Sebnitzkém lese u cesty z Mikulášovic do Sebnitz. Švédové ve svém počínání pokračovali v letech 1638, 1639, 1640 a 1642.\n\nPodle inventáře panství z roku 1635 působil při všech pěti kostelích samostatný učitel, který vzdělával děti v duchu luterství. Mansfeldové však byli katolíci, a tak po skončení třicetileté války na převážně protestantském panství pokračovali v rekatolizaci. Od roku 1647 ji měl na starost hejtman Johann Georg Otto. Protože jeho nevybíravé metody vedly k hromadným odchodům poddaných, povolal hrabě Mansfeld dva litoměřické kapucíny Bartolomea a Romualda. Rekatolizaci podpořil i vznik samostatné litoměřické diecéze v roce 1655. V průběhu 60. let 17. století se tak hlásila většina poddaných ke katolické víře. Ti, kteří nebyli ochotni víru změnit, odcházeli do sousedních saských vesnic, zejména do Hinterhermsdorfu, Saupsdorfu, Sebnitz, Neustadtu a Wehrsdorfu.\n\nPodle berní ruly vypracované v letech 1652–1654 nebyla půda na lipovském panství příliš úrodná, poddaní se proto věnovali hlavně pastevectví, těžbě a zpracování dřeva. Chovali především skot a ovce, vepři zmiňováni nejsou. Pěstovali zejména len, dále žito, sladový ječmen a dva druhy ovsa. Chybějící obilí se stále dováželo po Labi do Schandau a dále povozy. Z řemesel bylo nejrozšířenější plátenictví, rula zaznamenala i několik obchodníků. Vlivem války a rekatolizace byla třetina usedlostí opuštěná.\n\nKarl Adam z Mansfeldu zemřel bez závěti a bez přímých dědiců. Spojená panství Šluknov a Lipová zdědila jeho sestra Sophia Agnes Ditrichštejnová (1619–1677) spolu s Franzem Eusebiem Trautsonem (1642–1728) a Marií Margarethou Slavatovou (1643–1698), dětmi zesnulé sestry Christiny Elisabeth Trautsonové (1621–1648). Dědicové se roku 1663 vypořádali a panství Lipová přešlo do vlastnictví Marie Margarethy a jejího manžela Jana Jiřího Slavaty z Chlumu a Košumberka (1634/37–1689). Sýpka nedaleko přístavu v Schandau patřila napůl k Šluknovu a napůl k Lipové. Jan Jiří se rázně ujal správy panství a jako zapřísáhlý katolík se vypořádal s posledními protestanty. Po většinu času však vykonával vrchnostenské povinnosti na dálku skrze hejtmana usazeného v Lipové. Roku 1668 se Mikulášovičtí pokusili neúspěšně získat pro svou vesnici povýšení na městys. V letech 1675–1677 dal hrabě v Lipové vybudovat více než desetihektarový rybník, nazývaný podle něj Slavatův, později Zámecký. Již za Mansfeldů vyvolalo chladné podnebí rozsáhlý hladomor, který sužoval panství v letech 1655–1665 a znovu 1687–1698. Roku 1681 postihla navíc poddané morová epidemie. Po smrti hraběte Jana Jiřího financovala ovdovělá Marie Margaretha výstavbu nového kostela v Lipové v letech 1691–1695 a přestavbu mikulášovického kostela v letech 1694–1695. Obě stavby vedl neustadtský stavitel Balthasar Hille.\nBrzy po převzetí panství začala nová vrchnost svým poddaným zvyšovat robotní povinnosti, které se doposud řídily podle urbáře z roku 1574. Zvyšování robotních povinností, nepříznivé podnebí spojené s hladomorem, nedostatečný zájem o panství ze strany vrchnosti a nespokojenost s vrchnostenskými správci (zejména s lipovským hejtmanem a šenovským šafářem) vyústily v roce 1680 v selské povstání. Na konci března se brtničtí sedláci pohádali se svým rychtářem, tentýž den se v sousedních Mikulášovicích srotili před kostelem další nespokojení sedláci vedení konšelem Georgem Rösslerem, zvaným „křivý Rössler“. Lipovský hejtman Elias Karl Schwarz von Schwarzenfeld se snažil rozlícený dav marně uklidnit. K vzbouřencům z Mikulášovic a Brtníků se 2. dubna připojili další z Lobendavy, Vilémova a nedobrovolně i sedláci ze Severního. Téhož dne sepsali petici s třiceti body. Mimo jiné požadovali úplné zrušení nevolnictví a poddanství, omezení povinnosti dřevních, senných a takzvaných labských fůr či zrušení povinné dvouleté služby pro vrchnost, která byla podmínkou pro získání povolení k sňatku. Následujícího dne táhly davy nespokojených poddaných do Lipové, kde museli všichni u zapíchnutého kůlu přísahat věrnost vůdcům povstání. Rychtáři, kteří odmítli, byli předvedeni nedobrovolně. Hejtman panství musel 4. dubna na zámku přijmout zástupce vzbouřenců, kteří požadovali vydání urbáře z roku 1574 a hrozili obsazením zámku. Dav vzbouřenců, čítající na 1 500 osob, se v poklidu rozešel poté, co odjeli do Prahy zástupci rebelantů s peticí. Ti dorazili na místo kolem 10. dubna a nesetkali se u hraběte Slavaty s kladným přijetím. Dva zástupce dal ihned uvěznit a dva poslal zpět proto, aby zklidnili ostatní vzbouřené poddané. Částečně se jim to podařilo, pouze Mikulášovičtí odmítli jakkoliv ustoupit. Klid přinesla až císařská vyšetřovací komise doprovázená vojskem, která dorazila do Lipové 28. dubna. Hlavní strůjce povstání nechala ihned pozatýkat a již 2. května byly vyneseny rozsudky: brtnický Hans Engelmann byl sťat a jeho vystavené rozčtvrcené tělo mělo mít odstrašující příklad, mikulášovický Georg Rössler byl oběšen. Další povstalci skončili ve vězení nebo si museli trest odpracovat. V červenci téhož roku však hrabě všechny odsouzené podmínečně omilostnil.\n\nOvdovělá hraběnka Marie Margaretha Slavatová v roce 1696 prodala celé panství za částku 220 000 zlatých své dceři Marii Anežce (1674–1718), provdané za starohraběte Františka Viléma Salm-Reifferscheidta (1672–1734). Hraběcí pár sídlil převážně ve Vídni, a tak neměl na správu a rozvoj nepříliš prosperujícího panství dostatek času. Za jejich života začalo postupné omezování poplužních dvorů a objevil se i pokus o pěstování chmele. Po vzoru své matky se Marie Anežka rozhodla pro vybudování nových kostelů, které nahradily své již nevyhovující středověké předchůdce. Na její objednávku tak v letech 1709–1712 postavil Zacharias Hoffmann (1678–1754) nový kostel v Lobendavě a v letech 1709–1717 také kostel s farou v Brtníkách.\nKdyž Marie Anežka v roce 1718 zemřela, odkázala panství svým dětem. Polovinu dostal syn Leopold Antonín Salm-Reifferscheidt (1699–1769), druhou polovinu si mezi sebe rozdělili jeho sourozenci. Starohrabě Leopold se staral o lipovské panství sám a své sourozence postupně vyplatil. Na rozdíl od svých předchůdců sídlil přímo v Lipové a založil tak samostatnou rodovou lini Salm-Reifferscheidt-Hainspach. Leopold značně podporoval hospodářský rozvoj. Po roce 1748 založil deset řemeslnických cechů a postupně zrušil poplužní dvory, které nebyly příliš výnosné. Vrchnostenské statky pak rozparceloval a pronajímal domkářům. Velmi výrazná byla Leopoldova stavební a zakladatelská činnost. Podle přání své zesnulé matky dal v Lipové postavit špitál, z vlastní iniciativy pak i novou faru a v letech 1737–1739 barokní zámek. K dalším významnějším stavbám patří kostel Nanebevzetí Panny Marie ve Vilémově či kostel svatého Mikuláše v Mikulášovicích. Většinu staveb pro něj prováděl jeho dvorní stavitel a osobní přítel Zacharias Hoffmann, který se již osvědčil ve službách jeho matky.\n\nPo Leopoldově smrti převzal panství Jan František Václav Salm-Reifferscheidt (1747–1802), prvorozený syn z třetího manželství s Marií Karolínou Ditrichštejnovou (1722–1790). Ten zdědil po otci mimo jiné i lásku ke zdejšímu kraji. U Brtníků dal postavit lovecký zámeček Šternberk, kde se pro urozené hosty pořádaly rozličné slavnosti a kratochvíle, o nedělích pak i setkání s poddanými. Na Anenském vrchu (418 m n. m.) u Lobendavy vybudoval v letech 1775–1777 novou barokní kapli svaté Anny. Podle výnosu císařovny Marie Terezie (1740–1780) proběhlo roku 1771 na celém panství číslování domů. V průběhu roku 1775 došlo postupně na několika místech panství k nepokojům sedláků, ne však v takové míře, jako na jiných místech v zemi.\nJan František Václav ve své poslední vůli odkázal lipovské panství nejstaršímu synovi Františku Vincentovi (1774–1842). Při převzetí majetku byla jeho celková hodnota odhadnuta na 600 000 zlatých. Spolu se svou manželkou Johanou, rozenou Pachtovou z Rájova (1780–1857) proslul svou dobročinností a péčí o chudé. Krom toho financovali opravy kostelů, výstavbu nových silnic a také vybudování nové obory u Lipové. Hraběnka vešla ve známost jako nadaná malířka. Jejich manželství zůstalo bezdětné, proto po Františkově náhlé smrti způsobené mrtvicí zdědil panství jeho mladší bratr Jan Salm-Reifferscheidt (1780–1847). Ten se musel nedlouho po převzetí panství vypořádat s následky ničivého požáru, který zasáhl Mikulášovice 20. září 1842 a při kterém shořela velká část středu vsi. Hrabě se finančně podílel na obnově a budova bývalé fary (čp. 10) nese ve štítu jeho erb. Posledním držitelem panství byl Janův syn František (1819–1887), původně voják, později poslanec zemského sněmu za Stranu konzervativního velkostatku.\n\nV průběhu 18. století založili Salm-Reifferscheidtové na svém panství množství nových sídel, která však povětšinou nenabyla většího významu. Za hraběnky Marie Anežky vznikly Mikulášovičky (1712), Salmov (1714) a Staré Hraběcí (1715). Její syn Leopold Antonín založil Leopoldku s Malým Šenovem (1720), Tomášov (1735), Janovku (1755), Karlín (1755) a patrně i Dolinu (první polovina 18. století). Pravděpodobně ve druhé polovině 18. století vznikly Ludvíkovičky.\n\nJedním z výsledků revoluce 1848–1849 bylo i zrušení vrchnostenské správy. Zaniklá panství od 1. února 1850 nahradila soustava politických a soudních okresů. Namísto panství Lipová vznikl v téměř totožných hranicích soudní okres Lipová (mimo vsi Vlčí Hora, Sněžná a Dlouhý Důl), který se stal součástí politického okresu Šluknov. Ze samostatného majetku Salm-Reifferscheidtů byl vytvořen velkostatek Lipová. Po smrti bezdětného Františka Salm-Reifferscheidta v roce 1887 jej zdědil jeho rovněž bezdětný bratr Alois Salm-Reifferscheidt (1820–1889), kterým tak roku 1889 lipovská větev rodu Salm-Reifferscheidt-Hainspach vymřela po meči. Majetek zdědila jeho sestra Johana Thun-Hohensteinová (1827–1892), jejíž syn Josef Osvald (1849–1913) užíval od roku 1897 titul „hrabě Thun-Hohenstein-Salm-Reifferscheidt“. V rámci pozemkové reformy získal lipovský velkostatek roku 1924 pražský advokát JUDr. Josef Růžička (1889–1942).\n\n\nLetopočty v následujícím přehledu udávají začátek vlastnictví panství.\n\n\n\n"}
{"id": "1264684", "url": "https://cs.wikipedia.org/wiki?curid=1264684", "title": "Fed Cup 2017", "text": "Fed Cup 2017\n\nFed Cup 2017, oficiálně se jménem sponzora Fed Cup by BNP Paribas 2017, představoval 55. ročník ženské tenisové týmové soutěže ve Fed Cupu, největší každoročně pořádané kolektivní události v ženském sportu. Los se uskutečnil 20. června 2016 v chorvatské metropoli Záhřebu. Do ročníku se zapojilo 95 týmů. \n\nTrojnásobnými obhájkyněmi titulu byly hráčky České republiky, které ve finále předešlého ročníku zdolaly Francii 3:2 na zápasy. V semifinále sérii deseti výher Češek v řadě ukončily Spojené státy, které zvítězily 3:2 díky zisku rozhodujícího bodu ze závěrečné čtyřhry. \n\nBělorusko, které hrálo ve světové skupině podruhé od jejího zavedení, postoupilo poprvé v historii do finálového duelu. Na domácí půdě v něm přivítalo Spojené státy, které čekaly na titul od roku 2000. Duel rozhodla až závěrečná čtyřhra, jíž ovládly Američanky. Po výhře 3:2 na zápasy tak Spojené státy získaly 18. titul, čímž v celkové statistice navýšily vedení o osm trofejí před druhou Českou republikou. Americká jednička Coco Vandewegheová se stala devátou tenistkou od zavedení 8členné světové skupiny v roce 1995, jež vyhrála všech šest dvouher v průběhu jednoho ročníku. \n\nPrvním hracím termínem se stal víkend od 11. do 12. února 2017. Semifinále světové skupiny a baráže se odehrály mezi 22.–23. dubnem a světové finále proběhlo 11.–12. listopadu téhož roku.\n\nČtyři poražené týmy z prvního kola světové skupiny, Francie, Španělsko, Nizozemsko a Německo, se v baráži – o účast ve Světové skupině 2018 – utkaly se čtyřmi vítěznými družstvy z druhé světové skupiny – Ruskem, Belgií, Ukrajinou a Slovenskem. Hrálo se ve druhé polovině dubna 2017. \n\nPodle aktuálního žebříčku ITF byly čtyři nejvýše klasifikované týmy nasazeny.\n\n\nSvětová skupina II představovala druhou nejvyšší úroveň soutěže. Čtyři vítězné týmy z této fáze postoupily do barážových utkání o účast ve Světové skupině 2018 a na poražené čekala baráž o setrvání v této úrovni soutěže v následujícím ročníku.\n\nČtyři poražené týmy z 1. kol druhé světové skupiny se 22. a 23. dubna 2017 utkaly v baráži o druhou světovou skupinu pro rok 2018, se čtyřmi kvalifikanty z 1. skupin kontinentálních zón. Srbsko a Velká Británie se k barážovým zápasům kvalifikovaly z evropsko-africké zóny, Kazachstán z asijsko-oceánské zóny a Kanada z americké zóny.\n\n\n\n\n\n\n\n\n\n\n\n\n\n\n\n\n"}
{"id": "1264687", "url": "https://cs.wikipedia.org/wiki?curid=1264687", "title": "Duma (rod)", "text": "Duma (rod)\n\nDuma (\"Hyphaene\") je nevelký rod palem, zahrnující celkem 8 druhů. Je rozšířen zejména v sušších oblastech tropické Afriky a dále na Madagaskaru a v Indii. Dumy jsou dvoudomé palmy vesměs dosti neobvyklého vzhledu. Kmeny jsou často vidličnatě rozvětvené. Listy jsou dlanité, s ostnitými řapíky. Samčí a samičí květenství jsou si vzhledově dosti podobná a vyrůstají v koruně mezi bázemi listů.\n\nDumy jsou palmy všestranného využití a pro domorodé obyvatele mají podstatný význam. Využívají se prakticky všechny jejich části. Poskytují potravu pro lidi i zvířata, materiál na střechy a tkaní, olej, alkoholické nápoje, léčiva, palivo aj. Nejznámějším zástupcem je duma thébská (\"Hyphaene thebaica\"). Je to stará užitková rostlina a její plody bývají nacházeny i v egyptských hrobkách faraonů.\n\nDumy jsou malé až vysoké, otrněné, dvoudomé, poměrně pomalu rostoucí palmy. Charakter kmene je u těchto palem velmi různorodý. Může být solitérní nebo vícečetný, přímý nebo poléhavý, dokonce i zkrácený a podzemní. Na rozdíl od většiny ostatních palem jsou kmeny většinou vidličnatě větvené (duma Petersonova má kmen nevětvený a v horní části poněkud ztlustlý). Mladé kmeny jsou pokryté vytrvalými bázemi listů, starší jsou holé, se zřetelnými listovými jizvami. Listy jsou dlanitozpeřené, induplikátní, často nasivělé a pokryté voskovou vrstvou. Řapíky jsou masivní, na líci vyhloubené, na rubu zaoblené, s okrajem otrněným silnými, trojúhelníkovitými, zahnutými ostny. Listové pochvy jsou hustě plstnaté. Na lícové straně listu je v místě nasedání čepele na řapík dobře vyvinutý a často nesymetrický výběžek (\"hastula\").\n\nKvětenství jsou jednopohlavná a vyrůstají mezi bázemi listů. Samičí květenství jsou o něco mohutnější a méně větvená než samčí, jinak jsou si dosti podobná. Květy mají trojčetný kalich a korunu. Samčí květy vyrůstají v rámci květenství v trojkvětých vijanech a obsahují 6 tyčinek. Samičí květy vyrůstají jednotlivě. Gyneceum je kulovité, srostlé ze 3 plodolistů a se stejným počtem komůrek obsahujících po 1 vajíčku. Blizny jsou 3, krátké.\nPlody jsou velké peckovice různých tvarů. Zpravidla obsahují jedno, řidčeji 2 nebo 3 semena. Na povrchu jsou hladké, lesklé nebo matné. Dužnina (mezokarp) je suchá a vláknitá, často velmi aromatická a sladká.\n\nRod duma zahrnuje 8 druhů. Je rozšířen téměř v celé Africe, na Madagaskaru a Indickém subkontinentu.\nVětšina druhů (celkem 6) roste v tropické Africe, a to zejména při pobřeží východní části kontinentu. Na jih zasahují až po jihoafrický Natal. Duma thébská (\"H. thebaica\") roste v sušších oblastech téměř celé rovníkové Afriky, zasahuje i na Arabský poloostrov, do Palestiny a údolím Nilu i do Egypta. Do jižní části Arabského poloostrova přesahuje z Afrického rohu také druh \"Hyphaene reptans\".\nNa Madagaskaru se vyskytuje pouze duma natalská (\"H. coriacea\"), druh rozšířený i ve východní části Afriky. Roste v západní části ostrova. Jediným indickým druhem je \"H. dichotoma\", rostoucí při západním pobřeží subkontinentu ve státech Gudžarát a Maháráštra. Existují též údaje o jeho výskytu na Srí Lance.\n\nDumy rostou na otevřených stanovištích, podél vodních toků a na okrajích lesů v sušších oblastech tropů. V některých oblastech Afriky tvoří řídké porosty, označované jako palmová savana.\n\nSemena dum rozšiřují zejména větší savci, jako jsou sloni nebo paviáni. Ve sloním trusu bývají v Africe nacházena klíčení schopná semena.\n\nPlody dumy thébské jsou nacházeny v hrobkách egyptských faraonů včetně hrobky Tutanchamona. Historie pěstování tohoto druhu v užitkových zahradách je dosti dlouhá a sahá do doby min. 1800 let př. n. l.\n\nRod \"Hyphaene\" je v rámci taxonomie palem řazen do podčeledi \"Coryphoideae\", tribu \"Borasseae\" a subtribu \"Hyphaeninae\". Do tohoto subtribu jsou řazeny ještě další 3 blízce příbuzné monotypické rody: \"Bismarckia\", \"Satranala\" a \"Medemia\".\n\n\nDumy mají značný význam pro lokální venkovské obyvatelstvo a všechny části rostlin mají nějaké využití. Listy slouží jako krytina na střechy a získávají se z nich hrubá vlákna používaná ke tkaní. Z naříznutého vegetačního vrcholu se získává sladká šťáva, z níž se kvašením získává palmové víno. Plody mají jedlou dužninu a rovněž endosperm nezralých plodů je jedlý, je to však potrava spíše nouzová. Semena mají vysoký obsah bílkovin a tuků. Zralá semena slouží jako rostlinná náhrada slonoviny podobně jako u slonovníku. Plody se také používají jako krmivo pro domácí zvířata a vyrábí se z nich olej. Všechny opadané části se používají jako palivo.\nDumy jsou občas pěstovány i jako okrasné rostliny. Jihoafrické populace dumy natalské (\"Hyphaene coriacea\") jsou dosti odolné i pro pěstování v teplých oblastech mírného pásu.\nPlody dumy obsahují zejména flavonoidy, saponiny a třísloviny a jsou využívány v domorodé medicíně.\n\n"}
{"id": "1264690", "url": "https://cs.wikipedia.org/wiki?curid=1264690", "title": "ŠK Duras BVK", "text": "ŠK Duras BVK\n\nŠK Duras BVK je český šachový klub se sídlem v Brně-Králově Poli. Po jednoroční účasti v sezóně 2009/10 je od sezóny 2015/16 účastníkem Šachové extraligy. Klub byl založen v dubnu 1923 a postupně se jmenoval DURAS Královo Pole, ZK KPS Brno (1946), TJ Spartak Královo Pole (1953), TJ KPS Brno (1969), DURAS Královopolská (1995) a od roku 2000 má současný název Šachový klub DURAS BVK - Královo Pole. Klub nese jméno šachového velmistra Oldřicha Durase.\n\nZa šachový klub hráli Extraligu velmistři:\nmezinárodní mistři:\nmezinárodní velmistryně:\n\n"}
{"id": "1264708", "url": "https://cs.wikipedia.org/wiki?curid=1264708", "title": "Fed Cup 2017 – Světová skupina", "text": "Fed Cup 2017 – Světová skupina\n\nSvětová skupina Fed Cupu 2017 představovala nejvyšší úroveň ženské tenisové soutěže – elitní osmičlennou skupinu, z níž vzešel celkový vítěz 55. ročníku. Semifinalisté si zajistili účast ve světové skupině následujícího ročníku 2018. Týmy, které prohrály v 1. kole, podstoupily dubnovou baráž o udržení v nejvyšší úrovni.\n\nTrojnásobnými obhájkyněmi titulu byly hráčky České republiky, které ve finále předešlého ročníku zdolaly Francii 3:2 na zápasy. Jejich sérii deseti vyhraných mezistátních utkání v řadě ukončily Spojené státy, které v miamském semifinále zvítězily 3:2 díky zisku rozhodujícího bodu ze závěrečné čtyřhry. \n\nBělorusko hrál ve světové skupině podruhé, když při své premiéře v soutěži, během Poháru federace 1994, podlehlo v úvodním kole Nizozemsku. Stejnému soupeři oplatilo porážku v minském čtvrtfinále a postoupilo po výhře 4:1 na zápasy. V semifinále si Bělorusky poradily se Švýcarskem 3:2 a poprvé v historii soutěže postoupily do finálového klání. V Minsku přivítaly Spojené státy, které na titul čekaly sedmnáct let. Duel rozhodla až závěrečná čtyřhra, jíž ovládly Američanky. Po výhře 3:2 na zápasy tak Spojené státy získaly 18. titul, čímž v celkové statistice navýšily vedení o osm trofejí před druhou Českou republikou. Americká jednička Coco Vandewegheová se stala devátou tenistkou od zavedení 8členné světové skupiny v roce 1995, jež vyhrála všech šest dvouher v průběhu ročníku. Naposledy před ní tohoto výkonu dosáhla Petra Kvitová v sezóně 2011.\n"}
{"id": "1264714", "url": "https://cs.wikipedia.org/wiki?curid=1264714", "title": "Česká baseballová reprezentace", "text": "Česká baseballová reprezentace\n\nČeská baseballová reprezentace vznikla v roce 1993, řídí ji Česká baseballová asociace. Hlavním trenérem je od roku 2013 Kanaďan Mike Griffin a manažerem Michal Müller. V roce 2017 byla Česká republika na 14. místě světového žebříčku.\n\nČeši se zúčastnili mistrovství světa v baseballu v roce 2005, kde skončili na 17. místě, a v roce 2009, kdy pořádala jednu ze základních skupin Praha a kdy skončili na 20. místě. Na World Baseball Classic dosud nestartovali, v letech 2013 a 2017 vypadli v kvalifikaci. Jsou pravidelnými účastníky mistrovství Evropy v baseballu, v letech 2005 a 2014 byla ČR pořádající zemí.\n\n\n"}
{"id": "1264723", "url": "https://cs.wikipedia.org/wiki?curid=1264723", "title": "Johann Baptist Homann", "text": "Johann Baptist Homann\n\nJohann Baptist Homann (20. března 1664 Oberkammlach – 1. července 1724 Norimberk) byl německý kartograf, geograf, rytec a vydavatel.\n\nJohann Baptist Homann se narodil 20. března 1664 v bavorské vesnici Oberkammlach nacházející se nedaleko obce Kammlach. Byl vychováván v jezuitské škole, avšak přestoupil k protestantismu a od roku 1687 pracoval v Norimberku jako notář. Záhy se začal věnovat rytí a kartografii, načež si v roce 1702 založil vlastní nakladatelství, které se zaměřovalo na vydávání kartografických děl a vedut.\n\nBrzy se vypracoval mezi přední německé kartografy a v roce 1715 byl jmenován císařským geografem císaře Karla VI. a rovněž členem Pruské akademie věd v Berlíně. Johann Baptist Homann zemřel 1. července 1724 v Norimberku. Jeho vydavatelství fungovalo pod názvem \"Homann Erben\" až do roku 1848.\n\nMezi jeho přední dílo patří vydání atlasu \"Grosser Atlas ueber die ganze Welt\", jež byl vydán v roce 1716.\n"}
{"id": "1264724", "url": "https://cs.wikipedia.org/wiki?curid=1264724", "title": "Aleš Faix", "text": "Aleš Faix\n\nAleš Faix (* 26. ledna 1956 Olomouc) je český skladatel, jazzový klavírista a publicista.\n\nOd roku 1962 žije v Praze. Na klavír se učil pod vedením prof. Františka Kůdy. Kromě aktivní hudební činnosti je také publicista. Po absolvování Právnické fakulty Univerzity Karlovy v roce 1979 pracoval krátce v ČTK. V 80. letech 20. století byl hudebním recenzentem v denících Práce a Mladá fronta, po roce 1989 působil jako redaktor v Zemských novinách, Svobodném slově, magazínu Práva, Blesku a Rytmu života. V současné době je přispěvatelem internetového serveru musicweb.cz\n\nV roce 1975 založil s houslistou Milanem Pěkným (nar. 1953) jazzrockový kvintet Jazz Fragment Praha. Tento experimentální soubor byl českou odpovědí na tvorbu průkopnického kvintetu Mahavishnu Orchestra (kromě britského kytaristy Johna McLaughlina ji tvořil klavírista českého původu Jan Hammer, irský basista Rick Laird, americký houslista Jerry Goodman a černošský bubeník Billy Cobham). Jazz Fragment Praha se věnoval od počátku výhradně vlastní tvorbě. Aleš Faix je autorem většiny kompozic Jazz Fragmentu, velký prostor při aranžování také dostali i jeho spoluhráči v kvintetu. \n\nV roce 1977 Jazz Fragment vystoupil na Československém amatérském jazzovém festivalu v pražské Lucerně a během následujících dvou let hrál i na Pražských jazzových dnech, které pořádala Jazzová sekce Svazu hudebníků České republiky. Skupina též pravidelně koncertovala v jazzových klubech Reduta a Parnas. V polovině 80. let vystoupil Jazz Fragment se zpěvačkou Janou Hruškovou na pražské Vokalíze. Je jednou z nejdéle existujících jazzových kapel, kromě vlastních skladeb hraje i technicky náročné skladby francouzských jazzových houslistů – Jean-Luc Pontyho, Didiera Lockwooda a Stéphana Grappelliho. V roce 1987 vychází kapele první deska \"Anaconda\", na které hostuje zpěvačka Jana Koubková. V roce 1992 následuje druhé album \"Otevřený dopis\", na němž hostuje mimo jiné i baskytarista Pavel Ryba. Ten si zahrál o 20 let později i na zatím poslední desce Jazz Fragmentu – \"Jízda na tygru\". \n\nOd roku 1978 působí také jako klavírista a skladatel v dalším experimentálním jazzovém kvintetu Plástev. Motivem k jeho vzniku byl jam session s hráčem na elektrifikovaný basklarinet Eduardem Kuhnem. Tento nástroj byl tehdy v jazzu neznámý a díky němu dostala Plástev do vínku nové zvukové i improvizační možnosti. Plástev si za první dekádu existence vytvořila vlastní koncertní program, v roce 1986 vyjela na krátké turné do Itálie, pak se ale kvůli časové zaneprázdněnosti její členové na čtvrtstoletí rozešli. Impulzem k obnovení Plástve se staly 55. narozeniny kapelníka v roce 2011, kdy se podařilo navázat na původní tvorbu a pokračovat s novými skladbami. Výsledkem je autorské CD \"Světlo na začátku tunelu\", které vyšlo v roce 2014 vlastním nákladem kapely.\n\n\n\n"}
{"id": "1264736", "url": "https://cs.wikipedia.org/wiki?curid=1264736", "title": "Dubový rybník", "text": "Dubový rybník\n\nNázev Dubový rybník má více rybníků:\n\n\n"}
{"id": "1264739", "url": "https://cs.wikipedia.org/wiki?curid=1264739", "title": "Římskokatolická farnost Kunčina", "text": "Římskokatolická farnost Kunčina\n\nŘímskokatolická farnost Kunčina je jedno z územních společenství římských katolíků v děkanátu Svitavy s farním kostelem svatého Jiří v děkanátu Svitavy.\n\nPůvodní osídlení bylo zřejmě slovanské. První písemná zmínka o Třebařově je z roku 1270. Kostel sv. Jiří byl postaven kolem roku 1570. Presbytář byl přestavěn v letech 1937–1938.\n\nSoučasným administrátorem je od listopadu 2010 R. D. Mgr. Karel Macků.\n\nKaždoročně se ve farnosti koná tříkrálová sbírka, v roce 2017 se při ní v Kunčině vybralo 21 200 korun.\n\n"}
{"id": "1264740", "url": "https://cs.wikipedia.org/wiki?curid=1264740", "title": "Česká šachová extraliga 2016/17", "text": "Česká šachová extraliga 2016/17\n\nČeská šachová extraliga 2016/17 byla nejvyšší šachovou soutěží v sezoně 2016/17 v Česku. Zúčastnilo se 12 družstev, přičemž nováčky byly Lokomotiva Brno, který se vrátil po devíti sezónách v nižších soutěžích a Prestige Photo Unichess z Prahy, který se vrátil po dvou sezónách v 1. lize. Třetím nováčkem byl ŠK AD Jičín, který nahradil tým AD Mahrla Praha.\n\nPrvních osm kol bylo odehráno formou dvoukol v sobotu a v neděli, kdy vždy 6 družstev hrálo toto dvoukolo doma a šest venku. Tato dvoukola se odehrála v termínech\n8. října/9. října 2016, 10./11. prosince 2016, 28./29. ledna 2017 a 25./26. února 2017. V těchto čtyřech dvoukolech každý celek hrál dva víkendy doma a dva venku, ale domácí celek v zápisu utkání neodpovídá vždy celku, který utkání skutečně hostil. Všechna utkání závěrečných tří kol byla odehrána od pátku 31. března 2017 do neděle 2. dubna 2017 v Brně.\n\nPoosmé v řadě zvítězil 1. Novoborský ŠK, přičemž vyhrál všech 11 zápasů, což se mu povedlo potřetí v historii. 2. místo zopakoval tým Výstaviště Lysá nad Labem, když jedinou ztrátu zaznamenal až v předposledním kole, a sice nejtěsnějším poměrem 3,5:4,5. Tento nejdůležitější zápas rozhodl v jediné resultativní partii na posledním stole Štěpán Žilka výhrou s Vlastimilem Jansou. Na 3. místo dosáhl po jedné sezóně bez medaile tým ŠK Rapid Pardubice. Z extraligy sestoupil nováček Lokomotiva Brno a ŠK AD Jičín, který se do následujícího ročníku kvůli problémům se sponzorem nepřihlásil a umožnil tak záchranu předposlednímu Tatranu Litovel.\n\n"}
{"id": "1264741", "url": "https://cs.wikipedia.org/wiki?curid=1264741", "title": "Mistrovství světa v zápasu řecko-římském 1958", "text": "Mistrovství světa v zápasu řecko-římském 1958\n\nMistrovství světa v zápasu řecko-římském proběhlo v Budapešti, Maďarsko v roce 1958.\n\n \n"}
{"id": "1264749", "url": "https://cs.wikipedia.org/wiki?curid=1264749", "title": "Mistrovství světa v zápasu řecko-římském 1955", "text": "Mistrovství světa v zápasu řecko-římském 1955\n\nMistrovství světa v zápasu řecko-římském proběhlo v Karlsruhe, Západní Německo v roce 1955. \n\n \n"}
{"id": "1264755", "url": "https://cs.wikipedia.org/wiki?curid=1264755", "title": "Mistrovství světa v zápasu řecko-římském 1953", "text": "Mistrovství světa v zápasu řecko-římském 1953\n\nMistrovství světa v zápasu řecko-římském proběhlo v Neapoli, Itálie v roce 1953. \n\n \n"}
{"id": "1264756", "url": "https://cs.wikipedia.org/wiki?curid=1264756", "title": "Mistrovství světa v zápasu řecko-římském 1950", "text": "Mistrovství světa v zápasu řecko-římském 1950\n\nMistrovství světa v zápasu řecko-římském proběhlo v Stockholmu, Švédsko v roce 1950. \n\n \n"}
{"id": "1264757", "url": "https://cs.wikipedia.org/wiki?curid=1264757", "title": "Confiteor", "text": "Confiteor\n\nConfiteor (česky \"Vyznávám se\") je název modlitby, která se užívá během mše svaté v římském ritu. Během bohoslužby se \"confiteor\" modlí také v některých luterských církvích. Modlitbu začíná kněz, ke kterému se připojují věřící. Modlitba vyjadřuje lítost nad hříchy a prosbu za jejich odpuštění.\n\nV současné době existují dle mešního řádu dvě verze modlitby. Starší verze (delší) je užívána při tridentské mši, která bývá sloužena v latině, novější verze je součástí mešního řádu mše Pavla VI.\n\n\n"}
{"id": "1264758", "url": "https://cs.wikipedia.org/wiki?curid=1264758", "title": "Pietro Platania", "text": "Pietro Platania\n\nPietro Platania (5. dubna 1828 Catania – 26. dubna 1907 Neapol) byl italský hudební skladatel.\n\nNarodil se v Catanii na Sicílii. Hudbu studoval na konzervatoři v Neapoli u Vincenze Abbatelliho, Salvatora Pappalarda a Pietra Raimondiho.\n\nV roce 1863 byl jmenován ředitelem Královské konzervatoře v Palermu, kde působil až do roku 1885. V roce 1868 ho Giuseppe Verdi pozval k účasti na komponování Messa per Rossini, velkého requiem, které mělo být provedeno na výročí úmrtí Gioacchina Rossiniho dne 14. listopadu 1869 v bazilice San Petronio v Bologni. Platania složil celý řtvrtý díl mše Sanctus (Sanctus, Hosanna, Benedictus, Hosanna) pro sólový soprán a sbor. Mše jako celek však byla provedena až po více než stu letech, v roce 1988. \n\nV roce 1885 byl jmenován ředitelem konzervatoře v Neapoli. Čtyři roky řídil věhlasný sbor milánské katedrály. V archivech katedrály je uchována řada jeho duchovních skladeb. \n\nZemřel 26. dubna 1907 v Neapoli ve věku nedožitých 79 let.\n\nSvým dílem zasáhl Platania do všech žánrů klasické hudby. Komponoval opery, chrámovou i komorní hudbu. Vydal rovněž učebnice kontrapunktu a harmonie.\n\n\n"}
{"id": "1264759", "url": "https://cs.wikipedia.org/wiki?curid=1264759", "title": "Antonio Muñoz Molina", "text": "Antonio Muñoz Molina\n\nAntonio Muñoz Molina (* 10. leden 1956, Úbeda, Andalusie) je španělský spisovatel, jenž obdržel za svoji literární činnost četná ocenění, např. Prix Femina, nebo Cenu Jeruzaléma.\n\nAntonio Muñoz Molina vystudoval v Madridu žurnalistiku a dějiny umění v Granadě. V roce 1995 byl zvolen členem Španělské královské akademie (španělsky \"Real Academia Española\"). Posléze žil také ve Spojených státech, v New Yorku City, kde vedl místní pobočku \"Cervantesova institutu\". Jeho manželkou je novinářka a spisovatelka Elvira Lindo Garrido. \n\nJe laureátem španělské literární ceny \"Premio Nacional de Novela\" (1988, 1992), či ceny \"Premio Planeta\" (1991).\n\n\n\n"}
{"id": "1264760", "url": "https://cs.wikipedia.org/wiki?curid=1264760", "title": "Mistrovství světa v zápasu řecko-římském 1922", "text": "Mistrovství světa v zápasu řecko-římském 1922\n\nMistrovství světa v zápasu řecko-římském proběhlo v Stockholmu, Švédsko v roce 1922. \n\n \n"}
{"id": "1264761", "url": "https://cs.wikipedia.org/wiki?curid=1264761", "title": "Mistrovství světa v zápasu řecko-římském 1921", "text": "Mistrovství světa v zápasu řecko-římském 1921\n\nMistrovství světa v zápasu řecko-římském proběhlo v Helsinkách, Finsko v roce 1921. \n\n \n"}
{"id": "1264762", "url": "https://cs.wikipedia.org/wiki?curid=1264762", "title": "Mistrovství světa v zápasu řecko-římském 1920", "text": "Mistrovství světa v zápasu řecko-římském 1920\n\nMistrovství světa v zápasu řecko-římském proběhlo v Vídni, Rakousko v roce 1920. \n\n \n"}
{"id": "1264767", "url": "https://cs.wikipedia.org/wiki?curid=1264767", "title": "Buky hraběte Chotka", "text": "Buky hraběte Chotka\n\nJako krajinná dominanta, stromy významné stářím a vzrůstem, byly chráněny od 9.6.2015, jiný zdroj ovšem uvádí datum 11.11.2011.\n\nPři podrobném šetření na podzim 2018 bylo zjištěno, že jeden z dvojice stromů již neexistuje a byl odklizen. Došlo k jeho zlomení vlivem větru a pravděpodobně i působením dřevokazných hub. Pádem jednoho z dvojice stromů zanikla estetická hodnota, která byla určující pro vyhlášení památnými stromy. Došlo ke ztrátě důvodu ochrany a proto AOPK rozhodla s účinností od 14.02.2019 o sejmutí ochrany.\n\n"}
{"id": "1264768", "url": "https://cs.wikipedia.org/wiki?curid=1264768", "title": "ESPN", "text": "ESPN\n\nESPN (\"Entertainment and Sports Programming Networks\") je globální sportovní kabelová a satelitní televizní stanice, která byla založena v roce 1979 ve Spojených státech amerických. ESPN v České republice začala vysílat v roce 2010, vysílání bylo ukončeno 31. srpna 2013. ESPN vysílá sporty především ze Spojených států jako např. MLB, NBA, NCAA, NHL a další.\n"}
{"id": "1264770", "url": "https://cs.wikipedia.org/wiki?curid=1264770", "title": "Mistrovství světa v zápasu řecko-římském 1913", "text": "Mistrovství světa v zápasu řecko-římském 1913\n\nMistrovství světa v zápasu řecko-římském proběhlo v Vratislavi, Německo v roce 1913. \n\n \n"}
{"id": "1264774", "url": "https://cs.wikipedia.org/wiki?curid=1264774", "title": "Hitler (příjmení)", "text": "Hitler (příjmení)\n\nHitler je málo časté rakouské příjmení, jehož nejznámějším nositelem byl diktátor Adolf Hitler. Toto příjmení je pravopisnou variantou příjmení Hiedler, jehož základem je jihoněmecké a rakouské nářeční slovo Hiedl s významem „podzemní pramen vody nebo proud“.\n\n\n\n"}
{"id": "1264801", "url": "https://cs.wikipedia.org/wiki?curid=1264801", "title": "Mistrovství světa v zápasu řecko-římském 1911", "text": "Mistrovství světa v zápasu řecko-římském 1911\n\nMistrovství světa v zápasu řecko-římském proběhlo v Helsinkách, Ruské impérium v roce 1911. \n"}
{"id": "1264805", "url": "https://cs.wikipedia.org/wiki?curid=1264805", "title": "Mistrovství světa v zápasu řecko-římském 1910", "text": "Mistrovství světa v zápasu řecko-římském 1910\n\nMistrovství světa v zápasu řecko-římském proběhlo v Düsseldorfu, Německo v roce 1910. \n\n \n"}
{"id": "1264806", "url": "https://cs.wikipedia.org/wiki?curid=1264806", "title": "Mistrovství světa v zápasu řecko-římském 1909", "text": "Mistrovství světa v zápasu řecko-římském 1909\n\nMistrovství světa v zápasu řecko-římském proběhlo v Vídni, Rakousko-Uhersko v roce 1909. \n\n \n"}
{"id": "1264807", "url": "https://cs.wikipedia.org/wiki?curid=1264807", "title": "Tahina spectabilis", "text": "Tahina spectabilis\n\nTahina spectabilis je druh palmy a jediný druh rodu Tahina. Je to menší, robustní palma s dlanitými listy a rozměrným květenstvím čnícím nad listovou korunou. Rostlina je jednodomá, vykvétá jen jednou za život a poté odumírá. Plodem je nevelká peckovice. Druh byl objeven v roce 2005 na nevelké lokalitě v severozápadním Madagaskaru a o tři roky později byl popsán. Jedná se o kriticky ohrožený druh.\n\n\"Tahina spectabilis\" je robustní, oboupohlavná palma menšího vzrůstu, dorůstající výšky od 4 do 10 metrů. Kmen je solitérní, přímý, na bázi cibulovitě ztlustlý. Listy jsou dlanitozpeřené, induplikátní, velké, s asi 4 metry dlouhou čepelí a 3,5 metru dlouhým, beztrnným řapíkem. Listy jsou na rubu pokryté tenkou vrstvou bělavého vosku. \"Hastula\" je dobře vyvinutá. Květenství je vrcholové, vícenásobně větvené, asi 4 metry dlouhé a nápadně čnící nad korunou listů. Květy mají trojčetný kalich a korunu, obsahují 6 tyčinek a semeník srostlý ze 3 plodolistů. Rostlina vykvétá pouze 1x za život podobně jako talipot a poté odumírá.\nPlody jsou široce eliptické, za zralosti žlutozelené peckovice s vytrvalým okvětím, asi 3 až 3,5 cm dlouhé. Obsahují jediné semeno.\n\nK objevu této palmy došlo při rodinném pikniku v září roku 2005 a zprvu byla považována za lontar (\"Borassus\"). Při detailním zkoumání fotografií se ukázalo rozměrné květenství této palmy a objevily se otázky jestli se nejedná o asijský talipot (\"Corypha umbraculifera\") jakožto pozůstatek pěstování z koloniálních dob. Této hypotéze ale nenahrávaly beztrnné řapíky. V lednu následujícího roku pak byla na odlehlou lokalitu vedena výprava a nasbíraný materiál byl v botanické zahradě v Kew podroben důkladnému zkoumání. Ukázalo se, že se jedná o zcela nový a dosud nepopsaný druh i rod palmy. Spolu s morfologickým popisem byla provedena i analýza DNA, která rozkryla příbuzenské vztahy k ostatním rodům podčeledi \"Coryphoideae\".\n\nDruh byl popsán až v roce 2008 a je znám z jediné nevelké lokality na pobřeží severozápadního Madagaskaru. Vyskytuje se zde jen asi 90 exemplářů různých velikostí (z toho asi 30 dospělých, plodných jedinců) a několik set jednolistých semenáčů. Palmy zde rostou v nízké nadmořské výšce na úpatí vápencových výchozů. Druh je zapsán v Červeném seznamu ohrožených druhů IUCN jako kriticky ohrožený.\n\nRostlina vytváří v květenství velké množství nektaru. Květy navštěvují zejména včely, vosy a mouchy. Mladé plody konzumuje černě zbarvený papoušek vaza velký (\"Coracopsis vasa\"), o způsobu šíření semen však není nic bližšího známo.\n\nRod \"Tahina\" je v rámci taxonomie palem řazen do podčeledi \"Coryphoideae\" a tribu \"Chuniophoeniceae\". Sesterským rodem je podle výsledků molekulárních studií monotypický rod \"Kerriodoxa\", který je endemitem Thajska. Další blízce příbuzné rody jsou \"Chuniophoenix\" pocházející z Číny a Indočíny a \"Nannorrhops\" z jihozápadní Asie a Arábie.\n\n"}
{"id": "1264808", "url": "https://cs.wikipedia.org/wiki?curid=1264808", "title": "Mistrovství světa v zápasu řecko-římském 1908", "text": "Mistrovství světa v zápasu řecko-římském 1908\n\nMistrovství světa v zápasu řecko-římském proběhlo v Vídni, Rakousko-Uhersko v roce 1908. \n\n \n"}
{"id": "1264809", "url": "https://cs.wikipedia.org/wiki?curid=1264809", "title": "Mistrovství světa v zápasu řecko-římském 1904", "text": "Mistrovství světa v zápasu řecko-římském 1904\n\nMistrovství světa v zápasu řecko-římském proběhlo v Vídni, Rakousko-Uhersko v roce 1904. \n\n \n"}
{"id": "1264810", "url": "https://cs.wikipedia.org/wiki?curid=1264810", "title": "Markéta z Baux", "text": "Markéta z Baux\n\nMarkéta z Baux (1394 - 15. listopadu 1469) byla hraběnkou ze Saint-Pol, Brienne a Conversano. Patřila do neapolského rodu Baux, jehož původ sahá do Provence 11. století. S manželem Petrem I. Lucemburským, hrabětem ze Saint-Pol, Brienne a Conversana byli předky anglické královny Alžběty Woodvillové, francouzského krále Jindřicha IV., skotské královny Marie Stuartovny a všech anglických panovníků po roce 1509.\n\nMarkéta se narodila v roce 1394 jako dcera Františka z Baux a jeho třetí manželky Suevy Orsini, která byla potomkem Šimona z Montfortu, 6. hraběte z Leicesteru a Eleonory Anglické (dcery Jana Bezzemka).\n\nJejími prarodiči byli Bertrand III. z Baux, hrabě z Andrie a Squillace, a Markéta d'Aulnay. Z matčiny strany to pak byli hrabě z Noly a římský senátor Nicola Orsini a Jana ze Sabranu.\n\nMarkéta měla dva vlastní bratryː\n\n\nZ otcova druhého manželství a Markétou z Taranta měla dva starší nevlastní sourozenceː\n\n\nMarkéta se 8. května 1405 provdala za Petra Lucemburského, nejstaršího syna Jana Lucemburského a Markéty z Brienne. Petr po matce zdědil hrabství Brienne a Conversano a po tetě Janě Saint-Pol a Ligny. Jeho mladší bratr Jan, spojenec Angličanů ve Stoleté válce, držel v zajetí Janu z Arku, kterou prodal Angličanům za 10 000 livrů.\n\nPetr s Markétou spolu měli několik dětíː\n\n\nMarkéta zemřela 15. listopadu 1469 a byla pohřbena v opatství Cercamp, Frévent, Pas-de-Calais.\n"}
{"id": "1264811", "url": "https://cs.wikipedia.org/wiki?curid=1264811", "title": "Mistrovství světa v zápasu řecko-římském 1905", "text": "Mistrovství světa v zápasu řecko-římském 1905\n\nMistrovství světa v zápasu řecko-římském proběhlo v Berlíně, Německo v roce 1905. \n\n \n"}
{"id": "1264813", "url": "https://cs.wikipedia.org/wiki?curid=1264813", "title": "Augustin Ondřej", "text": "Augustin Ondřej\n\nAugustin Ondřej (28. srpna 1887 Hořepník. - 22. července 1956 Praha) byl český mineralog, profesor VŠCHT v Praze.\n\nNarodil se v rodině učitele v Hořepníku Františka Ondřeje (1865-??) a jeho manželky Marie, rozené Kupšovské (1869-??). Od roku 1893 byla rodina policejně hlášena na Smíchově (dnes Praha), kde byl František Ondřej učitelem na měšťanské škole. Augustin Ondřej byl nejstarší z pěti dětí. Jeho mladší bratr Severin (1889-1964) byl architektem.\n\nV roce 1920 byl jmenován profesorem na České vysoké škole technické v Praze.\n\nPo druhé světové válce byl vedoucím katedry mineralogie Vysoké školy chemicko-technologické v Praze. Významně přispěl k rozšíření jejích mineralogických sbírek.\n\n\n"}
{"id": "1264814", "url": "https://cs.wikipedia.org/wiki?curid=1264814", "title": "Mistrovství světa v zápasu řecko-římském 1907", "text": "Mistrovství světa v zápasu řecko-římském 1907\n\nMistrovství světa v zápasu řecko-římském proběhlo v Frankfurtu nad Mohanem, Německo v roce 1907. \n\n \n"}
{"id": "1264815", "url": "https://cs.wikipedia.org/wiki?curid=1264815", "title": "Luo Čchin-šun", "text": "Luo Čchin-šun\n\nLuo Čchin-šun (; 1465, okres Tchaj-che, provincie Ťiang-si – 1547) byl státník a filozof mingské Číny. Stal se nejvýznamnějším představitelem neokonfuciánské ortodoxie své doby. Ačkoliv zůstával v mezích ortodoxie, její učení tvůrčím způsobem rozvíjel, soustředil se na vyřešení vztahů mezi principem \"li\" a energií \"čchi\" a paralelně i mezi myslí \"sin\" a přirozeností \"sing\". Přitom se stavěl zejména proti subjektivismu učení Wang Jang-minga a čchanového buddhismu.\n\nLuo Čchin-šun používal též zdvořilostní jméno Jün-šeng () a literární pseudonym Čeng-an (). Jeho výjimečné zásluhy byly uznány udělením posmrtného jména Wen-čuang ().\n\nLuo Čchin-šun pocházel z okresu Tchaj-che v jihočínské provincii Ťiang-si. Studoval konfuciánské klasiky, skládal úřednické zkoušky, roku 1492 byl první v provinčních zkouškách, a roku 1493 složil s velkým úspěchem (jako třetí v pořadí) i jejich nejvyšší stupeň, palácové zkoušky, a získal titul \"ťin-š’\".\n\nPo zkouškách byl přidělen do akademie Chan-lin na místo mladšího kompilátora, později sloužil jako ředitel studií na univezitě Kuo-c’-ťien v Nankingu, Roku 1504 odešel domů pečovat o otce, a zůstal u něj i když mu skončilo úřední volno a žádost o jeho prodloužení byla zamítnuta. Císařský eunuch Liou Ťin, tehdy nejvlivnější muž vlády, prosadil Luo Čchin-šunovo potrestání – přišel o úřad i úřední hodnost. Až po pádu Liou Ťina roku 1510 byl rehabilitován a vrátil se do úřední služby. Po několika povýšeních roku 1522 dosáhl funkce nankingského ministra státní správy. Následující rok odešel z úřadu kvůli smutku za smrt otce. Po jeho skončení dostal nabídku na místa nankingského ministra obřadů, a pak ministra státní správy v Pekingu, obojí však odmítl a roku 1527 definitivně odešel do výslužby. Poslední dvě desítky let života strávil studiem a psaním.\n\nV mládí sympatizoval s buddhismem, později se od něj odvrátil a stal se nejvýznamnějším představitelem neokonfuciánské ortodoxie (školy Čcheng-Ču) své doby. Ačkoliv zůstával v mezích školy Čcheng-Ču, její učení tvůrčím způsobem rozvíjel. Přitom se stavěl zejména proti idealistickým proudům tehdejší konfuciánské filofie počínajících u sungských Čcheng Chaoa a Lu Siang-šana, které nejdůrazněji vyjádřil Luo Čchin-šunův současník Wang Jang-ming. Proti Wang Jang-mingovi hájil nájil Ču Siho názor, že mudrctví lze dosáhnout „rozšířením poznání“ prostřednictvím „zkoumáním věcí“ (\"ke-wu\"), to jest studiem; zatímco Wang Jang-ming věřil, že člověku stačí uvědomit si dobro své mysli/srdce a proto „zkoumání věcí“ pojímal jako kultivaci principu \"li\" uvnitř vlastní mysli/srdce, a zaměřil se na vnitřní sebezdokonalování. Současníky, kteří se soustřeďovali pouze na svůj vnitřní život a zanedbávali studium, kritizoval, a to jak Wang Jang-mingovy stoupence, tak buddhistický koncept náhlého osvícení, protože ten nepočítá s úsilím věnovaným učení a konání.\n\nV učení školy školy Čcheng-Ču mu vadily prvky dualismu, který se snažil překonat pomocí energie \"čchi\", kterou pokládal za prvotní počátek všeho, přičemž princip \"li\" neměl za počátek (což učil Ču Si), ale za řád této energie. Stavěl se i proti dualismu lidské přirozenosti, to jest proti rozlišování přirozenosti principu \"li\" (nebeského původu) a přirozenosti energie \"čchi\" (lidského původu). Proti názoru Wang Jang-minga (a buddhistů), kteří tužby odmítali jako negativní projev \"čchi\" učil, že se nic nemá odmítat, ani tužby (jsou-li umírněné), ani smyslové poznání. Svým důrazem na jednotný původ všech stvořených věcí dal podnět k posunu čínského konfuciánství od moralizování k volnějšímu empirickému pohledu na svět, který převládl o století později, v raně čchingském období.\n\nSvé filozofické názory shrnul ve sbírce \"Kchun-č’ ťi\" (, \"Záznamy bolestně získaného poznání\" či \"Poznámky o těžce nabytém poznání\"), dále je autorem sbírek \"Čeng-an cchun-kao\" () a \"Čeng-an sü-kao\" ().\n\nJeho zásluhy byly oceněny udělením posmrtného jména a titulu velkého ochránce korunního prince. Roku 1724 byla tabulka s jeho jménem umístěna do Konfuciova chrámu.\n\n"}
{"id": "1264819", "url": "https://cs.wikipedia.org/wiki?curid=1264819", "title": "Destinace Českých aerolinií", "text": "Destinace Českých aerolinií\n\nČeské aerolinie (ČSA) k roku 2018 létají do přibližně 50 pravidelných a sezónních destinací v Evropě a Asii. Nejvíc destinací má ČSA k roku 2019 v Itálii (4). Za týden v roce 2017 vypravilo ČSA kolem 600 letů.\n\nV roce 2019 létají České aerolinie z hlavní základny Letiště Václava Havla do následujících destinací:\nV minulosti létaly České či Československé aerolinie do mnoha destinací v Evropě, v Africe, Asii, Severní a Jižní Americe:\n\n"}
{"id": "1264821", "url": "https://cs.wikipedia.org/wiki?curid=1264821", "title": "Sdílení pracovní plochy", "text": "Sdílení pracovní plochy\n\nSdílení pracovní plochy ( ) je v informatice označení pro technologie a produkty, které umožňují vzdálený přístup a vzdálenou spolupráci na pracovní ploše počítače pomocí grafického emulátoru terminálu.\n\nNejčastější možnosti pro sdílení pracovní plochy je vzdálené přihlášení a spolupráce v reálném čase.\n\nVzdálené přihlášení umožňuje uživatelům připojit se k pracovní ploše svého počítače, přestože se u něho fyzicky nenacházejí. Unixové systémy, které používají X Window System, mají schopnost vzdáleného přístupu zabudovanou. Systémy Windows od verze Windows 2000 používají pro vzdálený přístup protokol RDP (před tím Microsoft NetMeeting).\n\nOpen source nástroj Virtual Network Computing (VNC) poskytuje řešení vzdáleného přihlášení napříč platformami. Sdílení vzdálené plochy probíhá prostřednictvím společného modelu klient-server. VNC klient se připojuje ke vzdálenému počítači, na kterém je nainstalována serverové část VNC. V typické VNC relaci jsou všechny stisky kláves a kliknutí myši registrovány tak, jako kdyby klient skutečně pracoval na lokálním počítači.\n\nNedostatkem výše uvedených řešení je jejich neschopnost kontaktovat zvenčí počítače skryté za dynamickým NAT (tzv. maškaráda). Řada komerčních produktů řeší toto omezení pomocí tunelování provozu přes takzvané rendezvous servery.\n\nUživatelé Applu využívají Apple Remote Desktop (ARD).\n\nMnohem větší prostor na poli sdílení plochy zaujímá spolupráce v reálném čase. V současnosti se stala významnou součástí multimediálních komunikací. Ve spojení s ostatními složkami multimediální komunikace (audio, video) vytváří sdílení pracovní plochy dojem virtuálního prostoru určeného k setkávání a spolupráci. Tato oblast je také označována jako webináře.\n"}
{"id": "1264823", "url": "https://cs.wikipedia.org/wiki?curid=1264823", "title": "Stambolijski", "text": "Stambolijski\n\nStambolijski ( \"Стамболийски,\" původně \"Гара Кричим\", v letech 1969 až 1979 \"Нови Кричим\") je město ve středním Bulharsku, ležící v Hornothrácké nížině před severním úpatím Západních Rodopů. Žije tu přes 10 tisíc obyvatel.\n\nJde o správní středisko stejnojmenné obštiny v Plovdivské oblasti.\n\nSídlo vzniklo v letech 1873 – 1875 v souvislosti s výstavbou železniční trati do Cařihradu pod názvem Gara Kričim (Nádraží Kričim). V roce 1926 zde žilo 224 obyvatel. Poté sem v rámci výměny obyvatelstva mezi Řeckem a Bulharskem přišli bulharští osídlenci z Makedonie a Západní Thrákie, takže zde v roce 1934 bydlelo 554 obyvatel. Postupně se stalo průmyslovým centrem. Městem je od roku 1964. V roce 1969 bylo přejmenováno na Novi Kričim (\"Нови Кричим\"). Současný název po bulharském premiérovi Alexandrovi Stambolijském nese od roku 1979.\n\nVe městě žije 10 981 stálých obyvatel a je zde trvale hlášeno 12 665 obyvatel. Podle sčítáni 1. února 2011 bylo národnostní složení následující:\n"}
{"id": "1264829", "url": "https://cs.wikipedia.org/wiki?curid=1264829", "title": "Laterální pozice", "text": "Laterální pozice\n\nLaterální koitální pozice je sexuální pozice kterou popsali Masters a Johnsonová v jejich práci \"Human Sexual Response\". Tuto pozici preferovalo 75 % z jejich heterosexuálních respondentů poté co ji vyzkoušely.\n\nDostání se do této pozice vyžaduje aby partneři začali z pozice žena nahoře s penisem penetrujícím ženu a poté:\n\n\nV této pozici oba partneři leží vahou na posteli (muž na zádech, žena na svém pravém rameni a trupu) kromě levé nohy ženy která leží na pravém boku muže. Muž leží na zádech, zatímco žena je lehce ohnutá na pravou stranu. jejich těla svírají úhel asi 30°, takže jsou tváří v tvář zatímco žena se může opírat o své pravé rameno. Oba partneři mají pod hlavou polštář.\n\nDle práce Masterse a Johnsonové, „v případě, získání dovedností v laterální koitální poloze, není ani mužský ani ženský partner fixován. Oba mají svobodu pánevního pohybu v každém směru, a nebudou mít žádné křeče svalů a není třeba únavné podpory tělesné hmotnosti. Boční koitální poloha poskytuje oběma pohlavím flexibilitu volného sexuálního vyjádření. Tato pozice je efektivní zejména pro ženy, můžou se pohybovat s plnou svobodou a užívat buď pomalé nebo rychlé pohyby pánve, v závislosti na aktuálních úrovních sexuálního napětí.“\n\nTuto pozici doporučili všem párům, zejména těm které se potýkají s předčasnou ejakulací kvůli snížení tlaku na muže.\n"}
{"id": "1264832", "url": "https://cs.wikipedia.org/wiki?curid=1264832", "title": "Nobujuki Sató", "text": "Nobujuki Sató\n\nNobujuki Sató (* 12. ledna 1944 Hakodate, Japonsko) je bývalý japonský zápasník–judista a sambista.\n\nJako jeden s prvních japonských judistů se aktivně věnoval sambu. Seznámil se s ním během studií na Tokijské vysoké škole tělesné výchovy sportu (dnešní Cukubská univerzita). Po skončení vysoké školy se připravoval jako zaměstnanec reklamní agentury Hakuhodo. V japonské reprezentaci se pohyboval od roku 1966 v polotěžké váze. Specializoval se především na boj na zemi (ne-waza). Časopis Black Belt ho považoval za jednoho z nejlepších grapplerů své doby. V roce 1972 prohrál nominaci na olympijské hry v Mnichově s Fumiem Sasaharou. Je dvojnásobným mistrem světa a doma v Japonsku vítězem vysoce prestižní kategorie bez rozdílu vah za roku 1974. Sportovní kariéru ukončil v roce 1975. Věnoval se trenérské práci na Tokaijské univerzitě, kde byl jeho pilným žákem Jasuhiro Jamašita. Později působil na různých pozicích v japonském i mezinárodním judu. Je majitelem 9. danu.\n\n"}
{"id": "1264835", "url": "https://cs.wikipedia.org/wiki?curid=1264835", "title": "Miloš Bečvář", "text": "Miloš Bečvář\n\nMiloš Bečvář (* 21. ledna 1957 Strakonice) je bývalý československý běžec na lyžích a cyklista. V roce 1980 se zúčastnil ZOH v Lake Placid a v roce 1984 ZOH v Sarajevu. Dále se účastnil MS 1982, 1985 a řady závodů Světového poháru, stal se 10× mistrem republiky v běhu na lyžích a později i na horských kolech v kategorii Master 1 a 1. na MS masters.\n\n"}
{"id": "1264840", "url": "https://cs.wikipedia.org/wiki?curid=1264840", "title": "Charles Nodier", "text": "Charles Nodier\n\nCharles Nodier, vlastním jménem Jean-Charles Emmanuel Nodier (29. dubna 1780, Besançon – 27. ledna, 1844, Paříž) byl francouzský romantický prozaik, básník, kritik a knihovník, člen Francouzské akademie a nositel Řádu čestné legie. Vydal dvě sbírky básní, je autorem povídek a novel s tajuplnými náměty a významně se zapsal do bojů o romantismus.\n\nNarodil se jako nemanželský syn advokáta, později starosty Besançonu a soudce revolučního tribunálu. Byl zázračné dítě, ve dvanácti letech měl již projevy před jakobínským Spolkem přátel ústavy (Société des amis de la Constitution). Věnoval se přírodním vědám (zvláště entomologii), dějinám literatury i lingvistickým teoriím. Roku 1802 složil básnický pamflet proti Napoleonovi, byl pronásledován a často musel měnit místa svého pobytu.. Nějaký čas byl učitelem literatury, později tajemníkem bohatého Angličana. Později se ale stal Napoleonovým příznivcem.\n\nRoku 1812 byl jmenován císařským redaktorem a knihovníkem v Ilyrských provinciích, kde se inspiroval tradicemi a lidovou slovesností a v Lublani vedl francouzský deník \"Télégraphe officiel des Provinces Illyriennes\". Roku 1813 se usadil v Paříži, v roce 1824 se stal knihovníkem Arsenalu (Bibliothèque de l'Arsenal), roku 1829 obdržel Řád čestné legie a roku 1833 byl zvolen do Francouzské akademie. Ve dvacátých letech se u něho scházela společnost romantických básníků (Victor Hugo, Alfred de Vigny a Alfred de Musset). Je pohřben na pařížském hřbitově Père-Lachaise.\n\nNodier významně přispěl k vytváření francouzského romantismu a jeho estetiky. Byl vychován osvícenskou filozofií, nesouhlasil s Chatebriandovou mystikou křesťanství a naopak zdůrazňoval úlohu svobody, imaginace a citu. Sám psal básně, romány, povídky a novely (především fantastické, jimiž navázal na Jacquese Cazotta), odborná pojednání, eseje a úvahy, v nichž se zamýšlel nad úlohou snu a fantastična v životě lidí a v umění.\n\n\n"}
{"id": "1264841", "url": "https://cs.wikipedia.org/wiki?curid=1264841", "title": "František Bavorský (1875–1957)", "text": "František Bavorský (1875–1957)\n\nFrantišek Bavorský (10. října 1875 – 25. ledna 1957) byl členem bavorského královského rodu Wittelsbachů a generálmajorem bavorské armády.\n\nFrantišek se narodil ve Schloss Leutstetten, Starnbergu, Bavorsku jako třetí syn Ludvíka III. Bavorského a jeho manželky Marie Terezy Rakouské-Este. Zpočátku František sloužil jako velitel \"2. pěšího pluku König\", ale krátce před vypuknutím První světové války mu bylo svěřeno velení \"3. bavorské pěší brigády\", která byla později přejmenována a stala se \"4. pěší brigádou\". Princ František vedl tuto brigádu u Fort Douaumont, Passchendaele a Kemmelbergu.\n\nZa příkladné vedení v těchto operacích byl 25. května 1916 oceněn Rytířským křížem vojenského řádu Maxe Josefa a 28. října 1916 mu bylo svěřené velení celé \"4. bavorské pěší divize\". Na jaře 1918 mu byl také udělen Velitelský kříž vojenského řádu Maxe Josefa a 16. května 1918 prestižní Pour le Mérite. Nicméně, během léta 1918 utrpěla \"4. bavorská pěší divize\" těžké ztráty v bitvy na Sommě a byl přeložen na italskou frontu, kde zůstal po zbytek války.\n\n12. července 1912 se František oženil s princeznou Isabelou Antonií z Croÿ, dcerou vévody Karla Alfréda z Croÿ a princezny Ludmily z Arenbergu. Svatba se konala ve Schloss Weilburg v Bádenu poblíž Vídně, Rakousko-Uhersku. Pár měl šest dětíː\n\n\nPrinc František Bavorský zemřel 25. ledna 1957 ve Schloss Leutstetten, Starnberg, Bavorsko. Byl pohřben v kolumbáriu v Michaelskirche, Mnichov, Bavorsko.\n\n\n\n\n"}
{"id": "1264842", "url": "https://cs.wikipedia.org/wiki?curid=1264842", "title": "Kostel svatého Mikuláše (Lichnov)", "text": "Kostel svatého Mikuláše (Lichnov)\n\nKostel svatého Mikuláše v obci Lichnov (okres Bruntál) je farní kostel postavený v roce 1733 a kulturní památka České republiky.\n\nPrvní písemné zmínky o obci pochází z roku 1340. Na místě dřevěné kaple byl postaven v roce 1733 zděný kostel zasvěcený sv. Mikuláši. Kostel byl postaven Gregorem Friedrichem Gansem (1697–1763) stavitelem z Krnova.\n\nKostel patří pod Děkanát Krnov.\n\nJednolodní orientovaná barokní stavba na půdorysu latinského kříže. Na jižní straně (transeptu) je sakristie s oratoří na levé je kaple sv. Jana Nepomuckého.\n\nV kostele se nachází čtyři oltáře. Hlavní oltář je zdoben obrazem sv. Mikuláše.\n\nNa kruchtě jsou funkční varhany z roku 1928 od firmy Gegrüder Rieger za 90 000 Kč, které byly restaurovány v roce 2014.\n\nVe věži byl zavěšeny dva zvony. Větší o váze asi 450 kg s datací 1272 měl nápis \"O Rex gloriae, veni cum pace\". Druhý zvon o výšce 70 cm a průměru 93 cm měl nápis \"O rex gloriae veni cum pace\" bez datace, byl v roce 1916 (22. srpna) rekvírován a rozbit přímo ve věži a odvezen. Za váhu 436 kg zvonoviny bylo c. k. armádním stavebním oddělením vojenského velitelství v Krakově vyplaceno 1744 korun. Sanktusový zvon vážil 48 kg měl průměr 43 cm a byl 14. prosince 1915 odvezen na vlasteneckou válečnou sbírku ve Vídni. Byl zdoben dvěma reliéfy Královny nebes s Ježíškem v náručí a reliéfem sv. Jana Nepomuckého. Na věnci měl nápis \"S. Maria et St. Joannes Nepomuceni ora pro nobis\" a dolním okraji byl text \"Hat gegossen Wolfgangus Straub in Olmütz 1797.\"\n\nV roce 1921 pořízen nový zvon od zvonaře Oktáva Wintera z Broumova. Váha zvonu byla 51 kg, průměr 45 cm po vysvěcení byl zavěšen do sanktusníku. Zvon byl zdoben malým reliéfem Královny Nebes a nesl text 'S. Maria et St\". \"Johannes Nepomuceni ora pro nobis' a text se jménem zvonaře a letopočtem 1921. V roce 1930 byl pořízen nový zvon do věže o váze 640 kg.\n\nV roce 1886 byly nainstalovány nové věžní hodiny od hodináře Rezka v Neuhausu v Čechách. Původní byly opraveny bruntálským hodinářem Schneiderem a umístěny do věže požární zbrojnice.\n\n"}
{"id": "1264844", "url": "https://cs.wikipedia.org/wiki?curid=1264844", "title": "Fumio Sasahara", "text": "Fumio Sasahara\n\nFumio Sasahara (* 28. března 1945) je bývalý japonský zápasník–judista.\n\nPřipravoval se na Tenrijské univerzitě. V letech 1969-1971 patřil k nejlepším judistům světa. Byl pověstný svojí osobní technikou uči-matou. V roce 1972 startoval jako velký favorit na olympijských hrách v Mnichově, ale podcenil síly mladého sovětského judisty Šoty Čočišviliho a senzačně vypadl již ve druhém kole. Sportovní kariéru ukončil po roce 1974 a postupně stáhl se do ústraní veřejného života.\n\n"}
{"id": "1264847", "url": "https://cs.wikipedia.org/wiki?curid=1264847", "title": "Erdmunda Tereza z Ditrichštejna", "text": "Erdmunda Tereza z Ditrichštejna\n\nErdmunda Tereza Marie Žofie hraběnka z Ditrichštejna provdaná kněžna z Lichtenštejna (někdy uváděná jako \"Edmunda\" nebo \"Erdmuth\", 17. dubna 1662 – 15. března 1737 Vídeň) byla příslušnicí mikulovské větve šlechtického rodu Ditrichštejnů a dvorní dáma císařovny.\n\nNarodila se jako nejstarší dcera Ferdinanda Josefa z Ditrichštejna (1636–1698) a jeho manželky Marie Alžběty z Eggenbergu (1640–1715). Asi v roce 1676, kdy jí bylo čtrnáct let, byla přijata jako dvorní dáma nové císařovny Eleonory Magdaleny Falcko-Neuburské (1655–1720), třetí manželky Leopolda I. Byla dekorována zlatým klíčem, to znamená, že se stala komornicí (\"Kammerfräulein\"), a tak měla na rozdíl od jiných dvorních dam volný přístup až do ložnice císařovny. Její společenské postavení podtrhuje fakt, že dokonce po svatbě měla privilegium navštěvovat císařský dvůr bez předchozího ohlášení. \n\nPo svatbě se pohybovala především v oblasti mezi Brnem, Vranovem u Brna, Lednicí, Valticemi a Vídní. Ovdověla jako padesátiletá a poté se táhly nepříjemnosti s dědickým řízením, které vyústily v soudní spor. \n\nZemřela ve Vídni a byla pohřbena v Lichtenštejnské hrobce ve Vranově u Brna.\n\nPodle svatební smlouvy měla být v případě smrti manžela zaopatřena panstvím Plumlov, jednorázově by dostala 25 tisíc zlatých a směla by obývat vyhrazené místnosti v Lichtenštejnském paláci ve Vídni. Jako vdova trávila hodně času ve Vídni a vedle toho také v Judenau (zde založila špitál), Dietersdorfu, Kirchbergu a Weißenburgu (zde zaopatřila připravovanou fundaci chudobince), které jí odkázal manžel. Jako vdova zakoupila statky Mainburg a Tragidist. V Puchenstubenu nechala postavit kostel svaté Anny (1727–1728). Na konci života pro ni pracovalo 62 úředníků a sloužících.\n\nOsmnáctiletá Erdmunda Tereza se 16. února 1681 ve Vídni provdala za svého bratrance Jana Adama I. z Lichtenštejna (30. listopadu 1657 nebo 16. srpna 1662 Brno – 16. června 1712 Vídeň) z karolinské pošlosti, pozdějšího třetího lichtenštejnského knížete, syna Karla Eusebia z Lichtenštejna (1611–1684) a jeho manželky Johany Beatrix z Ditrichštejna (1625–1676). Kvůli blízkému příbuzenství s Janem Adamem pár musel zažádat o papežský dispens a jako dvorní dáma musela získat svolení ke sňatku také od císařovny a císaře.\n\nPorodila třináctkrát, ale jen sedm dětí (vyznačeny v textu tučně) se dožilo vyššího věku. V níže uvedeném seznamu chybí dvě děti.\n\n"}
{"id": "1264848", "url": "https://cs.wikipedia.org/wiki?curid=1264848", "title": "Aršanská vysočina", "text": "Aršanská vysočina\n\nAršanská vysočina ( [Aršanskaje ŭzvyšša]) zabírá východní část Běloruské pahorkatiny spadající do Bělorusko-Valdajské provincie. Na Aršanské vysočině se zcela nebo částečně nechazí Aršanský, Dubrověnský, Senněnský, Talačynský a Čašnický rajón ve Vitebské oblasti a část Krupského rajónu v Minské oblasti.\n\nVysočina se táhne od východu na západ přes 120 km a od severu k jihu 10 až 40 (někdy až 60 km). Rozkládá se na území o rozloze 2 500 tis. km². Na severu hraničí s Věrchněbjarezinskou nížinou, Čašnickou rovinou a Lučoskou nížinou, na jihu s Horacko-Mscislaŭskou vysočinou, Aršansko-Mohylevskou rovinou a Centralnabjarezinskou rovinou a na západě s Minskou vysočinou.\n\nZ tektonického hlediska se přimyká k Aršanské proláklině. Vysočinou prochází rozvodí Baltského a Černého moře. Do povodí Západní Dviny patří řeky Usvějka a její přítoky, k povodí Dněpru patří Adroŭ, Druc, Bobr.\n"}
{"id": "1264849", "url": "https://cs.wikipedia.org/wiki?curid=1264849", "title": "Vlasinské jezero", "text": "Vlasinské jezero\n\nVlasinské jezero (srbsky Власинско језеро/Vlasinsko jezero) se nachází na jihovýchodě Srbska, v blízkosti města Surdulica a státní hranice s Bulharskem. Vzniklo v letech 1949–1954 zahrazením rašeliniště. Napájí jej říčka Vlasina. Má rozlohu 15 km, maximální hloubku 35 m a rozkládá se v nadmořské výšce 1235 m n. m. Jezero se táhne severo-jižním směrem; umělá hráz se nachází na jeho severním okraji. Jeho pobřeží má délku 36 km.\n\nKromě samotné řeky Vlasina je jezero napájeno prostřednictvím několika kanálů ještě z řady okolních potoků a řek.\n\nNa místě dnešního jezera se kdysi nacházel močál s názvem \"Vasinsko blato\". Nejstarší písemné záznamy o jeho existenci pocházejí z 18. století. Močál vznikl nahromaděním nánosů v nepropustné pánvi. Výstavba hráze byla zahájena roku 1946 a dokončena v roce 1949. Následně začalo být jezero naplňováno. Současné hladiny dosáhlo roku 1954. Nyní má kapacitu 165 milionů m vody.\n\nJezero je v Srbsku známé díky plovoucím ostrovům; jedná se o části původní rašeliny, která byla zaplavena a která se dostala na hladinu jezera a vyrostly na ní nové rostliny a stromy. Kromě toho má jezero i dva přirozené ostrovy.\n\nJezero poskytuje vhodné podmínky pro rybářství.\n\nV okolí jezera se nacházejí vrby a březové háje. Po vzniku jezera zde byly vybudovány různé chaty a rekreační oblasti. Jezero obklopuje několik horských masivů, jako je např. Čemernik na západu, Vardenik na jihu a Vrtop na východě.\n"}
{"id": "1264851", "url": "https://cs.wikipedia.org/wiki?curid=1264851", "title": "Římskokatolická farnost Jaroměřice u Jevíčka", "text": "Římskokatolická farnost Jaroměřice u Jevíčka\n\nŘímskokatolická farnost Jaroměřice u Jevíčka je jedno z územních společenství římských katolíků v děkanátu Svitavy s farním kostelem Povýšení svatého Kříže v děkanátu Svitavy.\n\nTakzvaný Dolní kostel zasvěcený Všem svatým byl postaven už asi ve 12. století a je nejstarší stavební památkou v obci.\nZpočátku byl přifařen ke staršímu kostelu v Biskupicích. Poté býval kostelem farním, avšak po husitských válkách v 15. století duchovní správa v Jaroměřicích zanikla. V 16. století tu až do Bílé hory roku 1620 působili českobratrští duchovní. Potom byli Jaroměřičtí přiřazeni postupně do Biskupic a do Jevíčka, odkud byli vyfařeni roku 1783. Od roku 1714 byl kostel Všech svatých filiálním kostelem nově zbudovaného kostela na Kalvárii, kde byla ustavena prozatímní duchovní správa. Roku 1809 byla zřízena samostatná farnost Jaroměřice, kam spadalo i Úsobrno.\nSoučasným administrátorem je od července 2016 P. Mgr. Pawel Wójcik, C. P.\n\nKaždoročně se ve farnosti koná tříkrálová sbírka, v roce 2017 se při ní v Jaroměřicích vybralo 24 162 korun.\n\n\n"}
{"id": "1264853", "url": "https://cs.wikipedia.org/wiki?curid=1264853", "title": "Podstávkový dům (Lipová)", "text": "Podstávkový dům (Lipová)\n\nPodstávkový dům čp. 424 v Lipové patří mezi nejstarší dochované stavby svého druhu v severních Čechách. Přesná doba výstavby není známá, v rozmezí let 1723–1727 jej postavil místní stavitel Zacharias Hoffmann (1678–1754). Roku 1958 byl podstávkový dům prohlášen kulturní památkou. V letech 2010–2013 prošel rozsáhlou rekonstrukcí a slouží jako informační centrum, muzeum a také pro společenské účely.\n\nStavba podstávkového domu čp. 424 v Lipové spadá do období let 1723–1727, díky tomu patří mezi nejstarší dochované stavby svého druhu v severních Čechách. Přesný rok výstavby nebylo možné zjistit, uvedené rozmezí je výsledkem dendrochronologické datace a rešerší pozemkových knih. Jedle a smrky, použité ke stavbě domu, byly káceny v rozmezí let 1714–1723. Podstávkový dům postavil místní stavitel Zacharias Hoffmann (1678–1754), pracující převážně pro Salm-Reifferscheidty, majitele panství Lipová. Budova prošla během následujících let množstvím stavebních úprav a po většinu času sloužila k obytným účelům. Protože podstávkový dům stojí v říční nivě, již od počátku jeho stavebně-technický stav negativně ovlivňovala vysoká hladina podzemní vody. Z tohoto důvodu byla kolem roku 1775 vyměněna podstávka, na přelomu století také roubení v přízemí. Zásadní změny přinesla druhá polovina 19. století. Roubení v levé části domu nahradilo cihlové zdivo a střechu nově pokryla břidlice. Z téže doby pocházejí břidlicové obklady štítů. V souvislosti se zřízením hokynářství a později holičství v průběhu první poloviny 20. století přibyly v roubených stěnách přízemí výkladce. Od roku 1958 je podstávkový dům chráněn jako kulturní památka. Stavební úpravy z druhé poloviny 20. století byly nevhodné a povětšinou neodborně provedené. V tomto období byla zanedbána údržba stavby, která postupně chátrala.\nV roce 2002 dům zakoupila Společnost pro trvale udržitelný rozvoj Šluknovska s cílem záchrany a opravy objektu. Celkové náklady na rekonstrukci dosáhly v letech 2010–2013 téměř 17 milionů korun, velkou část z nich uhradily dotace z fondů Evropské unie. Těsně před dokončením stavebních prací zasáhla dům v červnu 2013 povodeň. Veřejnosti se podstávkový dům slavnostně otevřel 27. září 2013. Přízemí slouží jako informační centrum a muzeum, prostory v patře a v podkroví slouží ke společenskému setkávání a potřebám místních organizací.\n\nNepodsklepený dvoupatrový podstávkový dům stojí na obdélném půdorysu. Zdi v pravé části přízemí jsou roubené, v levé části je umístěné mladší cihlové zdivo, patro je hrázděné. Dvoupatrová půda byla původně nevyužívaná. Místnost v pravé části přízemí sloužila jako světnice, v první polovině 20. století ji majitelé upravili na prodejnu. Prostory v levé části budovy sloužily původně jako kuchyně, místnosti v patře jako pokoje majitelů. Části stěn v patře zůstaly po poslední rekonstrukci neomítnuté a odhalují tak původní konstrukce. V podkroví je umístěný přednáškový sál. Vnější omítky jsou okrové, nátěry podstávek a dřevěných obkladů šedé a odpovídají tak původním barvám. Hrázděné patro a štíty nesou břidlicové vzory. Vysokou sedlovou střechu pokrýval původně šindel, který nahradila ve druhé polovině 19. století břidlice. Podlouhlý vikýř zvaný „štika“ pochází z roku 2004.\n\n\n"}
{"id": "1264855", "url": "https://cs.wikipedia.org/wiki?curid=1264855", "title": "Ondrej Nepko", "text": "Ondrej Nepko\n\nOndrej Nepko [ondrej něpko] (25. července 1921 – 10. května 1966) byl slovenský fotbalový záložník. Je pohřben v Košicích.\n\nV československé lize hrál za Jednotu / Dynamo ČSD / Lokomotívu Košice, vstřelil celkem 16 prvoligových branek.\n\n\n"}
{"id": "1264856", "url": "https://cs.wikipedia.org/wiki?curid=1264856", "title": "Alois Dolejší", "text": "Alois Dolejší\n\nAlois Dolejší (* 27. listopadu 1925) je bývalý český fotbalový záložník.\n\nV československé lize hrál za Viktoriu Žižkov a Lokomotívu Košice, aniž by skóroval.\n\n\n"}
{"id": "1264857", "url": "https://cs.wikipedia.org/wiki?curid=1264857", "title": "Kostel svatého Antonína Paduánského (Panská Lhota)", "text": "Kostel svatého Antonína Paduánského (Panská Lhota)\n\nKostel svatého Antonína Paduánského se nachází na jižním okraji vesnice Panská Lhota v areálu hřbitova, je filiálním kostelem římskokatolické farnosti Brtnice. Kostel je venkovskou jednolodní stavbou s konkávně konvexním závěrem a hranolovou věží na čelní straně, věž je orientována k severu. Byl postaven kolem mezi lety 1830 a 1841 v rustikálně barokním slohu. Kostel je chráněn jako kulturní památka České republiky.\n\nKostel byl postaven mezi lety 1830 a 1841, varhanní skříň v kostele pochází z roku 1817, původně byla umístěna v Jihlavě, v roce 1955 byly stávající vahrany zlikvidovány zásahem Dřevopodniku města Brna. Byly pořízeny nové bezcenné varhany přemístěné z kostela svatého Petra a Pavla v Trnavě. Z původních varhan byly ponechány pouze prospektové píšťaly, ale byly zaslepeny a varhany tak až do roku 2000 nefungovaly. V únoru roku 2000 pak byly varhany vymontovány a zlikvidovány. Posléze byly pořízeny nové varhany, jsou to pětirejstříkové varhany se spojkovým pedálem. Nové varhany postavil v srpnu roku 2000 Jiří Vaculín. V prosinci roku 2007 byla opravena fasáda kostelní věže a byly instalovány nové věžní hodiny, které jsou řízeny přes satelit.\n\n\n"}
{"id": "1264858", "url": "https://cs.wikipedia.org/wiki?curid=1264858", "title": "Ladislav Skubík", "text": "Ladislav Skubík\n\nLadislav Skubík [ladislau skubík] (5. března 1935 – 31. března 1987) byl slovenský fotbalový útočník.\n\nV československé lize hrál za Lokomotívu Košice, aniž by skóroval. V roce 1953 se stal s Lokomotívou Košice mistrem Československa v dorostenecké kategorii.\n\n\n"}
{"id": "1264859", "url": "https://cs.wikipedia.org/wiki?curid=1264859", "title": "Ľudovít Schimara", "text": "Ľudovít Schimara\n\nĽudovít Schimara [šimara] (1. srpna 1922 – 15. září 1983) byl slovenský fotbalový obránce.\n\nV československé lize hrál za Jednotu / Dynamo ČSD Košice, aniž by skóroval.\n\n\n"}
{"id": "1264862", "url": "https://cs.wikipedia.org/wiki?curid=1264862", "title": "Ladislav Zákršmid", "text": "Ladislav Zákršmid\n\nLadislav Zákršmid [ladislau zákršmit] (28. června 1928 – 19. srpna 1981), uváděný též jako Ladislav Zakršmíd, byl slovenský fotbalový útočník. Je pohřben v Košicích.\n\nV československé lize hrál za Lokomotívu Košice, aniž by skóroval.\n\n\n"}
{"id": "1264863", "url": "https://cs.wikipedia.org/wiki?curid=1264863", "title": "Vojtech Miškovský", "text": "Vojtech Miškovský\n\nVojtech Miškovský [vojtěch miškouský] (17. července 1924 – 22. června 2008) byl slovenský fotbalový záložník, který nastupoval i jako útočník. Po skončení hráčské kariéry působil jako trenér.\n\nOdchovanec Spišské Nové Vsi hrál v československé lize za Dynamo ČSD Košice, aniž by skóroval. Byl posledním žijícím hráčem mužstva, které v ročníku 1951 bojovalo do posledního kola o mistrovský titul. Byl přezdíván \"„Béla báči“\" a patří k největším osobnostem v historii spišskonovoveské kopané. Za AC Spišská Nová Ves hrál rovněž lední hokej.\n\n\n"}
{"id": "1264865", "url": "https://cs.wikipedia.org/wiki?curid=1264865", "title": "Viliam Lenárt", "text": "Viliam Lenárt\n\nViliam Lenárt (8. listopadu 1935 Levoča – 4. června 1998) byl slovenský fotbalový útočník.\n\nV československé lize hrál za Lokomotívu Košice a Spartak VSS Košice, vstřelil celkem 3 prvoligové branky. V roce 1953 se stal s Lokomotívou Košice mistrem Československa v dorostenecké kategorii. V nižších soutěžích nastupoval také za Trebišov.\n\n\n"}
{"id": "1264866", "url": "https://cs.wikipedia.org/wiki?curid=1264866", "title": "Alexander Pollák", "text": "Alexander Pollák\n\nAlexander Pollák (17. prosince 1918 Košice – 30. listopadu 1991) byl slovenský fotbalový útočník.\n\nV československé lize hrál za Dynamo ČSD / Lokomotívu Košice, vstřelil celkem 21 prvoligovou branku.\n\n\n"}
{"id": "1264867", "url": "https://cs.wikipedia.org/wiki?curid=1264867", "title": "Peter Lovacký (fotbalista)", "text": "Peter Lovacký (fotbalista)\n\nPeter Lovacký (* 29. dubna 1935) je bývalý slovenský středopolař. Jeho syn Peter Lovacký byl rovněž prvoligovým fotbalistou.\n\nV československé lize hrál za Lokomotívu Košice, aniž by skóroval. V roce 1953 se stal s Lokomotívou Košice mistrem Československa v dorostenecké kategorii.\n\n\n"}
{"id": "1264868", "url": "https://cs.wikipedia.org/wiki?curid=1264868", "title": "Gejza Tesár", "text": "Gejza Tesár\n\nGejza Tesár [gejza těsár] (* 25. února 1920) je bývalý slovenský fotbalista a trenér. Nastupoval jako útočník, záložník a později i jako obránce.\n\nV československé lize hrál za Jednotu / Dynamo ČSD Košice a Duklu / Tatran Prešov, aniž by skóroval.\n\nPo skončení hráčské kariéry se stal trenérem, v prvoligovém ročníku 1955 vedl prešovský Tatran.\n\n\n"}
{"id": "1264869", "url": "https://cs.wikipedia.org/wiki?curid=1264869", "title": "Pollák", "text": "Pollák\n\nPříjmení Pollák, přechýleně Polláková, nosí více osobností:\n\n\n"}
{"id": "1264871", "url": "https://cs.wikipedia.org/wiki?curid=1264871", "title": "Vladimír Petřík", "text": "Vladimír Petřík\n\nVladimír Petřík (* 24. prosince 1939) je bývalý český fotbalista.\n\nV československé lize hrál v sezóně 1969/70 za TJ Gottwaldov. Nastoupil ve 26 ligových utkáních. Gól v lize nedal. Vítěz Českého a Československého poháru 1970.\n\n\n"}
{"id": "1264872", "url": "https://cs.wikipedia.org/wiki?curid=1264872", "title": "Vojtěch Onda", "text": "Vojtěch Onda\n\nVojtěch Onda (19. září 1947 – 27. března 2016) byl český fotbalista, záložník.\n\nV československé lize hrál za TJ Gottwaldov. Nastoupil ve 41 ligových utkáních. Gól v lize nedal. Vítěz Českého a Československého poháru 1970. V Poháru vítězů pohárů nastoupil ve 2 utkáních.\n\n\n"}
{"id": "1264873", "url": "https://cs.wikipedia.org/wiki?curid=1264873", "title": "Petr Březík", "text": "Petr Březík\n\nPetr Březík (* 15. května 1947) je bývalý český fotbalista, útočník. Pochází z obce Hvozdná.\n\nV československé lize hrál za TJ Gottwaldov. Nastoupil v 11 ligových utkáních. Gól v lize nedal. Vítěz Českého a Československého poháru 1970. V Poháru vítězů pohárů nastoupil v 1 utkání.\n\n\n"}
{"id": "1264875", "url": "https://cs.wikipedia.org/wiki?curid=1264875", "title": "Zuzana Lazarová", "text": "Zuzana Lazarová\n\nZuzana Lazarová, vlastním jménem Tomková (* , Liberec), je česká básnířka a fotografka. Vystudovala teorii a dějiny umění na Masarykově univerzitě a fotografii na FAMU. Její básně vycházejí v časopisech \"A2\", \"Tvar\" a v surrealistické revue \"Analogon.\" Zastoupena byla také v antologii \"Nejlepší české básně 2013 a 2019\". Připravovala animované scény pro film Jana Švankmajera \"Přežít svůj život\" (2010). Fotograficky ilustrovala román \"Umina verze\" Emila Hakla (Argo, 2016). V současnosti je fotografkou Salonu Práva a spolupracuje s divadelním souborem JEDL (Jan Nebeský, Lucie Trmíková, David Prachař).\n\nRoku 2015 vydala debutovou básnickou sbírku \"Železná košile\", která byla nominována na Cenu Jiřího Ortena a přeložena do němčiny (Kētos, 2018).\n\n\n"}
{"id": "1264877", "url": "https://cs.wikipedia.org/wiki?curid=1264877", "title": "Koňský rybník", "text": "Koňský rybník\n\nNázev Koňský rybník má více rybníků:\n\n"}
{"id": "1264882", "url": "https://cs.wikipedia.org/wiki?curid=1264882", "title": "NASA/IPAC Extragalactic Database", "text": "NASA/IPAC Extragalactic Database\n\nNASA/IPAC Extragalactic Database (NED) je internetová astronomická databáze, která shromažďuje a vzájemně propojuje astronomické údaje o objektech za hranicemi galaxie Mléčné dráhy (galaxie, kvasary, zdroje rádiového, infračerveného a rentgenového záření apod.). Databázi vytvořili na konci 80. let 20. století dva astronomové z Pasadeny, George Helou a Barry F. Madore. NED je financována NASA a provozována centrem IPAC (Infrared Processing and Analysis Center) v areálu Kalifornského technologického institutu na základě smlouvy s NASA.\n\nZákladem databáze je hlavní seznam mimogalaktických objektů, pro který bylo vytvořeno vzájemné propojení jejich jmen, byla zadána co nejpřesnější poloha a rudý posuv a byly shromážděny některé základní údaje. Dále shrnuje internetové odkazy na literaturu související s jednotlivými objekty. Podrobné fotometrické veličiny, polohu objektů a jejich rudý posuv přebrala z jiných sbírek a literatury, na které uvádí odkazy. NED také obsahuje snímky získané pomocí přehlídky 2MASS, Digitized Sky Survey a z dalších zdrojů.\n\nV roce 2017 databáze obsahovala 252 milionů různých astronomických objektů s 298 miliony vzájemných vazeb napříč různými vlnovými délkami, změřené rudé posuvy 5 milionů objektů, 2,3 miliardy fotometrických dat, 609 milionů změřených rozměrů, 106 tisíc vzdáleností nezávislých na rudém posuvu pro 27 tisíc galaxií, 502 tisíc podrobných tříd pro 230 tisíc objektů, 2,5 milionů snímků, mapy a vnější odkazy, spolu s odkazy na více než 103 tisíc článků v časopisech, poznámkami a souhrny.\n\n\n"}
{"id": "1264886", "url": "https://cs.wikipedia.org/wiki?curid=1264886", "title": "Mistrovství Evropy v zápasu ve volném stylu 1988", "text": "Mistrovství Evropy v zápasu ve volném stylu 1988\n\nMistrovství Evropy v zápasu ve volném stylu mužů proběhl v Manchesteru (Velká Británie) žen v Dijonu (Francie).\n"}
{"id": "1264896", "url": "https://cs.wikipedia.org/wiki?curid=1264896", "title": "Jovenel Moïse", "text": "Jovenel Moïse\n\nJovenel Moïse (* 26. června 1968) je obchodník a podnikatel v zemědělství a od 7. února 2017 45. prezident Haiti. \n\nV prezidentských volbách v listopadu 2016 získal už v prvním kole 55,6 % hlasů. Účast u voleb však byla minimální, pouze 18,1 % oprávněných voličů.\n"}
{"id": "1264904", "url": "https://cs.wikipedia.org/wiki?curid=1264904", "title": "Stefano Ronchetti-Monteviti", "text": "Stefano Ronchetti-Monteviti\n\nStefano Ronchetti-Monteviti (1814 Asti – listopad 1882 Casale Monferrato) byl italský hudební pedagog a skladatel.\n\nNarodil se v Asti. V roce 1850 se stal profesorem kontrapunktu na milánské konzervatoři. V roce 1878 byl jmenován ředitelem školy. Pro nemoc byl nucen v roce 1881 rezignovat. Zemřel o rok později v Casale Monferrato. Vychoval mnoho znamenitých skladatelů. Mezi nimi vynikli zejména Franco Faccio, Giacomo Puccini a Ivan Zajc.\n\nKomponoval převážně chrámovou hudbu. Napsal také operu \"Pergolese\" na libreto Temistocla Solery, která měla premiéru 16. dubna 1857 v La Scale. Úspěch se nedostavil.\n\n\n"}
{"id": "1264935", "url": "https://cs.wikipedia.org/wiki?curid=1264935", "title": "Německý Kamerun", "text": "Německý Kamerun\n\nNěmecký Kamerun () byl mezi lety 1884–1919 německou kolonií v Africe na území dnešního státu Kamerun. Kolonie měla zpočátku rozlohu 495 000 km², ale po záboru oblasti Neukamerun v roce 1911 měla rozlohu 790 000 km². Do německého Kamerunu patřily i oblasti severního Gabonu a Konga, dále západní oblasti Středoafrické republiky, jihozápadní část Čadu a nejvýchodnější oblasti Nigérie.\n\nVersailleskou smlouvou v roce 1919 přešel Kamerun oficiálně pod správu společnosti národů a byl rozdělen na britský a francouzský Kamerun. V roce 1961 z části britského a francouzského Kamerunu vznikl dnešní stát Kamerun.\n"}
{"id": "1264936", "url": "https://cs.wikipedia.org/wiki?curid=1264936", "title": "Mistrovství Evropy v zápasu ve volném stylu 1989", "text": "Mistrovství Evropy v zápasu ve volném stylu 1989\n\nMistrovství Evropy v zápasu ve volném stylu mužů proběhl v Ankaře (Turecko).\n"}
{"id": "1264941", "url": "https://cs.wikipedia.org/wiki?curid=1264941", "title": "Lou Gehrig", "text": "Lou Gehrig\n\nHenry Louis „Lou“ Gehrig, rodným jménem Heinrich Ludwig Gehrig (19. června 1903 New York – 2. června 1941 New York), byl americký baseballista, první metař hrající za New York Yankees.\n\nJeho kariéra trvala 17 let a celou svou kariéru hrál za newyorské Yankees a to téměř výhradně na první metě. Byl vynikajícím pálkařem a za svou kariéru dokázal odpálit 493 homerunů. V roce 1939 musel z důvodu vážného onemocnění ukončit keriéru a byl ihned uveden do baseballové síně slávy. Jeho dres s číslem 4 byl Yankess vyřazen jako vůbec první v celé Major League Baseball.\n\nByl držitelem několika dlouhotrvajících rekordů MLB. Až do roku 2013 držel rekord v počtu 23 odpálených grandslamů během své kariéry, než byl překonán dalším hráčem Yankees Alexem Rodriguezem. Více jak půlstoletí vydržel také jeho rekord v počtu 2130 odehraných utkání bez přestávky, než byl v roce 1995 překonám Calem Ripkenem z Baltimoru.\n\nV roce 1999 byl fanoušky zvolen do týmu století, když získal nejvyšší počet 1,2 milionu hlasů.\n\nBěhem jarního tréninku na sezonu 1939 nedokázal odpálit jediný homerun a ani začátek sezóny ho nezastihl v dobré formě, cítil se slabý, pomalý a jeho statistiky byly v tomto roce nejhorší za celou jeho kariéru. Poslední zápas odehrál 30. dubna proti Washingtonu a po dni volna požádal sám o pauzu po rekordních 2130 zápasech.\n\nV červnu roku 1939 mu byla diagnostikována Amyotrofická laterální skleróza, degenerativní onemocnění buněk centrální nervové soustavy, které je neléčitelné a má za následek celkovou paralýzu. Právě po něm se nemoci, především v Severní Americe, říká Lou Gehrigova choroba.\n\nRychlý postup nemoci měl za následek nucené ukončení kariéry a úmrtí dva roky po diagnóze, v červnu roku 1941, těsně před jeho 38. narozeninami.\n"}
{"id": "1264948", "url": "https://cs.wikipedia.org/wiki?curid=1264948", "title": "Mistrovství Evropy v zápasu ve volném stylu 1990", "text": "Mistrovství Evropy v zápasu ve volném stylu 1990\n\nMistrovství Evropy v zápasu ve volném stylu mužů proběhl v Poznani (Polsko).\n"}
{"id": "1264953", "url": "https://cs.wikipedia.org/wiki?curid=1264953", "title": "Kód stanice", "text": "Kód stanice\n\nKód stanice (evidenční číslo stanice) je v České republice jedinečné šestimístné číslo přidělené všem železničním stanicím, dopravně zajímavým a tarifním místům v Česku. Gestorem pro přidělování tohoto kódu je Správa železnic, postup je upraven služebním předpisem SR 70. Po zrušení „Místa“ nesmí být totéž evidenční číslo přiděleno opakovaně. Kód se používá také pro mezinárodní identifikaci stanice, kde se sedmiciferný identifikátor sestaví z předčíslí „54“ (kód Česka v číselníku zemí UIC) a prvních pěti číslic kódu stanice (šestá, kontrolní číslice se vynechá).\n\nPrvní číslice historicky vyjadřuje umístění stanice v příslušné oblasti na území ČR:\nDruhá číslice označuje druh stanice: \nTřetí, čtvrtá a pátá číslice označují konkrétní evidenční číslo stanice v určité územní oblasti. \n\nČíslice 9 jako třetí číslice evidenčního čísla stanice v kombinaci s číslicí 0 jako druhé číslice čísla stanice označuje stanici cizí železnice, z technických a evidenčních důvodů používanou ve vnitrostátní přepravě.\n\nŠestá číslice je kontrolní a pomocí ní je možno kontrolovat správný přenos standardního čísla, případně dopočítat nečitelnou nebo chybějící číslici. Její výpočet probíhá stejně jako u železničních vozidel algoritmem podle vyhlášky UIC číslo 913. V některých případech se však pro označení stanice používá jen prvních pět cifer bez kontrolní číslice.\n\nČíslice na lichých místech (1., 3. a 5.) se vynásobí dvěma, číslice na sudých místech se ponechají beze změny; pokud někde vynásobením dvěma vzniklo dvoumístné číslo, nahradí se ciferným součtem, všechny výsledné číslice se sečtou, součet se odečte od nejbližšího vyššího čísla dělitelného deseti, výsledkem je kontrolní číslice.\n\nVýsledná kontrolní číslice je rovna 20 − 17 = 3, takže celý kód je 336123\n\n"}
{"id": "1264955", "url": "https://cs.wikipedia.org/wiki?curid=1264955", "title": "Judo na Letních olympijských hrách 1976 – podrobné výsledky", "text": "Judo na Letních olympijských hrách 1976 – podrobné výsledky\n\nPodrobné výsledky z olympijských her v judo za rok 1976 ve váhových kategoriích.\n\nJudisté byli nalosování do dvou skupin A a B v pěti váhových kategoriích. Vítězové skupin se utkali mezi sebou ve finále. Vítězové skupin zároveň vytáhli do oprav judisty, které na své cestě pavoukem do finále porazili. Tito poražení judisté dostali v opravách možnost mezi sebou bojovat o 3. místo.\n\n\n\n\n\n\nV tabulce je za judistou uveden v jednotlivých buňkách výsledek zápasu, který je zapsán z reportu v zjednodušené formě. Na prvním místě je číslo soupeře, se kterým se judista utkal. Za prvním lomítkem je v případě vítězství uvedeno hodnocení kok = koka, yuk = yuko, waz = wazari a případě ipponu je uveden čas konce zápasu. Za druhým lomítkem je uvedena vítězná technika: techniky z boje na zemi jsou zjednodušeny na držení (drž), páčení (páč) a škrcení (škr), techniky z boje v postoji jsou zapsány podle mezinárodního kódu – uma = uči mata, seo = seoi-nage, tom = tomoe nage, osg = o-soto-gari, oug = o-uči-gari, kug = ko-uči-gari apod. Zkratka kch = kontrachvat je u vítězných technik, které nebylo možné identifikovat. Zkratka shi = šido, penalizace za prohřešky proti pravidlům.\n\nCelkové pořadí je od 9. místa neoficiální a do velké míry zavádějící, bylo vytvořeno pro zajímavost.\n\npozn.: Oficiální report z Olympijských her v Montréalu uvádí pouze vítězné techniky rozdílové tj. pokud oba judisté skorovali v zápase wazari, ale jeden s judistů měl o koku víc, do výsledků se zapsala rozdílová koka jako vítězná technika.\n\n\n"}
{"id": "1264973", "url": "https://cs.wikipedia.org/wiki?curid=1264973", "title": "Mistrovství Evropy v zápasu ve volném stylu 1991", "text": "Mistrovství Evropy v zápasu ve volném stylu 1991\n\nMistrovství Evropy v zápasu ve volném stylu mužů proběhl v Stuttgartu (Německo).\n"}
{"id": "1264974", "url": "https://cs.wikipedia.org/wiki?curid=1264974", "title": "Buffy Sainte-Marie", "text": "Buffy Sainte-Marie\n\nBuffy Sainte-Marie (* 20. února 1941 Qu'Appelle jako Beverly Sainte-Marie) je kanadská folková zpěvačka a skladatelka, pocházející z domorodého národa Kríů.\n\nNarodila se v rezervaci v Saskatchewanu, vychovali ji adoptivní bílí rodiče. Od raného dětství projevovala hudební talent, vystudovala umění na University of Massachusetts Amherst a už jako studentka úspěšně koncertovala. V roce 1964 vydala debutové album \"It's My Way!\", obsahující protestsong proti útlaku indiánů „Now That the Buffalo's Gone“ a protiválečnou píseň „Universal Soldier“, kterou později převzali do svého repertoáru Donovan, Chumbawamba a First Aid Kit. V roce 1966 pronikla s albem \"Little Wheel Spin and Spin\" do první stovky americké hitparády Billboard 200. Pro film \"Představení\" nahrála song „Dyed, Dead, Red“, v kanadské hitparádě bodovala v roce 1972 s coververzí písně Mickey Newburyho „Mister Can't You See“. Vedle hudební kariéry se věnovala také politickému aktivismu, angažovala se za práva původních obyvatel i v protiválečném hnutí, byla sledována FBI a prezident Lyndon B. Johnson zakázal americkým rozhlasovým stanicím vysílat její nahrávky. K jejímu odchodu ze světa populární hudby přispěl i neúspěch alba \"Illuminations\", v němž experimentovala s použitím syntezátorů. Vystupovala pak v televizních seriálech \"Then Came Bronson\" a \"Sesame Street\", namluvila postavu Kate ve filmu \"Syn jitřní hvězdy\", věnovala se i výtvarné tvorbě, kde v osmdesátých letech patřila k průkopníkům digitálního umění. Založila nadaci Cradleboard Teaching Project podporující vzdělání indiánských dětí. Ke zpívání se vrátila po šestnáctileté pauze úspěšným albem \"Coincidence and Likely Stories\".\n\nJejím manželem byl hudební skladatel Jack Nitzsche, spolu napsali pro film \"Důstojník a džentlmen\" ústřední píseň „Up Where We Belong“, kterou nazpívali Joe Cocker a Jennifer Warnes. Skladba získala Oscara, Zlatý glóbus a cenu BAFTA za rok 1983. Buffy Sainte-Marie také získala Polaris Music Prize za album \"Power in the Blood\", byla uvedena do Canadian Music Hall of Fame, obdržela Řád Kanady i svoji hvězdu na Kanadském chodníku slávy v Torontu. Byla také jednou z osobností zobrazených na sběratelských kartičkách Supersisters, představující významné osobnosti ženského hnutí. Jako ke svému hudebnímu vzoru se k ní hlásí Joni Mitchellová nebo Neil Young.\n\n\n"}
{"id": "1264976", "url": "https://cs.wikipedia.org/wiki?curid=1264976", "title": "O rodičích a dětech (film)", "text": "O rodičích a dětech (film)\n\nO rodičích a dětech (2008) je český film režiséra Vladimíra Michálka podle stejnojmenné novely Emila Hakla. Film byl uveden na festivalu v Karlových Varech, poté také v Londýně a v Chicagu.\n\nDavid Novotný byl za výkon ve filmu nominován na Českého lva.\n\n\n"}
{"id": "1264985", "url": "https://cs.wikipedia.org/wiki?curid=1264985", "title": "Mistrovství Evropy v zápasu ve volném stylu 1992", "text": "Mistrovství Evropy v zápasu ve volném stylu 1992\n\nMistrovství Evropy v zápasu ve volném stylu mužů proběhl v Kaposváru (Maďarsko).\n"}
{"id": "1265000", "url": "https://cs.wikipedia.org/wiki?curid=1265000", "title": "Bohumil Munzar", "text": "Bohumil Munzar\n\nBohumil Munzar (29. prosince 1897 Dvůr Králové nad Labem – 6. června 1922 Praha) byl český vojenský a zkušební pilot. \n\nPo vyučení elektromechanikem byl v roce 1915 odveden k 18. pěšímu pluku rakousko-uherské armády v Hradci Králové. Dobrovolně se přihlásil k letectvu, u něhož prodělal pilotní výcvik v Szegedu a později stíhací kurz ve Vídeňském Novém Městě. 26. července 1917 získal rakouský pilotní diplom FAI číslo 739. Poté byl odeslán na italskou frontu, kde byl přidělen k elitní 55. letecké stíhací rotě (\"Fliegerkompagnie 55J\"). Zde se jako pilot letounu Albatros D.III (Oef) 7. prosince 1917 nedaleko Asiaga podílel na sestřelu italského dvoumístného stroje typu SAML a dosáhl hodnosti \"Korporal\". 21. března 1918 však byl během útoku na pozorovací balón sám sestřelen italským esem poručíkem Silviem Scaronim, pilotujícím Hanriot HD.1, který tím dosáhl svého 16. vítězství. Po krátkém pobytu v zajetí se přihlásil do československých legií, kam byl 11. srpna 1918 přijat v hodnosti střelec. Jelikož chtěl nadále působit u letectva, což mu v Itálii nebylo umožněno, zažádal o přeložení do Francie, kde byl zařazen k 5. rotě československého 23. střeleckého pluku. První světová válka ale skončila dříve než mohl zahájit přeškolení na francouzské letouny. Absolvoval je až po válce, a 8. září 1919 se vrátil do vlasti, kde byl přidělen k 2. leteckému pluku v Olomouci. 15. prosince 1920 byl demobilizován, a stal se zalétávacím pilotem společnosti Avia. Zahynul 6. června 1922 při předváděcím letu stíhačky Avia BH-3, jejíž konstrukce se zhroutila, pravděpodobně poté co nevydržela nadměrné namáhání.\n\n"}
{"id": "1265001", "url": "https://cs.wikipedia.org/wiki?curid=1265001", "title": "Lotyšské letectvo", "text": "Lotyšské letectvo\n\nLotyšské letectvo () je označení pro vzdušnou složku ozbrojených sil Lotyšska. V současné době je vybaveno pouze vrtulníky a protivzdušná obrana země je zajišťována dalšími členskými státy NATO v rámci programu Baltic Air Policing.\n\nTabulka obsahuje přehled letecké techniky Lotyšského letectva podle Flightglobal.com.\n\n"}
{"id": "1265002", "url": "https://cs.wikipedia.org/wiki?curid=1265002", "title": "Paraguayské letectvo", "text": "Paraguayské letectvo\n\nParaguayské letectvo () je vzdušná složka ozbrojených sil Paraguaye.\n\nTabulka obsahuje přehled letecké techniky Paraguayského letectva podle Flightglobal.com.\n\n"}
{"id": "1265015", "url": "https://cs.wikipedia.org/wiki?curid=1265015", "title": "Rohlik.cz", "text": "Rohlik.cz\n\nRohlik.cz (Velká pecka s.r.o.) je český internetový obchod s potravinami. Firma byla založena v roce 2014. Největší podíl ve firmě drží majitel Slevomatu či DameJidlo.cz, Tomáš Čupr, má v ní 74 %. Dalších 14 % má investiční skupina Enern, 11 % investiční skupina Miton. Zbylý podíl drží malí investoři s podílem do 1 %. Konkurenty této společnost jsou iTesco.cz a Košík.cz.\n\nProdávané zboží tímto řetězcem si lze zakoupit na webu či mobilní aplikaci, poté si zboží zákazník může nechat dovézt nebo vyzvednout na odběrovém místě.\n\nV současnosti Rohlik.cz působí v sedmi českých městech. Nejdříve působil v Praze a Brně, v roce 2017 expandoval do Plzně, Liberce, Ústí nad Labem, Hradce Králové a Pardubic. V roce 2018 do Olomouce. Je dostupný pro 2,5 milionu obyvatel v ČR.\n\n"}
{"id": "1265017", "url": "https://cs.wikipedia.org/wiki?curid=1265017", "title": "Petr Klouček", "text": "Petr Klouček\n\nByl členem Lokomotivy Pardubice, Dukly Praha a později Mladé Boleslavi. Závodní kariéru ukončil v roce 1990. Do roku 2010 pracoval 13 let jako trenér cyklokrosové reprezentace. \n\nJeho bratr František a jeho synové František ml. a Lukáš se také úspěšně věnovali závodní cyklistice.\n\n"}
{"id": "1265019", "url": "https://cs.wikipedia.org/wiki?curid=1265019", "title": "František Klouček", "text": "František Klouček\n\nCelkem získal v cyklokrosu a v dráhové cyklistice šest titulů mistra republiky. Byl členem Dukly Praha. Na konci roku 2006 se stal kustodem ve fotbalovém klubu Bohemians Praha 1905.\n\nJeho bratr Petr a synové František a Lukáš se také úspěšně věnovali závodní cyklistice.\n\n"}
{"id": "1265020", "url": "https://cs.wikipedia.org/wiki?curid=1265020", "title": "Mistrovství Evropy v zápasu ve volném stylu 1993", "text": "Mistrovství Evropy v zápasu ve volném stylu 1993\n\nMistrovství Evropy v zápasu ve volném stylu mužů proběhl v Istanbulu (Turecko) žen v Ivanovu (Rusko).\n"}
{"id": "1265024", "url": "https://cs.wikipedia.org/wiki?curid=1265024", "title": "Ernst Friedrich Glocker", "text": "Ernst Friedrich Glocker\n\nGlocker studoval na univerzitě v Tübingenu filozofii, teologii a přírodní vědy. Pokračoval na Univerzitě Martina Luthera v Halle, kde od roku 1817 studoval botaniku a poté v Berlíně mineralogi. V roce 1819 habilitoval disertační prací \"De Gemmis Plinii inprimis de Topazio\" na univerzitě v Vratislavi. \n\nV roce 1824 se stal profesorem mineralogie a od roku 1825 byl prorektorem na církevním gymnáziu (\"Gymnasium zu St. Maria Magdalena\") ve Vratislavi. V roce 1830 byl zvolen členem akademie Leopoldina. V roce 1834 se stal řádným profesorem na Vratislavské univerzitě, kde byl zároveň ředitelem mineralogického kabinetu. V roce 1848 se stal čestným členem „Württemberské přírodovědné společnosti“ (\"Gesellschaft für Naturkunde in Württemberg\") ve Stuttgartu. Od roku 1854 žil střídavě v Halle a Görlitz. Zemřel 18. července 1858.\n\nběhem vědeckých expedic se zabýval sběrem minerálů a fosilií ve Slezsku, Lužici, na Moravě a v Sudetech. Poprvé vědecky popsal minerály: pyrargyrit (1831), ozokerit (1833), sepiolit (1847), halit (1847), sfalerit (1847), arsenopyrit (1847) a liparit (1847). Věnoval se i výzkumu na poli botaniky — v roce 1836 pojmenoval paleobotanik Heinrich Göppert jeho jménem rod \"Glockeria\".\n\n"}
{"id": "1265028", "url": "https://cs.wikipedia.org/wiki?curid=1265028", "title": "Mistrovství Evropy v zápasu ve volném stylu 1994", "text": "Mistrovství Evropy v zápasu ve volném stylu 1994\n\nMistrovství Evropy v zápasu ve volném stylu mužů proběhl v Římě (Itálie).\n"}
{"id": "1265029", "url": "https://cs.wikipedia.org/wiki?curid=1265029", "title": "Čónosuke Takagi", "text": "Čónosuke Takagi\n\nČónosuke Takagi (* 26. října 1948 Širahama, Japonsko – 6. prosince 2016) byl japonský zápasník–judista.\n\nS judem začínal jako většina Japonců na základní škole. Vrcholově se připravoval jako student Nihonské univerzity. Po skončení studií byl zaměstnancem Tokijské metropolitní policie. V japonské seniorské reprezentaci se pohyboval celá sedmdesátá léta v těžké váze. Vrcholem jeho sportovní kariéry bylo období mezi olympijskými hrami v roce 1972 a 1976. Na žadné olympijské hry se však nenominoval. V roce 1972 prohrál nominaci na olympijské hry v Mnichově s Motoki Nišimurou a v roce 1976 dostal v nominaci na olympijské hry v Montréalu přednost Sumio Endó. Po skončení sportovní kariéry působil na Nihonské univerzitě. K jeho nejznámějším žákům patřil Makoto Takimoto nebo Džun Konno. Zemřel v roce 2016 po srdečním infarktu.\n\n"}
{"id": "1265033", "url": "https://cs.wikipedia.org/wiki?curid=1265033", "title": "Tamta dziewczyna", "text": "Tamta dziewczyna\n\nTamta dziewczyna je třetí sólové studiové album polské zpěvačky a skladatelky Sylwie Grzeszczak. Dne 25. listopadu jej 2016 vydalo hudební vydavatelství Pomaton/Warner Music Poland. Vydání alba předcházelo 20. května 2016 zveřejnění singlu a videoklipu k titulní písni \"Tamta dziewczyna\". Dne 14. prosince 2016 získalo album platinovou desku za 30 000 prodaných nosičů.\n\n"}
{"id": "1265034", "url": "https://cs.wikipedia.org/wiki?curid=1265034", "title": "Süe Chuej", "text": "Süe Chuej\n\nSüe Chuej (, 1489–1541) byl čínský úředník, spisovatel a literární teoretik působící v říši Ming.\n\nSüe Chuej používal zdvořilostní jméno Ťün-cchaj () a literární pseudonym Si-jüan ().\n\nSüe Chuej pocházel z rodiny džentry v Po-čou v Jižní metropolitní oblasti (moderní provincie An-chuej). Studoval konfucianismus, skládal úřednické zkoušky a roku 1514 úspěšně složil i jejich nejvyšší stupeň, palácové zkoušky v hlavním městě, Pekingu. Poté nastoupil úřednickou kariéru.\n\nPracoval na ministerstvu trestů, koncem vlády císaře Čeng-te byl odvolán kvůli protestům proti císařově cestě na jih. Po císařově úmrtí se do úřadu vrátil, tentokrát na ministerstvo státní správy. Roku 1523 se zapletl do sporu o obřady, rezignoval a vrátil se do svého rodiště.\n\nPatřil mezi respektované literární kritiky své doby. Stavěl se proti vyzdvihování psaní podle vzoru vynikajících autorů minulosti ze strany dřívějších sedmi mistrů, jejichž postoje měl za příliš svazující, vedoucí k pouhému kopírování. Napsal komentář k \"Tao te ťingu\" nazvaný \"Lao-c’ ťi-ťie\" (), v němž jako první minský učenec posoudil učení Lao-c’a z konfuciánského úhlu pohledu.\n"}
{"id": "1265035", "url": "https://cs.wikipedia.org/wiki?curid=1265035", "title": "Sie Čen", "text": "Sie Čen\n\nSie Čen (, 1495–1575) byl čínský spisovatel a literární teoretik působící v říši Ming počítaný mezi literární skupinu sedmi pozdějších mingských mistrů a jedna z předních osobností kultury mingské Číny.\n\nSie Čen používal zdvořilostní jméno Mao-čchin () a literární pseudonymy S’-ming šan-žen () a Tchuo-si šan-žen ().\n\nSie Čen pocházel z okresu Lin-čching (dnes městský obvod v šantungském Ťi-nanu), narodil se roku 1495. Od mládí skládal básně a věnoval se literatuře, avšak nestal se úředníkem. Přesto postupem doby získal známost jako básník a literární kritik. Živil se jako učitel a vychovatel v domácnostech aristokratů severní Číny, v provinciích Šan-tung, Che-nan, Che-pej a Šan-si.\n\nByl nejstarším ze skupiny tzv. pozdějších sedmi mistrů, mingských básníků a spisovatelů, kteří se snažili obrodit poezii návratem ke klasickým vzorům minulosti, chanským a starším prozaikům a tchangským básníkům. S Chu Jing-linem a dalšími se však postavil proti prostému kopírování vzorů minulosti, učil že pokud je autor schopen básně svých vzorů procítit a do hloubky pochopit, obejde se bez těsného kopírování. Cílem básníka mělo být psaní tak, aby čtenář pochopil záměr básníka a báseň v něm podnítila vcítění a inspiraci.\n\nSvé názory shrnul ve sbírce \"S’-ming š’-chua\" ().\n"}
{"id": "1265036", "url": "https://cs.wikipedia.org/wiki?curid=1265036", "title": "Mistrovství Evropy v zápasu ve volném stylu 1995", "text": "Mistrovství Evropy v zápasu ve volném stylu 1995\n\nMistrovství Evropy v zápasu ve volném stylu mužů proběhl v Fribourgu (Švýcarsko).\n"}
{"id": "1265043", "url": "https://cs.wikipedia.org/wiki?curid=1265043", "title": "Tuchlovický potok", "text": "Tuchlovický potok\n\nTuchlovický potok začíná v obci Rynholec, kde vzniká několika přítoky dešťové kanalizace. Následně přitéká vyčištěná voda z rynholecké čističky odpadních vod. Následně protéká několika mokřady poblíž obce Vašírov. Významný přítok tvoří Zámecký potok který teče z Lán. V obci Tuchlovice přitéká do potoka několik vývodů z dešťové kanalizace, které v období dešťů tvoří významný přítok vody. Za Tuchlovicemi přitéká ještě vyčištěná voda z tuchlovické čističky odpadních vod a několik menších přítoků z okolních polí. Na okraji obce Srby přitéká spolu s Loděnickým potokem do Turyňského rybníku. Celková délka je 6 670 metrů.\n"}
{"id": "1265044", "url": "https://cs.wikipedia.org/wiki?curid=1265044", "title": "Mistrovství Evropy v zápasu ve volném stylu 1996", "text": "Mistrovství Evropy v zápasu ve volném stylu 1996\n\nMistrovství Evropy v zápasu ve volném stylu mužů proběhl v Budapešti (Maďarsko) žen v Oslu (Norsko).\n"}
{"id": "1265045", "url": "https://cs.wikipedia.org/wiki?curid=1265045", "title": "Hokejová liga mistrů 2017/2018", "text": "Hokejová liga mistrů 2017/2018\n\nHokejová liga mistrů 2017/2018 byla v pořadí 4. ročníkem evropské klubové soutěže pořádané akciovou společností Champions Hockey League. Soutěže se účastnilo tentokrát jen 32 klubů z 13 zemí. V základních skupinách se uskutečnilo celkem 96 zápasů, ve vyřazovací části se uskutečnilo celkem 29 zápasů, dohromady tedy bylo v celém ročníku odehráno 125 utkání. Kvalifikace byla pouze za sportovní zásluhy. Šest zakládajících lig bylo zastoupeno třemi až pěti týmy (na základě tříletého žebříčku ligy), zatímco osm týmů z ostatních lig zastupoval jen mistr. Vítězem se stal JYP Jyväskylä.\n\nKvalifikace do CHL se oproti předchozím sezonám změnila, již neplatily žádné licence a kluby se musely probojovat do CHL ze svých soutěží podle těchto kritérií:\n\nZ celkem 32 míst jich 24 připadlo podle koeficientu úspěšnosti v předchozích sezonách 6 zakládajícím ligám (Švédsko (5), Finsko (5), Česko (4), Švýcarsko (4), Německo (3), Rakousko (3)), dále jedno místo pro vítěze Kontinentálního poháru a sedm pro mistry ostatních zemí (Norska, Slovenska, Francie, Běloruska, Dánska, Velké Británie a Polska)\n\nGarantované místo měl pouze vítěz předchozího ročníku, jeho místo se však započítávalo do celkového počtu jeho země.\n\nSystem soutěže je odlišný než v předchozích ročnících. 32 týmů bylo rozlosováno do 8 skupin po 4 týmech, které se střetnou dvakrát každý s každým (celkem 6 kol). Dva nejlepší týmy z každé skupiny postoupí do vyřazovací části.\n\nPlay-off se hrálo až na finále na dva zápasy (nerozhodné zápasy se neprodlužují) a postupuje mužstvo s nejlepším celkovým skóre. Bylo-li po dvou zápasech skóre nerozhodné, rozhodlo desetiminutové prodloužení, popřípadě samostatné nájezdy. Finále rozhodl jediný finálový zápas, který v případě remízy po základní hrací době rozhodlo dvacetiminutové prodloužení, popřípadě samostatné nájezdy.\n\nZápasy základních skupin probíhaly od 24. srpna do 11. října 2017.\nPlay-off bylo rozlosováno 13. 10. 2017. Týmy byly losovány do dvojic ze dvou košů. V prvním koši byly vítězové skupin, ve druhém koši týmy z druhých míst. První zápasy osmifinále proběhly 31. 10. a 1. 11. 2017.\n\n\n"}
{"id": "1265048", "url": "https://cs.wikipedia.org/wiki?curid=1265048", "title": "Salvatore Pappalardo", "text": "Salvatore Pappalardo\n\nSalvatore Pappalardo (21. ledna 1817 Catania– 9. února 1884 Neapol) byl italský dirigent a hudební skladatel.\n\nNarodil se v Catanii 21. ledna 1817. Jeho rodiče byli Ignazio Pappalardo a Caterina rozená Corsaro. Hudební studia začal ve svém rodném městě. Dále studoval na konzervatoři v Palermu, kde byl jeho učitelem Pietro Raimondi. Vrátil se Catanie a se stal dirigentem \"Teatro Comunale di Catania\". V roce 1841 byl jmenován profesorem kontrapunktu na Královské hudební škole \"Ospizio Reale di Beneficenza\". \n\nV roce 1855 se přestěhoval do Neapole. Obdržel titul \"Compositore da camera dal Conte di Siracusa, Leopoldo Beniamino Giuseppe di Borbone, fratello del Re delle Due Sicilie\" (Dvorní skladatel hraběte ze Syracus Leopolda Benjamina Josepha de Bourbona, bratra krále obojí Sicílie). Kromě toho působil jako profesor kontrapunktu na konzervatoři \"Albergo dei Poveri\".\n\nZkomponoval 8 oper a značné množství církevní hudby. Nejúspěšnější však byla jeho komorní hudba, zvláště jeho sbírky písní s doprovodem klavíru a smyčcová kvarteta a kvinteta. Přispíval rovněž do hudebních rubrik neapolských novin. Některá díla jsou podepsána pseudonymem \"Paraladopp\" (přesmyčka příjmení).\n\nPappalardo zemřel ve svém domě v Neapoli 9. února 1884 ve věku 67 let.\n\n\n\n\n"}
{"id": "1265054", "url": "https://cs.wikipedia.org/wiki?curid=1265054", "title": "Statis Prusalis", "text": "Statis Prusalis\n\nEpanastatis Prusalis (16. listopadu 1948 Bulkes – 13. srpna 2016), známý jako Statis Prusalis, byl český zpěvák původem z Řecka. Byl znám jako mecenáš a vlastník zámku v Porubě.\n\nNarodil se v Titově Jugoslávii, matce, která emigrovala z Řecka kvůli Řecké občanské válce. Část dětství žil v dětském domově v Karviné.\n\nV šedesátých letech založil folk-rockovou kapelu Athény. Do revoluce se živil hudbou a po revoluci se netajil tím, že byl členem československých zpravodajských služeb. V Archivu bezpečnostních složek České republiky je veden jako agent Státní bezpečnosti s krycím jménem „Stratos“.\n\nZ peněz vydělaných hraním a zpěvem koupil polorozbořený Porubský zámek. Po jeho zakoupení dostal příkaz k jeho zboření jako nebezpečné stavby. Po vyžádání třicetidenního odkladu se tak Statisovi podařilo zachránit jedinou kulturní památku v Porubě. Zpíval na sjezdech KSČM a stále aktivně vydával hudbu.\n\n"}
{"id": "1265057", "url": "https://cs.wikipedia.org/wiki?curid=1265057", "title": "Pivovar Vilém", "text": "Pivovar Vilém\n\nPivovar Vilém je pivovar v Jincích, který byl založen v roce 2012. Název piva byl zvolen podle Viléma von Hanau, prvního majitele objektu dnešního pivovaru. Pivo bylo slavnostně pokřtěno 18. května 2012, hlavními kmotry se stali herci Pavel Nový a Petr Novotný. Pivo se vaří dvourmutovým způsobem.\n\n\n"}
{"id": "1265063", "url": "https://cs.wikipedia.org/wiki?curid=1265063", "title": "Letiště Plzeň-Líně", "text": "Letiště Plzeň-Líně\n\nLetiště Plzeň-Líně, dříve také Dobřany/Líně (ICAO: LKLN) je mezinárodní neveřejné, vnitrostátní veřejné letiště u obce Líně v Plzeňsku obsluhující české město Plzeň. Bylo založeno jako vojenské letiště v roce 1952, od roku 1996 je veřejné. Jeho areál má 400 hektarů. Letiště Plzeň-Líně je v majetku Ministerstva obrany České republiky.\n\nAreál na základě nájemní smlouvy od 25. června 1996 do 31. ledna 2013 využívala společnost PlaneStation Pilsen s.r.o. Ministerstvo ČR od smlouvy s touto společností ustoupilo, důvodem bylo neplnění řady smluvních podmínek. Nájemce také přestal v posledních letech platit nájemné. Celková výše pohledávek Ministerstva obrany ČR v roce 2013 dosahovala téměř 50 milionů Kč. Společnost PlaneStation Pilsen i po vypovězení smlouvy nadále areál využívá a odmítá ho opustit.\n\nV roce 2013 se zde denně uskutečnilo v létě přibližně deset startů a přistání. Působí zde Aeroklub Plzeň Bory, LZS Plzeň-Líně (Kryštof 07), letecké školy, letecký spolek Classic Trainers provozující historické letouny v Muzeu Hangar 3 a další soukromníci, například zástupci zahraničních firem se svými business jety (Falcon 2000EX Bauhaus, Bombardier Global Express BD700 izraelské firmy Plaza a další různé Cessny Citation). V roce 2011, 2012 a 2018 se zde konaly letecké dny. Na letišti byly k vidění stroje L-39 Albatros, Saab JAS-39 Gripen, Spitfire Mk.XVI, Mig-15 UTI, Junkers Ju-52, P-38 Lightning, hydroplán Consolidated PBY Catalina či Boeing 75 Stearman. Dne 21. června 2014 se zde konal parašutistický Plzeňský pohár.\n\n\n\n"}
{"id": "1265064", "url": "https://cs.wikipedia.org/wiki?curid=1265064", "title": "Vladimír Schulz", "text": "Vladimír Schulz\n\nVladimír Schulz (25. července 1883 Chotěboř – 12. října 1953 Praha-Nové Město), byl český akademický malíř, grafik a pedagog.\n\nVladimír Schulz se narodil v Chotěboři do rodiny soudního adjunkta Antonína Schulze. Vladimír měl již od dětství zálibu v malování a jeho nejmilejší věcí byly barvičky. V roce 1885 se s rodiči přestěhoval do Jindřichova Hradce, kde absolvoval obecnou školu. Jedním ze spolužáků Vladimíra Schulze byl pozdější básník Josef Šimánek. V roce 1895 došlo k dalšímu stěhování, a to do Dvora Králové nad Labem, kde byl Vladimírův otec jmenován soudcem okresního soudu. Ve Dvoře Králové pokračoval ve studiu na gymnáziu a vytvářel i svá první malířská díla. V roce 1903 odmaturoval a odjel do Prahy studovat na malířskou akademii. Studium absolvoval u prof. Hanuše Schwaigra. V roce 1908 úspěšně absolvoval akademii a následně složil státní profesorské zkoušky. Stal se asistentem a suplujícím profesorem kreslení na reálce v Praze I v Dušní. Roku 1912 se oženil s Annou Seidlovou. Kromě své učitelské profese také maloval a svá díla vystavoval v Jindřichově Hradci, Kutné Hoře, Hradci Králové, Jaroměři a v mnoha dalších městech.\n\nVladimír Schulz zemřel 12. října 1953 v nemocnici na pražském Karlově náměstí a následný pohřeb byl žehem ve Strašnickém krematoriu 17. října 1953.\n\n"}
{"id": "1265066", "url": "https://cs.wikipedia.org/wiki?curid=1265066", "title": "Strelča", "text": "Strelča\n\nStrelča ( \"Стрелча\") je město ve středním Bulharsku, ležící na jižních svazích Sredné gory. Žijí tu téměř 4 tisíce obyvatel.\n\nJde o správní středisko stejnojmenné obštiny v Pazardžické oblasti.\n\nMěsto vzniklo v podhradí pevnosti \"Strelčansko Kale\" doložené ve 14. století. V pozdějších dobách se toto prosperující město nazývalo Strelec, z čehož se vyvinulo současné jméno. Oficiálně je městem od roku 1969, kdy také získalo lázeňský statut.\n\nVe městě žije 3 902 stálých obyvatel a je zde trvale hlášeno 4 398 obyvatel. Podle sčítáni 1. února 2011 bylo národnostní složení následující:\n"}
{"id": "1265068", "url": "https://cs.wikipedia.org/wiki?curid=1265068", "title": "Koprivnik", "text": "Koprivnik\n\nKoprivnik (albánsky Kopranik, v srbské cyrilici Копривник) je vrchol o výšce 2460 m n. m. Nachází se na západě Kosova, přesněji v pohoří Prokletije. Severně od něj se rozkládá známá Rugovská soutěska. \n\nHora patří k nejvyšším na území jak Srbska, tak i Kosova. Je součástí národního parku Prokletije. Hora spolu s okolními údolími není pravidelně osídlena a tak se zde dobře daří původní vegetaci. Vyskytuje se zde například hořeček \"Gentiana crispata\" (Koprivnik je jedním z mála míst výskytu na území Srbska i Kosova). V roce 1959 sem bylo vypuštěno do volné přírody několik párů kozorožce horského. \n"}
{"id": "1265070", "url": "https://cs.wikipedia.org/wiki?curid=1265070", "title": "Kostel Nanebevzetí Panny Marie (Čelákovice)", "text": "Kostel Nanebevzetí Panny Marie (Čelákovice)\n\nKostel Nanebevzetí Panny Marie je původně románský, několikrát přestavovaný kostel v Čelákovicích.\n\nKostel pochází z počátku 13. století. V průběhu husitských válek byl kostel pobořen a vypálen.Brzy nato byl opraven a stal se kostelem církve podobojí a následně luteránským. Roku 1620 přešel do katolických rukou. Během třicetileté války byl kostel císařskými i švédskými vojsky opětovně poničen a vydrancován. K obnově došlo až kolem roku 1653. V letech 1712–1713 prošel kostel přestavbou a byl rozšířen o nový presbytář, sakristii a předsíň. Při dalších úpravách v polovině 18. století proběhla v interiérech kostela barokní přestavba. Kazatelna z roku 1582 je však renesanční se znakem Kautských z Kostelce. Kostel je obklopen hřbitovem, který je obehnán zdí. Kostel je od roku 1958 zapsán v seznamu kulturních památek.\n"}
{"id": "1265072", "url": "https://cs.wikipedia.org/wiki?curid=1265072", "title": "Óscar Figueroa", "text": "Óscar Figueroa\n\nÓscar Albeiro Figueroa Mosquera (* 27. dubna 1983 Zaragoza) je kolumbijský vzpěrač, soutěžící v pérové váze. Startoval na čtyřech olympijských hrách: v roce 2004 skončil na pátém místě, v roce 2008 si pro zranění nepřipsal ani jeden platný pokus, v roce 2012 získal stříbrnou medaili a v roce 2016 zvítězil, když vzepřel 142 kg v trhu a 176 kg v nadhozu. Je také držitelem olympijského rekordu v nadhozu výkonem 177 kg z londýnské olympiády. Na mistrovství světa ve vzpírání skončil druhý v roce 2006 a třetí v letech 2013 a 2015. Vyhrál Panamerické hry v letech 2011 a 2015, mistrovství světa juniorů ve vzpírání 2001 a mistrovství Ameriky ve vzpírání 2008 a 2012.\n\nJe studentem Universidad Santiago de Cali. Roku 2012 mu bylo uděleno vyznamenání Orden de Boyacá.\n\n"}
{"id": "1265075", "url": "https://cs.wikipedia.org/wiki?curid=1265075", "title": "Pčinja", "text": "Pčinja\n\nPčinja (v srbské cyrilici/makedonsky Пчиња, albánsky Pçinjë) je řeka na Balkáně. Je levým přítokem řeky Vardar. Teče na území Srbska a Severní Makedonie. Její vody tečou do Egejského moře.\n\nPovodí řeky zaujímá rozlohu 3140 km², z toho 1247 km² na území Srbska a 1893 km² v Severní Makedonii. Pravidelný průtok Pčinji činí u ústí do Vardaru 14 m³/s. Řeka není splavná. Větší přítoky řeky se nacházejí na území Severní Makedonie; mezi ně patří Bistrica, Petrošnica, Kriva Reka a Kumanovska Reka. \n\nŘeka vzniká soutokem potoků Tripušnica a Lesnička Reka v jihovýchodním Srbsku. Poté řeka směřuje na západ od pohoří Široka planina. U vesnice Šajince přijímá z pravé strany přítok Korućica a pokračuje jižním směrem úzkým údolím mezi pohořími Rujen a Kozjak. V tomto údolí se také nachází Klášter Prohor Pčinjski, kde se během druhé světové války uskutečnilo protifašistické zasedání. 45 km od kláštera poté tok překračuje státní hranici mezi Srbskem a Severní Makedonií. \n\n83 zbývajících kilometrů řeka teče jihozápadním směrem. Koryto řeky je poměrně hluboké, vyskytují se různé peřeje. Poté protéká rovnou krajinou a meandruje. Vede vesnicemi Karlovce, Dragomance, Strnovac, Vojnik, Klečevce, Pčinja, Studena Bara, Gorno Konjare a Dolno Kornjare. Nedaleko poslední zmíněné vsi se nachází Katlanovska Banja, známé severomakedonské lázně. Do Vardaru se řeka vlévá mezi městy Skopje a Veles u vesnice Kožle v nadmořské výšce 760 m n. m.. Od Katlanova až po ústí protéká opět hlubokým údolím. \n"}
{"id": "1265077", "url": "https://cs.wikipedia.org/wiki?curid=1265077", "title": "Besselův elipsoid", "text": "Besselův elipsoid\n\nBesselův elipsoid (také Besel 1841) je referenční elipsoid Země vytvořený v roce 1841 Friedrichem Wilhelmem Besselem. Je založen na deseti meridionálních obloucích a osmatřiceti přesných měření astro-geografické zeměpisné šířky a délky. Rozměry os elipsoidu byly definovány pomocí logaritmů v souladu s tehdejšími početními metodami.\n\nV Česku z Besselova elipsoidu vychází Jednotná trigonometrická síť katastrální. Dále je využíván také např. v Rakousku, Německu, Švýcarsku, ale také třeba v Indonésii, Namibii nebo Eritreji.\n\n"}
{"id": "1265078", "url": "https://cs.wikipedia.org/wiki?curid=1265078", "title": "Lipomodelace", "text": "Lipomodelace\n\nLipomodelace je chirurgická metoda, pomocí které lze přenést tukovou tkáň z místa jeho nadbytku do oblastí kde je tuková tkáň potřebná pro svoje regenerační účinky, zvětšení velikosti, anebo zlepšení tvaru dané oblasti.\n\nMetoda bývá rovněž často označována i jako lipofilling; fat grafting; lipotransfer; transplantace případně autotransplantace tuku lipoinjekcemi; anebo jen jako operace vlastním tukem (např. zvětšení prsou vlastním tukem]).\n\nPřenesený tuk byl poprvé použit k rekonstrukci prsu již v roce 1895 německým chirurgem Czernym. Ale až zásluhou amerického plastického chirurga Sydney Colemana, který svoji techniku přenosu tuku v rejuvenaci obličeje představil v roce 1990, se metoda začala více používat. Francouzský plastický chirurg Emmanuel Delay začal metodu lipomodelace široce používat právě v chirurgii prsu.\n\nMetoda byla přijata odbornou veřejností a v současné době je používána v plastické chirurgii z důvodů jak rekonstrukčních, tak i estetických.\n\nLipomodelace se v principu skládá ze 3 na sebe navazujících kroků:\n\nZvětšení prsou vlastním tukem je plastická operace, pomocí které se přenáší vlastní tuk z břicha, stehen, boků a jíných míst jeho přebytku pro doplnění objemu a zvětšení velikosti prsou.\n\nTuková tkáň se odebírá z lokalit, kde je v nadbytku. Odběr se prování nejčastěji z břicha, boků a vnitřních a zevních stehen. Odběrová místa se infiltrují tumescenčním roztokem. Odběr se provádí ručně pomocí injekčních stříkaček, na které se nasazuje speciální odběrová kanyla. Vytváří se jen mírný podtlak, aby se zabránilo poškození tukových buněk (adipocytů). Někteří chirurgové používají z důvodu urychlení operace i automatizovaný odběr, tak jak tomu je u klasické liposukce. \n\nOdebraná tuková tkáň obsahuje kromě fragmentů tukové tkáně tumescenční roztok, krevní buňky, tukové kapénky tuku z poškozených tukových buněk a jejich zbytky. K získání kvalitního buněčného preparátu s co nejvyšším obsahem fragmentů tukové tkáně a co nejmenším obsahem ostatních příměsí se používá nejčastěji sedimentace, centrifugace, anebo promývání a filtrace přes membránu, případně i jiná automatická nebo poloautomatická zařízení. Sedimentace je časově náročná a zpracovaný tuk obsahuje značné množství zbytkových vodnatých složek. Naopak zatím neexistují přesvědčivé vědecké důkazy o tom, že by byla byla centrifugace lepší než filtrace a promývání a filtrace přes membránu. Důležité ale je metodu provádět v uzavřeném systému za sterilních podmínek.\n\nZpracovaná tuková tkáň se aplikuje pomocí injekčních stříkaček a speciálních aplikačních kanyl, které se zavádějí skrze vpichy jehlou. Tyto vpichy po zhojení zanechávají sotva patrné jizvy.\n\nZ každého vpichu jsou aplikační kanyly vedeny všemi směry tak, že vzniká trojrozměrná paprsčitá síť mikrotunelů, do kterých se při zpětném pohybu kanyly aplikuje malé množství zpracované tukové tkáně. Postupuje se z hlubších vrstev k povrchově uloženým. Přenesený tuk je pak obalen vrstvou dobře prokrvené okolní tkáně, která je nezbytná k přihojení tuku. Chirurg musí umět odhadnout kapacitu příjmových tkání pro přihojení přeneseného tuku. Pokud není možné aplikovat požadované množství tuku najednou, tak je třeba postupovat etapovitě.\n\nBolesti bývají dobře tolerovány, bolestivější bývají místa po odběru tuku než v místech, do kterých se tuk aplikoval. Charakter bolestí se neliší od bolestí po klasické liposukci. V pooperačním období je doporučováno elastické spodní prádlo tak, jako při klasické tumescentní liposukci. Modřiny bývají patrny 2-3 týdny.\n\nMetoda není vhodná pro hubené pacienty, kteří nemají dostetek tukové tkáně v místě odběru. Kontraindikací je nestabilní tělesná váha před operací. Ztráta hmotnosti po operaci znamená i ztrátu objemu přeneseného tuku. O operaci je možné uvažovat s odstupem po ustálení hmotnosti.\n\n"}
{"id": "1265079", "url": "https://cs.wikipedia.org/wiki?curid=1265079", "title": "Kurodova normální forma", "text": "Kurodova normální forma\n\nKurodova normální forma je tvar formální gramatiky, ve které jsou všechna odvozovací pravidla tvaru:\n\nkde A, B, C a D jsou neterminální symboly, \"a\" je terminální symbol. Někteří autoři nepřipouštějí pravidla tvaru \"A\" → \"B\".\n\nPro gramatiky tohoto tvaru používal Sige-Yuki Kuroda a několik dalších autorů původně název lineární omezená gramatika ( ).\n\nKaždá gramatika v Kurodově normální formě je monotónní a proto generuje kontextový jazyk. Naopak každý kontextový jazyk, který neobsahuje prázdný řetězec, lze generovat gramatikou v Kurodově normální formě\n\nGyörgy Révész popsal jednoduchý způsob transformace gramatiky v Kurodově formě na Chomského kontextovou gramatiku: Pravidla tvaru \"AB\" → \"CD\" jsou nahrazena čtyřmi kontextovými pravidly \"AB\" → \"AZ\", \"AZ\" → \"WZ\", \"WZ\" → \"WD\" a \"WD\" → \"CD\". Tímto způsobem lze dokázat, že každá monotónní gramatika je kontextová.\n\nPro obecné frazové gramatiky existuje podobná normální forma, kterou někteří autoři nazývají také „Kurodova normální forma“:\n\nkde ε je prázdný řetězec. Každá obecná frazová gramatika je slabě ekvivalentní s gramatikou tohoto tvaru.\n\nGramatika v Kurodově normální formě neobsahující pravidla tvaru AB → CD generuje bezkontextové jazyky.\n\nSpeciálním případem Kurodovy normální formy pro obecné frazové gramatiky (pokud v prvním pravidle výše je A = C) je Penttonenova normální forma\n\nSpeciální případ Kurodovy normální formy pro kontextové gramatiky nazývá Martti Penttonen jednostranná normální forma ( ), která obsahuje pouze pravidla následujících tvarů:\n\nJak napovídá jméno, pro každou kontextovou gramatiku existuje slabě ekvivalentní jednostranná (Penttonenova) normální forma.\n\n\n"}
{"id": "1265081", "url": "https://cs.wikipedia.org/wiki?curid=1265081", "title": "Marie Iljašenko", "text": "Marie Iljašenko\n\nMarie Iljašenko (* 2. prosince 1983, Kyjev) je česká básnířka, spisovatelka a redaktorka ukrajinského původu.\n\nMarie Iljašenko se narodila v Kyjevě ukrajinskému otci a matce s polskými a českými kořeny, v roce 1991 se její rodina přestěhovala do Police nad Metují. Vystudovala komparatistiku a rusistiku na FFUK. V roce 2015 vydala knihu básní \"Osip míří na jih\", která byla nominována na cenu Magnesia Litera v kategorii Objev roku za „Kulturní, historický a společenský vklad, jenž se prosévá celou knihou, vypovídá vedle uvedeného také o židovských, starozákonních, středo- či východoevropských podnětech“. Byla nominována na Drážďanskou cenu lyriky (2014) a Cenu Václava Burina (2016). Její básně přeloženy do angličtiny, němčiny, polštiny, maďarštiny a ukrajinštiny. Píše také prózu a eseje, které vyšly časopisecky. Působí jako překladatelka, editorka a redaktorka Revue Labyrint. Žije v Praze a v současnosti pracuje jako redaktorka nakladatelství Slovart.\n\n\n\n\n"}
{"id": "1265082", "url": "https://cs.wikipedia.org/wiki?curid=1265082", "title": "Hayfordův elipsoid", "text": "Hayfordův elipsoid\n\nHayfordův elipsoid je referenční elipsoid Země vytvořený v roce 1910 Johnem Fillmorem Hayfordem. V roce 1924 byl zvolen mezinárodním elipsoidem. O tento status byl připraven roku 1967, kdy byl novým mezinárodním elipsoidem zvolen Lucernův elipsoid.\n\nHayfordův elipsoid je je definován velkou poloosou a = 6 378 388 m a zploštěním f = 1 / 297. Vyprojektován byl především pro Severní Ameriku, protože Besselův elipsoid byl určen především pro Evropu vykazoval moc velké odchylky. \n\n"}
{"id": "1265083", "url": "https://cs.wikipedia.org/wiki?curid=1265083", "title": "Montevidejská konvence", "text": "Montevidejská konvence\n\nMontevidejská konvence o právech a povinnostech států je úmluva podepsaná v Montevideu (Uruguay) 26. prosince 1933 během sedmé mezinárodní konference amerických států. Úmluva právně ukotvuje suverenitu státu jako součást mezinárodního práva. Dokument podepsali zástupci z 19 amerických států 6. prosince 1933 a v platnost vešel 26. prosince 1934. Přijata do registru smluv Společnosti národů byla 8. ledna 1936.\n\nÚmluva stanoví základní práva a povinnosti států, jejím obsahem je 16 článků. Nejdůležitějšími se staly tyto body:\n\n\nDalší čtyři státy, které konvenci 26. prosince 1933 podepsaly, ale neratifikovaly ji, jsou: Argentina, Paraguay, Peru, Uruguay. Kostarika k smlouvě přistoupila 28. září 1937, ačkoli její podpis na originální smlouvě chybí.\n\nNejzásadnější a zároveň nejdiskutovanější je první článek úmluvy, ve kterém jsou obsaženy čtyři body definující stát. První tři body z těchto čtyř jsou empirické, logické a odpovídají socio-politickému procesu založení státu. Tyto body jsou ovšem samy o sobě nedostačující, jelikož vypuštěním čtvrtého bodu by vznikl prázdný prostor bez právního zakotvení. \n\nNěkteré z debat se například zaobírají buď konkrétním zněním čtvrtého bodu, či zdali má vůbec čtvrtý bod být schopnost vstoupit do diplomatických vztahů s ostatními státy a ne něco zásadně jiného.\n\nČasto se také hovoří o nedostatečnosti těchto čtyř původních bodů. Ian Brownlie například tvrdí, že tyto čtyři uvedená kritéria tvoří pouze jen základ k dalšímu zkoumání státnosti subjektu. Brownlie pak déle uvádí, že ne všechny čtyři deklarované body je nezbytné splnit v každém případě, a že naopak další kritéria musí být naplněna k tomu, aby bylo dosaženo funkční definice. Těmito dalšími kritérii jsou dle Brownlieho: \"„a) určitý stupeň stálosti daného útvaru, b) vůle dodržovat mezinárodní právo, c) suverenita, a d) fungování jako stát.“\"\n\n1.      <nowiki>http://www.cfr.org/sovereignty/montevideo-convention-rights-duties-states/p15897</nowiki>\n\n2.      <nowiki>https://treaties.un.org/Pages/showDetails.aspx?objid=0800000280166aef</nowiki>\n\n3.      <nowiki>http://www.oas.org/juridico/english/treaties/a-40.html</nowiki>\n\n4.      <nowiki>https://www.ilsa.org/jessup/jessup13/Defining%20Statehood,%20The%20Montevideo%20Convention%20and%20its%20Discontents.pdf</nowiki> \n\n5.      <nowiki>http://www.oas.org/juridico/english/sigs/a-40.html</nowiki>\n\n6.      <nowiki>http://legal.un.org/ilc/texts/instruments/english/commentaries/2_1_1949.pdf</nowiki>\n\n7.      <nowiki>https://thenewinternationallaw.wordpress.com/2012/05/02/what-makes-a-state/</nowiki> \n\n8.      <nowiki>http://opil.ouplaw.com/view/10.1093/law:epil/9780199231690/law-9780199231690-e1112</nowiki> \n\n9.     Convention on Rights and Duties of States adopted by the Seventh International Conference of American States. <nowiki>Https://treaties.un.org/</nowiki> [online]. 1934 [cit. 2017-01-08]. Dostupné z: <nowiki>https://treaties.un.org/pages/showDetails.aspx?objid=0800000280166aef</nowiki> \n\n10.   GENERAL INFORMATION OF THE TREATY: A-40. <nowiki>Http://www.oas.org/</nowiki> [online]. 1934 [cit. 2017-01-08]. Dostupné z: <nowiki>http://www.oas.org/juridico/english/sigs/a-40.html</nowiki> \n\n11.   IOANNIDIS, Christoforos. ARE THE CONDITIONS OF STATEHOOD SUFFICIENT? AN ARGUMENT IN FAVOUR OF POPULAR SOVEREIGNTY AS AN ADDITIONAL CONDITION OF STATEHOOD. Jurisprudencija [online]. 2014, 21(4), 974-987 [cit. 2016-12-19]. DOI: 10.13165/JUR-14-21-4-03. ISSN 1392-6195. \n\n12.   SHAW, Malcolm. Recognition (international law). In: Encyclopedia Britannica Online [online]. Encyclopedia Britannica Inc., last updated 3-6-2014 [cit. 2015-01-23]. Dostupné z: <nowiki>http://www.britannica.com/EBchecked/topic/291011/international-law/233507/Recognition#ref129019</nowiki> \n\n13.   BROWNLIE, Ian: Principles of Public International Law (2008), ISBN 978-0199217700 \n\n14.   <nowiki>http://armedia.am/eng/news/12816/montevideo-convention.html</nowiki>\n\n15.   <nowiki>https://upload.wikimedia.org/wikipedia/commons/8/83/Montevideo_Convention_parties.svg</nowiki>\n\n\n"}
{"id": "1265084", "url": "https://cs.wikipedia.org/wiki?curid=1265084", "title": "Hajla", "text": "Hajla\n\nHajla (, ) je horský masiv na hranici mezi Kosovem a Černou Horou. Nachází se mezi Rugovskou soutěskou a pramenem řeky Ibar. Po hlavním hřebenu jde kosovsko-černohorská hranice, i její nejvyšší vrchol o výšce 2403 m leží přímo na hranici.\n\nMasiv se táhne západo-východním směrem; severní strana se nachází na území Černé Hory a jižní na území Kosova. Nejvyšší část masivu je velmi úzká a oddělují ji strmé skalní stěny. Z kosovské strany je pohoří přístupné z vesnice Bogë, z černohorské od města Rožaje.\n\nVrcholky masivu tvoří především vápenec, který je původem z období triasu a částečně permu. Některé části masivu tvoří také vyvřelé horniny. V dobách pleistocénu byl vrchol hory zaledněný; ledovce se přes horský masiv posouvaly především směrem na sever a vyhloubily při své cestě specifické brázdy. Jejich pozůstatky jsou dodnes patrné.\n\nVzhledem ke své výšce jsou všechny čtyři vrcholy masivu (Šreljska Halja, Dramadol, Košutanska Halja, Vranovačka Halja) holé. Výhled z nich je směrem na území části Černé Hory a Kosova a směrem na sever je možné spatřit i pohoří Kopaonik.\n"}
{"id": "1265087", "url": "https://cs.wikipedia.org/wiki?curid=1265087", "title": "John Fillmore Hayford", "text": "John Fillmore Hayford\n\nJohn Fillmore Hayford (19. května 1868 - 10. března 1925) byl americký geodet.\n\nV roce 1889 dokončil studium stavebnictví a vstoupil do U.S. National Geodetic Survey, kde setrval do roku 1909.\n\nProslavil jej zejména jím definovaný a po něm pojmenovaný Hayfordův elipsoid. Je po něm pojmenovaný kráter na Měsíci a hora na Aljašce.\n"}
{"id": "1265095", "url": "https://cs.wikipedia.org/wiki?curid=1265095", "title": "Kostel svatého Antonína Paduánského (Dubnice)", "text": "Kostel svatého Antonína Paduánského (Dubnice)\n\nKostel svatého Antonína Paduánského v obci Dubnice (okres Bruntál) je filiální kostel postavený v roce 1822–1823 a kulturní památka České republiky.\n\nPrvní písemné zmínky o obci pochází z roku 1289. Na místě dřevěného kostela zasvěceného sv. Antonínu Paduánskému, který v roce 1820 vyhořel, byl v letech 1822–1823 postaven zděný kostel. Kostel navrhl a postavil Gottlieb Mayer stavitel z Krnova. Donátorem a patronem kostela byl Jan Adam kníže z Lichtenštejna. Celkové náklady na stavbu činily 4 566 zlatých, které byly uhrazeny z darů občanů Dubnice, církevního fondu a knížetem Janem Adamem.\n\nKostel byl filiální s farářem z Lichnova. Po roce 1947 se stal majetkem obce a je využívám i k společenským událostem. V roce 2014 byl vykraden.\n\nJednolodní orientovaná empírová stavba. Hranolová věž vyrůstá z průčelí. Kostel je obklopen hřbitovem, který byl založen v roce 1672 a je ohrazen omítanou kamennou zdí. Před kostelem v kovaném ohrazení na vysokém podstavci je umístěná socha Panny Marie.\n\nV kostele je plochý strop s výmalbou z roku 1901. Po požáru dřevěného kostela zůstal zachován kamenný oltář a zvony. Na dřevěné kruchtě jsou funkční varhany z roku kolem 1850 od firmy Franz Rieger, do kostela byly dodány v roce 1870. Varhany byly restaurovány v roce 2002 varhanářskou dílnou Kánský – Brachtl.\n\nZvony byly za první světové války rekvírovány. Nový zvon byl vyroben firmou Hillers z Brna.\n"}
{"id": "1265097", "url": "https://cs.wikipedia.org/wiki?curid=1265097", "title": "Lucyna Kałeková", "text": "Lucyna Kałeková\n\nLucyna Kałeková (Lucyna Langer-Kałek) (* 9. ledna 1956) je polská atletka, sprinterka, jejíž specializací byly krátké překážkové běhy.\n\nV roce 1978 doběhla pátá ve finále běhu na 100 metrů překážek na evropském šampionátu v Praze. O dva roky později na olympiádě v Moskvě vybojovala na této trati bronzovou medaili časem 12,65. Největší ú)spěchem se pro ni stal titul mistryně Evropy v běhu na 100 metrů překážek v roce 1982 časem 12,45.\n\nDvakrát startovala v běhu na 60 metrů překážek na halovém mistrovství Evropy. V roce 1982 skončila v semifinále, v roce 1984 zvítězila.\n\n\n"}
{"id": "1265120", "url": "https://cs.wikipedia.org/wiki?curid=1265120", "title": "Alex Gaskarth", "text": "Alex Gaskarth\n\nAlexander William Gaskarth (* 14. prosince 1987) je zpěvák, skladatel, kytarista a frontman americké kapely All Time Low. Alexův styl hlasu je tenor. Jeho rozsah je od A2 do C#5.\n\nAlex se narodil Peterovi a Isobel Gaskarth. Je původem angličan, narodil se v Essexu ve Spojeném království, ale v sedmi letech se s rodičí přestěhoval do Baltimoru, Maryland v USA. Začal tam navštěvovat základní a později střední školu.\n\nNa střední škole začal chodit s Lisou Ruocco, kterou v roce 2006 pozval na svůj maturitní ples a o deset let později, dne 9. dubna 2016 se stala jeho ženou.\n\nAll Time Low je skupina, se kteou podepsali smlouvu v roce 2004 a vzápětí vydali své první EP album \"The Three Words to Remember in Dealing with the End\". Kapela později vydala první oficiální album \"The Party Scene\" a to v červenci 2005.\n\nPřed tím, než v roce 2006 maturovali, All Time Low podepsali další smlouvu, tentokrát s Hopeless Records. V jednom rozhovoru kapela říká, že začali brát hudbu vážně až v jejich maturitním ročníku na střední škole, tedy před tím, než vydali své druhé EP \"Put Up or Shut Up\" v červenci roku 2006. All Time Low se později v roce 2006 vydali na turné na podporu jejich EP. Po turné začala kapela psát materiály na druhé studiové album.\n\nAll Time Low skupina vydala druhé studiové album \"So Wrong, It's Right\" v září 2007, a získala s ním šesté místo v žebříčku Indipendent Albums. Druhý singl z desky „Dear Maria, Count Me In“, který byl napsán o striptérce, byl první singl kapely, který dosáhl 86. místa v žebříčku Pop 100. 9. března 2009 dostal singl zlaté ocenění.\n\nKrátce po vydání \"So Wrong, It's Right\" se All Time Low rychle stali populárními. Objevili se na MTV v pořadu \"Discover and Downolad\" a v \"Music Choice – Fresh Crops\" a také byli přidáni do obou playlistů MTV – Big Ten a MTV Hits. 7. března 2008 kapela živě vystupovala v pořadu \"Jimmy Kimmel Live!\" a následně i v MTV U Woodie Awards. V roce 2008 byli magazínem Alternative Press jmenováni \"Kapelou roku\".\n\nZe začátku roku 2009 All Time Low prohlásili v rozhovoru s britským magazínem \"Rock Sound\", že začali psát materiály na třetí studiové album a že také spolupracují s několika umělci a producenty hned u několika písní.\n\nPřestože ATL stále psali písně, začali již nahrávat na jejich nové album v únoru 2009 a už o měsíc později nahrávání dokončili. Hlavní singl desky, „Weightless“, byl vydán v březnu 2009 a stal se první písní kapely, která byla hrána i ve velkých rádiích, například ve Spojeném království. All Time Low vydali své třetí album \"Nothing Personal\" v červenci 2009.\n\nPozději v listopadu 2009 kapela oznámila, že podepsali smlouvu sInterscope Records a o měsíc později byli oceněni jako „Nejlepší pop punková kapela“ od Top In Rock Awards.\n\nPoté, co v březnu 2010 vydali píseň „Painting Flowers“ na album \"Almost Alice\", soundtrack k filmu \"Alenka v říši divů\", začali psát materiály na jejich čtvrté album, které mělo být první album u major labelu Interscope Records.\n\nDema k nové desce skupiny byly zveřejněny na webových stránkách v srpnu 2010 a později ATL v jednom rozhovoru potvrdili, které nahrávky budou a nebudou na albu. Méně než za rok, v červnu 2011, bylo vydáno čtvrté studiové album \"Dirty Work\". Deska měla vyjít již v březnu, ale byla vydána později kvůli přechodu k Intercsope. Album je momentálně nejprodávanější album All Time Low a drží se na 13. místě v australských a kanadských žebříčcích, v Británii 20. místo.\n\nV rozhovoru pro Property of Zack, který byl poskytnut 28. října 2011, Alex Gaskarth sdělil, že již připravují písně na další album, které by mělo vyjít spíš dříve než později.\n\nKapela se vrátila do UK 12. ledna 2012 spolu s kapelami The Maine a We Are The In Crowd a byli a turné až do 4. února. Některé koncerty byly naprosto vyprodané a musely se přidat další. All Time Low také hráli na Warped Tour (červen–srpen 2012) a Reading and Leeds Festival (srpen 2012).\n\nV květu 2012 nás kapela překvapila odchodem od labelu Interscope Records a chvíli se nevědělo, zdali budou vydávat další ohlášené CD sami za sebe nebo si najdou jinou nahrávací společnost. Nikomu neupsáni vydali 1. června první singl z nového alba s názvem „The Reckless And The Brave“ a hned na to oznámili návrat k Hopeless Records. Srpen pak byl ve znamení evropského turné, kdy si dokonce zahráli se svými oblíbenci Green Day a koncertovali v pražském Paláci Akropolis.\n\n24. srpna vypustili mezi fanoušky další píseň For Baltimore, která měla obrovský ohlas a již o tři dny později hráli tento song živě. V tento den také oficiálně potvrdili název alba \"Don’t Panic\"a datum vydání na 9. října. V září vydali píseň s názvem „Outlines“, kde zpívá i Jason Vena z kapely Acceptance.\n\nFuture Hearts\n\nFuture Hearts je šesté studiové album All Time Low. Bylo vydáno 3. 4. 2015 a obsahuje 16 písní.\n\nPrvní vydanou písní z alba se stala píseň \"Something's Gotta Give\".\n\nAll Time Low na začátku roku oznámili odchod z Hopeless Records a následnou spolupráci s Fueled By Ramen, pod kterým vydali jejich první song Dirty Laundry k jejich novému albu Last Young Renegade, které vychází 2.6.2017! Následně k tomuto albu oznámili turné v Americe, které začíná 30.6.\n\n\n"}
{"id": "1265121", "url": "https://cs.wikipedia.org/wiki?curid=1265121", "title": "Gustav Jungbauer", "text": "Gustav Jungbauer\n\nGustav Jungbauer (17. července 1886, Horní Planá – 23. října 1942, Praha) byl sudetoněmecký etnograf, profesor na Univerzitě Karlově v Praze a spoluzakladatel Šumavského muzea v Horní Plané.\n\nJungbauer navštěvoval gymnázium v Českém Krumlově, kde byl žákem Josefa Johanna Ammana, šumavského vlastivědného pracovníka. Poté studoval germanistiku u Augusta Sauera a Adolfa Hauffena. Studium ukončil doktorátem. Mezi léty 1910–1914 vyučoval na vyšší státní živnostenské škole v Liberci. \n\nBěhem první světové války bojoval v rakousko-uherské armádě. V roce 1915 padl do ruského zajetí. Podařilo se mu utéct ze zajateckého tábora v Turkestánu a vrátit se zpátky do Čech. Do Ruska se vrátil v letech 1919–1921, kdy se jako zástupce Československého červeného kříže pokoušel o navrácení válečných zajatců.\n\nV roce 1923 nastoupil jako soukromý docent na (německou) Univerzitu Karlovu, kde se stal nástupcem Adolfa Hauffena a pokračoval v sepisování Bibliografie německého národopisu v Čechách. V roce 1933 byl jmenován mimořádným a v roce 1937 řádným profesorem. Byl členem mnoha národopisných společností a spolků.\n\nV Horní Plané spoluzaložil v roce 1923 Šumavské muzeum, které bylo vybudováno z darů a pozlstalostí. Mezi léty 1928–1938 byl vydavatelem \"Sudetendeutsche Zeitschrift für Volkskunde\" a šéfredaktorem \"Beiträge zur Sudetendeutschen Volkskunde\". \n\nNa hřbitově v Horní Plané jej připomíná pamětní deska.\n\n\n"}
{"id": "1265125", "url": "https://cs.wikipedia.org/wiki?curid=1265125", "title": "Jolanta Polská", "text": "Jolanta Polská\n\nJolanta Polská (Jolanta Uherská, také známá jako Helena; 1235 – 11. června 1298) byla dcerou uherského krále Bély IV. a Marie Laskariny a sestrou svaté Markéty Uherské a svaté Kingy. Jednou z jejích tet byla svatá Alžběta Uherská.\n\nJako mladá dívka byla Jolanta poslána do Polska na vychování ke své sestře Kinze, která se provdala za polského knížete. Tam byla podporována ke sňatku s Boleslavem Pobožným, za něhož se v roce 1257 provdala. Měli spolu tři dceryː\n\n\nBěhem manželství byla známá jako pomocnice chudých, patronka klášterů a nemocnic. Její manžel ji v tom velmi podporoval a vysloužil si tak přezdívku \"Pobožný\". Jolanta ovdověla v roce 1279.\n\nPo Boleslavově smrti odešla Jolanta spolu se sestrou Kingou a dcerou Annou do kláštera klarisek, který Kinga v Nowy Sącz založila. Nucena odstěhovat se z důvodu ozbrojeného konfliktu v tomto regionu, založila Jolanta nový klášter v Hnězdně. Krátce před svou smrtí byla přesvědčena, aby se stala abatyší této komunity.\n\nByla prohlášena za kandidáta na svatořečení. Její sestry Kinga a Markéta již byly svatořečeny.\n"}
{"id": "1265126", "url": "https://cs.wikipedia.org/wiki?curid=1265126", "title": "Obslužný program sálových počítačů IBM", "text": "Obslužný program sálových počítačů IBM\n\nObslužné programy sálových počítačů IBM ( ) jsou utility dodávané s operačními systémy sálových počítačů IBM (např. MVS) především pro práci s datovými soubory a datovými médii.\n\nTento článek popisuje programy distribuované s operačním systémem OS/360 a jeho následníky. Nepopisuje programy pro DOS/360, VSE nebo VM.\n\nMnoho utilit bylo navrženo uživateli systémů IBM sdruženými v uživatelské skupině SHARE a následně upraveno nebo rozšířeno firmou IBM. Programy se zpravidla spouští z úloh Job Control Language (JCL).\n\nObvykle používají následující DD jména pro datové soubory:\n\nProgram IDCAMS ( ) generuje a mění datové soubory, ať používají nebo nepoužívají VSAM (Virtual Storage Access Method). Program IDCAMS se objevil spolu s VSAM v systému OS/VS; „Access Method“ ve jménu vychází ze skutečnosti, že v systému OS/VS „VSAM nahrazuje všechny ostatní přístupové metody“. IDCAMS by měl zahrnovat většinu funkčnosti ostatních pomocných systémových programů.\nPříklad použití:\n\nV tomto případě je řídicí příkaz v souboru s DD jménem SYSIN začleněn přímo do vstupního proudu, ale může použit libovolný sekvenční soubor nebo člen knihovny (včetně dočasných souborů), např.:\n\nnebo:\n\nProgram IEBCOMPR slouží k porovnávání dvou sekvenčních nebo členěných datových souborů. Porovnání je prováděno na úrovni logických záznamů. Proto se IEBCOMPR často používá pro verifikaci, že záložní kopie datového souboru je správná (tj. přesně se shoduje s původním souborem).\n\nPři zpracování porovnává IEBCOMPR jednotlivé záznamy z obou datových souborů. Pokud záznamy nejsou stejné, IEBCOMPR vypisuje na SYSOUT následující informace:\n\nPři porovnávání sekvenčních datových souborů IEBCOMPR považuje datové soubory za stejné, pokud jsou splněny následující podmínky:\n\nV případě členěných datových souborů považuje IEBCOMPR soubory za stejné, pokud jsou splněny následující podmínky:\n\nPokud se soubory liší, IECOMPR skončí s vhodnými zprávami.\n\nIEBCOMPR není příliš flexibilní ani uživatelsky přívětivý program. Neumí omezit porovnávání na určité sloupce, neumí ignorovat rozdíly v bílých znacích, neoznamuje, kde se objevil rozdíl v záznamech, a skončí po nalezení 10 rozdílů. Je však rychlý a je dostupný na všech sálových počítačích IBM. Je velmi užitečný, když se očekává přesná shoda, jako například při porovnávání zaváděcích modulů, u nichž nebyla změněna délka bloku, nebo při kontrole, že soubor byl zkopírován dobře. Pro porovnávání programů nebo zpráv, se obvykle používá program ISPF SuperC (ISRSUPC).\n\nIEBCOPY kopíruje, komprimuje a slučuje členěné datové soubory. Během operace kopírování může také vybrat nebo přeskočit zadané členy a přejmenovávat nebo nahrazovat členy.\n\nProgram IEBCOPY může provádět mimo jiné následující úkoly:\n\nProgram IEBCOPY lze použít pro kopírování souborů takto:\n\nPro popis vstupního a výstupního členěného datového souboru mohou být použita libovolná povolená DD jména, jejich propojení na vstupní a výstupní soubor je provedeno v příkazech, které řídí program IEBCOPY; v příkladu jsou použita DD jména MYDD1 a MYDD2; implicitní DD jména jsou SYSUT1 pro vstup a SYSUT2 pro výstup. Pro komprimaci členěného datového souboru se použije pouze jeden příkaz DD.\n\nIEBDG ( ) vytváří testovací datové soubory obsahující data popsaná zadanými vzorky.\n\nIEBEDIT selektivně kopíruje části JCL úlohy.\n\nPříklad použití programu IEBEDIT:\n\nDatový soubor xxxxx.yyyyy.zzzzz z tohoto příkladu musí obsahovat JCL úlohu nebo úlohy, které musí obsahovat kroky pojmenované STEP5, STEP10 a STEP15). Program IEBEDIT zkopíruje vybrané kroky JCL úlohy do výstupního souboru SYSUT2 (v tomto příkladu na interní reader).\n\nPříkaz EDIT má tuto syntaxi:\n\nParametr codice_1 udává jméno vstupní úlohy, na kterou má být aplikován příkaz EDIT. Každý příkaz EDIT musí být použit na jinou úlohu. Pokud je zadané START bez TYPE a STEPNAME, bude na výstup opsána celá zadaná úloha počínaje příkazem JOB.\n\nImplicitní chování: pokud chybí START, a je uveden pouze jeden příkaz EDIT, bude zpracována první úloha, která se objeví ve vstupním datovém souboru. Pokud není uvedeno START v jiném než prvním příkazu EDIT, bude zpracována následující úloha (JOB) ze vstupního datového souboru.\n\nParametr codice_2 určuje, jaké kroky se mají vybírat do výstupního datového souboru. Lze použít následující hodnoty:\n\n\nParametr codice_6 určuje jména kroků úlohy, které mají být zpracovány.\n\ncodice_7 může být jméno jednoho kroku úlohy, seznam jmen kroků oddělených čárkami nebo rozsah kroků oddělených pomlčkou (například STEPA-STEPE). V seznamu jmen lze tyto zápisy libovolně kombinovat. Pokud je zadáno více než jedno jméno kroku, musí být celý namelist uzavřený v závorkách.\n\nPři použití s TYPE=POSITION, STEPNAME je zadán první krok, který má být zkopírován do výstupního datového souboru. Kroky, které předcházejí tomuto kroku, nebudou do výstupního datového souboru zkopírovány.\n\nPři použití s TYPE=INCLUDE nebo TYPE=EXCLUDE, určuje STEPNAME jména kroků úlohy, které mají být obsaženy v nebo vynechány z kopírování. Například STEPNAME=(STEPA,STEPF-STEPL,STEPZ) indikuje, že mají být zkopírovány (nebo vynechány) kroky STEPA, STEPF až STEPL a STEPZ.\n\nPokud není použito STEPNAME, bude na výstup zkopírována celá vstupní úloha, jejíž jméno je zadané v příkazu EDIT. Pokud není zadané jméno úlohy, bude zpracována první úloha na vstupu.\n\nParametr codice_8 udává, že do datového souboru se zprávami se nemá opisovat výsledný výstupní datový soubor; implicitní chování je, že výsledný výstup se vypisuje do datového souboru zpráv.\n\nIEBGENER kopíruje záznamy ze sekvenčního datového souboru nebo vytváří členěné datové soubory.\n\nProgram IEBGENER lze používat k následujícím účelům:\n\n\nPříklad použití programu IEBGENER pro kopírování datového souboru:\n\nPro jednoduché kopírování může být rychlejší program sort. Mnoho instalací sálových počítačů proto používá volbu, která automaticky převádí takové úlohy na použití třídicího programu ICEGENER místo programu IEBGENER.\nNa některých systémech je možné z dávkové úlohy poslat e-mail nasměrováním výstupu na \"externí writer\" „codice_9“ např. tímto postupem:\n\nK e-mailu lze také připojit další soubory.\n\nIEBIMAGE pracuje s několika druhy definic ( ) pro laserový tiskový subsystém IBM 3800 a tiskárnu IBM 4248. Obvykle se používá pro forms control buffers (FCBs), tabulky rozložení znaků, definice znaků a obrazy formulářů, které se mají tisknout spolu s textem, pro tisk log společností na stránce a pro tisk 'graybar' stránek (s podtiskem tvořeným šedými a bílými pruhy, aby se výstup podobal tisku na dříve používané papíry s předtištěnými zelenými pruhy). Tento program umožňuje uložit nejrůznější obrazy, které pak lze použít pro podtisk, aby nebylo nutné používat různé předtištěné formuláře, které vyžadují, aby operátoři vyměňovali papíry v tiskárně.\n\nIEBISAM ukládá, načítá, kopíruje a vypisuje index-sekvenční datové soubory používající přístupovou metodu ISAM. V novějších operačních systémech, kde bylo ISAM nahrazeno VSAM, se místo IEBISAM používá program IDCAMS.\n\nIEBPTPCH ( ) vypisuje nebo děruje záznamy ze sekvenčního nebo členěného datového soubor.\n\nProgram IEBPTPCH může provádět mimo jiné následující úkoly:\n\nPro kontrolu, zda je datový soubor prázdný lze použít následující příkazy; pokud je soubor prázdný, bude návratový kód nastaven na 4, jinak na 0:\n\nIEBUPDTE (\"UPDaTE\") zahrnuje změny na sekvenční nebo členěné datové soubory. UNIX codice_10 program je podobný program, ale používá různé značky ve vstupním formátu (\"e..g\", „./ INSERT ...“ v MVS se stane „@@...“ v Unix Patch).\n\nNěkteří programátoři vyslovují jméno tohoto programu „aj-í-bí-ap-ditty“.\n\nProgram IEBUPDTE se používá na údržbu zdrojových knihoven. Vzdáleně se podobá unixovému programu patch. Na rozdíl od něj používá příkazy jako codice_11.\nProgram IEBUPDTE může provádět mimo jiné následující úkoly:\n\nIEBUPDTE se často používá pro přenos zdrojových knihoven z pásky na DASD.\n\nIEBUPDTE používá stejné JCL příkazy jako většina programů řady IEB s následujícími výjimkami:\n\nKrok řízený programem IEUPDTE vypadá takto:\n\nIEFBR14 je program, který nedělá nic. Operační systém však před a po spuštění tohoto programu alokuje a dealokuje datové soubory definované DD příkazy, proto se IEFBR14 často používá pro vytvoření, katalogizaci nebo smazání datových souborů.\n\nPříklad úlohy s IEFBR14, která smaže soubor codice_12:\n\nPrvní verze tohoto programu obsahovala jedinou instrukci „Skok na registr 14“ ( ). Při spouštění programu nebo volání funkce na OS/360 se návratová adresa ukládá do registru 14. Skok na registr 14 tedy okamžitě ukončí funkci nebo program.\n\nKryptické jméno programu IEFBR14 začíná IEF, což je „prefix“ subsystému „správy úloh“ na OS/360. Další část vychází z mnemoniky používané v jazyce symbolických adres IBM pro skok – BR; 14 je číslo registru.\n\nPrvní verze programu s jedinou instrukcí nefungovala správně – nenastavovala návratový kód. Bylo proto nutné přidat druhou instrukci, která nastavuje návratový kód na hodnotu 0 znamenající úspěch.\n\nDalší chybou bylo, že IEFBR14 nebyl linkován jako reentrantní (současně použitelný více než jedním volajícím programem).\n\nNěkteří hackeři upravovali program IEFBR14 tak, že změnili instrukci BR 14 na BR 15, což je „nejkratší smyčka na světě“, protože registr 15 obsahuje adresu začátku programu. Instrukce BR 15 se tak provádí opakovaně a program nikdy neskončí.\n\nTyto programy obvykle používají systémoví programátoři při správě operačního systému, spíše než programátoři, kteří v systému provádějí aplikační práce.\n\nICKDSF ( ) instaluje, inicializuje a spravuje DASD, buď v prostředí operačního systému, nebo jako samostatný program.\n\nIEHDASDR („Direct Access Storage Dump and Restore“) je starší program, který není uveden v aktuálních manuálech pro z/OS, vypisuje datové soubory z disku na tiskárnu, provádí zálohy a obnovuje zálohované soubory. IEHDASDR byl odstraněný v MVS/XA.\n\nIEHINITT ( ) inicializuje pásky zapsáním jmenovek. Při jednom spuštění programu lze inicializovat více pásek. Mohou být použity standardní IBM jmenovky nebo ASCII jmenovky.\n\nPříklad použití programu IEHINITT:\n\nTento příklad zapíše jmenovky na 3 pásky magnetické páskové jednotky 3490. Na každou pásku bude zapsána standardní IBM jmenovka. VOLSER bude zvýšeno o 1 pro každou další pásku. Každá páska je po označení převinuta a odpojena.\n\nIEHLIST je program používaný pro výpis položek v adresáři členěného datového souboru ( ) nebo pro výpis obsah Volume Table of Contens (VTOC).\n\nProgram IEHLIST lze použít pro výpis položek obsažených v následujících adresářích:\n\nPříklad použití programu IEHLIST:\n\nTato úloha provede formátovaný výpis PDS adresáře členěného soubor se jménem xxxx.yyyy.zzzz.\n\nPodobně vypadá použití programu IEHLIST pro výpis VTOC:\n\nIEHMOVE přemisťuje nebo kopíruje kolekce dat. Nicméně DFSMS (Systém Managed Storage) prostředí jsou nyní obvyklý a IBM nedoporučuje používání IEHMOVE program v tyto. Přesun se odlišuje od kopírování v tomto během přesun původní datový soubor je smazaný nebo zrušený. Program IEHMOVE může provádět mimo jiné následující úkoly:\n\nIEHMOVE se může zdát nadbytečná vzhledem k existenci programů IEBGENER a IEBCOPY. IEHMOVE je však výkonnější. Hlavní výhodou IEHMOVE je, že není třeba zadávat prostor nebo DCB informace pro nové datové soubory, protože IEHMOVE alokuje prostor podle původních datových souborů.\n\nDalší výhodou IEHMOVE je, že umí kopírovat nebo přesouvat skupiny datových souborů i celé svazků dat. Díky snadnému přesouvání skupin datových souborů nebo svazků je program IEHMOVE obecně upřednostňován systémovými programátory.\n\nPříklad použití program IEHMOVE:\n\nVšechny DD příkazy pro IEHMOVE kromě SYSPRINT a SYSIN se odkazují na celé zařízení DASD nebo páskový svazek, ne na jednotlivé datové soubory. Odkazy na celé svazky mohou představovat problém, protože dispozice DISP=OLD dává exkluzivní přístup ke svazku. Proto je při běhu IEHMOVE celý svazek nedostupný pro ostatní uživatele, (včetně všech datových souborů na něm). To je přijatelné pro soukromé svazky, například páskové svazky nebo připojitelné svazků, ale nepřijatelné pro veřejné svazky, jako například svazky DASD.\n\nDD jméno SYSUT1 určuje svazek DASD pro dočasné uložení pracovních datových souborů. V tomto DD příkazu je třeba zadat informace o jednotce a svazku.\n\nIEHMOVE byl jedním první systémových programů napsaných v jazyce PL/S.\n\nPro přesun tří sekvenčních datových souborů (SEQSET1, SEQSET2 a SEQSET3) z jednoho diskového svazku na tři různé diskové svazky. Každý ze tří cílových svazků je připojen, když je požadován programem IEHMOVE. Zdrojové datové soubory nejsou katalogizované. Prostor je přidělené programem IEHMOVE.\n\nIEHPROGM vytváří a spravuje systémová řídicí data. Také se používá pro přejmenovávání a rušení (mazání) datových souborů.\n\nIEHPROGM lze používat k následujícím účelům:\n\nPro katalogizaci:\n\nNásledující programy technicky nejsou utilitami – protože nejsou dodávány s operačním systémem, ale prodávají se jako zvláštní balíčky. Protože se však jedná o standardní položky potřebné pro programování počítače, jsou nainstalovány téměř na všech počítačích.\n\nK nejpoužívanějším programům na sálových počítačích patří sort/merge. Různé varianty tohoto programu slouží k řazení (třídění) záznamů v souboru do požadovaného pořadí a pro slučování předtříděných ( ) souborů. Moderní programy sort/merge mohou také vybírat nebo vynechávat určité záznamy, sumarizovat záznamy, odstraňovat duplicity, přeformátovávat záznamy a produkovat jednoduché sumární zprávy. Programy sort/merge pro sálové počítače IBM dodává několik společností.\n\nTřídicí program přímo od IBM se jménem IERRCO00 (nebo SORT) podporoval pouze diskové jednotky IBM první generace (2311 a 2314) a pásky (2400). Podpora pro diskové jednotky druhé generace podporovaly jiné programy IBM, především DFSORT (neboli ICEMAN, a také SORT).\n\nKaždý programovací jazyk používaný v počítačovém systému má svůj překladač, který převádí zdrojový program na cílový modul ( ) ve strojovém jazyce. Z cílových modulů vytvořených překladačem se spustitelný program neboli zaváděcí modul ( ) vytvoří linkerem, v terminologii IBM nazývaným ), který nese jméno IEWL.\n\nPříkladem překladače je IGYCRCTL, což je překladač pro aktuální IBM Enterprise COBOL pro operační systém z/OS. V průběhu doby existovalo několik starších překladačů jazyka COBOL od firmy IBM s různými jmény. IBM dodávalo překladače i pro jiné programovací jazyky.\n\nPo zavedení Hierarchical storage management začala firma IBM dodávat sadu programů DFSMS (Storage Management System), které převzaly úlohy při správě úložných zařízení, které dříve prováděli manuálně systémoví programátoři. Správce úložišť ( ) definuje \"třídy\" úložišť a \"pravidla\", která zařazují datové soubory do těchto tříd. Uživatel nebo programátor pak pouze zadá \"třídu\" jednotlivých datových souborů (často pomocí standardních pojmenovávacích pravidel systému). Systém pak spravuje datové soubory automaticky, přičemž dbá o ukládání souborů na vhodné svazky, poskytuje zálohy a zotavení, přenáší datové soubory mezi jednotlivými vrstvami hierarchie pamětí podle potřeby, aby použití systémových prostředků bylo efektivní a vyvážené.\n\n\n"}
{"id": "1265128", "url": "https://cs.wikipedia.org/wiki?curid=1265128", "title": "Tvoja tvár znie povedome", "text": "Tvoja tvár znie povedome\n\nTvoja tvár znie povedome je slovenský televizní pořad televize Markíza vysílaný od roku 2016, ve kterém osm známých interpretů napodobuje světoznámé hvězdy. Tento formát s původním názvem \"Tu cara me suena\" vznikl v Španělsku a poprvé byl odvysílán v roce 2011. Vítězem první série se stal Lukáš Adamec. Vítězkou druhé série se stala Mária Čírová. Týden po skončení finále 2. řady odvysílala TV Markíza speciál. Vítězem 3. série se stal Peter Brajerčík. Vítězem 4. série se stal Dárius Koči. Vítězem páté řady se stal Dávid Hartl.\n\n\n\n\nPrvní řada zábavné show odstartovala v neděli 6. března ve 20.30 na TV Markíza. \n\n\nPorota se skládala ze tří stálých porotců: herečka Zuzana Fialová, herec Daniel Dangl a zpěvák Mário „Kuly“ Kollár. Čtvrtý porotce se měnil z kola na kolo.\n\nVítězem se stal Lukáš Adamec.\n\n\nDruhá řada zábavné show odstartovala opět v neděli ve 20.30 na TV Markíza. Během řady pomohli soutěžícím soutěžící z 1. řady.\n\n\nPorota se opět skládala ze tří stálých porotců: herečka Zuzana Fialová, herec Daniel Dangl a zpěvák Mário „Kuly“ Kollár. Čtvrtý porotce se měnil z kola na kolo.\n\nVítězkou se stála Mária Čírová.\n\nLukáš Adamec – Meat Loaf (1. kolo)\n\nMartin „Pyco“ Rausch – Marylin Manson (9. kolo)\n\nMária Čírová, Martin Harich, Svatopluk Malachovský a Lenka Vavrinčíková s Barborou Švidraňovou – Spice Girls (finálové kolo)\n\nV říjnu 2016 TV Markíza potvrdila 3. řady show, která odstartovala v neděli 5. března 2017 ve 20.30 na TV Markíze. Během třetí série jsme mohli vidět i soutěžící z 1. a 2.série.\n\nDo poroty zasedl Dan Dangl, Zuzana Fialová, Mário „Kuly“ Kolár a Juraj „Šoko“ Tabáček.\n\n\nEmma Drobná, Viktor Vincze, Lukáš Adamec, Svätopluk Malachovský a Patrik Vyskočil – Backstreet Boys (1. kolo)\n\nJuraj „Šoko“ Tabaček a Andrej Bičan – Right Said Fred (3. kolo)\n\nMartin „Pyco“ Rausch – Fatboy Slim (Christopher Walken) (finálové kolo)\n\nEva Máziková, Tomáš Palonder, Lina Mayer a Peter Brajerčík – Vengaboys (finálové kolo)\n\nMatthias Settele – The Beatles (finálové kolo)\n\nČtvrtá řada show Tvoja tvár znie povedome začala v neděli 9. září 2018 ve 20.30 na TV Markíze. Do poroty zasedl Daniel Dangl, Zuzana Fialová, Mário „Kuly“ Kolár a Andrej Bičan.\n\n\nFilip Tůma, Ján Koleník, Marek Fašiang a Vladimír Kobielský – The Beatles (1. kolo)\n\nDaniel Dangl, Mário „Kuly“ Kollár a Andrej Bičan – O-Zone (3. kolo)\n\nEmma Drobná, Miroslava Partlová, Barbora Švidraňová a Lenka Vavrinčíková – Lady Marmelade (3. kolo)\n\nViktor Vincze a Adéla Vinczeová – Elton John & Kiki Dee (4. kolo)\n\nTereza Mašková – Rihanna (6. kolo)\n\nEva Kramerová (Evelyn) – Diana Ross (7. kolo)\n\nZuzana Šebová, Daniel Heriban a Michal Kubovčík – Modus (8. kolo)\n\nGizka Oňová – Helena Vrtichová (9. kolo)\n\nMartin „Pyco“ Rausch – Nina Hagen (finální kolo)\n\nDárius Koči, Mária Bartalos, Juraj Loj a Jasmina Alagič – Abba (finální kolo)\n\nPeter Brajerčík – Lenny Kravitz (finální kolo)\n\nPátá řada show Tvoja tvár znie povedome začala v neděli 8. září 2019 ve 20.30 na TV Markíze. Do poroty zasedl Daniel Dangl, Zuzana Fialová, Zuzana Šebová a Mário „Kuly“ Kollár.\n\n\n"}
{"id": "1265130", "url": "https://cs.wikipedia.org/wiki?curid=1265130", "title": "Mohamed Abdullahi Mohamed", "text": "Mohamed Abdullahi Mohamed\n\nMohamed Abdullahi Mohamed Farmajo (* 1962 Mogadišu) je somálský politik a diplomat, od roku 2017 prezident Somálska.\n\nPřívlastek „Farmajo“ získal na památku svých předků z jihosomálského regionu Gedo. V letech 1989 až 1993 studoval historii na Buffalské universitě, kde získal bakalářský titul. V roce 2009 zde obdržel i magisterský titul z politických věd. Jeho diplomová práce se jmenuje: „Strategické zájmy USA v Somálsku: Od doby studené války do války proti terorismu“. Má somálské i americké občanství.\n\nV letech 1985 až 1989 zastával funkci somálského velvyslance ve Spojených státech. Od 31. října 2010 do 19. června 2011 byl somálským premiérem. V roce 2012 založil politickou stranu Tayo. V srpnu téhož roku poprvé kandidoval na funkci prezidenta Somálské republiky, ale prohrál s protikandidátem Hasanem Sheikem Mohamadem. Podruhé se prezidentských voleb zúčastnil v roce 2017, v druhém kole vyhrál nad znovukandidujícím Hasanem Sheikem Mohamadem a 8. února 2017 se ujal úřadu.\n"}
{"id": "1265131", "url": "https://cs.wikipedia.org/wiki?curid=1265131", "title": "Brachypelma", "text": "Brachypelma\n\nRod sklípkanů Brachypelma byl vytvořen v roce 1891 francouzským arachnologem Eugènem Simonem (30. dubna 1848 - 17. listopadu 1924) a zahrnoval nejprve jen jeden druh \"Brachypelma emilia\", který byl doposud klasifikován jako \"Mygale emilia\". O několik let později, v roce 1903, tento rod další významný arachnolog Pocock rozšířil o 4 další druhy, které sem přeřadil z rodu Eurypelma. Jednalo se o druhy \"B. albiceps\", \"B. pallidum\", \"B. smithi\" a \"B. vagans\". V současnosti je do rodu Brachypelma řazeno 21 druhů, vyskytujících se v Mexiku a Střední Americe. Nedávná revize rodu pomocí nástrojů molekulární biologie ovšem naznačuje, že tento počet nemusí být konečný. Je pravděpodobné, že druhy \"B. smithi\" a \"B. annitha\", které jsou si vzhledově velmi podobné, vlastně nejsou samostatné druhy, ale jen různé formy \"B.smithi\".\n\nAtraktivní vzhled sklípkanů tohoto rodu vedl v osmdesátých a devadesátých letech 20. století k prudce narůstajícímu zájmu chovatelů zejména v USA, Číně a v Evropě. Sklípkani byli do té doby místními obyvateli likvidováni na potkání, jejich nory byly často vypalovány. Když však místní zjistili, že se dají dobře zpeněžit, začali být ve velkých množstvích odchytáváni a prodáváni na místních tržištích a vyváženi do celého světa. To vedlo k poklesu jejich populací v některých oblastech a proto byl celý rod Brachypelma zařazen na seznam druhů chráněných Úmluvou o mezinárodním obchodu s ohroženými druhy volně žijících živočichů a rostlin (zkráceně CITES).\n\nOdchyt v přírodě byl sice omezen, ovšem zemědělci se opět vrátili k ničení nor a zabíjení sklípkanů v přírodě. Nepovolený odchyt a pašování z Mexika však údajně stále pokračuje. Tito sklípkani se v zajetí poměrně snadno rozmnožují, takže populace chované v zajetí jsou velké a stabilní. Časté a úspěšné odchovy vedly ke snížení cen sklípkanů a podstatné zlepšení jejich dostupnosti. Často však dochází k příbuzenskému křížení, které snižuje variabilitu chovaných jedinců a pravděpodobně povede k jejich degeneraci. Občas také dochází ke křížení blízce příbuzných druhů, někdy nevědomky, jindy záměrně, což genetickou variabilitu sklípkanů držených v chovech degraduje ještě více. Regulace CITES je proto často vnímána jako kontraproduktivní a nesmyslná, neboť sice brání vývozu a mezinárodnímu obchodu se sklípkany rodu Brachypelma, ale nechrání pavouky na původních lokalitách a zároveň výrazně omezuje možnosti chovatelů udržet variabilitu a čistotu genofondu.\n\nToxicita\n\nVětšina pavouků patří mezi aktivní lovce, kteří usmrcují nebo paralyzují svou kořist jedem produkovaným v jedových žlázách. Do těla kořisti je vypouštěn kanálky v drápcích chelicer. Pavoučí jedy jsou evolučně vyvinuty především pro lov kořisti vhodné velikosti, tzn. především jiných bezobratlých. Pro vyšší obratlovce a člověka tak nejsou životně nebezpečné, nehledě na to, že množství jedu produkované drobným pavoukem je velmi malé. Toto platí i pro sklípkany, u nichž je produkce jedu vzhledem k jejich velikosti pochopitelně větší. Přesto ani sklípkany rodu Brachypelma nepovažujeme za nebezpečné živočichy. Jejich kousnutí však může být dosti bolestivé a v některých případech může vést ke zdravotním komplikacím vyžadujícím zásah lékaře. Kousnutí bývá provázeno křečemi a otoky, které mohou přetrvávat v řádu dní až týdnů. Většina sklípkanů rodu Brachypelma jsou téměř neagresivní. Pokud se sklípkan cítí v nebezpečí, či má špatné podmínky pro život, ve většině případů vystřeluje chloupky nacházející se na jeho zadečku. Pokud však sklípkana dostatečně vyprovokujete je velmi malá šance že vás kousne.\n\nV jedu sklípkanů rodu Brachypelma byla identifikována celá řada toxinů, zahrnujících nízkomolekulární látky, peptidy a proteiny. Jednotlivé složky jedu mají odlišně funkce, jako např. paralýza, aktivace nebo inhibice iontových kanálů a receptorů. V pavoučím jedu bylo identifikována více než 500 bioaktivních peptidů s molekulovou hmotnou nižší než 10 kDa. V jedu \"B. albopilosum\" byl například nedávno identifikován neurotoxický peptid brachyin. Je tvořem 41 aminokyselinami a vykazuje silný toxický účinek na šváby. U pokusných myší vyvolává brachyin analgetické účinky. Je také omezeně schopen zastavovat dělení nádorových buněk v kultuře. Jiné peptidové toxiny izolované z jedu \"B. albiceps\" a \"B. smithi\" zase vykazovaly insekticidní aktivitu a způsobovaly nekrózu hmyzích buněk.\n\n"}
{"id": "1265134", "url": "https://cs.wikipedia.org/wiki?curid=1265134", "title": "Nahožábří", "text": "Nahožábří\n\nNahožábří (\"Nudibranchia\", z lat. \"nudus\" – nahý; z řec. \"brankhia\" – žábry) je skupina vodních, moře obývajících zadožábrých plžů. Pozornost upoutá především jejich neotřelý tvar a zářivé barvy. Mezi zvláštní schopnosti patří to, že po pozření živočicha z kmene žahavců mohou transportovat jeho žahavé buňky do své pokožky a sami tak získají schopnost žahat.\n\n"}
{"id": "1265136", "url": "https://cs.wikipedia.org/wiki?curid=1265136", "title": "Jan Falcký", "text": "Jan Falcký\n\nJan Falcký (1383 – 14. března 1443) byl od roku 1410 falcko-neumarktským hrabětem. Narodil se jako syn Ruprechta III. Falckého a v roce 1407 se oženil s Kateřinou Pomořanskou. Je známý především svým drtivý vítězstvím proti Husitům v bitvě u Hiltersriedu v roce 1433.\n\nJeho syn Kryštof III. Bavorský se stal králem Kalmarské unie.\n"}
{"id": "1265139", "url": "https://cs.wikipedia.org/wiki?curid=1265139", "title": "Šimáně", "text": "Šimáně\n\nŠimáně může znamenat:\n\n"}
{"id": "1265141", "url": "https://cs.wikipedia.org/wiki?curid=1265141", "title": "Apoštolská nunciatura ve Švýcarsku", "text": "Apoštolská nunciatura ve Švýcarsku\n\nApoštolská nunciatura ve Švýcarsku je oficiálním zastoupením Svatého stolce ve Švýcarsku se sídlem v Bernu. I když nunciové byli na švýcarské území vysíláni již od počátku 16. století, stálá nunciatura byla zřízena až v roce 1586 na žádost pěti kantonů (Uri, Schwytz, Unterwald, Luzern a Zug); její sídlo bylo až do roku 1873 v Lucernu. Až do roku 1991 ovšem nemělo Švýcarsko přímé zastoupení u Svatého stolce. Od roku 1987 je nuncius ve Švýcarsku zároveň akreditován u Lichtenštejnska.\n\n\n\n\n\n"}
{"id": "1265142", "url": "https://cs.wikipedia.org/wiki?curid=1265142", "title": "Antonín Dufek", "text": "Antonín Dufek\n\nAntonín Dufek (26. srpna 1913, Brunšov – 19. srpna 1983, Praha) byl český fotbalista.\n\nOdchovanec Slavie Praha, který v první československé lize během šesti sezón nastupoval na levém křídle za SK Slavia Praha, SK Prostějov a SK Kladno a vsítil celkem patnáct ligových branek. Byl členem kádru mistrovské Slavie v roce 1932/1933, jednou byl se Slavií druhý (1931/1932) a dvakrát se umístil na třetím místě s Prostějovem (1935/36 a 1936/37).\n\nÚčastník 65. derby pražských S v září 1931 ve finále Středočeského poháru, které proslulo tvrdostí a jehož dohrou byla žaloba za úmyslné ublížení na zdraví (zlomená noha).\n\nVe Středoevropském poháru nastoupil v letech 1936 a 1937 ve všech šesti utkáních SK Prostějov proti SK Admira Vídeň, Újpest FC a Grasshopper Club Curych a vstřelil dvě branky. Obě v červnu 1936 v památných zápasech proti rakouskému mistru Admiře Vídeň, za kterou nastupoval Josef Bican. První zápas vyhráli prostějovští ve Vídni senzačně 4:0 (branka na 2:0), ve vypjaté odvetě na Hané byl vyloučen jeden hráč domácích a pět hráčů hostí (Admira dohrávala pouze v šesti!) a domácí přes prohru 2:3 slavili postup do čtvrtfinále (branka na 2:3 znamenajicí postup v 89. minutě).\n\nPři populárnich zápasech mezi reprezentacemi žup reprezentoval Moravu.\n\nKariéru zakončil v klubu ABC Braník, se kterým hrál druhou nejvyšší soutěž v Protektorátu Čechy a Morava.\n\nhttps://iffhs.de/history-mitropa-cup-4/\n\n"}
{"id": "1265143", "url": "https://cs.wikipedia.org/wiki?curid=1265143", "title": "František IV. Gonzaga", "text": "František IV. Gonzaga\n\nFrantišek IV. Gonzaga (7. května 1586 - 22. prosince 1612) byl mezi 9. únorem a 22. prosincem 1612 vévodou z Mantovy a Montferratu.\n\nNarodil se v Mantově jako nejstarší syn vévody Vincenza I. a Eleonory Medicejské.\n\nV roce 1607 věnoval Františkovi Claudio Monteverdi svou operu L'Orfeo. Titulní strana opery nese věnování \"Al serenissimo signor D. Francesco Gonzaga, Prencipe di Mantoua, & di Monferato, &c.\"\n\nFrantišek se stal po otcově smrti 9. února 1612 vévodou. 22. prosince 1612 zemřel bez mužského dědice. Jeho nástupcem se stal jeho mladší bratr Ferdinand.\n\n19. února 1608 se v Turíně oženil s Markétou Savojskou, dcerou Karla Emanuela I. Savojského. Měli spolu tři děti, pouze jediná dcera se však dožila dospělostiː\n\n"}
{"id": "1265144", "url": "https://cs.wikipedia.org/wiki?curid=1265144", "title": "Komponując siebie", "text": "Komponując siebie\n\nKomponując siebie je druhé sólové studiové album polské zpěvačky a skladatelky Sylwie Grzeszczak. Vyšlo 11. června 2013 v hudebním vydavatelství EMI Music Poland. Obsahuje 13 písní, ze kterých byly postupně zveřejněny singly „\"Flirt\"”, „\"Pożyczony\"”, „\"Księżniczka\"”, „\"Nowy ty, nowa ja\"” a „\"Kiedy tylko spojrzę\"”. Dne 6. dubna 2016 získalo album trojnásobnou platinovou desku za 90 000 prodaných nosičů.\n\n"}
{"id": "1265145", "url": "https://cs.wikipedia.org/wiki?curid=1265145", "title": "George Killian", "text": "George Killian\n\nGeorge Ernest Killian (6. dubna 1924, Nassau County – 6. prosince 2017) byl americký sportovní funkcionář, bývalý předseda Mezinárodní federace univerzitního sportu (FISU) a Mezinárodní basketbalové federace (FIBA).\n\nV roce 1954 absolvoval magisterské studium pedagogiky na Univerzitě v Buffalu. V roce 1989 získal titul PhD v oboru veřejná služba na Ohijské severní univerzitě.\n\nKillian působil jako basketbalový trenér a vedl týmy Whartonské střední (1949–1951) a Erijské komunitní koleje v Buffalu (1954–1969). V letech 1990 až 1998 byl předsedou Mezinárodní basketbalové federace FIBA. V roce 1996 se stal členem Mezinárodního olympijského výboru právě z titulu své funkce předsedy FIBA.\n\nPůsobil také jako pokladník panamerické basketbalové asociace COPABA a jako ředitel Národní atletické asociace juniorských kolejí NJCAA. Byl i pokladníkem a sekretářem americké asociace lehké atletiky USTAF nebo členem správní rady americké gymnastické federace.\n\nNa třech univerziádách byl vedoucím americké delegace. Následně nastoupil do funkce v Mezinárodní unii univerzitního sportu FISU. Byl členem mezinárodní kontrolní komise, v roce 1987 byl zvolen místopředsedou a v roce 1995 prvním místopředsedou. 26. listopadu 1999 ho exekutiva FISU zvolila předsedou organizace místo zesnulého Prima Nebiola.\n\nFunkci předsedy FISU vykonával až do 9. srpna 2011, kdy již na kongresu federace znovu nekandidoval a jeho nástupcem se stal Claude-Louis Gallien.\n"}
{"id": "1265147", "url": "https://cs.wikipedia.org/wiki?curid=1265147", "title": "Ferdinand Pius z Kalábrie", "text": "Ferdinand Pius z Kalábrie\n\nFerdinand Pius z Kalábrie (25. července 1869, Řím – 7. ledna 1960, Lindau) byl hlavou rodu Bourbon-Obojí Sicílie a v letech 1934 až 1960 pretendentem trůnu zaniklého království obojí Sicílie.\n\nFerdinand se narodil jako nejstarší potomek prince Alfonsa Neapolsko-Sicilského a jeho manželky Marie Antonie Neapolsko-Sicilské. Byl vnukem Ferdinanda II. Neapolsko-Sicilského a nejstarším bratrem Carlose Bourbonsko-Sicilského, Marie Imakuláty, Marie Kristýny Bourbonsko-Sicilské, Marie di Grazie, prince Raniera, prince Filipa a prince Gabriela.\n\nFerdinand se 31. května 1897 oženil s Marií Ludovikou Bavorskou, dcerou Ludvíka III. Bavorského. Měli spolu šest dětíː\n\n\nFerdinand a Marie žili po mnoho let ve Villa Amsee, Lindau. Tam také Ferdinand v roce 1960 zemřel.\n\nPo Ferdinandově smrti si ředitelství bourbonsko-sicilského rodu nárokoval jeho synovec Alfons i Ferdinandův bratr Ranieri.\n\n"}
{"id": "1265149", "url": "https://cs.wikipedia.org/wiki?curid=1265149", "title": "Řeřišničník Hallerův", "text": "Řeřišničník Hallerův\n\nŘeřišničník Hallerův (\"Cardaminopsis halleri\") je nižší, vytrvalá, přirozeně vyrůstající bylina vyšších poloh, kvetoucí drobnými, bílými květy. Je jedním ze tří druhů rodu řeřišničník rostoucích v Česká republika, je původním druhem a vyskytuje se z nich nejhojněji.\n\nTento druh, společně s řeřišničníkem písečným a řeřišničníkem skalním, je některými botaniky nově zařazován do rodu huseníček (\"Arabidopsis\").\n\nStřediskem rozšíření tohoto převážně evropského druhu jsou hornaté oblasti ve Střední Evropě, v Západních i Východních Karpatech, Alpách, Apeninách a v pohořích Balkánu. Pravděpodobně druhotně se dostal na ruskou Sibiř a Dálný východ, stejně jako do Koreje, Japonska i na Tchaj-wan.\n\nV české přírodě se vyskytuje hlavně v pohraničních horách na severu Čech a severozápadě Moravy, na Křivoklátské vrchovině a v Brdech. Roste také v úzkých údolích podél řek Vltavy, Sázavy, Lužnice, Otavy a dalších, Poměrně vzácný je na Šumavě a v Beskydech.\n\nŘeřišničník Hallerův preferuje kyselé půdy, roste na vlhkých loukách, travnatých stráních, prameništích, okolo potoků a cest, jakož i ve vlhkých, světlých, humózních lesích. Nejčastěji se vyskytuje v podhorských a horských oblastech, odkud místy sestupuje do nižších poloh. V menší nadmořské výšce se obvykle objevuje v kaňonech řek, kam se dostává následkem splavování semen z vyšších poloh.\n\nVytrvalá bylina s tenkým, větveným kořenem a početnými nadzemními, z uzlin kořenícími výhonky, které jsou zakončeny listovou růžici. Z některých z nich rostou tenké, zprohýbané, přímé nebo vystoupavé lodyhy obvykle vysoké 20 až 40 cm, které jsou lysé nebo porostlé jednoduchými nebo vidličnatými chlupy. V růžici jsou listy s řapíkem asi 2 cm dlouhým, s celistvou čepelí, dlouhou 2 až 4,5 a širokou 1 až 1,5 cm. Čepel bývá okrouhle srdčitá nebo lyrovitě peřenoklaná se dvěma až čtyřmi a jedním koncovým úkrojkem, které jsou stejně chlupaté jako lodyha. Spodní lodyžní listy jsou krátce řapíkaté a horní téměř přisedlé, jejich čepele jsou dlouhé 1 až 2,5 a široké 0,5 až 1,5 cm, bývají vejčité až úzce eliptické a po obvodě mají dva nebo více hrubých zubů; směrem vzhůru se listy zmenšují.\n\nHroznovité květenství je vytvořeno z 15 až 20 bílých nebo narůžovělých čtyřčetných květů na asi 1 cm dlouhých odstávajících stopkách. Kališní lístky, velké asi 2 mm, jsou obvykle vejčité, lysé a jejich vnější pár je vydutý. Korunní lístky s nehty jsou obvejčité, velké 5 × 2,5 mm a bývají bílé nebo narůžovělé. Šest čtyřmocných tyčinek má bílé nitky a žluté prašníky, semeník má kulovitou bliznu. Rostlina kvete od května do července, květy jsou opylovány létajícím hmyzem.\n\nPlod je rovná, mírně zploštělá, 10 až 20 mm dlouhá a 1 až 1,5 mm široká šešule na 1 cm dlouhé stopce. Mírně růžencovitě zaškrcovaná šešule obsahuje hladká, podlouhlá, světle hnědá semena asi 1 mm dlouhá s úzkým lemem. Ploidie druhu je 2n = 16. Své druhové jméno dostal řeřišničník podle švýcarského přírodovědce Albrechta von Hallera (1708 – 1777).\n\nŘeřišničník Hallerův je v současnosti rostlinou bez ekonomického významu. Je mu však přisuzována schopnost signalizovat svým výskytem přítomnost určitých rud nehluboko v podloží. Je jednou z mála rostlin, které dokážou vytahovat z půdy nežádoucí kovy, např. zinek a kadmium, které následně ukládá v listech. Teoreticky se dá rostliny použít k postupnému vyčištění kontaminovaného stanoviště, na podzim je však nutno opadané listy nasycené znečišťujícími látkami sesbírat.\n\n"}
{"id": "1265152", "url": "https://cs.wikipedia.org/wiki?curid=1265152", "title": "Masatoši Šinomaki", "text": "Masatoši Šinomaki\n\nMasatoši Šinomaki (* 6. října 1946 Šimonoseki, Japonsko) je bývalý japonský zápasník–judista.\n\nStudoval na Meidžijské univerzitě v Tokiu. Po skončení vysokoškolských studií byl zaměstnancem Japonské ocelářské společnosti. Byl několikrát na návštěvě v bývalém Českolovensku jako sportovec i jako školitel. V japonské seniorské reprezentaci se pohyboval od svých devatenácti let. Svými rozměry nad 180 cm a váhou okolo 120 kg měl všechny předpoklady čelit evropským těžkým vahám. Jeho judo charakterizovaly strhy makikomi. Jeho slabinou byla náchylnost k různým zraněním, trpěla především jeho kolena.\n\nV roce 1972 startoval jako úřadující mistr světa a hlavní favorit na olympijských hrách v Mnichově, ale takticky nezvládl čtvrtfinálový zápas proti domácímu Němci Klausi Glahnovi, pro kterého při haitei zvedli rozhodčí praporky. V roce 1973 si v průběhu prvního kola mistrovství světa v Lausanne natáhl zadní stehenní sval a odstoupil. Sportovní kariéru ukončil v roce 1976.\n\n"}
{"id": "1265155", "url": "https://cs.wikipedia.org/wiki?curid=1265155", "title": "Čajový zákon", "text": "Čajový zákon\n\nČajový zákon ( ) byl britský zákon, který schválil britský parlament v roce 1773. \n\nZákon byl prosazen a schválen především ve snaze finančně ulevit Východoindické společnosti, která se dostala do hospodářských potíží. Čaj navíc nekončil u zákazníků, ale byl skladován v londýnských skladech. Kromě toho měl zákon také pomoci s pašováním nelegálního čaje, který připlouval do Velké Británie z kolonií v Severní Americe. Kolonisté měli namísto vlastního čaje nakupovat čaj od Východoindické společnosti, který byl samozřejmě zdaněný. Zákon také umožnil Východoindické společnosti vyvážet čaj přímo do Severní Ameriky, čímž by se rozšířil její trh.\n\nSeveroameričtí kolonisté si uvědomili, jaký na ně bude mít nový zákon dopad. Velmi rychle začali tamní obchodníci, řemeslníci a pašeráci bojkotovat nově dovážený čaj. Dohromady se dali především ti, kteří hlasitě protestovali již proti kolkovému zákonu v roce 1765. Lodím byla odepírána možnost vyložit náklad čaje v amerických přístavech. V prosinci 1773 vyvrcholila vlna nespokojenosti v událost, známou jako Bostonské pití čaje, kdy byl náklad z lodi vyházen do vody. Situace vedla k zhoršení vztahů mezi kolonisty a Velkou Británií a následně k válce za nezávislost.\n"}
{"id": "1265158", "url": "https://cs.wikipedia.org/wiki?curid=1265158", "title": "Leopold Brandis", "text": "Leopold Brandis\n\nLeopold Brandis (3. ledna 1854 Maribor – 12. září 1928 Řitka) byl rakouský šlechtic a důstojník z rodu Brandisů. Byl otcem jediné ženské vítězky Velké pardubické, Marie Immaculaty Brandisové.\n\nJeho rodiči byli Heinrich Brandis a Barbora Kinská. V mládí působil jako vychovatel ve Vídni. Později v rakousko-uherské armádě dosáhl hodnosti podplukovníka husarů v záloze. V roce 1887 se oženil s Johannou von Schäffer s niž měl devět dětí. První tři děti se narodily na Schäfferském panství v Úmoníně u Kutné Hory. Ostatní děti se narodili na zámku panství v Řitce, které Johanna dostala věnem. K zámku dostala i několik okolních lesů, rybníků, luk, dva statky, zdejší pivovar a lihovar.\n\nZemřel 12. září 1928 v Řitce a je pochován v rodinné hrobce v lesích nad obcí Řídka\n\n\n\n"}
{"id": "1265163", "url": "https://cs.wikipedia.org/wiki?curid=1265163", "title": "Místo pro přecházení", "text": "Místo pro přecházení\n\nMísto pro přecházení je místo na pozemní komunikaci, případně tramvajové dráze, které je uzpůsobené pro přecházení chodců, avšak specificky se tak označují především taková místa, která přitom nejsou označena příslušnou dopravní značkou jako přechod pro chodce. Český zákon o silničním provozu č. 361/2000 Sb., účinný od 1. ledna 2001, tento termín na jednom místě použil, aniž by jej blíže definoval. Technická norma ČSN 73 6110 \"Projektování místních komunikací\" z roku 2006 je definovala jako „stavebně upravené úseky místní komunikace, které usnadňují přecházení chodců přes komunikaci“. Až s účinností od 1. ledna 2016 prováděcí vyhláška č. 294/2015 Sb. zavedla speciální vodorovnou dopravní značku, kterou lze místo pro přecházení označit. \n\nV roce 2001 byla zákonem č. 361/2000 Sb. výrazně zesílena ochrana a preference chodců na přechodech. Proto začaly být přechody v některých místech rušeny, aby nadměrně nezdržovaly silniční provoz. Zatímco vozidla nesměla chodce na přechodech pro chodce omezit, tramvaj měla i nadále před chodci přednost i na přechodech. Dopravní podnik hl. m. Prahy začal řešit problém, že chodci si vynucovali přednost i od tramvají. Proto začala být například v Praze místa pro přecházení přes samostatné úseky tramvajových tratí značena alternativními způsoby, a například na barrandovské tramvajové trati po tragické nehodě na přechodu byly všechny přechody předlážděny, dosavadní zebrové značení přechodů bylo totiž kvůli trvalosti provedeno formou dvoubarevné dlažby. \n\nČSN 73 6110 Projektování místních komunikací z roku 2006 zavedla pro stavebně-technické účely definici: „Místa pro přecházení jsou stavebně upravené úseky místní komunikace, které usnadňují přecházení chodců přes komunikaci. Místa pro přecházení vytvářejí pro chodce častější možnost přechodu přes komunikaci, nenahrazují ale přechody pro chodce\". Na komunikacích funkční skupiny A a na komunikacích s nejvyšší dovolenou rychlostí větší než 70 km/h se úrovňové přechody vůbec nemají zřizovat. Na komunikacích funkční skupiny B v souvislé stavební zástavbě se místa pro přecházení a přechody pro chodce zřizují obvykle na ramenech křižovatek a mohou se zřizovat i v mezikřižovatkových úsecích. Na křižovatkách se zpravidla přechody pro chodce navrhují jen při intenzitách větších než 50 chodců za hodinu. Na komunikacích funkčních skupin B a C se přechody pro chodce i místa pro přecházení navrhují s ohledem na dopravní význam komunikace a intenzitu provozu přecházejících chodců. V zónách s dopravním omezením s rychlostí omezenou do 30 km/h se přechody zpravidla nenavrhují. Většinu kritérií a podmínek stanoví norma pro přechody a místa pro přecházení shodně, například i se signálními pásy a vodicími liniemi pro nevidomé počítá též v případě místa pro přecházení, u místa pro přecházení však má být signální pás více odsazen od varovného pásu. Místa pro přecházení mají být dobře osvětlena, případně i přisvětlena nebo se samostatným osvětlením, ale na rozdíl od přechodů se pro ně nemá navrhovat odlišné zabarvení světla.\n\nPojem „místo pro přecházení“ byl používán a popularizován už léta před tím, než byla oficiálně legislativně zavedena značka k jeho označování. Například v srpnu 2010 zveřejnila idnes.cz v sekci Auto popularizační článek „Místo pro přecházení není přechod. Chodec na něm nemá přednost“. Na ilustračním snímku bylo místo upravené sníženým obrubníkem a přerušeným dělicím pásem, ovšem bez jakéhokoliv vodorovného značení. V Tyršově ulici v Benešově prý tímto způsobem vyřešili požadavek nové technické normy z roku 2006, podle něhož přechody nesmějí být od sebe ve vzdálenosti kratší než padesát metrů. Místo druhého přechodu tedy zřídili neformální místo pro přecházení. Města prý o nové možnosti zatím příliš nevědí, ale třeba v Berouně zřídili dva zvýšené retardéry pro přecházení, které nejsou označeny jako přechody.\n\nBenešovský místostarosta Roman Tichovský, v úvodu článku iDnes označený slovem „odborníci“, vyjádřil v roce 2010 názor, že klasické přechody vyvolávají pocit falešného bezpečí a chodci se po nich riskantně vrhají před auta, zatímco na místech pro přecházení musí být opatrnější, protože na nich nemají před auty přednost. Dopravní expert Jaroslav Hořín taková místa pro přecházení naopak považoval za zbytečná, protože spousta lidí ani neví, co místo pro přecházení znamená. Zmínil odstrašující příklad z nejmenovaného zahraničí, kde mají čtyři druhy přechodů a na každém platí něco jiného, a sám vyznal tezi, že čím méně budeme mít komplikovaná pravidla silničního provozu, tím lépe. Josef Slabý, majitel autoškoly v Sedlci-Prčici, označil místa pro přecházení přímo za nebezpečná. Polovina lidí podle něj neví, že to není přechod a neplatí tu stejná pravidla. Kvůli neustálým změnám pravidel provozu v tom prý lidé pak mají guláš. \n\nZákon o silničním provozu č. 361/2000 Sb., účinný od 1. 1. 2001, používal už ve svém původním znění termín na jednom místě, v § 54 odst. 1: „Je-li blíže než 50 m křižovatka s řízeným provozem, přechod pro chodce, místo pro přecházení vozovky, nadchod nebo podchod vyznačený dopravní značkou Přechod pro chodce, Podchod nebo nadchod, musí chodec přecházet jen na těchto místech.“ \n\nZnění zákona jmenuje místo pro přecházení vozovky mezi dalšími místy, u nichž však výslovně jako podmínku předpokládá příslušnou dopravní značku, ale formulace není jasná v tom, zda se podmínka vyznačení vztahuje na všechny uvedené typy míst. Vzhledem k tomu, že znění zákona se k roku 2016 v tomto bodě nezměnilo, je otázka, zda ve vztahu k němu má nová značka místa pro přecházení vozovky nějaké právní dopady a zda je pro takto označená místa naplněna podmínka dané povinnosti místo k přecházení užít. Rovněž není jednoznačné, zda zavedením nové značky mají přestat být považována za „místa pro přecházení“ taková místa uzpůsobená k přecházení, která touto novou značkou vyznačena nejsou. \n\nSlova „místo pro přecházení“, ale v delší formulaci používá zákon o silničním provozu k definici přechodu pro chodce: „přechod pro chodce je místo na pozemní komunikaci určené pro přecházení chodců, vyznačené příslušnou dopravní značkou.“ Zatímco pro přechody pro chodce stanoví zákon na několika místech vzájemné povinnosti řidičů a chodců, o jiných „místech pro přecházení“ se v dalších ustanoveních krom výše uvedeného už vůbec nezmiňuje. Zčásti obdobné povinnosti k nim přiřazuje až výklad významu dopravní značky v prováděcí vyhlášce. Na obou typech míst se chodec a řidič nesmějí navzájem ohrozit. Na novém typu místa pro přecházení však řidiči není zakázáno omezit přecházejícího chodce a nemá ani povinnost zpomalit nebo zastavit, aby mu umožnil přejití. Na „místech pro přecházení“ tedy platí podobný režim, jaký do roku 2000 platil na přechodech pro chodce. \n\nU vyobrazení vodorovné dopravní značky V 7b vyhláška popisuje význam a užití značky takto: „Značka vyznačuje místo uzpůsobené pro přecházení chodců přes pozemní komunikaci. Řidič vozidla nesmí chodce přecházejícího pozemní komunikaci v místě pro přecházení ohrozit. Před vstupem na vozovku se chodec musí přesvědčit, zdali může vozovku přejít, aniž by ohrozil sebe nebo ostatní účastníky provozu na pozemních komunikacích. Chodec smí přecházet vozovku, jen pokud s ohledem na vzdálenost a rychlost jízdy přijíždějících vozidel nedonutí jejich řidiče k náhlé změně směru nebo rychlosti jízdy.“\n\nStavební provedení je podobné jako u přechodů pro chodce. V místech pro přecházení jsou upraveny dělicí pásy, mohou být vytvořeny ochranné ostrůvky, zúžené jízdní pruhy a vysazené chodníkové plochy (přerušení parkovacího pruhu nebo pásu zeleně).\n\nDo roku 2015 bylo pro tzv. „místa pro přecházení“ charakteristické, že nebyla nijak označena, šlo pouze o stavební přizpůsobení komunikace. Pokud se někde začalo nějaké značení používat, bylo neoficiální, neformální, nekodifikované, právně nezávazné. \n\nVodorovná značka místa pro přecházení V 7b, zavedená vyhláškou 294/2015 Sb., se podobá značce přechodu pro cyklisty V 8a. Avšak zatímco přechod pro cyklisty je značen přerušovanými čarami tvořenými čtverci, místo pro přecházení má přerušované čáry užší a tedy jednotlivé úsečky jsou obdélníkového tvaru. Ministerstvo vnitra v rámci připomínkového řízení na zaměnitelnost značky upozornilo a rovněž namítlo, že považuje takovou značku za nebezpečnou, protože by vytvářela v chodcích pocit falešného bezpečí, ministerstvo dopravy však návrh na její vypuštění neakceptovalo.\n\nMísta pro přecházení zmiňuje vyhláška 294/2015 Sb. ještě u dopravní značky A 12a Chodci, která byla zavedena současně. Tato značka však má širší užití a místo pro přecházení je jen jedním z typů případů, kde ji lze použít: „Značka upozorňuje na místo nebo úsek pozemní komunikace s možností zvýšeného výskytu chodců anebo častého přecházení chodců přes pozemní komunikaci v místě, kde není zřízen přechod pro chodce, např. v místě pro přecházení.“\n\nMísto pro přecházení je ve vyhlášce 294/2015 Sb. zmíněno rovněž ve výkladu významu a užití dvoubarevných signálů pro chodce: „Rozsvítí-li se signál „Signál pro chodce se znamením Stůj!“ v době, kdy se již chodec nachází na „Přechodu pro chodce“ nebo na vozovce v „Místě pro přecházení“, smí chodec dokončit přecházení.“\n\n"}
{"id": "1265169", "url": "https://cs.wikipedia.org/wiki?curid=1265169", "title": "Jiří Pospíšil (cyklista)", "text": "Jiří Pospíšil (cyklista)\n\nS cyklistikou začínal v Mělníku ve 14 letech. Kromě cyklokrosu se zúčastnil i silničních závodů. Působil v klubech Spolana Neratovice, Auto Škoda Mladá Boleslav, Jelínek-Laureta, Olpran, Morati, Author, a na závěr kariéry v německém týmu Stevens Racing.\n\nNa silnici v roce 1991 vyhrál \"Závod míru juniorů\" a \"Mládí Bohemie 1991\". V cyklokrosu získal titul mistra Evropy do 23 let v roce 1995. Třikrát se stal mistrem republiky a v roce 2003 celkovým vítězem Českého poháru v cyklokrosu.\n\nSportovní kariéru ukončil na konci roku 2005.\n\n"}
{"id": "1265172", "url": "https://cs.wikipedia.org/wiki?curid=1265172", "title": "Mistrovství Evropy v zápasu ve volném stylu 1997", "text": "Mistrovství Evropy v zápasu ve volném stylu 1997\n\nMistrovství Evropy v zápasu ve volném stylu mužů a žen proběhl v Varšavě Polsko).\n"}
{"id": "1265173", "url": "https://cs.wikipedia.org/wiki?curid=1265173", "title": "Isamu Sonoda", "text": "Isamu Sonoda\n\nIsamu Sonoda (* 4. listopadu 1946 Janagawa, Japonsko) je bývalý japonský zápasník–judista, olympijský vítěz z roku 1976.\n\nVrcholově se začal připravovat na Fukuocké vysoké technické škole. Po skončení studíi byl nejprve zaměstnancem rafinérní společnosti Maruzen (dnes Cosmo) a později působil u fukuocké policie. V japonské seniorské reprezentaci se pohyboval od svých dvaceti let. Startoval ve střední váze tehdy do 80 kg, ve které však nebyl dlouhodobou japonskou jedničkou. Na začátku sedmdesátých let byl až třetí vzadu za Šinobu Sekinem a Šózó Fudžiim. V roce 1972 prohrál nominaci na olympijské hry v Mnichově se Sekinem. V roce 1976 však v nominaci na olympijské hry v Montréalu uspěl na úkor Šózó Fudžiiho. Oprávněnost nominace potvrdil postupem do finále, ve kterém porazil Sověta Valerije Dvojnikova a získal zlatou olympijskou medaili. Jako střední váha se pravidelně účastnil japonského mistrovství bez rozdílu vah, kde se v letech 1969 a 1970 probil do semifinále. Sportovní kariéru ukončil na konci sedmdesátých let. Věnoval se trenérské práci, specialozoval se na ženské judo.\n\nIsamu Sonoda byl levoruký na svou dobu velice rychlý judista, u kterého převládaly techniky aši waza – o-uči-gari, o-soto-gari, uči-mata apod. Boji na zemi se úspěšně vyhýbal.\n\n"}
{"id": "1265177", "url": "https://cs.wikipedia.org/wiki?curid=1265177", "title": "Atacamové", "text": "Atacamové\n\nAtacamové, španělsky atacameños (v Chile) nebo atacamas (v Argentině), též apatamas, alpatamas, kunzas, Likan-Antai, Likanantai nebo Lickanantai v jazyce kunza (tento izolovaný jazyk zanikl ve 20. století), jsou etnická skupina původních obyvatel jihoamerického kontinentu. Jméno etnika \"likanantai\" v jazyce kunza (název jazyka pochází z výrazu \"ckunza\", t. j. \"naše\") znamenalo \"obyvatelé území\".\n\nJak napovídá cizojazyčné označování uvedeného etnika, domovem této skupiny obyvatel Jižní Ameriky je poušť Atacama v Andách. Tito lidé od pradávna obývali oázy, údolí a soutěsky v oblasti Salar de Atacama a v povodí řeky \"Loa\" v regionu Antofagasta v Chile, menší populace jsou též v oblasti Puna na severozápadě Argentiny a v jihozápadní hornaté oblasti Bolívie.\n\nRůzné zdroje se při uvádění počtu příslušníků tohoto etnika poněkud rozcházejí. Dle závěrečných výsledků sčítání obyvatelstva Chile v roce 2002 náležel Atacamům zhruba tříprocentní podíl z celkového počtu příslušníků jednotlivých etnik na území Chilské republiky. Jiný zdroj uvádí, že na území Chile bylo na počátku 21. století evidováno zhruba 21 000 obyvatel, přináležejících k \"atacameños\". Mezi jednotlivými komunitami Atacamů existují určité kulturní rozdíly.\n\nKlima je v této oblasti naprosto extrémní, s minimem srážek a velkými teplotními rozdíly mezi dnem a nocí. Zdrojem vody jsou řeky Loa, Salado a Vilama a některé místní louky a mokřady. Vegetace má vysokohorský charakter, z živočichů se zde vyskytují například lišky, pásovci, lamy guanaco a vikuně, viskači z čeledi činčilovitých, kondoři, plameňáci a husy.\n\nPrvní obyvatelé přišli do oblasti pouště Atacama na konci poslední doby ledové, t. j. kolem 10 000 let před n. l., kdy v této krajině existovala velká jezera a mohutné řeky.\n\nV nejstarším období byli Atacamové kočujícími lovci, následujícími stáda zvěře. Používali kamenné a obsidiánové nástroje. V té době jim jako útočiště sloužily jeskyně a skalní převisy. Později se tito obyvatelé pouště začali věnovat i zemědělské činnosti a v období kolem 2000 – 1000 př. n. l. postupně přešli k usedlému způsobu života. Hlavním zdrojem obživy se stal chov lam a pěstování kukuřice.\n\nAtacamové v té době již pro svou potřebu vyráběli textil a keramické předměty. Keramika byla zpočátku zdobena antropomorfními motivy, pozdější tzv. černá keramika se vyznačovala geometrickými vzory. Sůl a potřebné kovy získávali Atacamové z místních zdrojů – sůl na pláni Salar de Atacama v Chile, měď v severochilské lokalitě Chuquicamata a zlato v dolech ve stratovulkanickém komplexu Incahuasi, který se nachází na hranicích mezi Chile a Argentinou. Vesnice, budované těmito atacamskými zemědělci, tvořila zděná kruhová obydlí s kónickými střechami, jak to například dokládají pozůstatky někdejší obce Tulor necelých 8 km jihovýchodně od San Pedro de Atacama v chilském regionu Antofagasta. Tato obec (tzv. aillu) zde existovala zhruba od roku 800 př. n. l. Později kolem r. 900 n. l. atacamské obyvatelstvo vybudovalo poblíž opevněné město Quitor. V soutěsce \"Quebrada de\" \"Jere\" jižně od San Pedra de Atacama, kudy v historických dobách procházela významná karavanní stezka, se dochovaly petroglyfy původních obyvatel. Jinými historickými lokalitami jsou Lasana (\"Pukará de Lasana\" – \"Pevnost Lasana\") v chilské provincii Calama, Chiu Chiu, Calama, San Pedro de Atacama, Toconao, Peine, Tilomonte a další. Předpokládá se, že původním obyvatelům Atacamy náleželo i město Tastil v provincii Salta na severu Argentiny, které bylo po vpádu Inků v 15. století opuštěno.\n\nAtacamové věřili v různá božstva. Součástí duchovního života Atacamů bylo uctívání významných hor, považovaných za posvátná sídla bohů. Takovou horou byl například Licancabur, téměř 6000 metrů vysoký stratovulkán na hranicích Chile a Bolívie. K těmto horám se obyvatelé Atacamy obraceli jako k symbolům, zaručujícím dobrou úrodu, bohatství, zdraví a prosperitu. Atacamové věřili v život po smrti a své zesnulé vybavovali různými předměty na dalekou pouť. V období let 400 – 1100 n. l. do života a náboženství Atacamů vlivem obchodních kontaktů s jinými územími pronikla kultura Tiwanaku i s průvodními znaky. V 15. století dobyl vlast Atacamů incký vláce Tupay Yupanqui a kolem roku 1450 ovládla území původních obyvatel Atacamy Incká říše. To se projevilo příklonem místního obyvatelstva k uctívání Slunce a také k užívání některých halucinogenních drog. K prvním střetnutím původních obyvatel se španělskými conquistadory došlo v roce 1536. Pod španělským vlivem se původní obyvatelé postupně přiklonili ke katolictví.\n\n\n"}
{"id": "1265181", "url": "https://cs.wikipedia.org/wiki?curid=1265181", "title": "Mistrovství Evropy v zápasu ve volném stylu 1998", "text": "Mistrovství Evropy v zápasu ve volném stylu 1998\n\nMistrovství Evropy v zápasu ve volném stylu mužů a žen proběhl v Bratislavě (Slovensko).\n"}
{"id": "1265186", "url": "https://cs.wikipedia.org/wiki?curid=1265186", "title": "Bukovinské vévodství", "text": "Bukovinské vévodství\n\nBukovinské vévodství (německy \"Herzogtum Bukowina\", ukrajinsky \"Герцогство Буковина \" (\"Hercohstvo Bukovyna\"), polsky \"Księstwo Bukowiny\", rusky \"Герцогство Буковина \" (\"Hercogstvo Bukovina\")) je historický správní celek na částech území dnešního Rumunska a Ukrajiny.\n\nBukovinské vévodství bylo jednou z korunních zemí Rakouského císařství a posléze Rakouska-Uherska.\n\nZa součást Rakouského císařství byla Bukovina prohlášena roku 1849. V letech 1867 až 1918 byla korunní zemí v rámci předlitavské (rakouské) části Rakouska-Uherska.\n\n"}
{"id": "1265189", "url": "https://cs.wikipedia.org/wiki?curid=1265189", "title": "Opatský rybník", "text": "Opatský rybník\n\nNázev Opatský rybník nese více vodních ploch v Česku:\n\n"}
{"id": "1265190", "url": "https://cs.wikipedia.org/wiki?curid=1265190", "title": "Antonín Jurásek", "text": "Antonín Jurásek\n\nAntonín Jurásek (* 31. března 1945) je bývalý český fotbalový brankář.\n\nZačínal v Ostrožské Nové Vsi. V československé lize hrál za TJ Gottwaldov a VP Frýdek-Místek. Nastoupil v 59 ligových utkáních. Gól v lize nedal. Vítěz Českého a Československého poháru 1970. V Poháru vítězů pohárů nastoupil ve 2 utkáních. Z ligového Frýdku-Místku odešel po polovině sezóny do Spartaku Uherský Brod.\n\n"}
{"id": "1265191", "url": "https://cs.wikipedia.org/wiki?curid=1265191", "title": "Mistrovství Evropy v zápasu ve volném stylu 1999", "text": "Mistrovství Evropy v zápasu ve volném stylu 1999\n\nMistrovství Evropy v zápasu ve volném stylu mužů proběhl v Minsku (Bělorusko) žen v Götzisu (Rakousko).\n"}
{"id": "1265192", "url": "https://cs.wikipedia.org/wiki?curid=1265192", "title": "Petr Bůžek", "text": "Petr Bůžek\n\nPetr Bůžek (* 15. května 1947) je bývalý český fotbalista.\n\nV československé lize hrál za TJ Gottwaldov. Nastoupil v 17 ligových utkáních. Gól v lize nedal. Vítěz Českého a Československého poháru 1970.\n\n"}
{"id": "1265207", "url": "https://cs.wikipedia.org/wiki?curid=1265207", "title": "Kostel svatého Petra a Pavla (Tasov)", "text": "Kostel svatého Petra a Pavla (Tasov)\n\nKostel svatého Petra a Pavla se nachází na návrší v centru obce Tasov v areálu hřbitova, je farním kostelem římskokatolické farnosti Tasov. Kostel je barokní jednolodní stavbou s pravoúhlým závěrem a hranolovou vstupní věží na čelní straně. Kostel byl postaven na místě starší stavby, současná kostelní věž byl přistavěna k původním gotického jádru. Kostel je spolu s márnicí, ohradní zdi s dvěma branami, náhrobkem rodiny Demlovy, náhrobkem Jakuba Demla a Pavly Kytlicové a náhrobkem Dr. Karla Tůmy chráněn jako kulturní památka České republiky. Kostel stojí v nadmořské výšce 432 m, je dlouhý 40,7 metru, široký 10,7 metru a vysoký 13,7 metru, věž je vysoká 39,8 metru.\n\nKostel byl postaven mezi lety 1728 a 1730 v barokním slohu, sponzorem měl být hrabě Josef Paar. K původnímu gotickému polygonálnímu závěru presbytáře přistavěna barokní loď s pruskou klenbou a věž. Původně v Tasově byly celkem tři kostely, z nichž dva měly faráře. První písemné zmínky o farnosti u kostela sv. Petra a Pavla pochází z roku 1341. Tasov v té době měl být sídlem děkanství. Kolem roku 1572 pak farnost v Tasově byla jediná, která pak zanikla a kostel převzali evangelíci. V roce 1734 pak v Tasově vznikla lokálie a v roce 1785 v Tasově opět byl přítomen farář. \n\nKostel byl postaven na místě původního chrámu z 12. století, k původnímu presbytáři byly přistavěny další části kostela, byla zazděna původní gotická okna a gotická klenba byla změněna ve valenou klenbu. Původní kostel byl obehnán hradbou s branskou věží, která byla kolem přelomu 15. a 16. století přebudována ve zvonici. V kostele jsou tři oltáře, hlavní je zasvěcen svatým Petrovi a Pavlovi, boční oltáře jsou zasvěceny Panně Marii Lurdské a svatému Kříži. Nad hlavním oltářem je obraz Loučení sv. Petra a Pavla před smrtí. Na věži byly vysochány barokní plastiky svatého Šebestiána a svatého Floriána, ty byly vytvořeny kolem roku 1730, stejně tak i obrazy v kostele, jejich autorem je Ondřej Kuběcký.\n\nNa kostelní věži jsou umístěny dva zvony, první z roku 1483, druhý z roku 1763, na věži jsou také umístěny dvě třímetrové sochy, svatého Petra a svatého Pavla. Původní kostel svatého Jiří byl přebudován kolem roku 1730 na faru.\n\nPři archeologických průzkumech v roce 2014 a 2015 byly objeveny základy vstupní věže a ohrazení.\n\n\n"}
{"id": "1265211", "url": "https://cs.wikipedia.org/wiki?curid=1265211", "title": "Korutanské vévodství", "text": "Korutanské vévodství\n\nVévodství korutanské (německy \"Herzogtum Kärnten\", slovinsky \"Vojvodina Koroška\") bylo vévodství na území, které se dnes nachází v jižní části Rakouska a na severu Slovinska. Oddělilo se roku 976 od Bavorského vévodství jako první nově vytvořený říšský stát po původních německých vévodstvích. Korutany byly až do jejího zrušení roku 1806 součástí Svaté říše římské, ale od roku 1335 byly řízeny Habsburky v rámci jejich rakouských držav. V Rakousku resp. Rakousko-Uhersku také zůstaly jako jedna z korunních zemí až do rozpadu monarchie roku 1918. Na základě korutanského plebiscitu roku 1920 pak hlavní část bývalého vévodství vytvořila rakouskou spolkovou zemi Korutany.\n"}
{"id": "1265220", "url": "https://cs.wikipedia.org/wiki?curid=1265220", "title": "Mistrovství Evropy v zápasu ve volném stylu 2000", "text": "Mistrovství Evropy v zápasu ve volném stylu 2000\n\nMistrovství Evropy v zápasu ve volném stylu mužů a žen proběhl v Budapešti (Maďarsko).\n"}
{"id": "1265226", "url": "https://cs.wikipedia.org/wiki?curid=1265226", "title": "Bitva na Čaldiránské rovině", "text": "Bitva na Čaldiránské rovině\n\nBitva na Čaldiránské rovině (; ) se odehrála 23. srpna 1514 a skončila vítězstvím pro Osmanskou říši nad Safíovskou. Následně Osmané poprvé od Safíovců získali a připojili východní Anatolii a severní Irák. Šlo také o první osmanský vpád do východní Anatolie a také byla zastavena expanze Safíovců na západ. Touto bitvou Osmané také získali dočasnou kontrolu nad samotným severozápadním Íránem. Bitva nicméně začala jen 41 let ničivé války, která skončila teprve v roce 1555 mírem z Amasye. Ačkoli byla Mezopotámie a východní Anatolie (Západní Arménie) nakonec za vlády krále Abbáse I. (vládl 1588–1629) převzata zpět Safíovci, byla navždy ztracena do osmanských rukou zuhabským mírem v roce 1639.\n"}
{"id": "1265229", "url": "https://cs.wikipedia.org/wiki?curid=1265229", "title": "Emanuele Muzio", "text": "Emanuele Muzio\n\nEmanuele Muzio (24. srpna 1821 Zibello, Itálie – 27. listopadu 1890 Paříž, Francie) byl italský dirigent a hudební skladatel. Žák a přítel Giuseppe Verdiho.\n\nDonnino Emanuele Muzio se narodil 24. srpna 1821 v Zibello, v parmském vévodství. V roce 1826 se rodina přestěhovala do Bussetu, kde navštěvoval místní hudební školu, kterou řídil Ferdinando Provesi. Zde získal základní hudební vzdělání. Antonio Barezzi a Giuseppe Verdi, který byl tehdy asistentem ředitele školy, rozpoznali jeho mimořádné hudební vzdělání a dopomohli mu k funkci místního varhaníka.\n\nZ jejich pomocí Muzio získal v roce 1843 stipendium, které mu umožnilo studovat skladbu v Miláně, kde jeho učitelem byl sám Giuseppe Verdi. Verdi si vysoce cenil lidských i profesních kvalit a v roce 1847 ho přijal jako asistenta na přípravě premiér oper \"Macbeth\" ve Florencii a \"I masnadieri\" (Loupežníci) v Londýně.\n\nJako operní skladatel, Emanuele Muzio debutoval v roce 1851 v divadle \"Teatro italiano\" v Bruselu operou \"Giovanna la Pazza\", která měla u diváků úspěch. V následujících letech napsal další tři opery, které byly uvedeny v divadlech v Miláně a v Bologni a byly rovněž příznivě přijaty. Přesto se v roce 1858 Emanuele Muzio zřekl kompozice a věnuval se dirigování. V této oblasti se proslavil jak v Itálii, tak i v zahraničí, zejména v Británii, Francii a Spojených státech.\n\nBěhem svého pobytu ve Spojených státech oženil se zpěvačkou Lucií Simons. Manželství nebylo šťastné a o deset let později se rozešli.\n\nNa začátku sedmdesátých let získal místo dirigenta v divadle \"Théâtre-Italien\" (či \"Théâtre des Italiens\") v Paříži, v jedné z nejstarších a nejprestižnějších operních scén ve Francii. Tuto funkci zastával až do uzavření divadla v 1878. Poté doprovázel Giuseppe Verdiho na jeho turné po Evropě. Usadil se v Paříži, kde se věnoval výuce zpěvu. Jeho žákem byla mimo jiné slavná operní pěvkyně Adelina Patti.\n\nV roce 1890 jej Giuseppe Verdi jmenoval vykonavatelem své poslední vůle. Ale dne 27. listopadu téhož roku, Emanuele Muzio v Paříži zemřel. \n\n\n\n\n\n\n"}
{"id": "1265230", "url": "https://cs.wikipedia.org/wiki?curid=1265230", "title": "Cyklistický trikot", "text": "Cyklistický trikot\n\nTrikot je speciální oblečení, které zahaluje trup cyklistického závodníka. Jeho střih je uzpůsoben k co nejpohodlnějšímu sezení v předklonu, přiléhá těsně k tělu, aby se minimalizoval odpor vzduchu. Je vyroben z materiálu, který dobře odvádí pot, vpředu je opatřen zdrhovadlem, aby se mohl jezdec v horku rozepnout. Na zádech jsou umístěny kapsy, do nichž závodník ukládá občerstvení. Při závodech bývá trikot opatřen startovními čísly. \n\nTrikoty se vyrábějí v pestrých barvách, což zvyšuje bezpečnost jezdce a pomáhá orientaci diváků, spolujezdců i trenérů. Profesionální týmy mají své typické trikoty, opatřené velkými reklamami sponzorů. Na mistrovství světa v cyklistice a olympiádě startují závodníci v reprezentačních dresech, pro české a československé závodníky je tradiční trikolóra ze svislých modrých, červených a bílých pruhů. Kromě toho existují speciální trikoty pro jezdce, kteří dosáhli mimořádného soutěžního úspěchu.\n\n\nTrikoty se také mohou kombinovat s barevně odlišenou látkou, na níž jsou vytištěna startovní čísla. Například na Tour de France jezdí členové nejlepší stáje s čísly na žlutém pozadí a nejbojovnějšímu závodníkovi se uděluje červené číslo.\n\n"}
{"id": "1265232", "url": "https://cs.wikipedia.org/wiki?curid=1265232", "title": "Boikovo", "text": "Boikovo\n\nBoikovo (\"Malus domestica\" 'Boikovo') je ovocný strom, kultivar druhu jabloň domácí z čeledi růžovitých. Řadí se mezi vysloveně zimní odrůdy.\n\nOdrůda byla získána jako náhodný semenáč v okolí Brém a v roce 1828 popsána. Ve známost vešla v Berlíně v roce 1860 a do seznamu 50 doporučovaných odrůd se dostala až roku 1874. \n\nRozšířila se po celé Evropě v extenzívních výsadbách, zejména v silničních stromořadích.\n\nRůst odrůdy je střední, později slabý. Koruna kulovitá, nezahuštěná. Větve řidší, nasazované v tupém až pravém úhlu, křivé. Slabě obrůstá plodonosným obrostem ve formě trnců a středně dlouhých plodných větví. Vyžaduje výchovný řez a nesnáší radikální zmlazování.\n\nPlodí záhy, uspokojivě a pravidelně s malými výkyvy. Plody jsou velmi odolné při manipulaci a dopravě. Poškozená místa na plodech zasychají, nehnijí. Sklízí se co nejpozději po půlce října, konzumní zralosti dosahuje v lednu vydrží až do června.\n\nPlod je široce tupě kuželovitý, velký. Slupka hladká, pevná, lesklá, někdy slabě mramorovaná a ve zralosti mírně mastná. Základní barva je zelená, poději žlutozelená s načervenalým „rozmytým“ líčkem na osluněné straně. Dužnina je bílá, pevná, jemně zrnitá málo šťavnatá s mírně nakyslou chutí, nevýrazná, bez aromatu, „prázdná“, ale poměrně stabilní po celou dobu skladování. Proti jiným odrůdám obsahuje více vitamínu C. Velmi dobře se skladuje. Plody při skladování nevadnou, nehnijí, nepřezrávají. \n\nProti strupovitosti a padlí je málo odolné. Proti mrazu je 'Boikovo' velmi odolné.\n\nHlavním nedostatkem odrůdy jsou chuťové vlastnosti. Předností je dobrá odolnost při přepravě a dlouhá skladovatelnost při zachování svěže nakyslé chuti. Odrůda je vhodná pro extenzivní výsadbu vysokokmenů i do chudších půd. Při dnešních možnostech skladování v klimatizovaných velkoskladech ztrácí pěstování této odrůdy smysl.\n"}
{"id": "1265239", "url": "https://cs.wikipedia.org/wiki?curid=1265239", "title": "Mistrovství Evropy v zápasu ve volném stylu 2002", "text": "Mistrovství Evropy v zápasu ve volném stylu 2002\n\nMistrovství Evropy v zápasu ve volném stylu mužů proběhl v Baku (Ázerbájdžán) žen v Seinäjoki (Finsko).\n"}
{"id": "1265240", "url": "https://cs.wikipedia.org/wiki?curid=1265240", "title": "Mistrovství Evropy v zápasu ve volném stylu 2003", "text": "Mistrovství Evropy v zápasu ve volném stylu 2003\n\nMistrovství Evropy v zápasu ve volném stylu mužů a žen proběhl v Rize (Lotyšsko).\n"}
{"id": "1265246", "url": "https://cs.wikipedia.org/wiki?curid=1265246", "title": "Kostel svatého Antonína Paduánského (Tvrdkov)", "text": "Kostel svatého Antonína Paduánského (Tvrdkov)\n\nKostel svatého Antonína Paduánského v obci Tvrdkov (okres Bruntál) je filiální kostel postavený v roce 1768–1776 a kulturní památka České republiky.\n\nPrvní písemné zmínky o obci pochází z roku 1349. Tvrdkov patřil pod farnost Horního Města a od roku 1784 byl samostatnou farností. V roce 1994 byla farnost zrušena a podřízená Rudě a pak Hornímu Městu. Na návsi v Tvrdkově byl v letech 1768–1776 postaven zděný kostel zasvěcený sv. Antonínu Paduánskému. Kostel byl opravován v roce 1929, generální oprava proběhla v roce 1967 a pak ještě v roce 1981.\n\nJednolodní orientovaná pozdně barokní stavba s půlkruhovým kněžištěm. V roce 1814 přistavěna sakristie a v roce 1821 předsíň.\n\nOltářní obraz archanděla Rafaela namaloval olomoucký malíř Jan Kryštof Handke. Na kruchtě byly varhany z roku 1777, které vyrobil varhanář Josef Šebestián Staudinger (1729–1809) z Andělské hory. Nahrazeny v roce 1899, které vyrobil varhanář Karel Neusser (1844–1925) z Nového Jičína. Při rekvírování zvonů v průběhu první světové války byly rekvírovány i kovové píšťaly, ty se po několika létech vrátily a byly nainstalovány zpět. V roce 1929 byly varhany opraveny.\n\nZvon z roku 1601 vážil 400 kg a měl nápis \"In 1601 ist diese Glocke gezeiget worden durch Martin Schubert Erbrichter an astatt der ganzen Geminde Pürkau\". Rekvírován asi 1916.\n\nZ roku 1776 měl nápis \"In honorem S. Joanis et Floriani Ollmütz 1775\". Rekvírován asi 1916.\n\nZ roku 1924 průměr 85 cm na krku zvonu reliéf sv. Antonín a nápis \"Für alle Menschen groß und klein, willich die Stimme Gottes sein. Gewidmet von Franz Langer in Pürkau anno 1924\", odlit ve zvonařské dílně Oktav Winter v Broumově. Rekvírován v roce 1942.\n\nZ roku 1924 průměr 68 cm, reliéf sv. Antonína, text \"Nach des Weltkriegs veilen Leid laut´uns nun wieder Fried´und Freud´\", odlit ve zvonařské dílně Oktav Winter v Broumově. Rekvírován v roce 1942.\n\n\n"}
{"id": "1265247", "url": "https://cs.wikipedia.org/wiki?curid=1265247", "title": "Kebir Džami", "text": "Kebir Džami\n\nKebir Džami ( i ) je chrámová mešita v krymském Simferopolu. Má status hlavní páteční mešity Krymu, je rezidencí muftího a sídlí zde Duchovní správa muslimů Krymu. Jedná se o nejstarší budovu Simferopolu.\n\nMešita Kebir Džami, nejstarší dochovaná budova Simferopolu, byla zbudována stavitelem Chadži Abdurachimem-Bekem roku 1508 na pozemku darovaném chánem Mengliem I. Gerajem. Předpokládá se, že právě tato mešita dala vzniknout původnímu krymskotatarskému názvu Simferopole \"Akmesdžit\" (bílá mešita).\n\nBěhem staletí prošel svatostánek mnoha rekonstrukcemi a přestavbami. Po deportaci Krymských Tatarů sloužila jako vazačská dílna, později byla opuštěna. Muslimským věřícím byla navrácena až roku 1989, kdy se Krymští Tataři začali vracet z vyhnanství. Koncem října 1991 potom započala generální rekonstrukce. Při provádění restaurátorských prací byl na chrámovém portálu odhalen nápis:\n\nDnes je mešita Kebir Džami hlavní páteční mešitou Krymu. V jejím areálu se nachází také madrasa a knihovna Krymských Tatarů. Sídlí zde muftí a Duchovní správa muslimů Krymu.\n"}
{"id": "1265248", "url": "https://cs.wikipedia.org/wiki?curid=1265248", "title": "Rudolf Zavadil", "text": "Rudolf Zavadil\n\nRudolf Zavadil (* 7. prosince 1950) je bývalý český fotbalista, záložník.\n\nV československé lize hrál za TJ Gottwaldov. Nastoupil ve 22 ligových utkáních. Dal 1 ligový gól. Vítěz Českého a Československého poháru 1970. V Poháru vítězů pohárů nastoupil ve 2 utkáních.\n\n\n"}
{"id": "1265252", "url": "https://cs.wikipedia.org/wiki?curid=1265252", "title": "Sara Sorribesová Tormová", "text": "Sara Sorribesová Tormová\n\nSara Sorribesová Tormová, nepřechýleně Sorribes Tormo (* 8. října 1996 La Vall d'Uixó, Castellón), je španělská profesionální tenistka. Ve své dosavadní kariéře na okruhu WTA Tour vyhrála dva deblové turnaje, první z nich na Monterrey Open 2018. V rámci okruhu ITF získala do května 2018 sedm titulů ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v květnu 2019 na 73. místě a ve čtyřhře pak v dubnu 2018 na 80. místě.\n\nVe španělském fedcupovém týmu debutovala v roce 2015 baráží 2. světové skupiny proti Argentině, v níž vyhrála úvodní dvouhru s Paulou Ormaecheaovou. Španělky se ve druhé úrovni soutěže udržely po výhře 4:0 na zápasy. Do roku 2019 v soutěži nastoupila ke čtyřem mezistátním utkáním s bilancí 1–2 ve dvouhře a 2–0 ve čtyřhře.\n\nPo boku Švýcarky Belindy Bencicové si zahrála finále juniorské čtyřhry US Open 2013, v němž nestačily na českou dvojici Barbora Krejčíková a Kateřina Siniaková po dvousetovém průběhu.\n\nNa juniorském kombinovaném žebříčku ITF nejvýše figurovala v lednu 2014, když jí patřila 33. příčka.\n\nV rámci hlavních soutěží událostí okruhu ITF debutovala v listopadu 2010, když na turnaj v rodném La Vall d'Uixó s dotací 10 tisíc dolarů obdržela divokou kartu. Ve třetím setu úvodního kola skrečovala Francouzce Florence Haringové. Premiérový titul v této úrovni tenisu vybojovala na madridské události s rozpočtem deset tisíc dolarů v březnu 2012. Ve finále přehrála Španělku Isabel Rapisardovou Calvovou po třísetovém průběhu. V říjnu 2016 si poprvé zahrála finále turnaje s maximální dotací 100 tisíc dolarů v egyptském Šarm aš-Šajchu, v němž podlehla chorvatské tenistce Donně Vekićové.\n\nV kvalifikaci singlu okruhu WTA Tour debutovala na dubnovém Barcelona Ladies Open 2012, do níž získala divokou kartu od pořadatelů. Na úvod kvalifikace podlehla Chorvatce Anii Mijačikové. Hlavní soutěž okruhu si premiérově zahrála na únorovém Rio Open 2015, když prošla kvalifikačním sítem. V úvodní fázi soutěže však skončila na raketě Pauly Ormaecheaové. První vítězný zápas si pak připsala na marockém Grand Prix SAR La Princesse Lalla Meryem 2016, kde do dvouhry postoupila až jako šťastná poražená z kvalifikace. Pouze dva gamy dovolila uhrát Tunisance Ons Jabeurové, aby ji ve druhém kole vyřadila Nizozemka Kiki Bertensová ve dvou sadách.\n\nDebut v hlavní soutěži nejvyšší grandslamové kategorie zaznamenala v ženském singlu French Open 2016 po zvládnutém tříkolovém kvalifikačním turnaji. Na cestě do hlavní soutěže postupně vyřadila Tamiru Paszekovou, Stéphanii Foretzovou a Ivanu Jorovićovou. V otevíracím zápase dvouhry však získala jen dvě hry na ruskou turnajovou šestadvacítku Anastasiji Pavljučenkovovou.\n\n"}
{"id": "1265257", "url": "https://cs.wikipedia.org/wiki?curid=1265257", "title": "Josef Bláha (fotbalový brankář)", "text": "Josef Bláha (fotbalový brankář)\n\nJosef Bláha (* 14. listopadu 1946) je bývalý český fotbalový brankář.\n\nV československé lize hrál za Bohemians Praha. Nastoupil ve 2 ligových utkáních. Gól v lize nedal.\n\n\n"}
{"id": "1265267", "url": "https://cs.wikipedia.org/wiki?curid=1265267", "title": "Dům U zlatého a bílého jednorožce", "text": "Dům U zlatého a bílého jednorožce\n\nDům U zlatého a bílého jednorožce (též \"Dům U zlatého (bílého) jednorožce\", či \"Wolkensteinský dům\", \"Auersperkovský dům\", \"Beethovenův palác\", \"Palác Beethoven\") je původně barokní měšťanský dům palácového typu z první poloviny 18. století, stojící na pražské Malé Straně, v Lázeňské ulici čp. 285/11. Dům je zapsán v seznamu kulturních památek ČR a chráněn jako nemovitá památka.\n\nDvoupatrová nárožní budova s mansardovou střechou vznikla na parcele původního hřbitova postupnou přestavbou a přístavbou dvou starších objektů, stojících na tomto místě. V přízemí je patrný pozůstatek johanitské stavby, související patrně s poblíž stojící Johanitskou komendou. Ve sklepních prostorech je patrné, že stavba vznikla sloučením původně samostatných častí a nepravidelná skladba přízemí naznačuje její postupné rozrůstání.\n\nPůvodní podoba vnějších fasád pochází z let 1731–1759. Fasáda do dvora je členěna pavlačemi. Prejzová střecha je v nárožích zvalbena. První a druhé podlaží mají totožnou dispozici. Ve východní části 2. patra se zachovaly prostory s bohatou ornamentální štukovou výzdobou stropů a renesančními dekorativními malbami. Vstupní dveře do těchto místností jsou bohatě zdobeny supraportami. V přední části budovy je schodiště pozdně barokní, klasicistní pilířové tříramenné schodiště pochází z rozsáhlé klasicistní přestavby objektu v roce 1839.\n\nOd poloviny 18. století do počátku 19. století budova sloužila jako známý pražský hotel „U zlatého jednorožce“, ve kterém pobývali i dva významní hudební skladatelé. V roce 1789 Wolfgang Amadeus Mozart a v roce 1796 Ludwig van Beethoven, jehož busta od sochaře Otakara Španiela je umístěná vedle vchodu do budovy. \n\nV průběhu dvacátého století sloužil dům jako administrativní budova. V letech 2004–2005 byl dům včetně prostor krovu rekonstruován pro luxusní bydlení.\n\n"}
{"id": "1265272", "url": "https://cs.wikipedia.org/wiki?curid=1265272", "title": "Bulharská nacionálně socialistická dělnická strana", "text": "Bulharská nacionálně socialistická dělnická strana\n\nBulharská nacionálně socialistická dělnická strana ( ) byla nacistická strana působící v Bulharském království. \n\nByla založena krátce před nástupem Adolfa Hitlera k moci v Německu. Stejně jako Svaz bulharských národních legií a Válečníků nesla prvky antisemitismu. Stranu v roce 1932 založil doktor Christo Kunčev, který v Berlíně studoval medicínu. Vzorem mu byla NSDAP, strana převzala národně-socialistický program, svastiku a další symboly. Na rozdíl od dalších krajně pravicových uskupení jako Svaz bulharských národních legií a Válečníci, neměla strana velký vliv a měla malý počet členů. Strana měla svoje noviny „Útok“, které měly stejný název jako noviny vydávané Josephem Goebbelsem Der Angriff. Po porážce Bulharska v roce 1944, jakožto spojence nacistického Německa, byla strana zakázána.\n"}
{"id": "1265279", "url": "https://cs.wikipedia.org/wiki?curid=1265279", "title": "Oriocourt", "text": "Oriocourt\n\nOriocourt je francouzská obec v departementu Moselle v regionu Grand Est. V roce 2014 zde žilo 58 obyvatel.\n\nSousední obce jsou: Donjeux, Fresnes-en-Saulnois, Jallaucourt, Laneuveville-en-Saulnois a Lemoncourt.\n\nPři severovýchodním okraji katastru prochází silnice D955 a v jihozápadní části silnice D21. Obě tyto silnice spojuje místní komunikace, která vede přes osídlenou část.\n\n\"Počet obyvatel\"\n\n"}
{"id": "1265286", "url": "https://cs.wikipedia.org/wiki?curid=1265286", "title": "Vavřinecká lípa", "text": "Vavřinecká lípa\n\nVavřinecká lípa ve Vavřinci je památný strom, který je chráněn jako krajinná dominanta a je významný svým vzrůstem.\n\n\n \n"}
{"id": "1265292", "url": "https://cs.wikipedia.org/wiki?curid=1265292", "title": "Robin Cormack", "text": "Robin Cormack\n\nRobin Sinclair Cormack, FSA (narozen 27. září 1938) je britský klasicista a historik umění, specializuje se na byzantské umění. Byl profesorem dějin umění na Courtauld Institute of Art, University of London, mezi lety 1991–2004.\n\nRobin Cormack vychodil Bristol Grammar School a Exeter College v Oxfordě, doktorát získal v Courtauld Institute of Art, London University. Přednášel v Courtauld Institute mezi lety 1966–82, během nichž byl zároveň externista v Dumbarton Oaks Center for Byzantine Studies mezi lety 1972–73. Po třech letech působení ve Warburgově institutu, během kterého měl také pozici v Robinson College, Cambridge mezi lety 1984–85, se Cormack vrátil do Courtauld Institute jako profesor. Byl také zástupcem ředitele v letech 1999–2002.\n\nPo odchodu z Courtauld, měl Cormack stipendium v Leverhulme pro období 2004–06 a stipendium na Getty Research Institute 2005–06. Byl také profesorem klasických studií na University of Nottingham mezi lety 2005–08. Nyní je příležitostný přednášející na fakultě klasických studií v University of Cambridge, kde působí i jeho manželka Mary Beard, emeritní profesorka dějin umění na University of London. Jeho současný výzkum se zaměřuje na kulturní historii kláštera Svaté Kateřiny.\n\nV únoru 2017 přednášel v Moravské galerii o chrámu Hagia Sofia v rámci konference \"Orient oder Rom?\", pořádanou Seminářem dějin umění na Masarykové univerzitě.\n\nV roce 1985 se Cormack oženil s Mary Beard, se kterou má dceru Zoe narozenou v roce 1985 a syna Raphaela, narozeného roku 1987.\n\n\n"}
{"id": "1265294", "url": "https://cs.wikipedia.org/wiki?curid=1265294", "title": "Gascoyneho šarlatové", "text": "Gascoyneho šarlatové\n\nGascoyneho šarlatové (\"Malus domestica\" 'Gascoyneho šarlatové') je ovocný strom, kultivar druhu jabloň domácí z čeledi růžovitých. Řadí se mezi pozdně podzimní odrůdy.\n\nOdrůdu vyšlechtil Mr. Gascoyne v Bapchild u Sittingbourne v hrabství Kent v Anglii. Do praxe byla zavedena v roce 1871. \n\nV západní Evropě se rychle rozšířila. Velkou oblibu získala v Německu a také v severních Čechách, kde ji lze dosud nalézt ve starých výsadbách.\n\nRůst odrůdy je zpočátku bujný, později slabší, ale trvalý. Koruna je široce rozložitá až převislá. Křivé větve jsou nasazovány pod tupým úhlem. Vytváří středně dlouhé až dlouhé plodonosné dřevo. V mládí vyžaduje hluboký řez a poději jen průklest pro udržení vzdušné koruny.\n\nPlodí později, zpočátku málo, později je úroda větší, pravidelná. Plody nejsou příliš citlivé na otlačení při sklizni a dopravě. Ale špatně snášejí manipulaci při skladování, při otlačení snadno hnijí. Sklízí se koncem září, konzumní zralosti dosahuje v říjnu a vydrží do prosince. Plody nepadají, dobře drží na stromě i po opadání listů.\n\nPlod je kulovitý, velký až velmi velký. Slupka suchá, později slabě mastná, hladká, lesklá, jemná ale pevná. Základní barva je světle zelená, později žlutozelená, z větší části krytá výraznou červení. Lenticely jsou bílé, výrazné, rudě lemované. Vzhled plodu je velmi atraktivní. Dužnina je bílá, mírně nazelenalá, pod slupkou narůžovělá, šťavnatá, rozplývavá. Chuť sladká, navinulá, aromatická, kořenitá, v ideální zralosti velmi dobrá. \n\nOdrůda je velmi náchylná k monilióze silně trpí strupovitostí a k padlí je středně odolná. Proti mrazům je dostatečně odolná.\n\nOdrůda není vhodná pro intenzivní nízkokmenné výsadby zejména proto, že při hlubokém řezu málo plodí. Náchylnost k monilióze a strupovitosti vyžaduje dostatečné prosvětlování koruny a odstraňování napadených mumifikovaných plodů. Dalším nedostatkem je choulostivost plodů na otlačení ve zralosti. \nKe kladům odrůdy patří vzhledové i chuťové vlastnosti plodů a pravidelná plodnost.\n"}
{"id": "1265295", "url": "https://cs.wikipedia.org/wiki?curid=1265295", "title": "Mistrovství Evropy v zápasu ve volném stylu 2004", "text": "Mistrovství Evropy v zápasu ve volném stylu 2004\n\nMistrovství Evropy v zápasu ve volném stylu mužů proběhl v Ankaře (Turecko) žen v Haparandě (Švédsko).\n"}
{"id": "1265296", "url": "https://cs.wikipedia.org/wiki?curid=1265296", "title": "Značení ryb", "text": "Značení ryb\n\nZnačení (lze i značkování) ryb je technika, která umožňuje provádět objektivní a zároveň i velice detailní studie na rybách. Toto opatření se využívá v rámci:\nJeho prostřednictvím se získávají informace o chování ryb ve volných vodách, jedná se např. o jejich vývoj – růst, migraci, přežití, stav apod.\nSlouží k přesnější evidenci ryb v chovu, odlišení různých skupin i jednotlivců navzájem.\nNa trhu je několik značících systémů. Z hlediska cenové dostupnosti a praktičnosti jsou dostupné například produkty firmy Northwest Marine Technology, Inc. (NMT)\n\nJedná se o systém, který je vhodný pro skupinové značení ryb. VIE systém je založen na využívání elastomerové značky tzv. VIE neboli Visible Implant Elastomer tags. Jsou to různé značky, každá je jinak barevná. Lze je sice vidět pouhým okem, ale zřetelněji jsou vidět pod UV lampu. Momentálně se používá 6 fluorescenčních barev a 4 barvy nefluorescenční.\n\nAplikace elastomerových značek se provádí prostřednictvím speciálních manuálních aplikátorů, značky se umísťují pod pokožku, nejčastěji do okolí očí, do čelistí nebo mezi ploutevní paprsky ryb.\n\nZnačky neohrožují označené ryby ani je nijak nepoškozují. Označen VIE systémem může být už jedinec velký 5 cm.\nDůležité je dbát na správnou a důkladnou aplikaci značek, v opačném případě dochází k jejich časté ztrátě. S ohledem na tento možný problém je vhodné aplikovat více značek (zpravidla 2 až 3) na jednoho jedince.\n\nVyužívá se především pro individuální značení ryb. VIA systém neboli Visible Implant Alpha tags je také založen na vizuálních značkách, kdy barevné, fluorescenční, štítky jsou rozšířeny o třímístný alfanumerický kód. Značky jsou jako u VIE systému viditelné pouze okem, ale jejich viditelnost je opět lepší pod UV lampou.\n\nŠtítky jsou zaváděny prostřednictvím injekčního aplikátoru na stejná místa jako u VIE systému. Značí se takto ryby od délky 12 cm, u menších ryb dochází ke ztrátě značek.\n\nPIT systém využívá ke značení ryb čipy. Tato metoda se využívá především ve výzkumu ryb a u cenných plemenných ryb.\n\nČip je zpravidla aplikován prostřednictvím injekce do rybí svaloviny. Pro identifikaci čipů je potřeba čtecí zařízení a propojení s počítačem. Výhodou PIT systému je, že se minimálně ztrácí, ale na druhou stranu je jejich pořízení poměrně drahé.\n\nJedná se o metodu, která je využívána pro skupinové značení ryb. Jak už její název napovídá, tento způsob značení spočívá v amputaci jedné z párových ploutví zpravidla horního nebo dolního laloku ocasní ploutve. Amputace se provádí za pomoci kleští a je nutno dané místo následně správně ošetřit (vydezinfikovat). Ztráta jedné párové ploutve neohrožuje zdravotní tav ryby ani její pohybové schopnosti.\n\nTato metoda se může používat pouze pro účely výzkum nebo v umělém chovu ryb.\n\nTato metoda je vhodná pro individuální i skupinové značení a spočívá v přichycení značky za pomoci provázku k ploutvi (nejčastěji hřbetní).\n\nDnes se od této metody upouští z důvodu poměrně velké časové náročnosti a ztrátovosti značek.\n\n"}
{"id": "1265297", "url": "https://cs.wikipedia.org/wiki?curid=1265297", "title": "Sen o przyszłości", "text": "Sen o przyszłości\n\nSen o przyszłości je první sólové studiové album polské zpěvačky a skladatelky Sylwie Grzeszczak. Vyšlo 11. října 2011 v hudebním vydavatelství EMI Music Poland. Obsahuje 11 písní, z nichž byly postupně zveřejněny tři singly „Małe rzeczy”, „Sen o przyszłości” a „Karuzela”. Dne 6. dubna 2016 získalo album trojnásobnou platinovou desku za 90 000 prodaných nosičů.\n\n"}
{"id": "1265298", "url": "https://cs.wikipedia.org/wiki?curid=1265298", "title": "Gimel", "text": "Gimel\n\nGimel (symbol ג) (hebrejsky ) je třetí písmeno hebrejské abecedy. Vychází z fénického písma, kde jej představuje stejnojmenné písmeno 𐤂.\n\nSlovo gimel (dnes spíše užívaný výraz gamal) znamená v hebrejštině doslova \"velbloud\".\n\nV tradiční hebrejštině se písmeno gimel vykládá jako písmeno ו (vav), který hlídá svého menšího druha י (jod). Gimel je tedy vykládán jako pomoc jednoho člověka druhému.\n\nV hebrejštině se obvykle čte jako znělá velární ploziva [g] (IPA 110) nebo jako znělá velární frikativa [ɣ], přičemž plozivní výslovnost se označuje dagešem, frikativní může být označena pomocí rafe. V moderním úzu se rozdíl stírá a obě varianty se vyslovují plozivně; povědomí o dvojí výslovnosti však přetrvává formou zařazení písmene gimel do kategorie písmen s dvojí výslovností. Varianta\n\nV cizích a přejatých slovech je možno použít gimel s gerešem ג׳, který vyjadřuje hlásku „dž“ (IPA: [d͡ʒ]; např. ג׳ז - „džez“).\n\nV jidiš se čte jako znělá velární ploziva [g]. Varianta s gerešem se nepoužívá, hláska [d͡ʒ] se zapisuje spřežkou דזש.\n\nV systému hebrejských číslic má číselný význam odpovídající naší číslici 3. V plné gematrii má gimel hodnotu 83.\n\nFunkce gimel je pojem z teorie množin, který tematicky patří do kardinální aritmetiky.\n\nV hebrejštině a v jidiš se gimel používá jako značka jednotky hmotnosti gram.\n\nPodle kabalistického spisu Sefer Jecira patří gimel do skupiny „sedmi dvojitých“.\n\nGimel je jedno ze čtyř písmen umístěných na chanukovém drejdlu.\n\nUnicode obsahuje kromě základní varianty písmene gimel pouze variantu s dagešem. Varianty s rafe, s gerešem nebo s varikou vlastní pozice nemají, lze je napsat kombinací základního písmene gimel s příslušnou značkou. Matematický symbol gimel je v Unicode rovněž definován.\n"}
{"id": "1265299", "url": "https://cs.wikipedia.org/wiki?curid=1265299", "title": "Mistrovství světa v rychlobruslení na jednotlivých tratích 2017", "text": "Mistrovství světa v rychlobruslení na jednotlivých tratích 2017\n\nMistrovství světa v rychlobruslení na jednotlivých tratích 2017 se konalo ve dnech 9.–12. února 2017 v rychlobruslařské hale Gangneung Oval v jihokorejském Kangnungu. Jednalo se o 18. mistrovství světa v rychlobruslení na jednotlivých tratích. Oproti předchozím šampionátům byl změněn systém závodu na 500 m: místo dvou jízd a součtu časů se od roku 2017 na této distanci závodí pouze v jediné jízdě.\n\nČeskou výpravu tvořily Karolína Erbanová (500 m, 1000 m), Eliška Dřímalová (hromadný start), Martina Sáblíková (1500 m, 3000 m, 5000 m) a Nikola Zdráhalová (1000 m, 1500 m, 3000 m, hromadný start). Český tým byl také druhým náhradníkem do ženského stíhacího závodu družstev.\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 20 závodníků.\nZávodu se zúčastnilo 12 závodníků.\nZávodu se zúčastnilo 24 závodníků.\nZávodu se zúčastnilo osm týmů.\nZávodu se zúčastnilo 24 závodnic.\nZávodu se zúčastnilo 24 závodnic.\nZávodu se zúčastnilo 24 závodnic.\nZávodu se zúčastnilo 20 závodnic.\nZávodu se zúčastnilo 12 závodnic.\nZávodu se zúčastnilo 24 závodnic.\n\n<nowiki>*</nowiki> – o kolo\n\nZávodu se zúčastnilo osm týmů.\n"}
{"id": "1265300", "url": "https://cs.wikipedia.org/wiki?curid=1265300", "title": "Vladimír Houdek", "text": "Vladimír Houdek\n\nVladimír Houdek (21. října 1869 Praha – 29. srpna 1908 Praha) byl český básník vyjadřující pocit úpadku doby.\n\nNarodil se jako jediný syn pražského zámečnického mistra Karla Houdka (1837-1903) a jeho manželky Anny rozené Julišové (1832-1900). Po smrti manželky se Karel Houdek v roce 1901 znovu oženil. \n\nMaturoval na gymnáziu v Žitné ulici v roce 1891. V letech 1892-1894 byl posluchačem filozofické fakulty, studia nedokončil. Jako záložní důstojník se nechal aktivovat a do roku 1899 sloužil v armádě, odkud odešel jako nadporučík domobrany. Stal se poštovním asistentem v Lovosicích a od roku 1901 v Kolíně. \nKrátce poté duševně onemocněl; v roce 1902 odešel do pražského ústavu choromyslných, kde dožil. (Do výslužby odešel oficiálně v květnu 1903.) Byl ženat s Marií, rozenou Portěšovou (1877-??).\n\nZemřel v ústavu choromyslných na progresivní paralýzu. Byl pochován na Olšanských hřbitovech (část 005,\noddělení 22, hrob 20).\n\nVe svém díle, ovlivněném J. S. Macharem, se stylizoval do role prokletého vzdorujícího básníka, místo tradiční poetizace erotiky ji představoval jako živočišnou smyslnost. \n\nPřispíval do časopisů Lumír, Moderní revue, Rozhledy, Vesna a Zlatá Praha.\n\n\n\n"}
{"id": "1265306", "url": "https://cs.wikipedia.org/wiki?curid=1265306", "title": "Laguna Verde", "text": "Laguna Verde\n\nLaguna Verde () může být:\n\n\n\n"}
{"id": "1265308", "url": "https://cs.wikipedia.org/wiki?curid=1265308", "title": "Luo Chung-sien", "text": "Luo Chung-sien\n\nLuo Chung-sien (; 1504–1564) byl čínský úředník, neokonfuciánský filozof a geograf žijící a působící v mingské Číně.\n\nLuo Chung-sien používal zdvořilostní jméno Ta-fu () a literární pseudonym Nien-an ().\n\nRodina Luo Chung-siena pocházela z okresu Ťi-šuej v provincii Ťiang-si (v prefektuře Ťi-an). Studoval konfuciánské klasiky, skládal úřednické zkoušky, roku 1529 složil i jejich nejvyšší stupeň, palácové zkoušky a získal hodnost \"ťin-š’\".\n\nPo zkouškách nastoupil úřednickou kariéru, sloužil v akademii Chan-lin jako starší kompilátor. V letech 1541–1558 byl nucen odejít ze státní služby kvůli kritice císaře Ťia-ťinga, vrátil se do svého rodiště, nicméně i nadále se účastnil veřejného života na místní úrovni jako příslušník džentry a neformální pomocník úřadů. Podílel se na mapování okresu při sestavování nového katastru a následné úpravě daní, organizoval obranu okresního města proti útokům banditů, zajišťoval informace pro úředníky řídící pobřežní obranu proti pirátům.\n\nJeho zkušenost s zeměměřičstvím i pochopení, že obrana země potřebuje znalost terénu a tedy přesné mapy, ho vedla ke studiu map a způsobů mapování. Podařilo se mu – po tříletém pátrání – nalézt kopii Ču S’-penovy mapy světa (\"Jü-ti tchu\", \"Mapa pozemské říše\") sestavené mezi roky 1311 a 1320, nicméně nevytištěné. Luo Chung-sien ji zpřesnil a rozšířil (například Afriku zakreslil včetně mysu Dobré naděje), rozdělil na 45 regionálních map a roku 1555 vydal pod názvem \"Kuang jü-tchu\" (, \"Rozšířený atlas Země\"). Atlas se v následujícím čtvrtstoletí dočkal pěti vydání a roku 1584 ho využil Matteo Ricci při sestavování své mapy světa.\n\nJako konfucián přijal filozofii Wang Jang-minga. Přátelil se s Wang Jang-mingovým žákem Wang Ťiem, ačkoliv nesdílel jeho filozofické postoje. Při hledání správné cesty se soustředil na \"liang-č’\" (vrozené poznání dobra v mysli/srdci), přičemž kladl důraz na meditaci (sezení v klidu, \"ťing-cuo\"). Další Wang Jang-mingovi stoupenci ho za jeho spoléhání na meditaci kritizovali, nicméně Chuang Cung-si, raně čchingský historik mingské filozofie, zastával názor, že právě Luo Chung-sien nejpřesněji následoval učení Wang Jang-minga.\n"}
{"id": "1265309", "url": "https://cs.wikipedia.org/wiki?curid=1265309", "title": "Ou-jang Te", "text": "Ou-jang Te\n\nOu-jang Te (; 1496–1554) byl čínský politik a neokonfuciánský filozof v mingské Číně.\n\nOu-jang Te používal zdvořilostní jméno Čchung-i () a literární pseudonym Nan-jie ().\n\nRodina Ou-jang Te pocházela z okresu Tchaj-che v provincii Ťiang-si. Studoval konfuciánské klasiky, skládal úřednické zkoušky: roku 1516 uspěl v provinčních zkouškách a roku 1523 složil i jejich nejvyšší stupeň, palácové zkoušky, a získal hodnost \"ťin-š’\". Po zkouškách nastoupil úřednickou kariéru a postupně se propracoval k vyšším funkcím: byl ředitelem studií (\"s’-jie\") na univerzitě Kuo-c’-ťien v Nankingu, kancléřem univerzity Kuo-c’-ťien. Jeho nejvyšší funkcí byl úřad ministra obřadů v letech 1552–1554, který získal s podporou svého přítele a předchůdce Sü Ťiea.\n\nKonfuciánskou filozofii studoval u Wang Jang-minga. Soustředil se na ideu \"liang-č’\", vrozeného poznání dobra, při jehož sledování se držel střední cesty mezi soustředěním se na meditaci (jako Luo Chung-sien) na straně jedné a aktivitou na straně druhé. \"Liang-č’\" chápal jako za odlišné od úmyslu i od vnímání – to i ono měl za dobré i špatné a proto odlišné od vrozeného poznání a proto odlišné od principu \"li\" i přirozenosti \"sing\".\n\nJako nejvýše postavený z Wang Jang-mingových žáků pomáhal v šíření jeho učení. Wang totiž během 20. let, kdy nesloužil v úřadech, získal stovky žáků v domovském Šao-singu k debatám o (konfuciánském) učení, a i Wangovi žáci šířili jeho myšlenky, z nichž koncepce „vrozeného poznání dobra“ byla v přímém rozporu s oficiálním čusiánstvím. Po Wangově smrti roku 1529 byl jeho vliv omezen primárně na provincie Če-ťiang a Ťiang-si. V Nankingu se Wangovy ideje diskutovaly, nicméně získávaly uznání jen pomalu a v Pekingu byl ohlas Wangových myšlenek ještě slabší. Ve 40. letech jeho žáci Cou Šou-i, Čchien Te-chung a Wang Ťi, všichni již mimo službu a soustřeďující se na debaty o učení, cestovali a šířili Wangovy ideje vesměs po jižních provinciích.. Naproti tomu Ou-jang Te měl velikou roli v otevření debat o „vrozeném poznání dobra“ v Pekingu, kde zastával vysoké pozice v akademii Chan-lin a Státní univerzitě. V letech 1553-1554 se mu (společně s velkým sekretářem Sü Ťiem a dalšími) podařilo zorganizovat sérii debat o učení v taoistickém klášteře Ling-ťi kung, kterých se účastnilo tisíce literátů a úředníků. Událost byla bezprecedentní a v následujících letech se ji nepodařilo zopakovat. Ou-jang Te tak dosáhl vyzdvižení Wangovy doktríny mezi mainstream. Sice u zkoušek byla i nadále vyžadována pouze čusistická interpretace konfuciánství, ale od 50. let již byly v kruzích elity Wangovy ideje akceptovány.\n\nRoku 1556 jeho žák Wang Cung-mu vydal jeho dílo pod názvem \"Sebrané spisy mistra Ou-jang Nan-jiea\" (, \"Ou-jang Nan-jie sien-šeng wen-ťi\").\n"}
{"id": "1265310", "url": "https://cs.wikipedia.org/wiki?curid=1265310", "title": "13mm kulomet typ 2", "text": "13mm kulomet typ 2\n\n13mm kulomet typ 2 byl japonský letecký kulomet užívaný jako výzbroj letadel námořního letectva během druhé světové války. Jeho konstrukce byla založena na německém kulometu MG 131, vzhledem k předpokládanému nasazení převážně v tropickém prostředí s vyšší vlhkostí vzduchu však vycházel z jeho méně rozšířené varianty pro náboje s perkusní zápalkou, na rozdíl od varianty \"Luftwaffe\" užívající elektrickou iniciaci výstřelu. Typ byl užíván pouze jako pohyblivě lafetovaný, pravděpodobně kvůli výrobním problémům s kvalitou vratné pružiny, které znesnadňovaly jeho synchronizaci.\n\n\n"}
{"id": "1265328", "url": "https://cs.wikipedia.org/wiki?curid=1265328", "title": "Miroslav Dittrich", "text": "Miroslav Dittrich\n\nMiroslav Dittrich (* 4. června 1955 Praha) je český šéfredaktor a moderátor, od roku 2017 člen a od dubna 2018 místopředseda Rady Českého rozhlasu.\n\nV letech 1970 až 1974 absolvoval Gymnázium Přípotoční na Praze 10. Následně vystudoval v letech 1977 až 1981 obor ekonomika zemědělství na Vysoké škole ekonomické v Praze (získal titul Ing.). Později navštěvoval každoroční manažerské kurzy zaměřené na systémy řízení a vedení lidí.\n\nPracovní kariéru začínal v letech 1982 až 1992 v Československém rozhlase, kde působil jako ekonomický redaktor, moderátor a zvukový technik. Po odchodu z rozhlasu byl ředitelem programu, šéfredaktorem a moderátorem soukromého Rádia Alfa (1993–1995), krátce reportérem a moderátorem TV Nova (1995) a vedoucím ekonomické redakce Lidových novin (1996).\n\nV letech 1996 až 1999 pracoval v České televizi. Byl vedoucím ekonomické redakce zpravodajství, autorem a moderátorem diskuzních pořadů \"Debata\" a \"V pravé poledne\" a autorem a moderátorem ekonomických pořadů \"Ekonomický týdeník\" a \"Trh, obchod, finance\". V roce 1999 se vrátil do Českého rozhlasu na místo šéfredaktora a později ředitele stanice Český rozhlas 2 - Praha. Na této funkci působil do roku 2004.\n\nMezi roky 2004 a 2012 zastával pozici v Producentském centru Českého rozhlasu. Byl šéfproducentem uměleckých pořadů a soutěží, ředitelem Mezinárodního festivalu rozhlasové tvorby Prix Bohemia Radio, organizátorem mezinárodní soutěže mladých hudebníků Concertino Praga a národní soutěže Concerto Bohemia, organizačním vedoucím Big Bandu Českého rozhlasu. Následně krátce pracoval jako ředitel centra výroby (2012–2013). V letech 2013 až 2016 byl šéfredaktorem stanice Český rozhlas Dvojka, moderoval také pořad \"Jak to vidí\".\n\nV lednu 2017 byl zvolen Poslaneckou sněmovnou PČR členem Rady Českého rozhlasu, získal 80 hlasů ze 133 možných. V dubnu 2018 se pak stal místopředsedou rady.\n"}
{"id": "1265334", "url": "https://cs.wikipedia.org/wiki?curid=1265334", "title": "Laguna Verde (Bolívie)", "text": "Laguna Verde (Bolívie)\n\nLaguna Verde (španělsky „zelené jezero“) je slané jezero a bezodtoká oblast v jihozápadní části náhorní planiny Altiplano v Bolívii v provincii Sur Lípez departementu Potosí. Leží poblíž hranice s Chile, na úpatí vulkánu Licancabur v nadmořské výšce 4300 metrů.\n\nLaguna Verde má rozlohu 1700 ha. Je nejjižnější částí Národního parku Eduardo Avaroa a celé Bolívie. Zvláštní zbarvení je způsobeno vysokým obsahem minerálních látek jako jsou hořčík, uhličitan vápenatý, olovo a arsen. Barva se mění v závislosti na síle větru a jím způsobeným zvířením a promícháním sedimentů od světle tyrkysové po tmavě zelenou. Vysoký obsah minerálních látek způsobuje, že se na jezeře nevyskytují plameňáci, kteří se ale vyskytují na bezprostředně sousedícím Laguna Blanca, které má odlišné chemické složení.\n\nJihozápadně od jezera, na hranici mezi Bolívií a Chile se nachází neaktivní sopka Licancabur (5868 m n. m.), jejíž tvar je téměř přesně kónický. Jižně od jezera se na hranici nachází další vulkán Juriques (5704 m n. m.)\n\nBěžným jevem jsou zde ledově chladné větry, teplota vody může klesnout až k -56 °C, ale chemické složení vody způsobuje, že zůstává stále kapalná. \n"}
{"id": "1265350", "url": "https://cs.wikipedia.org/wiki?curid=1265350", "title": "Dalet", "text": "Dalet\n\nDalet (symbol ד) (hebrejsky ) je čtvrté písmeno hebrejské abecedy. Vychází z fénického daletu 𐤃.\n\nVýznam slova dalet (v moderní hebrejštině užívaný výraz delet) je doslova „dveře”. Tvar písmena pak není odvozen od moderních dveří s panty, nýbrž od starověkých „dveří” do beduínského stanu, kdy spodní část písmene přestavuje dlouhý kůl zabodnutý do země a horní část písmene představuje veřej dveří.\n\nDalet patří mezi písmena s proměnlivou šířkou, která lze v typografii použít pro dosažení oboustranně zarovnané sazby odstavce.\n\nV hebrejštině se obvykle čte jako znělá alveolární ploziva [d] (IPA 104) nebo jako znělá alveolární frikativa [ð], přičemž plozivní výslovnost se označuje dagešem, frikativní může být označena pomocí rafe. V moderním úzu se rozdíl stírá a obě varianty se vyslovují plozivně; povědomí o dvojí výslovnosti však přetrvává formou zařazení písmene dalet do kategorie písmen s dvojí výslovností.\n\nV jidiš se čte jako znělá velární ploziva [d].\n\nV hebrejském systému číslic má dalet hodnotu 4. Plná gematrická hodnota slova dalet (דלת) je 434.\n\nDalet se v hebrejštině používá jako značka pro jednotku plošné míry dunam, případně pro měnovou jednotku dolar; dále jako zkratka slova \"daf\" (, list) v souvislosti s číslováním stránek.\n\nV židovské náboženské literatuře se dalet někdy používá jako značka pro boží jméno, jehož napsání mimo liturgický text se zbožní židé vyhýbají; častěji se však k tomuto účelu používá písmeno he.\n\nPodle kabalistického spisu Sefer Jecira patří dalet do skupiny „sedmi dvojitých“.\n\nMatematický symbol \"dalet\" označuje čtvrté transfnitní kardinální číslo.\n\nUnicode obsahuje kromě základní varianty písmene dalet pouze variantu s dagešem. Varianty s rafe nebo s gerešem vlastní pozice nemají, lze je napsat kombinací základního písmene gimel s příslušnou značkou. V Unicode je rovněž definováno rozšířené dalet a matematický symbol dalet.\n"}
{"id": "1265351", "url": "https://cs.wikipedia.org/wiki?curid=1265351", "title": "Junjou Romantica", "text": "Junjou Romantica\n\nJunjou Romantica ~Čisté kouzlo~ (, \"Junjō Romanchika\") je série 4 příběhů; děj se zaměřuje hlavně na pár Misaki Takahashi a Akihiko Usami; a další 3 boční příběhy tří mužských párů s názvy Junjou Egoist, Junjou Terrorist a Junjou Mistake. Rozšířeno to bylo o CD dramata, manga série a light novely.\n\nJunjou Romantica má (zatím) celkově 3 série. A jako jediná se dočkala animovaného a televizního zpracování. \n\nPříběh se točí kolem páru Misaki Takahashi a Akihiko Usami. Misaki je regulérním studentem na střední, který se připravuje na vstupní zkoušky na univerzitu. Není ale zrovna učenlivý typ, a proto nedobrovolně přijme pomoc bratrova staršího kamaráda a slavného spisovatele, Akihika Usamiho, ohledně doučování. V průběhu \"studia\" se do sebe zamilují, ale Misaki si to nechce připustit, protože tím by Akihiko vyhrál. Zkrze to je ještě potkává několik rodinných potíží.\n\nJunjou Minimum vypráví příběh o minulosti Usamiho a Hirokiho a o tom, jak se poznali a o Hirokiho neopětované lásce k Usamimu.\nEgoistický Hiroki Kamijou je zamilovaný do Akihika, který byl jeho kamarádem už od dětství, ten ale miluje Misakiho a i přes Hirokiho snahu o něj Akihiko neprojevil zájem. V téhle pochmurné náladě však potkává Hiroki v parku, čistou náhodou Nowakiho Kusama, který ho přemluví, aby ho učil. Hiroki nakonec povolí a učí ho, Nowaki se do něj však zamiluje a to už v parku. Hiroki si uvědomí, že je to pro něj ten pravý.\n\nShinobu Takatsuki je mladý, bláznivý kluk, který se zamiluje do sestřina bývalého manžela You Miyagiho, který je o 17 let starší. Ten nazve Shinoba jednoduše \"teroristou\". \n\nTihle dva se potkají úplnou náhodou, když Shinobua přepadnou a Miyagi ho zachrání. Shinobu si myslí, že je to osud, ale právě on si má brát jeho sestru. O tři roky později se Miyagimu manželství rozpadne a je svobodný a jakou to náhodou se v tu dobu vrátí ze studia v Austrálii Shinobu. Nedělá okolky a rovnou na Miyagiho vybalí, že ho celé tři roky miluje a že je jejich osudem být spolu. Miyagi si o něm myslí, že je totální blázen a že s ním jen pracují hormony. Bohužel se potvrdí, že Shinobu to myslí vážně.\n\nJunjou Mistake se odehrává v době, když byl Ryūichirō Isaka ještě dítě a přišel k nim nový sluha Kaworu Asahina, jelikož prý jeho rodiče spáchali rodinnou sebevraždu, kvůli bankrotu jejich firmy. \nToto je stanoveno 10 let před začátkem ostatních příběhů a následuje Ryuichiro Isaka (výkonný ředitel vydavatelství Marukawa Publishing Company - který vydává práce Usami Akihika) a jeho sekretář Kaoru Asahina. Tito dva byli spoluhráči, když byli mladí, poté, co Ryuichirův otec vzal Asahinu a zaměstnal ho. V průběhu let Ryuichiro začal milovat Asahinu, ale věří, že je to marné, protože je přesvědčen, že Kaoru je zamilovaný do jeho otce. Asahina pro něj ale nenápadně pociťuje lásku.\n"}
{"id": "1265352", "url": "https://cs.wikipedia.org/wiki?curid=1265352", "title": "Obština Panagjurište", "text": "Obština Panagjurište\n\nObština Panagjurište ( \"Община Панагюрище\") je bulharská jednotka územní samosprávy v Pazardžické oblasti. Leží ve středním Bulharsku ve Sredné goře. Správním střediskem je město Panagjurište, kromě něj obština zahrnuje 9 vesnic. Žije zde přes 23 tisíc stálých obyvatel.\n\nV obštině žije 23 353 stálých obyvatel a včetně přechodně hlášených obyvatel 26 434. Podle sčítáni 1. února 2011 bylo národnostní složení následující:\n"}
{"id": "1265355", "url": "https://cs.wikipedia.org/wiki?curid=1265355", "title": "Devillin", "text": "Devillin\n\nDevillin je minerál krystalizující v jednoklonné soustavě, chemicky hydratovaný zásaditý síran měďnato-vápenatý - CaCu(SO)(OH)·3HO. Pojmenován je po francouzském chemikovi H. S-C. Devilleovi.\n\nTento minerál vytváří tenké lístečkovité nebo jehlicovité krystaly, častý je i ve formě vějířovitých agregátů. Má tmavozelenou barvu a světlezelený vryp. Lesk devillinu je skelný. Je to průsvitný až průhledný minerál.\n\nVzniká jako produkt zvětrávání měděných rud. \n\nNa rozdíl od malachitu se nerozpouští ve zředěné kyselině chlorovodíkové.\n\n\n\n"}
{"id": "1265356", "url": "https://cs.wikipedia.org/wiki?curid=1265356", "title": "La Libertad (departement)", "text": "La Libertad (departement)\n\nLa Libertad je název jednoho ze salvadorských departementů. Rozprostírá se v severo-centrální části státu. Na severu je ohraničený řekou Lempa, na jihu pobřežím Tichého oceánu. Jeho hlavním městem je Santa Tecla, které leží v metropolitní oblasti San Salvadoru. Sousedí s departementy Sonsonate, Santa Ana, Chalatenango, Cuscatlán a San Salvador.\n\nDepartement sestává z 22 obcí.\n"}
