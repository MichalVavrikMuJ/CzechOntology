{"id": "1296959", "url": "https://cs.wikipedia.org/wiki?curid=1296959", "title": "Kostel svatého Michaela archanděla (Licibořice)", "text": "Kostel svatého Michaela archanděla (Licibořice)\n\nKostel svatého Michaela archanděla je dominantou Licibořic v okrese Chrudim a dostal se i do znaku této malé obce. Spravuje jej římsko-katolická církev.\n\nLicibořický kostel je zmiňován již ve 14. století. O původním kostele a jeho staviteli není nic známo. V roce 1350 byl kostel i s celou farností převeden do správy nově založeného biskupství litomyšlského, předtím byl držen pražským arcibiskupstvím. Roku 1603 kostel patřil protestantům, v době pobělohorské byl navrácen katolické církvi.\n\nNejstarší částí kostela je gotický presbytář. Podle historických odhadů pochází z konce 15. století. Je dlouhý 7,3 m, široký 5,8 metru. Uprostřed jsou pískovcové pilíře. Ve středních a jižních stěnách polygonu jsou umístěna gotická okna, dělená vertikálním pruhem a ozdobena nahoře kružbou. Okna pochází také z konce 15. století. Strop presbytáře je klenutý, o dvou oddílech. Křížová klenutí jsou navzájem spojena křížícími se pásy, čímž vzniká hvězdový tvar. Na severní straně je starobylá freska, zrestaurovaná v roce 1995. Tato nejstarší část kostela odolala požáru v roce 1711, který zachvátil většinu obce. Požárem zničená chrámová loď byla obnovena. Délka nové lodi je 16,90 metrů, šířka 6,70 m. Na jižní a severní straně jsou dvě okna v románském slohu.\n\nPůvodní vchod do kostela se nacházel na západní straně a byl chráněn přizdívkou. Přizdívka byla v roce 1819 zbořena a nahrazena šiknou šindelovou stříškou. Vchod byl zazděn a nový vstup byl vystavěn na jižní straně. Nová kazatelna byla postavena v roce 1837, vedly na ni točité schody a od presbytáře oddělena dřevěnou přepážkou. Kazatelna přestala sloužit v roce 1987.\n\nHlavní oltář zdobil obraz sv. Michaela archanděla z roku 1842 od malíře Jana Kokeše. Po zrušení oltáře v roce 1986 byl obraz přemístěn na severní stranu kostela. Původní hřbitov obklopující kostel byl v roce 1860 zrušen. Nový hřbitov se nachází za vesnicí.\n\nKostelní věž, zakončená klenutou bání cibulovitého tvaru, krytou šindelem, byla postavena v roce 1675. Předpokládá se, že báň byla původně umístěna na slatiňanském zámku. Hodiny byly na věž umístěny v roce 1915. Velká rekonstrukce kostelní věže proběhla v letech 1995-97.\n"}
{"id": "1296962", "url": "https://cs.wikipedia.org/wiki?curid=1296962", "title": "Helga Meesová", "text": "Helga Meesová\n\nHelga Margot Meesová provdaná Helga Margot Volzová (* 12. červenec 1937 Saarbrücken – 11. dubna 2014, Schifferstadt, Německo) byla německá sportovní šermířka, která se specializovala na šerm fleretem. Západní Německo a spojený německý olympijský tým reprezentovala v padesátých a šedesátých letech. Na olympijských hrách startovala v roce 1960, 1964 a 1968 v soutěži jednotlivkyň a družstev. V soutěži jednotlivkyň získala na olympijských hrách 1964 stříbrnou olympijskou medaili. S německým družstvem fleretistek vybojovala na olympijských hrách 1964 bronzovou olympijskou medaili a s družstvem vybojovala v roce 1957 druhé a v roce 1959 třetí místo na mistrovství světa.\n"}
{"id": "1296964", "url": "https://cs.wikipedia.org/wiki?curid=1296964", "title": "Feedback (album, Rush)", "text": "Feedback (album, Rush)\n\nFeedback je cover album kanadské rockové skupiny Rush, vydané v roce 2004. Album obsahuje osm coververzí písní, které v 60. letech ovlivnily členy skupiny. Album bylo vydáno u příležitosti 30. výročí alba Rush (album) aktuální sestavou Geddy Lee, Alex Lifeson a Neil Peart, která vznikla právě po vydání debutového alba. Turné na podporu tohoto alba bylo nazváno . Remasterované album bylo v roce 2013 vydáno jako součást sady CD \"The Studio Albums 1989–2007\".\n\n\n"}
{"id": "1296966", "url": "https://cs.wikipedia.org/wiki?curid=1296966", "title": "Kostel svatého Jiljí (Horní Slatina)", "text": "Kostel svatého Jiljí (Horní Slatina)\n\nKostel svatého Jiljí se nachází ve východní části obce Horní Slatina nedaleko hřbitova. Kostel je farním kostelem římskokatolické farnosti Horní Slatina. Jde o jednolodní barokní stavbu s pozdně románským jádrem s oratoří z roku 1833 a věží. Kostel je chráněn jako kulturní památka České republiky.\n\nKostel byl postaven snad v první polovině 13. století, byl románskou stavbou, která patří k nejstarším v regionu. V roce 1391 je poprvé zmiňována tzv. prebenda ve Slatině a v roce 1392 byl kostel zřejmě již farním. Později byl upraven v době před rokem 1717 a v roce 1833 byl rozšířen o oratoř se sakristií. Přibližně v polovině 19. století byla upravena věž u kostela. Na blízkém hřbitově byl v roce 1836 vztyčen kříž a kaplička z poloviny 19. století. V roce 1920 byl před kostelem postaven kamenný kříž.\n\n\n"}
{"id": "1296975", "url": "https://cs.wikipedia.org/wiki?curid=1296975", "title": "Wheeler Peak (Nevada)", "text": "Wheeler Peak (Nevada)\n\nWheeler Peak je nejvyšší hora pohoří Snake Range\na současně druhá nejvyšší hora Nevady.\nJe také nejvyšším vrcholem Národního parku Great Basin. Wheeler Peak má jednu z nejvyšších prominencí ve Spojených státech amerických a druhou nejvyšší v Nevadě po Charleston Peaku. Leží na východě Nevady, na jihovýchodě White Pine County.\n"}
{"id": "1296976", "url": "https://cs.wikipedia.org/wiki?curid=1296976", "title": "Eternitas, akciové továrny dehtových výrobků a krycích hmot Hradec Králové", "text": "Eternitas, akciové továrny dehtových výrobků a krycích hmot Hradec Králové\n\nEternitas, akciové továrny dehtových výrobků a krycích hmot byla firma, jež vznikla v roce 1921 v Hradci Králové, kde měla svoji ústřední kancelář, ale ne výrobní závody.\n\nV lednu 1921 schválilo ministerstvo vnitra zřízení a stanovy této společnosti. Její ustavující valná hromada v zastoupení celého akciového kapitálu v hodnotě 2 500 000 Kč se konala 9. ledna 1921. Do správní rady byli zvoleni královéhradecký továrník Aug. Kummer, prezident České banky v Praze Boh. Rosenkranz, šéf firmy Barta a Tichý v Praze Rudolf Barta, ředitel České banky v Praze Jan Balichar, ředitel Obchodní akademie v Hradci Králové JUDr. Fr. Zachoval a společník firmy Bäumler a Bittner v České Třebové Josef Bittner. Své sídlo - ústřední kancelář - měla společnost v Jiříkově třídě čp. 254.\n\nFirma od počátku prosperovala a o její výrobky (azbestocementová břidlice, lepenka na střechy, dehet, asfalt, karbolinem, dřevocement, dehtuprostá lepenka Eternolit, hygienické podlahy pro stáje Harrizit) byl velký zájem. Sama držela několik patentů v této oblasti. Své výrobky mnohokrát vystavovala a předváděla na různých akcích, např. 3.-17. června 1934 se zúčastnila II. Orientačního trhu obchodu, živností a průmyslu v Hradci Králové pod protektorátem městské rady královéhradecké, 5. července - 11. srpna 1935 Krajinské výstavy v Nové Pace pořádané městskou radou zastoupenou výstavním výborem.\n\nProblémy přinesla až světová hospodářská krize, kterou však společnost ve zdraví přečkala, pokud nepočítáme úmrtí technického ředitele ing. Františka Borovičky 12. června 1926. V roce 1931 splynula s Továrnou na asbestolit, s. r. o. Většinu svých finančních prostředků vždy věnovala do rozvoje, neboť např. v roce 1930 činila dividenda 7 % a za rok 1935 ji vůbec nevyplácela. Ve 30. letech také spolupracovala s armádou, čehož příkladem může být zadání pokrývačských prací při stavbě vojenského tábora ve Stašicích v roce 1934.\n\nPřežila i dobu německé okupace, kdy byl jejím ředitelem Karel Štícha, přičemž měla závody v Častolovicích (původně Kummer & Zöllner, chemická továrna dehtových výrobků s. r. o.) a Moravské Ostravě (původně továrna na asbestolit). Během 2. světové války byl azbest považován za strategickou surovinu. Eternitové výrobky tak byly vyráběny omezeně nebo jejich výroba byla zcela zastavena. Náhražkou azbestu se pro firmu staly kamenouhelná dehtová smola a dřevocement. Tehdy se firma mohla orientovat jen na export do Německa a na domácí trh, např. roku 1943 opravila střechu domu čp. 146. 27. října 1945 byla firma znárodněna zestátněním, protože se její majitelé prohřešili proti národní cti. Později byla začleněna do Eternitových závodů, národního podniku Praha.\n"}
{"id": "1296983", "url": "https://cs.wikipedia.org/wiki?curid=1296983", "title": "Městské státy Pyu", "text": "Městské státy Pyu\n\nMěstské státy Pyu je historický pojem označující soubor městských států, který vytvářel celek (hovoří se též o kultuře, říši či civilizaci) od zhruba 2. století př. n. l. až do poloviny 11. století, na území dnešního Myanmaru (Barmy). Státy byly založeny tibetobarmsky hovořícím etnikem Pyu. Jednotku vytvářelo pět klíčových měst a řada dalších. Ležela povětšinou na březích třech řek - Mu, Iravádí a Čjintwin. Klíčovým střediskem byl dlouho Halin, v 7. století vliv přešel do města Sri Ksetra. V 9. století oblast rozvrátil nájezd Království Nan-čao. S ním přišlo etnikum zvané dnes Barmánci, které se v oblasti začalo usazovat, zvláště ve městě Pagan. Státy Pyu si udržely relativně nezávislou existenci ještě tři století po invazi, ale nakonec byly pohlceny Pugamským královstvím. Etnikum Pyu ztratilo svůj jazyk kolem 12. století a ve 13. století přijalo barmánskou identitu. Důležitým zdrojem bohatství této oblasti byl obchod s Indií a Čínou, ležela na důležité obchodní cestě mezi těmito dvěma starověkými civilizačními centry (proto jí také v letech 97 a 125 prošlo římské poselstvo mířící do Číny). Zvláště Indie ovlivnila Pyu i kulturně, především průnikem buddhismu. Šlo o první rozšíření buddhismu mimo území Indie. Lunární kalendář, který vznikl v Pyu, je dodnes užíván jakožto Barmský kalendář. Také písmo, jímž je psána současná barmština, má kořeny v písmu Pyu (založeném na bráhmí). Tři z městských států Pyu - Halin, Beikthano a Sri Ksetra - jsou zapsány na seznam světového dědictví UNESCO, zvláště díky starověkým buddhistickým chrámům, postaveným ve stylu, který došel později největší slávy v nedalekém Paganu. Podle starých čínských kronik byla civilizace Pyu na svou dobu velmi humánní, institut vězení neznala, jediným známým trestem mělo být několik ran bičem.\n\n"}
{"id": "1296992", "url": "https://cs.wikipedia.org/wiki?curid=1296992", "title": "Třikrát a dost", "text": "Třikrát a dost\n\nTřikrát a dost je trestněprávní zásada, že soud je povinen pachatele, který byl v minulosti trestán za\ndva trestné činy, za třetí trestný čin odsoudit na doživotí. \n\nNejblíže České republice platí obdoba tohoto angloamerického institutu na Slovensku. Od 1. 9. 2003 jsou pachatelé vybraných trestných činů odsuzování k výjimečnému trestu odnětí svobody v délce 25 let bez možnosti předčasného propuštění. Opatření samozřejmě vede k nárůstu počtu osob ve výkonu trestu.\n\n"}
{"id": "1296995", "url": "https://cs.wikipedia.org/wiki?curid=1296995", "title": "Internationaux de Strasbourg 2017 – ženská čtyřhra", "text": "Internationaux de Strasbourg 2017 – ženská čtyřhra\n\nŽenská čtyřhra Internationaux de Strasbourg 2017 probíhala ve druhé polovině května 2017. Do deblové soutěže štrasburského tenisového turnaje nastoupilo šestnáct dvojic. Obhájcem titulu byla španělská dvojice Anabel Medinaová Garriguesová and Arantxa Parraová Santonjaová, jehož členky do soutěže nezasáhly.\n\nVítězem se stal nenasazený australský pár Ashleigh Bartyová a Casey Dellacquová, který ve finále zdolal tchajwanské turnajové jedničky Čan Chao-čching a Čan Jung-žan po dvousetovém průběhu 6–4 a 6–2. Obě šampionky si do žebříčku WTA připsaly 280 bodů a získaly čtvrtou společnou trofej. Bartyová vybojovala čtvrtý deblový titul na okruhu WTA Tour a pro Dellacquovou to bylo šesté takové turnajové vítězství.\n\n"}
{"id": "1297003", "url": "https://cs.wikipedia.org/wiki?curid=1297003", "title": "Sylwia Gruchałová", "text": "Sylwia Gruchałová\n\nSylwia Gruchałová (* 6. listopadu 1981 Gdańsk, Polsko) je bývalá polská sportovní šermířka, která se specializovala na šerm fleretem. Polsko reprezentovala v devadesátých letech a v prvním a druhém desetiletí jednadvacátého století. Na olympijských hrách startovala v roce 2000, 2004, 2008 a 2012 v soutěži jednotlivkyň a družstev. V soutěži jednotlivkyň získala na olympijských hrách 2004 bronzovou olympijskou medaili. V roce 2003 obsadila druhé místo na mistrovství světa a na mistrovství Evropy v soutěži jednotlivkyň získala tři tituly (2000, 2002 a 2005 mistryně Evropy. S polským družstvem fleretistek vybojovala na olympijských hrách 2000 stříbrnou olympijskou medaili. V roce 2003 a 2007 vybojovala s družstvem titul mistryň světa a v roce 2002 a 2003 vybojovala s družstvem titul mistryň Evropy.\n\n"}
{"id": "1297008", "url": "https://cs.wikipedia.org/wiki?curid=1297008", "title": "Anna Rybická", "text": "Anna Rybická\n\nAnna Rybická (* 28. března 1977 Gdyně, Polsko) je bývalá polská sportovní šermířka, která se specializovala na šerm fleretem. Polsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996 a 2000 v soutěži jednotlivkyň a družstev. V roce 1997, 2004 a 2006 obsadila třetí místo na mistrovství Evropy v soutěži jednotlivkyň. S polským družstvem fleretistek vybojovala na olympijských hrách 2000 stříbrnou olympijskou medaili. V roce 2003 vybojovala s družstvem titul mistryň světa a v roce 2002 a 2003 vybojovala s družstvem titul mistryň Evropy.\n"}
{"id": "1297009", "url": "https://cs.wikipedia.org/wiki?curid=1297009", "title": "Daniel Du Lac", "text": "Daniel Du Lac\n\nDaniel Du Lac (* 3. listopadu 1976 Montpellier) je bývalý francouzský reprezentant ve sportovním lezení a ledolezení. Mistr Evropy v boulderingu. Vítěz světového poháru v boulderingu a světového poháru v ledolezení na obtížnost. Vyhrál první mistrovství Francie v boulderingu a poté ještě jedno. Závodil také v lezení na rychlost.\n\n\n\n\n"}
{"id": "1297011", "url": "https://cs.wikipedia.org/wiki?curid=1297011", "title": "Małgorzata Wojtkowiaková", "text": "Małgorzata Wojtkowiaková\n\nMałgorzata Wojtkowiaková (* 30. ledna 1982 Poznań, Polsko) je bývalá polská sportovní šermířka, která se specializovala na šerm fleretem. Polsko reprezentovala v devadesátých letech a v prvním a druhém desetiletí jednadvacátého století. Na olympijských hrách startovala v roce 2008 a 2012 v soutěži jednotlivkyň a družstev. V roce 2008 obsadila třetí místo na mistrovství Evropy v soutěži jednotlivkyň. S polským družstvem fleretistek vybojovala v roce 2003 a 2007 titul mistryň světa a v roce 2002 a 2003 vybojovala s družstvem titul mistryň Evropy.\n"}
{"id": "1297017", "url": "https://cs.wikipedia.org/wiki?curid=1297017", "title": "Barbara Wysoczańská", "text": "Barbara Wysoczańská\n\nBarbara Wysoczańská za svobodna Barbara Szejová (* 12. srpna 1949 Świętochłowice, Polsko) je bývalá polská sportovní šermířka, která se specializovala na šerm fleretem. Polsko reprezentovala v sedmdesátých a osmdesátých letech. Na olympijských hrách startovala v roce 1976 a 1980 v soutěži jednotlivkyň a družstev. V roce 1984 přišla o start na olympijských hrách kvůli bojkotu. V soutěži jednotlivkyň získala na olympijských hrách 1980 bronzovou olympijskou medaili. S polským družstvem fleretistek vybojovala na mistrovství světa druhé (1978) a třetí místo (1971).\n"}
{"id": "1297018", "url": "https://cs.wikipedia.org/wiki?curid=1297018", "title": "Seznam skladeb Milije Alexejeviče Balakireva", "text": "Seznam skladeb Milije Alexejeviče Balakireva\n\nTento seznam skladeb Milije Alexejeviče Balakireva je řazen podle žánru.\n\n\n\n\n\n\n\n"}
{"id": "1297019", "url": "https://cs.wikipedia.org/wiki?curid=1297019", "title": "Nam Hjon-hui", "text": "Nam Hjon-hui\n\nNam Hjon-hui (* 29. září 1981 Songnam, Jižní Korea) je bývalá korejská sportovní šermířka, která se specializovala na šerm fleretem. Jižní Koreu reprezentovala v prvním a druhém desetiletí jednadvacátého století. Na olympijských hrách startovala v roce 2004, 2008, 2016 v soutěži jednotlivkyň a v roce 2012 v soutěži jednotlivkyň a družstev. V soutěži jednotlivkyň získala na olympijských hrách 2008 stříbrnou olympijskou medaili. V roce 2010 a 2011 obsadila třetí místo na mistrovství světa v soutěži jednotlivkyň. S jihokorejským družstvem fleretistek vybojovala na olympijských hrách 2012 bronzovou olympijskou medaili a v roce 2005 vybojovala s družstvem titul mistryň světa.\n"}
{"id": "1297020", "url": "https://cs.wikipedia.org/wiki?curid=1297020", "title": "Asijské zimní hry 1999", "text": "Asijské zimní hry 1999\n\nAsijské zimní hry 1999 byly čtvrté v pořadí a uskutečnily se od 30. ledna do 6. února 1999 v horské provincii Kangwon na severovýchodě Jižní Koreje. Soutěže v jednotlivých sportech probíhaly na třech místech: \nLyžařské soutěže proběhly úspěšně navzdory rekordně nízké sněhové pokrývce v daném regionu.\n\nSportovci soutěžili v 43 disciplínách sedmi sportů, když oproti minulým hrám byly dvě disciplíny akrobatického lyžování nahrazeny dvěma disciplínami alpského lyžování.\n\nHer se zúčastnilo 798 sportovců ze čtrnácti zemí.\n"}
{"id": "1297024", "url": "https://cs.wikipedia.org/wiki?curid=1297024", "title": "Elahbel", "text": "Elahbel\n\nElahbel byla pohřební věž v Sýrii. Nacházela se v tzv. údolí hrobů několik set metrů jihozápadně od hradeb Palmýry. V srpnu 2015 byla Islámským státem odstřelena.\n\nVěž měla čtvercový půdorys, čtyři podlaží a byla vystavěna z velkých pískovcových bloků. Obsahovala kolumbária a sarkofágy bohatých Palmýřanů. Její stavba byla dokončena v roce 103.\n"}
{"id": "1297025", "url": "https://cs.wikipedia.org/wiki?curid=1297025", "title": "Čon Hui-suk", "text": "Čon Hui-suk\n\nČon Hui-suk (* 16. června 1984) je korejská sportovní šermířka, která se specializuje na šerm fleretem. Jižní Koreu reprezentuje od prvního desetiletí jednadvacátého století. Na olympijských hrách startovala v roce 2016 v soutěži jednotlivkyň a v roce 2012 v soutěži jednotlivkyň a družstev. V roce 2009 obsadila druhé místo na mistrovství světa v soutěži jednotlivkyň. S jihokorejským družstvem fleretistek vybojovala na olympijských hrách 2012 bronzovou olympijskou medaili a v roce 2006, 2010 a 2011 vybojovala s družstvem třetí místo na mistrovství světa.\n"}
{"id": "1297026", "url": "https://cs.wikipedia.org/wiki?curid=1297026", "title": "Acetylaceton", "text": "Acetylaceton\n\nAcetylaceton (systematický název pentan-2,4-dion) je organická sloučenina, která vytváří dva tautomery. Ketoforma má vzorec CHCOCHCOCH.\n\nPřestože je sloučenina nazvána podle diketonové formy, enolová forma je významnou složkou látky a v mnoha rozpouštědlech převažuje.\n\nTato látka je prekurzorem acetylacetonátu (acac), běžného bidentátního ligandu. Je také základem pro syntézu heterocyklických sloučenin.\n\nKeto- a enol<nowiki>forma</nowiki> existují společně; jedná se o tautomery. Enolforma má symetrii C, což znamená, že vodíkový atom je rovnoměrně sdílen mezi oběma kyslíkovými atomy. V plynném skupenství je rovnovážná konstanta \"K\" 11,7 (ve prospěch enolformy). Oba tautomery se dají snadno rozlišit pomocí NMR spektroskopie, infračervené spektroskopie a dalších metod.\n\nRovnovážná konstanta je vysoká v nepolárních rozpouštědlech; ketoforma má větší zastoupení v polárních rozpouštědlech s přítomností vodíkových vazeb, například ve vodě. \n\nAcetylaceton je slabá kyselina:\n\nVelmi silné zásady, například organolithné sloučeniny, způsobují dvojnásobnou deprotonaci acetylacetonu. Vzniklé produkty mohou být alkylovány.\n\nAcetylaceton se průmyslově vyrábí tepelným přesmykem isopropenylacetátu:\nCH=C(CH)OC(O)CH → CHC(O)CHC(O)CH\n\nMetody laboratorní přípravy začínají acetonem. Prvním způsobem je reakce acetonu s acetanhydridem za přítomnosti BF jako katalyzátoru:<br>\n(CHCO)O + CHC(O)CH → CHC(O)CHC(O)CH\n\nDruhý způsob spočívá v kondenzaci acetonu a ethylacetátu následované reakcí s kyselinou:<br>\nNaOEt + EtOCCH + CHC(O)CH → NaCHC(O)CHC(O)CH + 2 EtOH\nNaCHC(O)CHC(O)CH + HCl → CHC(O)CHC(O)CH + NaCl\n\nDíky jednoduchosti uvedených postupů je známo mnoho acetylacetonátů, tedy solí a esterů acetylacetonu, například CHC(O)CHC(O)CH (dbaH) a (CH)CC(O)CHC(O)CC(CH).\n\nAcetylaceton je všestranným prekurzorem heterocyklických sloučenin, jelikož obě ketoskupiny mohou podstoupit kondenzační reakce. Reakcí s hydrazinem vznikají pyrazoly, s močovinou pyrimidiny.\n\nAcetylacetonátový aniont, acac, vytváří komplexy s mnoha ionty přechodných kovů. Hlavním způsobem jejich přípravy je reakce příslušného iontu s acetylacetonem za přítomnosti zásady (B):<br>\nMB + \"z\" Hacac M(acac) + \"z\" BH\nZásada umožňuje odstranění protonů z acetylacetonu a posouvá rovnováhu reakce ve prospěch komplexu. Oba kyslíkové atomy se naváží na kov za vzniku šestičlenného chelátového kruhu. V některých případech je chelatační efekt tak silný, že k tvorbě komplexu není třeba přítomnost zásady. Jelikož takový komplex nemá elektrický náboj, je nerozpustný ve vodě ale rozpustný v nepolárních organických rozpouštědlech.\n\nAcetylaceton se rozkládá působením enzymu acetylacetondioxygenázy, který štěpí vazbu C-C v molekule za vzniku acetátu a 2-oxopropanalu. Enzym k činnosti potřebuje železnaté nebo zinečnaté kationty, které slouží jako prostetická skupina. Biologický rozklad acetylacetonu byl pozorován u bakterie \"Acinetobacter johnsonii\".\n\nCHO + O → CHO + CHO\n"}
{"id": "1297041", "url": "https://cs.wikipedia.org/wiki?curid=1297041", "title": "Stejnopohlavní manželství na Pitcairnových ostrovech", "text": "Stejnopohlavní manželství na Pitcairnových ostrovech\n\nStejnopohlavní manželství je na Pitcairnových ostrovech legální od 14. května 2015, ačkoli není známo, že by se na ostrově zdržoval nějaký otevřeně homosexuální pár. Vyhlášku stejnopohlavním manželství přijala jednomyslně Ostrovní rada 1. dubna 2015. Podpis guvernéra Jonathana Sinclaira získala 5. května.\n\n"}
{"id": "1297042", "url": "https://cs.wikipedia.org/wiki?curid=1297042", "title": "Světlana Lavičková", "text": "Světlana Lavičková\n\nSvětlana Lavičková je česká rozhlasová moderátorka. \n\nPo složení maturitních zkoušek se přihlásila do konkurzu na programovou hlasatelku na Český rozhlas Vltava a byla vybrána. Během zaměstnání dálkově vystudovala Fakultu žurnalistiky Univerzity Karlovy. Během 90. let působila dva roky v soukromé stanici Rio, aby se následně vrátila do Českého rozhlasu, kde moderovala pořad \"Motorevue\". V současné době připravuje na Dvojce pořady \"Dopoledne s Dvojkou\" a \"Výlety s Dvojkou\".\n\nSvětlana Lavičková v roce 1978 namluvila hlášení na lince A pražského metra. Její hlas mohou cestující slyšet stále a Lavičková je spolu s Evou Jurinovou v pražském metru nejdéle sloužící hlasatelkou.\n\n"}
{"id": "1297046", "url": "https://cs.wikipedia.org/wiki?curid=1297046", "title": "Tomáš Černý (redaktor)", "text": "Tomáš Černý (redaktor)\n\nTomáš Černý (* 1979) je český rozhlasový moderátor. \n\nJiž během studií se zajímal o práci v rozhlasu, byl členem Dětské tiskové agentury (DTA). V současnosti působí jako redaktor a hlasatel Českého rozhlasu, kde se zaměřuje především na historii rozhlasového vysílání. Na Dvojce připravuje \"Studio Retro\" a \"Dobré ráno s Dvojkou\", uvádí rovněž \"Noční Mikrofórum\". Pro stanici Vltava vytváří např. pořad \"Fonogramy\". Působí jako odpovědný dramaturg příležitostného digitálního streamu \"Rádio Retro\". \n\nTomáš Černý v roce 2004 namluvil hlášení na lince C pražského metra, kde po prodloužení trasy do Ládví nahradil Jiřího Hrabáka.\n\n"}
{"id": "1297048", "url": "https://cs.wikipedia.org/wiki?curid=1297048", "title": "Kostel svatého Jiří (Štítary)", "text": "Kostel svatého Jiří (Štítary)\n\nKostel svatého Jiří se nachází v centru městyse Štítary. Kostel je farním kostelem římskokatolické farnosti Štítary na Moravě. Jde o barokní stavbu s pozdně románským jádrem. Kostel je v rámci areálu s oddělenou věží se zvonicí chráněn jako kulturní památka České republiky.\n\nKostel byl postaven zřejmě kolem konce 13. století. V roce 1528 získal panství Vranov Zdeněk Meziříčský z Lomnice a ten byl na poddané mírný a ti tak měli poměrně velkou svobodu a velká část jich přešla na protestanskou víru a majetky kostela tak byly rozděleny občanům. V roce 1620 byli protestanští kazatelé z obce vykázáni a roku 1628 byli do Štítar vysláni znojemští jezuité, aby znovu připravili katolickou faru, až do roku 1630 byl kostel přifařen farnosti Bítov a později do farnosti Vranov u Brna. V roce 1657 byl kostel stále přifařen vranovské farnosti a byl stavebně v pořádku, nábožensky však nikoliv. V roce 1706 kostel po úderu bleskem vyhořel, stejně tak i fara a velká část obce. V roce 1795 byla přestavěna zvonice resp. samostatná věž, velký vítr tehdy shodil střechu zvonice. Kostel byl později opraven a přestavěn. Další požár obec postihl v roce 1835, tentokrát však kostel nezasáhl a ten tak nebyl poničen. Roku 1890 byly zakoupeny věžní hodiny a v roce 1893 byl pořízen nový hlavní oltář. V 21. století získala farnost dotaci pro rekonstrukci kostela.\n\n\n"}
{"id": "1297050", "url": "https://cs.wikipedia.org/wiki?curid=1297050", "title": "Seznam představitelů městské části Brno-Maloměřice a Obřany", "text": "Seznam představitelů městské části Brno-Maloměřice a Obřany\n\nSeznam představitelů městské části Brno-Maloměřice a Obřany.\n"}
{"id": "1297057", "url": "https://cs.wikipedia.org/wiki?curid=1297057", "title": "Seznam představitelů městské části Brno-Ivanovice", "text": "Seznam představitelů městské části Brno-Ivanovice\n\nSeznam představitelů městské části Brno-Ivanovice.\n"}
{"id": "1297063", "url": "https://cs.wikipedia.org/wiki?curid=1297063", "title": "Psané skály", "text": "Psané skály\n\nPsané skály jsou skalní útvar nedaleko vesnice Poličany na Benešovsku, nad zátokou, kde se potok Mastník vlévá do vodní nádrže Slapy. Do srázu stoupají kamenné schody, nad jejichž zakončením jsou do skal vyryty nápisy náboženského charakteru (v češtině, němčině a latině) a reliéfy slunce a hvězd. Lokalita je od roku 1965 kulturní památkou. Kolem roku 1925 zde byla osazena pamětní deska s reliéfem kalicha a nápisem „Pravda vítězí. Zde se zdržovali pro víru pronásledovaní naši předkové.“\n\nNápisy pocházejí nejspíš z 16. nebo 17. století a jejich autory jsou pravděpodobně mikulášovci (následovníci Mikuláše Vlásenického, zvaní též \"mikulášenci\" či \"Pecínovští bratři\") nebo členové jiné odnože českých bratří, kteří se zde skrývali před pronásledováním. (Konkrétně bývá zmiňován živohoštský kališnický farář Matěj Poličanský, který v roce 1612 svou církev opustil a několik let stál v čele poličanských mikulášovců.)\n\nV Psaných skalách začíná trasa žluté turistické značky Klubu českých turistů (trasa 6038), která vede přes Nahoruby, Blažim, Jablonnou a Nedvězí do Teletína (a dále až do Třebsína, ale už ne jako trasa 6038).\n"}
{"id": "1297065", "url": "https://cs.wikipedia.org/wiki?curid=1297065", "title": "Bělaja Kalitva", "text": "Bělaja Kalitva\n\nBělaja Kalitva () je sídlo v Rusku, je správním střediskem Bělokalitvinského rajónu Rostovské oblasti. Městem je od roku 1958.\n\nMěsto leží v centrální části Rostovské oblasti, na východním konci Doněckého krjaža, na břehu Severního Donce, nejsilnějšího přítoku Donu. Město samé leží v ústí přítoků Severního Donce – řek Kalitva a Lichaja. Nejvyšší bod na pravém skalnatém břehu Severního Donce měří 148,8 m n. m., rozloha města je 16 495 ha.\n\nMěsto leží 168 km od Rostova na Donu. Oblast, kterou protékají vodné řeky, byla osídlena od dávných dob, vykopávky, nahodilé nálezy svědčí o osídlení starém 4 tisíce let. Nálezy jsou datovány do doby bronzové.\n\nZa druhé světové války byla Bělaja Kalitva půl roku okupována německými vojsky (od 20. června 1942 do 19. ledna 1943). Osvobozena byla v rámci Stalingradské operace. V těžkých dnech celé země i města (tehdy ještě vsi) tři desítky vojáků osmi národností pod velením Annaklyče Atajeva zopakovaly výkon panfilovců; útvar 112. baškirské jezdecké divize dobyl výšinu pod Běloj Kalitvoj a udržel ji déle než jeden den. Atajev byl posmrtně vyznamenán Zlatou hvězdou hrdiny Sovětského svazu.\n\nMěstem prochází Severokavkazská železnice.\n\n"}
{"id": "1297066", "url": "https://cs.wikipedia.org/wiki?curid=1297066", "title": "Asijské zimní hry 2003", "text": "Asijské zimní hry 2003\n\nAsijské zimní hry 2003 byly páté v pořadí a uskutečnily se od 1. do 8. února 2003 v prefektuře Aomori na severu ostrova Honšú v Japonsku. Soutěže v jednotlivých sportech probíhaly ve městech: \n\nSportovci soutěžili v 51 disciplínách jedenácti sportů a třech ukázkových disciplínách.\n\nHer se zúčastnilo 641 sportovců ze sedmnácti zemí.\n"}
{"id": "1297069", "url": "https://cs.wikipedia.org/wiki?curid=1297069", "title": "Proto-esperanto", "text": "Proto-esperanto\n\nProto-esperanto (esperantem Pra-esperanto) je označení pro několik fází jazyka esperanto, kdy na něm jeho autor Ludvík Lazar Zamenhof pracoval a zdokonaloval ho, aby šel použít v běžné mluvě. Proto-esperanto se někdy může plést s jazykem Arcaicam Esperantom.\nZamenhofův první projekt z roku 1878 se nazýval Lingwe uniwersala a s esperantem měl již mnoho společného. Měl ale trochu jiné koncovky a gramatikou byl blíže latině. Poté co tento jazyk předložil svému otci, učiteli jazyků, nastalo spálení rukopisů, protože považoval tuto práci za marnou a utopistickou. Proto začal pracovat na novém jazyce ze kterého vzešlo esperanto (proto-esperanto vlastně nepřímo vychází z jazyka lingwe uniwersala). Začal v roce 1881 (respektive 1879) a šest let ho zdokonaloval, mezitím jím učil své přátele. Tato fáze se právě nazývá proto-esperanto. Z proto-esperanta pak vznikl jazyk \"Lingvo Internacia,\" který byl později přejmenován na esperanto (v překladu doufající).\n\nJedna z dochovaných ukázek proto-esperanta:\nSrovnání s moderním esperantem:\n"}
{"id": "1297070", "url": "https://cs.wikipedia.org/wiki?curid=1297070", "title": "Mudžíbur Rahmán", "text": "Mudžíbur Rahmán\n\nŠajch Mudžíbur Rahmán ( শেখ মুজিবুর রহমান, 17. března 1920 Tungipara – 15. srpna 1975 Dháka) byl bangladéšský politik, vůdčí představitel hnutí za nezávislost země a její první prezident. Byl známý pod přezdívkou \"Bangabadhu\" (\"Přítel Bengálska\").\n\nPocházel z rodiny úředníka, studoval práva na Kalkatské univerzitě. V roce 1943 vstoupil do Muslimské ligy, původně podporoval zařazení muslimské části Bengálska do nově vytvořeného Pákistánu, ale roku 1949 se podílel na založení Lidové ligy (\"Awami League\"), požadující pro Bengálce vyšší autonomii. Stal se jejím poslancem v pákistánském parlamentu, roku 1957 generálním tajemníkem a roku 1966 předsedou. Po nástupu do čela strany vydal šestibodový program, jehož splnění by proměnilo Pákistán ve volnou federaci. Centrální vláda návrh odmítla, Rahmán byl obviněn z protistátního spiknutí podporovaného Indií a uvězněn. Po jeho propuštění vyhrotily vztahy mezi západní a východní polovinou země katastrofální následky cyklónu Bhóla, Lidová liga vyhrála volby v prosinci 1970, prezident generál Jahjá Chán však odmítl pověřit Rahmána úřadem premiéra a vypukla bangladéšská válka za nezávislost. Bangladéš byl 26. března 1971 vyhlášen samostatným státem a Mudžíbur Rahmán se stal jeho prezidentem, vzápětí byl však zatčen a uvězněn ve Faisalábádu. Po řadě krveprolití (počet obětí se odhaduje až na tři miliony) separatistické jednotky Muktí Bahíní s indickou podporou válku vyhrály, 16. prosince 1971 Pákistán uznal bangladéšskou nezávislost. 9. ledna 1972 byl Rahmán propuštěn a vrátil se do vlasti. Prezidentský úřad, který měl spíše reprezentační úlohu, svěřil stranickému kolegovi Saídu Nazrulu Islámovi a sám se stal předsedou vlády.\n\nBangladéš pod Rahmánovým vedením vstoupil do Hnutí nezúčastněných zemí, udržoval dobré vztahy s Indií, kde byla ministerskou předsedkyní Indíra Gándhíová, postupně se stále více orientoval na Sovětský svaz. Jako své hlavní programové zásady vyhlásil premiér sekularismus, nacionalismus a socialismus. Nový režim musel čelit zdevastované ekonomice (v březnu 1974 na zemi udeřil rozsáhlý hladomor) i násilným vzpourám jak krajně levicové organizace Gonobahíní, tak muslimských fundamentalistů. Premiér vytvořil paramilitární organizaci Džatíja Rakchi Bahíní (Národní bezpečnostní síly), která brutálně potlačovala stále častější protivládní protesty. V lednu 1975 se Rahmán pokusil řešit vnitropolitickou krizi tím, že vyhlásil takzvanou druhou revoluci, ujal se prezidentského úřadu a vydal ústavní dodatek, podle něhož se jím vytvořená koalice BAKSAL (Bangladéšská dělnická a rolnická lidová liga) stává jedinou povolenou politickou stranou v zemi. Jeho kroky vzbudily nespokojenost armádního vedení v čele s generálem Zijáurem Rahmánem a 15. srpna 1975 došlo k ozbrojenému převratu, při němž byl Rahmán zastřelen spolu s většinou svých příbuzných a spolupracovníků. Byl vyhlášen výjimečný stav, novým prezidentem se stal bývalý ministr obchodu Khandákar Muštak Ahmad. Vojenská junta, která se ujala moci, změnila orientaci země na prozápadní. \n\nRoku 1996 vyhrála Lidová liga volby a předsedkyní vlády se stala Rahmánova dcera Šajch Hasína Vadžídová, která nařídila vyšetřování státního převratu z roku 1975 a potrestání viníků. V roce 2010 bylo pět hlavních organizátorů popraveno. \n\nPo Mudžíburu Rahmánovi je pojmenována Lékařská univerzita Bangabadhu a Národní stadion Bangabadhu v Dháce, v anketě bengálské pobočky BBC byl roku 2004 zvolen největším Bengálcem všech dob. \n\n\n"}
{"id": "1297075", "url": "https://cs.wikipedia.org/wiki?curid=1297075", "title": "Národní knihovna Koreje", "text": "Národní knihovna Koreje\n\nNárodní knihovna Koreje, korejsky 국립중앙도서관, je veřejná knihovna, nacházející se v jihokorejském hlavním městě Soulu, a to přesněji v jeho městské části Banpo-dong.\n\nZaložena byla v roce 1945, do současného sídla se přestěhovala v roce 1988. Má ve fondech téměř 11 milionů knih, z toho je 1,3 milionu cizojazyčných. Drtivou většinu z nich (přes 8 milionů) knihovna získala díky povinným výtiskům, jež požaduje jihokorejské zákonodárství. Dvě knihy jsou zařazeny na seznam Národních pokladů Koreje (obdoba Národní kulturní památky v ČR), jde o \"Sipchil sachan gogeum tongyo\" (\"Základy sedmnácti dynastických dějin\") z roku 1412 a \"Dongui bogam\" (\"Zásady a praxe východní medicíny\") z roku 1613. V roce 2009 vznikla v rámci Národní knihovny nová Digitální knihovna.\n"}
{"id": "1297079", "url": "https://cs.wikipedia.org/wiki?curid=1297079", "title": "Gabriella Vargová", "text": "Gabriella Vargová\n\nGabriella Vargová (* 7. dubna 1982 Budapešť, Maďarsko) je bývalá maďarská sportovní šermířka, která se specializovala na šerm fleretem. Maďarsko reprezentovala v prvním a druhém desetiletí jednadvacátého století. Na olympijských hrách startovala v roce 2004 a 2008 v soutěži jednotlivkyň a družstev. V soutěži jednotlivkyň se na olympijských hrách 2004 probojovala do čtvrtfinále. V roce 2003 získala titul mistryně Evropy v soutěži jednotlivkyň. S maďarským družstvem fleretistek vybojovala v roce 2007 titul mistryň Evropy.\n"}
{"id": "1297083", "url": "https://cs.wikipedia.org/wiki?curid=1297083", "title": "Gabriella Lantosová", "text": "Gabriella Lantosová\n\nGabriella Lantosová (* 24. září 1970 Budapešť, Maďarsko) je bývalá maďarská sportovní šermířka, která se specializovala na šerm fleretem. Maďarsko reprezentovala v devadesátých letech a na přelomu tisíciletí. V průběhu své sportovní kariéry závodila pod jmény Gabriella Romaczová, Gabriella Debnárová. Na olympijských hrách startovala v roce 1992, 1996 a 2000 v soutěži jednotlivkyň a družstev. V roce 1996 obsadila druhé místo na mistrovství Evropy v soutěži jednotlivkyň. S maďarským družstvem fleretistek vybojovala v roce 1994 třetí místo na mistrovství světa a v roce 2001 druhé místo na mistrovství Evropy.\n"}
{"id": "1297086", "url": "https://cs.wikipedia.org/wiki?curid=1297086", "title": "Nürnberger Versicherungscup 2017 – ženská čtyřhra", "text": "Nürnberger Versicherungscup 2017 – ženská čtyřhra\n\nŽenská čtyřhra Nürnberger Versicherungscupu 2017 probíhala ve druhé polovině května 2017. Do deblové soutěže norimberského tenisového turnaje nastoupilo šestnáct dvojic. Obhájcem titulu byl pár Kiki Bertensová a Johanna Larssonová, jehož členky nestartovaly společně. Bertensová se rozhodla soutěže nezúčastnit. Spoluhráčkou Larssonové se stala Kirsten Flipkensová.\n\nVítězem se stal americko-britský nenasazený pár Nicole Melicharová a Anna Smithová, který ve finále zdolal švédsko-belgickou dvojici Johanna Larssonová s Kirsten Flipkensová. Po dvousetovém průběhu 3–6 a 6–3 rozhodl až supertiebreak poměrem míčů [11–9]. Obě šampionky si do žebříčku WTA připsaly 280 bodů a získaly premiérovou společnou trofej. Zároveň se jednalo o první tituly pro každou z členek vítězné dvojice na okruhu WTA Tour.\n\n"}
{"id": "1297088", "url": "https://cs.wikipedia.org/wiki?curid=1297088", "title": "Zsuzsa Jánosiová", "text": "Zsuzsa Jánosiová\n\nZsuzsa Jánosiová provdaná Zsuzsa Némethová (* 19. ledna 1963 Budapešť, Maďarsko) je bývalá maďarská sportovní šermířka, která se specializovala na šerm fleretem. Maďarsko reprezentovala v osmdesátých a devadesátých letech. Na olympijských hrách startovala v roce 1988, 1992 a 1996 v soutěži jednotlivkyň a družstev. V roce 1984 přišla o účast na olympijských hrách kvůli bojkotu. V roce 1991 získala titul mistryně Evropy v soutěži jednotlivkyň. S maďarským družstvem fleretistek vybojovala na olympijských hrách 1988 bronzovou olympijskou medaili a v roce 1987 vybojovala s družstvem titul mistryň světa a v roce 1991 titul mistryň Evropy. \n"}
{"id": "1297090", "url": "https://cs.wikipedia.org/wiki?curid=1297090", "title": "Ildikó Pusztaiová", "text": "Ildikó Pusztaiová\n\nIldikó Pusztaiová provdaná Ildikó Barnánéová (* 11. listopadu 1964 Szolnok, Maďarsko) je bývalá maďarská sportovní šermířka, která se specializovala na šerm fleretem. Maďarsko reprezentovala v osmdesátých a devadesátých letech. Na olympijských hrách startovala v roce 1992 v soutěži družstev. V roce 1991 obsadila druhé místo na mistrovství Evropy v soutěži jednotlivkyň a s družstvem vybojovala titul mistryň Evropy.\n"}
{"id": "1297091", "url": "https://cs.wikipedia.org/wiki?curid=1297091", "title": "Gertrúd Stefaneková", "text": "Gertrúd Stefaneková\n\nGertrúd Stefaneková (* 19. července 1959 Ózd, Maďarsko) je bývalá maďarská sportovní šermířka, která se specializovala na šerm fleretem. Maďarsko reprezentovala v sedmdesátých, osmdesátých a devadesátých letech. Na olympijských hrách startovala v roce 1980, 1988 a 1992 v soutěži jednotlivkyň a družstev. V roce 1984 přišla o účast na olympijských hrách kvůli bojkotu. V roce 1982 obsadila druhé místo na mistrovství Evropy v soutěži jednotlivkyň. S maďarským družstvem fleretistek vybojovala na olympijských hrách 1980 a 1988 bronzovou olympijskou medaili a v roce 1987 vybojovala s družstvem titul mistryň světa a v roce 1991 titul mistryň Evropy. \n"}
{"id": "1297095", "url": "https://cs.wikipedia.org/wiki?curid=1297095", "title": "FlixBus", "text": "FlixBus\n\nFlixBus je německá značka provozující meziměstskou autobusovou dopravu po celé Evropě a též v USA. Společnost zahájila svou činnost v roce 2013 po deregulaci německého trhu mobility. FlixBus původně usiloval o zavedení nového dopravního prostředku jako „alternativní, spolehlivé a zelené“ cesty autem, spolujízdou nebo s využitím státního železničního dopravce Deutsche Bahn. Po uvolnění trhu dálkové linkové autobusové dopravy ve Spolkové republice Německo však nakonec vsadil na autobusy. Dne 13. února 2013 poprvé vyjel na silnice autobus s logem FlixBus a začala rychlá expanze nových linek, která trvá dosud.\n\nDopravce provozuje také vlakovou dopravu v Německu pod značkou FlixTrain.\n\nOd roku 1934 existoval v Německu zákon, který neumožňoval, aby se na trhu objevila firma konkurující železniční společnosti Deutsche Bahn. Ta tak v Německu držela monopol. Zákon téměř zakázal jakoukoliv dálkovou autobusovou dopravu a měl za úkol ochránit státní železniční společnost před konkurencí. To se mu dlouhou dobu dařilo. Zlom přišel až v březnu roku 2009, kdy tři mladí studenti Christian Janisch, Alexander Kuhr a Ingo Mayr-Knoch začali hledat způsob, jak zákon obejít. Rádi totiž cestovali dálkovými autobusy po Evropě a uvědomili si, že v Německu takovou možnost lidé nemají. Podrobně prostudovali celý zákon a našli v něm mezeru. Zákon totiž výrazně neomezoval příležitostnou autobusovou dopravu. Zastaralý zákon též nepočítal s rozmachem moderních technologií a tedy i s rozmáhajícím se trhem se sdílených službami. Právě na těchto dvou bodech studenti vystavěli svůj nový byznys a 4. prosince 2009 poprvé vyrazili na první \"zájezdovou\" cestu mezi Frankfurtem a Kolínem nad Rýnem. V autobuse nabídli za 12,5 euro spolujízdu dalším desítkám cestujících. Pro porovnání je zajímavé uvést skutečnost, že srovnatelná jízdenka na vlak by stála kolem 64 eur. Díky tomu se jejich služba spolujízdy stala brzo populární.\n\nVznik těchto služeb se samozřejmě nelíbil společnosti Deutsche Bahn, která správně odtušila, že další rozvoj DeinBusu a podobných služeb může ohrozit její monopol. Podala tak na společnost DeinBus žalobu. Ta však vyvolala opravdu silný zájem medií a mezi veřejností se začalo diskutovat, zda není čas zastaralý zákon změnit. Trojici studentů totiž dal sice soud za pravdu a ti tak nadále rozvíjeli své služby, ale zákon stále platil. Tlak veřejnosti na změnu nepolevoval, až se nakonec roku 2012 německá vláda rozhodla přepracovat celý zákon o přepravě osob. Již na začátku následujícího roku začal platit nový zákon, který umožňoval vznik soukromých vnitrostátních dálkových autobusových linek. Dein Bus vyhrál a měl volnost pro svůj rozvoj. Příležitost však vycítila i spousta jiných společností, které si chtěly též uzmout kus trhu pro sebe. V tuto chvíli vstoupila na trh i společnost FLIXBUS.\n\nU vzniku společnosti FLIXBUS stáli, stejně jako u DeinBusu, tři mladí muži. Jednalo se o dva spolužáky - inženýra André Schwämmleina a informatika Daniela Krausse a Kraussova pracovního kolegu Jochena Engerta. Všichni již měli pracovní zkušenosti od velkých technologických společností a ani podnikání jim nebylo cizí. Společně správně zanalyzovali, že uvolnění trhu jim přinese skvělou příležitost, která se nemusí opakovat. V roce 2011 založili společnost GoBus a postupně se připravovali na možné uvolnění trhu. Když uvolnění v roce 2013 opravdu přišlo, tak byli připraveni a 13. února 2013 na německé silnice vyjeli jejich první autobusy, avšak již pod nový názvem FlixBus. V té době ještě s jinou grafikou a především modrou barvou. Svůj provoz začínali se spoji mezi Mnichovem, Norimberkem a Erlangenem. Do konce roku již vytvořili napříč celým Německem síť svých spojů. K tomu, aby zažili takto raketový start bylo samozřejmě potřeba peněz. Ty jim zajistily rozsáhlé investice od společnosti Daimler v kooperaci se společností Holtzbrinck Ventures.\n\nTéměř ihned po otevření trhu se v Německu objevila velká spousta nových dopravců. Velké procento z nich bylo založeno silnými investory, kteří neváhali do nového byznysu vložit miliony Eur. Nově otevřený trh nabízel všem spoustu možností, ale i tak začalo být na trhu autobusové dopravy brzo těsno. Dopravci zajištěni výraznými investory, kteří ale požadovali obvykle neustálý růst tržeb, se pustili do cenové války. Ceny za jízdné dosáhly takové úrovně, že dopravci již nedokázali býti v zisku. Menší dopravci začali postupně odpadat. Na konci roku 2014 ohlásil bankrot i nám již známý průkopník - společnost DeinBus. Díky investicím se ji sice nakonec podařilo zachránit, ale v současné době už pouze prodává jízdenky ostatních dopravců. Problémy s financemi začínal mít i FlixBus. Objem cestujících sice rostl, ale ziskový nadále nebyl. Zakladatelé se však rozhodli byznys nevzdat a začali s hledáním dalšího investora.\n\nNovým investorem se stala společnost General Atlantic. Právě díky její investici došlo na začátku roku ke spojení FlixBusu se silnějším konkurentem - společností MeinFernbus. Tato společnost provozovala spoustu linek svými autobusy zelené barvy s bílým názvem společnosti. Po krátké epizodě, kdy byly používány oba názvy spojených společností (název byl MeinFernbus Flixbus), došlo k ustálení jen na názvu FlixBus. Grafický jazyk společnosti se ustálil na jednoduchém základu, tedy jasné zeleno-oranžové barvě v kombinaci s bílými nápisy. Tato jednoduchá grafika je přesně tím co si dnes člověk přestaví, když se řekne slovo FlixBus. Převzato bylo i motto - Fahr grün!\n\nDíky výrazné finanční podpoře investorů již v roce 2016 spojené společnosti přepravili přes 20 milionů cestujících. U toho společnost nezůstala a míří stále výše. I díky převzetí svých konkurentů postupně obsadil svými linkami většinu států Západní Evropy. V domácím Německu zaujímá dominantní postavení a patří mu tak více než 90% místního autobusového trhu. V současné době (konec roku 2018) spolupracuje s více než 320 dopravními partnery s 8000 řidičů, kteří řídí přes 2000 autobusů po 30 zemích Evropy. Každý den na skoro 300 000 spojů přepraví tisíce cestujících mezi 1800 destinacemi.\n\nV roce 2016 FlixBus rozšířil svoji síť i do České republiky. Postupně začal nabízet různá spojení s okolními státy, především však s Německem. V půlce roku 2015 vstupuje FlixBus v ČR i na trh vnitrostátní dopravy. Začal nabízet linky z Prahy do Brna, Plzně či Českých Budějovic. V Praze vzniklo nové středisko pro expanzi do střední a východní Evropy. Díky tomu brzy přibyla spojení třeba na Slovensko či do Chorvatska. I v České republice zaznamenává úspěch a nadále se rozvíjí. Česká republika má jednu z nejlepších a nejrozvinutějších sítí autobusové a celkově veřejné dopravy. Svou pozici si tak musí tvrdě dobývat dlouhodobou cenovou válkou. Největším konkurentem FlixBusu v Česku je společnost RegioJet českého podnikatele Radima Jančury. Nejdůležitější místní partner FlixBusu je autobusová společnost Umbrella bývalého českého fotbalisty Pavla Steinera. Postupně však získává i další partnery, například společnost ICOM.\n\nV srpnu roku 2017 si společnost zaregistrovala značku FlixTrain. Za pomoci českého dopravce Leo Express, který předtím získal insolventní společnost Locomore, spustil FlixBus (potažmo mateřská společnost FlixMobility) přepravu na trase Berlín – Stuttgart. Od 23. března 2018 nabízí Flixtrain také spojení mezi Hamburkem a Kolínem nad Rýnem, které bylo dříve provozováno pod názvem Hamburg-Cologne-Express (HKX). Provozovatelem tohoto spojení je společnost Bahntouristikexpress. Od dubna 2018 jsou všechny vlaky FlixTrain v jednotném vzhledu, který je velmi podobný autobusům. V únoru 2019 byl oznámen plán na rozšíření provozu na trasu Berlín - Kolín nad Rýnem. V současné době (březen 2019) je FlixTrain jediným konkurentem Deutsche Bahn na německém trhu dálkové železniční dopravy. \n\n"}
{"id": "1297099", "url": "https://cs.wikipedia.org/wiki?curid=1297099", "title": "Derbi", "text": "Derbi\n\nDerbi je španělská značka motocyklů, skútrů, mopedů a rekreačních terénních vozidel vyráběných společností Nacional Motor S.A.U., jež je španělskou dceřinou společností značky Piaggio & Co. SpA.\n\nPočátky značky Derbi sahají do roku 1922, kdy Simón Rabasa i Singla založil začal malou cyklistickou dílnou v obci Mollet poblíž Barcelony. Po druhé světové válce začala Derbi se sériovou výrobou prvních mopedů, pojmenovaných podle iniciál zakladatele SRS.\n\nDobře známý model z roku 1990 byl Derbi Vamos. K dnešnímu dni vyrábí Derbi především mopedy, skútry a lehké motocykly s objemem od 50 do 125 cm³. V letech 2006-2008 byl v sortimentu také velký motocykl Scrambler Mulhacén 659.\n\nOd 22. března 2013, je továrna Derbi v Martorelles uzavřena. Poslední vozidlo, které sjelo z montážní linky, bylo Senda DRD 50.\n\nPrvní Grand Prix vítězství bylo dosaženo 14. června 1968 v australské Barry Smith ve třídě 50 cm³ na Isle of Man TT . První mistrovství světa v roce 1969 Ángel Nieto ve třídě do 50 cm³. V sezoně 2008 vyhrál Mike Di Meglio na Derbi titul jezdců ve třídě 125.\n\n"}
{"id": "1297105", "url": "https://cs.wikipedia.org/wiki?curid=1297105", "title": "Mistrovství světa v ledolezení 2017", "text": "Mistrovství světa v ledolezení 2017\n\nMistrovství světa v ledolezení 2017 (anglicky \"UIAA Ice Climbing World Championships\") proběhlo 4.-5. února ve francouzském v Champagny-en-Vanoise v ledolezení na obtížnost i rychlost, oba závody byly součástí světového poháru v ledolezení 2017.\n\nMistrovství světa juniorů v ledolezení 2017 se konalo o týden později také v Champagny-en-Vanoise.\n\nV hodnocení národních týmů se počítal jeden nejlepší výsledek mužů a žen (u jednoho maximálně 100 bodů, celkem tedy do 200 bodů za pár).\n\nRuský reprezentant a vítěz mistrovství v ledolezení na rychlost Pavel Batušev byl zpětně diskvalifikován na základě pozitivního testu moči během závodu světového poháru v ledolezení, který se konal 28. ledna 2017 v italském Rabensteinu. Od tohoto data mu byly zrušeny výsledky na závodech v ledolezení a závodů se nesmí účastnit v období od 29. března 2017 do 28. března 2021. \n\nZávody bez české účasti.\n\n\n\n"}
{"id": "1297107", "url": "https://cs.wikipedia.org/wiki?curid=1297107", "title": "Fidget spinner", "text": "Fidget spinner\n\nFidget spinner (anglická výslovnost [ˈfidžit ˈspinə(r)]; též finger spinner, ), je druh odreagovací hračky. Principiálně jde o setrvačník. V jejím středu je ocelové či keramické ložisko, díky kterému se otáčí zbytek hračky, ten může být z materiálů jako mosaz, nerezová ocel, titan, měď či plast, ale třeba i ze zlata. Byl prodáván jako hračka, která má pomáhat lidem s různými problémy jako hyperaktivitou, ADHD, autismem, úzkostí či „vrtěním“ (v angličtině „fidgeting“), ale odborníci takové tvrzení považují za fakty nepodložený marketing.\n\nAčkoliv tato hračka byla vynalezena již v 90. letech 20. století, začala být velmi populární až na jaře 2017, zejména na americkém trhu. Od té doby se hračka velmi rychle rozšířila do dalších zemí po celém světě. V českých médiích se boom fidget spinnerů projevil v květnu 2017, s explozí jejich nabídky i klesla cena (pod 100 Kč ve výprodejích).\n\nK začátku srpna 2017 se v Česku prodalo přes milion fidget spinnerů.\n\nChemická inženýrka Catherine Hettingerová je označována za vynálezkyni fidget spinnerů. Sama však uznala, že její původní nápad nemá se současnou hračkou moc společného. V roce 1993 podala společnost Hettinger patentovou přihlášku pro „spinningovou hračku“. Hlavním cílem fidget spinners je zábava. Některé kousky jsou vyráběny hlavně s důrazem na vzhled, jiné hlavně pro „fidgeting“.\n\n\nExistuje mnoho druhů fidget spinnerů. Spinnery můžeme dělit dle materiálu. Tělo spinnerů je vyrobeno z plastu či kovu. Fidget spinnery se vyrábí v různém tvaru, nejčastější je tvar se 3 hlavami, na trhu najdeme však také dvouhlavé spinnery. Dále mohou mít kruhový, čtvercový či jiný atypický tvar.\n\nMůžete se setkat i se spinnery, které ve tmě svítí či mají v sobě zabudované LED diody a při točení blikají.\n\nRozhodující vliv na kvalitu spinneru má druh použitého ložiska a také vlastní hmotnost těla fidget spinneru (větší hmotnost = větší setrvačnost po roztočení). U levných fidget spinnerů se používají levná celokovová ložiska. U dražších typů ložiska kombinovaná (ocel-keramika) nebo celokeramická. Rozdíly v kvalitě jednotlivých kusů ložisek stejného typu jsou však dost výrazné.\n\nVe spotřebitelských testech bylo prokázáno, že některé spinnery mohou ohrožovat zdraví. Dánská spotřebitelská rada zveřejnila v září 2017 výsledky laboratorních testů, které u 4 z 12 testovaných spinnerů nalezly závažný problém, protože v nich byla vysoká koncentrace olova, uvolňovaly nikl nebo baterie v nich nesplňovala pravidla pro hračky.\n\nAčkoli většina levných spinnerů, které dnes zaplavují výprodeje, má jediné ložisko, pro držení v prstech, původní trojramenný spinner měl ložiska čtyři:\n\nPak nejen že se při roztočení otáčelo středové ložisko, a to dlouho, díky velkému momentu setrvačnosti celého spinneru, nýbrž díky masivním nábojům vrcholových ložisek se svou setrvačností okamžitě roztočila i tato. Vrcholová ložiska se sice při otáčení spinneru posouvají po společné kruhové dráze, díky své setrvačnosti si však zachovávají orientaci v prostoru. Tedy při zanedbání tření: Postupně se zpomaluje jak celý spinner, tak se časem i zastavují ložiska v ramenech, jejich středové náboje. Pro zlepšení tohoto efektu mají čtyřložiskové spinnery ve vrcholových ložiscích úmyslně masivní a těžké vnitřní kroužky. A při jejich barevném označení, například na čtvrtiny jako má terčík na crash test dummy nebo znak BMW, je prvotní efekt dobře pozorovatelný, než se terčíky postupně před očima také roztočí, tedy zpomalí vůči svým ložiskům.\n\nPro tento efekt dvojí rotace je však potřeba spinner kvalitní, s ložisky s minimálním třením, což však u levných výprodejových nemá smysl očekávat. Pro levnou výrobu, která neumožňuje dosáhnout potřebné kvality ložisek, a také pro snižování výrobnách nákladů obecně, už vlastně levné modely ani tolik ložisek nemají, jen jedno středové: Levní výrobci spinnerů na okrajová ložiska rezignovali.\n\nEfekt dvojí rotace lze pozorovat\n\nFrekvenci záblesků stroboskopu pak\n\nJednotlivá pole terčíků při pozorování lze identifikovat i konkrétně: Uvažujeme-li dvě světlá pole na čtvrťových terčících, stačí označit jediné světlé pole na každém terčíku. Nejpraktičtější jsou takové značky, jež se nepřekrývají (nekolidují), ani při překryvu obrazů všech tří terčíků, tedy například jako na šestibokých herních kostkách:\n\nVýsledný obrazec při prolnutí všech tří obrazů bude vypadat jako 1 a 6 z herních kostek, ve tvaru „H“. Jde sice na první pohled o složité značení, zato se jím garantuje:\n\nVlna zájmu o spinnery byla spojena se zprávami, že by měly údajně pomoci dětem s hyperaktivitou nebo dospělým při léčbě závislostí. Odborníci jsou k takovým tvrzením skeptičtí, podle psychologů nejsou k dispozici objektivní vědecké důkazy, že jde o víc než o běžnou hračku.\n"}
{"id": "1297112", "url": "https://cs.wikipedia.org/wiki?curid=1297112", "title": "Severomoravský krajský přebor 1987/88", "text": "Severomoravský krajský přebor 1987/88\n\nV soubojích 28. ročníku Severomoravského krajského přeboru 1987/88 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1987 a skončil v červnu 1988.\n\n\nZdroj: \n\nPoznámky:\n\n"}
{"id": "1297115", "url": "https://cs.wikipedia.org/wiki?curid=1297115", "title": "Ernst Hoppenberg", "text": "Ernst Hoppenberg\n\nErnst Hoppenberg (26. července 1878 Brémy – 29. září 1937 Kirn) byl německý reprezentant v plavání.\n\nPlavání se věnoval od dětství, jeho otec byl ředitelem brémské kryté plovárny. Byl členem klubu Bremer Schwimm-Club von 1885, pro který získal dva tituly plaveckého mistra Německa: v roce 1898 na 100 m znak a v roce 1899 na 100 m volný způsob.\n\nNa Letních olympijských hrách 1900 v Paříži vyhrál závod na 200 m znak v čase 2:47,0. Druhé prvenství získal v bodovacím závodě družstev na 200 m, kde německý tým spolu s ním tvořili Max Hainle, Max Schöne, Julius Frey a Herbert von Petersdorff. Byl také nominován do německé reprezentace ve vodním pólu, na olympijském turnaji, kde Němci vypadli ve čtvrtfinále, však nenastoupil.\n\nZemřel v roce 1937 na následky autonehody. V roce 1988 byl jmenován do Mezinárodní síně slávy plaveckých sportů.\n\n"}
{"id": "1297116", "url": "https://cs.wikipedia.org/wiki?curid=1297116", "title": "Severomoravský krajský přebor 1988/89", "text": "Severomoravský krajský přebor 1988/89\n\nV soubojích 29. ročníku Severomoravského krajského přeboru 1988/89 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1988 a skončil v červnu 1989.\n\n\nZdroj: \n\nPoznámky:\n\n"}
{"id": "1297118", "url": "https://cs.wikipedia.org/wiki?curid=1297118", "title": "Jiří Trávníček (houslista)", "text": "Jiří Trávníček (houslista)\n\nJiří Trávníček (10. prosince 1925 Vlaštovičky – 16. června 1973 Brno) byl český houslista, primárius, pedagog.\n\nPatřil k vynikajícím houslovým interpretům, především v oblasti komorní hudby. Po ukončení studia na reálném gymnáziu v Opavě studoval na konzervatoři v Brně, absolvoval v roce 1948. V roce 1952 ukončil studium na Janáčkově akademii múzických umění. Po vzniku Janáčkova kvarteta, postupně omezil svá sólová vystoupení a až do své smrti působil v Janáčkově kvartetu, kde byl primáriem. Jako pedagog působil krátce na konzervatoři v Brně a poté na JAMU, v roce 1969 byl zde jmenován docentem.\n\n\n"}
{"id": "1297123", "url": "https://cs.wikipedia.org/wiki?curid=1297123", "title": "Zkoumání o lidském rozumu", "text": "Zkoumání o lidském rozumu\n\nZkoumání o lidském rozumu je kniha skotského filosofa Davida Huma z roku 1748. Je zjednodušenou verzí jeho hlavního díla Pojednání o lidské přirozenosti. Jedná se o jedno ze základních děl novověké filosofie. Hume v ní předkládá svou teorii poznání a čtenářsky přívětivým způsobem vysvětluje některé své důležité myšlenky.\n\nKniha je rozdělena na dva oddíly: empirickou a aplikovanou epistemologii. Každý oddíl má šest částí.\n\n1.1. O rozdílných druzích filosofie. Hume zde rozděluje filosofii na přírodní a morální. Preferuje druhou z nich, ale oceňuje preciznost první. Cílem by mělo být zrušit hranice mezi těmito dvěma druhy filosofií, sloučit hloubku s jasností.\n\n1.2. O původu idejí. Zde se rozlišují percepce \"dle živosti a síly\" na dojmy, tj. bezprostřední počitky, a na ideje, které jsou kopiemi impresí a jsou vzpomínkovými a fantazijními představami. Všechny ideje lze rozložit na jednoduché ideje, které odpovídají nějaké impresi. Idea Boha lze rozložit na Dobro.\n\n1.3. O sdružování idejí. V této kapitole je předložena tzv. asociační teorie. Ideje se sdružují podle podobnosti, podle sousednosti a podle příčiny/účinku.\n\n1.4. Skeptické pochybnosti o výkonech rozumu. Předměty poznání lze rozlišit na vztahy idejí (nezpochybnitelné apriorní pravdy, např. matematické) a na faktické okolnosti (matter of fact), které se zakládají na zkušenosti kauzality. Toto rozlišení bude známé jako Humova vidlička (Hume´s fork). Faktické okolnosti v budoucnu nemusí nutně nastat. Např. \"Slunce zítra vyjde\" může být buď pravda, nebo nepravda. Je zpochybněna nutnost následnosti účinku po příčině.\n\n1.5. Skeptické řešení těchto pochybností. Ukazuje se, že předpoklad účinku jako následku příčiny je věcí zvyku (habit). Zvyk je tedy principem kauzality.\n\n1.6. O pravděpodobnosti. Náhoda neexistuje. Všechna zvyková spojení se v nás vytvářejí na základě více či méně pravděpodobného účinku nastávajícího po příčině. Pravděpodobnost účinku je jen jeho subjektivním očekáváním na základě množství předešlých zkušeností.\n\n2.1. O ideji nutného spojení. Matematické ideje jsou jasné a určité, ale žádají si dlouhé vyvozování. Morální vědy jsou oproti tomu nejasné a mnohoznačné. \n\n2.2. O svobodě a nutnosti. O skutečném spojení příčiny a účinku nemůžeme nic vědět. Vnímáme jen souběh. Nutnost chápeme jen jako dosud vždy opakovaný souběh příčiny a účinku. Svobodu naopak. Než hledat důkazy o působení Boha ve světě, měla by filosofie zkoumat otázky běžného života ve společném světě (common life).\n\n2.3. O rozumu zvířat. \"Usuzování\" zvířat není založeno na rozumu, přesto jsou vycvičitelná (analogie se zvykem, stálým souběhem). Jejich instinkty nelze rozumově zkoumat.\n\n2.4. O zázracích. Kapitola obsahuje tzv. Humovu břitvu, jíž je ořezána definice zázraku takřka na nemožnost: \"Žádné svědectví není s to dokázat zázrak, ledaže by šlo o svědectví takového druhu, že by jeho mylnost byla ještě zázračnější než skutečnost, kterou se snaží doložit.\"\n\n2.5. O konkrétní prozřetelnosti a budoucím stavu. Obsahuje fiktivní rozhovor Huma s jedním epikurejcem, jenž vyvrací možnost poznání posmrtného života tím, že tvrdí, že s ním nemáme žádnou zkušenost, a že Boží prozřetelnost je pro nás nevyzpytatelná.\n\n2.6. O akademické čili skeptické filosofii. Rozlišuje se skepse předchůdná (Descartova radikální pochybnost) a skepse následná (zpochybnění naší poznávací mohutnosti, jistoty dosaženého vědění). Skepticismus vlastně vidí funkci rozumu v korekci bezprostředních názorů pocházejících ze smyslového poznání. Dále je rozlišen skepticismus lidový - pyrrhonismus a skepticismus akademický.\n"}
{"id": "1297127", "url": "https://cs.wikipedia.org/wiki?curid=1297127", "title": "Aprilia RS4 125", "text": "Aprilia RS4 125\n\nAprilia RS4 125, přezdívaná jako „eReS-čtyřka“, je sportovní motocykl o objemu 125 cm³, vyvinutý italskou firmou Aprilia, vyráběný od roku 2010.\n\nAprilia RS4 125 je pouze obdobou známého a populárního motocyklu Aprilia RS 125. Největší změnou je nahrazení dvoutaktního jednoválcového motoru čtyřtaktním. Motocykl se tak stává praktičtějším pro jízdu mimo okruh a šetrnějším k životnímu prostředí. RS4 125 je orientována pro jízdu po městě či za povinnostmi a díky svému nízkému objemu je možné ji řídit již od šestnácti let s řidičskou licencí A1. Co se týče kapotáže, jedná se o stejný ohoz, který obléká Biaggiho superbike, ale v tomto případě byl zapůjčen té nejslabší kapotované silniční malorážce, která velmi dobře hájí pověst své početné rodince. Nádrž motocyklu o objemu 14,5 litru je vykrojena pro lepší aerodynamiku a pro větší pohodlí jezdce.\n\nAprilia RS4 125 schovává pod kapotou čtyřtaktní, vodou chlazený jednoválec, o objemu 125 cm³ a výkonu 11kW. Převodovka má šest rychlostních stupňů a nabízí systém Aprilia quick shift, kde je možné řadit bez použití spojkové páčky a přivírání plynu. Řídící jednotka motoru je produktem kvalitního výrobce Magneti Marelli, který dodává řídící jednotky do strojů mistrovství světa Superbiků nebo i MotoGP.\n\n• http://www.motorkari.cz/motokatalog/aprilia/aprilia-rs4-125.html\n"}
{"id": "1297130", "url": "https://cs.wikipedia.org/wiki?curid=1297130", "title": "Autogena, kotlárna, dílna strojnická a autogenní svařování, O. Schwippel &amp; K. Pálka", "text": "Autogena, kotlárna, dílna strojnická a autogenní svařování, O. Schwippel &amp; K. Pálka\n\nAutogena, kotlárna, dílna strojnická a autogenní svařování, O. Schwippel & K. Pálka, společnost s r. o. byla společností, jež vznikla v roce 1911 na Pražském Předměstí u Hradce Králové a zabývala se zejména strojnictvím a kotlářstvím.\n\nFirma byla zapsána 13. září 1911 a jejími jednateli byli: Ing. Otto Schwippel z Hradce Králové a Ing. Karel Pálka z Pražského Předměstí. Společnost vyráběla a opravovala kotle, nádrže, cukrovarnická, lihovarnická a textilní zařízení. Kromě toho svařovala trhliny kotlů a jiných kovových zařízení a opravovala všechny stroje. Hospodaření firmy nebylo dobré, takže mnohdy docházelo k rozprodávání jejího inventáře, aby se získala nutná hotovost. Ing. Otto Schwippel posléze odešel jinam, aby nakonec skončil jako přednosta stavebního odboru Škodových závodů v Plzni. Zemřel 20. února 1942 v Praze. K výmazu společnosti došlo krátce po vypuknutí 1. světové války.\n\nV podnikání dále pokračoval jen Karel Pálka, který ještě téhož roku na III. válečnou půjčku upsal 800 K. Firma tehdy nesla název – Autogena, kotlárna, dílna strojnická a autogenní svařování K. Pálka v Hradci Králové. Rozvoj firmy se snažil podpořit účastí na různých výstavách a prezentačních akcích, např. 3. července – 2. srpna 1926 na Hospodářsko-průmyslové výstavě severovýchodních Čech v Jaroměři. V období hospodářské krize měl majitel velké rozpory se svými zaměstnanci, především těch z KSČ.\n\nDalší osudy firmy nejsou známé. Poslední zmínka v tisku je o ní v roce 1935 a v Adresáři Protektorátu Čechy a Morava pro průmysl, živnosti, obchod a zemědělství z roku 1939 není o této společnosti ani slovo, což znamená, že zanikla někdy mezi léty 1935 a 1939.\n"}
{"id": "1297133", "url": "https://cs.wikipedia.org/wiki?curid=1297133", "title": "Canosa di Puglia", "text": "Canosa di Puglia\n\nCanosa di Puglia [\"kanoza di pulja\"] nebo krátce Canosa je historické město v jižní Itálii (Apulie) s více než 30 000 obyvateli, asi 25 km jihozápadně od Barletty.\n\nPodle pověsti založil Canosu Diomédes, když se vracel z obléhání Tróje, podle archeologických nálezů bylo místo osídleno už v 7. století př. n. l. Ve 4. století př. n. l. mělo kamenné hradby, akropoli a pohřebiště (nekropoli). Roku 318 př. n. l. se spojilo s Římany a jako \"Canusium\" bylo posádkovým městem. Když roku 216 př. n. l. Hannibal v bitvě u Kann porazil římské vojsko, utekly se zbytky armády do Canosy. Roku 88 se obec stala municipiem. V římské době byla střediskem zpracování vlny a keramiky, roku 109 byla připojeno na Via Traiana a roku 141 dostala vodovod. Ve 3. století byla hlavním městem římské provincie \"Apulia et Calabria\" a roku 343 se zmiňuje biskup Stercorius z Canosy. Ze 6. století pocházejí základy katedrály a přilehlé baptisterium. V 9. století město dobyli Byzantinci a Saracéni, za panství Normanů od 11. století si získalo opět svůj vojenský význam. V katedrále je pohřben Bohemund z Tarentu († 1111), velitel První křížové výpravy. V následujících staletích bylo město opakovaně poškozeno zemětřesením, naposledy roku 1980.\n\nCanosa leží v bezprostředním sousedství dálnice A14 (Bologna – Taranto), která zde křižuje dálnici A16 do Neapole. Od roku 1861 má železniční spojení do nedalekého přístavu Barletta.\n\n\n"}
{"id": "1297134", "url": "https://cs.wikipedia.org/wiki?curid=1297134", "title": "Lucas Pérez", "text": "Lucas Pérez\n\nLucas Pérez Martinéz (* 10. října 1988 A Coruña) je španělský fotbalový útočník, od srpna roku 2018 hráč West Ham United.\n\nV mládežnickém věku prošel 3 kluby, poté se přestěhoval do Madridu, kde nastupoval za C tým Atletika Madrid. V létě roku 2009 přestoupil do Raya Vallecana.\n\n17. ledna 2011 přestoupil do Karpaty Lvov jako volný hráč. První gól v dresu Lvovu dal v ukrajinské Premier league 17. července proti FC Chornomorets Odesa a pomohl tak ke konečné remíze 1-1. Svůj První hattrick za Lvov dal 4. listopadu 2012 proti FC Kryvbas Kryvyi Rih. V roce 2013 odešel na půlroční hostování do Dynama Kiev. Vůbec se mu nevydařilo, a tak on sám ho označil za noční můru.\n5. července 2013 přestoupil za 700 000€ do týmu řecké Superligy PAOK FC, podepsal smlouvu na 3 roky. První soutěžní gól dal proti Skoda Xanthi FC a přispěl tak k domácí výhře 3-0. Další gól přidal 24. listopadu v derby severního Řecka proti Aris Thessaloniki FC, když vyhráli 3-1.\n\n18. července 2014 se vrátil do Španělska odešel na roční hostování s výkupní klauzulí do svého rodného města, do týmu Deportivo de La Coruña. První gól dal 19. října 2014 ve svém debutu v La Lize proti Valencii CF. V následujícím zápase střídal už v 15. minutě díky zranění kolena. Na trávníky se vrátil v lednu 2015, když odehrál 12 minut proti Barceloně. 23. května proti stejnému soupeři na Camp Nou zachránil Deportivo vyrovnávajícím gólem na 2-2 od možného sestupu do druhé nejvyšší španělské ligy.\n\n23. července 2015 ve svém prvním soutěžním zápase po návratu do POAKu vstřelil první gól druhého předkola Ligy Mistrů UEFA proti NK Lokomotiva Záhřeb.\n\n12. srpna 2015 podepsal smlouvu na čtyři roky s Deportivem. 12. prosince vstřelil 11. gó z 15 zápasů a pomohl k remíze proti Barceloně. Lucas Perez zatím jeho nejúspěšnější sezónu zakončil s 17 góly a znovu pomohl Deportivu k záchraně v La Lize.\n\n30. srpna byl potvrzen jeho přestup do londýnského Arsenalu za 17.1 milionu liber. Debut v Premier League si odbyl 10. září proti Southamptonu. O deset dní později vstřelil svůj první gól v EFL cupu proti Nottinghamu Forrest. První hattrick v dresu Arsenalu vstřelil za 39 minut proti Basileji v Lize Mistrů UEFA, přispěl k výhře 4-1. 3. ledna 2017 vstřelil svůj premiérový gól v Premier League proti Bournemouthu a pomohl tak k remíze 3-3.\nŠpanělský útočník přestupující z Arsenalu FC\n9.8.2018 za 4 400 000€.\n"}
{"id": "1297135", "url": "https://cs.wikipedia.org/wiki?curid=1297135", "title": "Canosa", "text": "Canosa\n\nCanosa může znamenat:\n\n\n"}
{"id": "1297136", "url": "https://cs.wikipedia.org/wiki?curid=1297136", "title": "Linda Martinová", "text": "Linda Martinová\n\nLinda Ann Martinová provdaná Linda McMahonová (* 12. června 1954 Deal, Spojené království) je bývalá britská sportovní šermířka anglické národnosti, která se specializovala na šerm fleretem. Spojené království reprezentovala v sedmdesátých, osmdesátých a devadesátých letech. Na olympijských hrách startovala v roce 1980, 1984 a 1988 v soutěži jednotlivkyň a družstev. V roce 1983 obsadila třetí místo na mistrovství Evropy v soutěži jednotlivkyň.\n\nSPORT : Olympic Games : Fencing (youtube)\n"}
{"id": "1297138", "url": "https://cs.wikipedia.org/wiki?curid=1297138", "title": "Rozália Husztiová", "text": "Rozália Husztiová\n\nRozália Husztiová rozená Rozália Oroszová podruhé vdaná Rozália Gombosová (* 28. ledna 1964 Satu Mare, Rumunsko) je bývalá rumunská a německá sportovní šermířka maďarské národnosti, která se specializovala na šerm fleretem.\n\nRumunsko, Západní Německo a později sjednocené Německo reprezentovala v osmdesátých a devadesátých letech. Na olympijských hrách startovala v roce 1984 v soutěži družstev. V roce 1992 obsadila třetí místo na mistrovství Evropy v soutěži jednotlivkyň. S rumunským družstvem fleretistek vybojovala na olympijských hrách 1984 stříbrnou olympijskou medaili a druhé místo na mistrovství světa 1987. S německým družstvem fleretistek vybojovala v roce 1991 třetí místo na mistrovství světa.\n\n"}
{"id": "1297139", "url": "https://cs.wikipedia.org/wiki?curid=1297139", "title": "Žižkovy duby v Miletíně", "text": "Žižkovy duby v Miletíně\n\nŽižkovy duby v Miletíně jsou dva památné stromy - duby letní nacházející se u Miletínské bažantnice u obce Miletín v okrese Jičín. Při vichřici 23.7. 2009 byly duby zničeny (ulomeny koruny).\n\n"}
{"id": "1297141", "url": "https://cs.wikipedia.org/wiki?curid=1297141", "title": "Akša", "text": "Akša\n\nAkša, továrna na úpravu a barvení kožešin byla společností, jež vznikla v roce 1924 ve Svobodných Dvorech a zabývala se zejména úpravou a barvením kožešin.\n\nTato svobodnodvorská továrna, u jejíhož počátku stála firma Jan Kříž a A. Vojík (čp. 273, č. telefonu 407) byla založena v roce 1924 a nacházela se naproti Kávoprůmyslu. Její budova byla postavena a zkolaudována téhož roku.\n\nByla moderně a účelně zařízena a denně zpracovávala přes 1 000 ks kožek, přičemž její výrobky mnohdy předčily ty zahraniční provenience, protože byly vždy prvotřídní, odborně a důkladně zpracované. Prováděla veškeré čištění a barvení kožešin a zhotovovala z králičin různé napodobeniny pravých kožešin. Zároveň své výrobky prodávala ve velkém i malém a za denní ceny nakupovala surové králičiny.\n\nV roce 1928 zřídila sklad a prodejnu kožešin v Macharově třídě na Pražském Předměstí. Zde se nacházela i sběrna nevyčiněných kožešin. Hospodářsky však firma příliš nevzkvétá a koncem roku 1930 byl vyhlášen konkurs na majitele firmy J. Kříže. 5. června 1932 se v jeho zahradě u továrny konalo veřejné cvičení II. obvodu DTJ. Dokladem další existence společnosti je zmínka o ní v Adresáři Protektorátu Čechy a Morava pro průmysl, živnosti, obchod a zemědělství z roku 1939.\n"}
{"id": "1297142", "url": "https://cs.wikipedia.org/wiki?curid=1297142", "title": "Něftěgorsk", "text": "Něftěgorsk\n\nNěftěgorsk může být:\n\n"}
{"id": "1297144", "url": "https://cs.wikipedia.org/wiki?curid=1297144", "title": "Něftěgorsk (Samarská oblast)", "text": "Něftěgorsk (Samarská oblast)\n\nNěftěgorsk () je město v Samarské oblasti v Ruské federaci. Při sčítání lidu v roce 2010 měl přes devatenáct tisíc obyvatel.\n\nNěftěgorsk leží mezi dvěma řekami tekoucími k severu. Na východě od něj teče Sjezžaja, na západě Vetljanka (tyto řeky se stékají až několik desítek kilometrů severně od Něftěgorsku, jen několik kilometrů od ústí Sjezžaji do Samary). Od Samary, správního střediska oblasti, je Něftěgorsk vzdálen přibližně sto kilometrů jihovýchodně.\n\nNěftěgorsk vznikl v roce 1960 v souvislosti s těžbou ropy (jak je patrné i z kořene \"něft\" – \"nafta\"). Od roku 1966 byl sídlem městského typu a od roku 1989 je městem.\n"}
{"id": "1297150", "url": "https://cs.wikipedia.org/wiki?curid=1297150", "title": "Společnost Agathy Christie", "text": "Společnost Agathy Christie\n\nSpolečnost Agathy Christie založil v červenci 1997 Jan Čermák. Vznikla jako česká pobočka londýnské Agatha Christie Society, nyní funguje jako samostatná organizace. \n\nČeskou společnost založil Jan Čermák, který byl předsedou v letech 1997–2006, s cílem sdružovat příznivce díla autorky detektivek Agathy Christie. Od roku 2006 je předsedkyní Jana Ohnesorg.\n\nNejvětší akcí, kterou Společnost Agathy Christie uspořádala, je zájezd Po stopách Agathy Christie a Sherlocka Holmese uskutečněný v květnu 2010.\n\nSpolečnost Agathy Christie si klade čtyři základní cíle:\n\n\nČlenství české Společnosti Agathy Christie není omezeno.\n\nOd roku 1999 organizace uděluje Cenu Společnosti Agathy Christie za nejlepší detektivní povídku roku, která je udělována jako protiváha Ceny Havran vyhlašované profesní organizací autorů detektivek AIEP.\n\n"}
{"id": "1297163", "url": "https://cs.wikipedia.org/wiki?curid=1297163", "title": "Dušan Holý", "text": "Dušan Holý\n\nDušan Holý (* 25. dubna 1933 Hrubá Vrbka) je horňácký zpěvák etnolog a muzikolog. Je emeritním profesorem Ústavu evropské etnologie Masarykovy univerzity v Brně, kde působil od roku 1959.\n\n\n"}
{"id": "1297165", "url": "https://cs.wikipedia.org/wiki?curid=1297165", "title": "LGBT práva v Súdánu", "text": "LGBT práva v Súdánu\n\nLesby, gayové, bisexuálové a translidé (LGBT) se v Súdánu setkávají s právními komplikacemi neznámými pro většinové obyvatelstvo. Přestože se již aktivně neuplatňuje, je trest smrti za mužské homosexuální jednání stále zmiňován v súdánských právních pramenech.\n\nStejnopohlavní sexuální aktivita je v Súdánu ilegální. Trestní zákon z r. 1991 říká následující:\nČlánek 19.Pokusem se myslí jednání, které zjevně indikuje záměr spáchat nedokončený trestný čin, a které je konané v souladu s pachatelovou vůlí.\nČlánek 20. (1) Kdo se pokusí spáchat trestný čin, bude potrestán odnětím svobody v maximální délce trvání jedné poloviny trestu ukládaným za takový trestný čin...\nČlánek 148. (1) Má se za to, že sodomie se může dopustit každý muž, který penetruje svým genitálem nebo jeho napodobeninou do análního trestu ... jiného muže, nebo umožní jinému muži penetrovat svůj anální trakt jeho genitálem nebo jeho napodobeninou.\n(2) (a) Kdo spáchá trestný čin sodomie, bude potrestán \n(b) pokud se pachatel dopustil trestného činu podruhé, bude potrestán sto ranami bičem a odnětím svobody v maximální délce trvání pěti let.;\nČlánek 151. (1) Má se za to, že hrubé obscénnosti se může dopustit kdokoli ... kdo má nepřirozený pohlavní styk s jinou osobou, který nesplňuje kritéria ... sodomie ... bude potrestán maximálně čtyřiceti ranami bičem nebo odnětím svobody v maximální délce trvání jednoho roku nebo peněžitým trestem.\n(2) Je-li trestný čin hrubé obscénnosti spáchán na veřejném prostranstvím ... je pachatel potrestán maximálně osmdesáti ranami bičem, odnětím svobody v maximální délce trvání dvou let nebo peněžitým trestem.\nČlánek 152. (1) Kdo spáchá na veřejném prostranství akt, hrubým způsobem naruší veřejnou morálku, obleká se nemravně či amorálně, svojí povahou urážející veřejné cítění, bude potrestán maximálně čtyřiceti ranami bičem, penětitým trestem, nebo obojím.\n(2) Za odporující veřejné morálce se považuje veškeré chování, které hanobí náboženství nebo zvyklosti země, ve které k němu dochází.\nNa konci 30. let psal africký etnolog Siegfried Frederick Nadel o domorodých kmenech Nuba.\n\nVe svých spisech se zmiňuje o Otoro, speciální roli transvestitismu, kdy se muži oblékají, a žijí jako ženy. Transvestitická homosexualita se také objevila u kmenů Moru, Nyima a Tira a byly zaznamenány také sňatky z rozumu mezi korongskými \"londo\" a mesakinskými \"tubele\" výměnou za věno a jednu kozu.\n\nU mužských členů kmenů Korongo a Mesakin zaznamenal Nadel všeobecnou nechuť opustit pohodlí svého tábora a jít pracovat do lomů za účelem postavení trvalých osídlení.\nOba kmeny si obecně zakládali na přesvědčení, že manželství a pohlavní život oslabují fyzickou sílu. ... Mladí ženatí muži ... pak stráví čtyři až pět nocí se svými manželkami ve vesnici, pak se vracejí na čtrnáct dní až měsíc do dobytčího tábora... Obecně vztato vám řeknou, že život ve vesnici nesnášejí. Potkal jsem čtyřicet až padesát místních domorodců, kteří raději trávili většinu nocí s mladými lidmi v dobytčím táboře, než ve vesnici. ... Za tou nechutí k manželskému a dospělému životu stojí kromě sekundárních požitků z táborového života a mužské společnosti také primární strach ze sexu coby ničitele mužnosti. Sexem nemyslím ten v pomíjivém fyzickém smyslu - inkontinence dospívajících těchto kmenů jej vylučuje - ale sex transformovaný do stálých citů, spirituality (lásky) a socializace (manželství). Psychologickou hloubkou tohoto antagonismu se zabývat nebudeme. Dovolte mi na závěr poukázat na dvě klíčové věci: za prvé mluvíme o matriarchální společnosti, tedy společnosti, ve které není mužský prvek v popředí zájmu. Za druhé s matriarchální společností pak úzce souvisí větší důraz na mužské společníky, tedy i na abnormálně široce rozšířenou homosexualitu a transvestitismus.\nHomosexuální vztahy mají různorodý status podle náboženských komunit. V r. 2006 Abrahám Mayom Athiaan, biskup v Jižním Súdánu, způsobil poprask v Súdánské episkopální církvi, když řekl, že vedení církve není dostatečně schopné tvrdě odsuzovat homosexualitu.\n\nZpráva Ministerstva zahraničí Spojených států amerických z r. 2011, oddělení lidských práv, shledala následující\nSúdánské právo a zákony sodomii trestají ...; nicméně nezaznamenali jsme žádné případy aplikování zákonů proti sodomii. Není známo, že by v zemi působily nějaké lesbické, gay, bisexuální nebo transgender (LGBT) organizace. Úřední homofobní a transfobní diskriminace se zde vyskytujed. I sociální diskriminace LGBT osob je rozšířená. Byly zaznamenány i případy samozvaných soudců vymáhajících právo a pořádek pronásledováním homosexuálních mužů a žen na vlastní pěst. Také se zde uskutečnilo několik demonstrací proti homosexualitě.\nPrvní LGBT asociace Rainbow Sudan byla založená 9. února 2012. Její zakladatel známý pod krycím jménem Mohamed řekl:\nNápad založit Sudan Rainbow mi dali mí drazí přátelé. My všichni jsme se rozhodli začít pracovat na tomto projektu, který by mohl pomoci nejen mě, ale i mnoha dalším lidem. Nyní spolupracuje jak online, tak i offline, s několika dalšími organizacemi. Podařilo se nám zformovat malou sociální síť pro lidi, kteří se v rámci svých možností zabývají problematikou LGBTQ, a které se snažíme učit bojovat s diskriminací a s aktivismem za uznávání našich práv. Zabýváme se i sexuální výchovou, psychologickou a emoční podporou a ochranou.\n\n\n"}
{"id": "1297166", "url": "https://cs.wikipedia.org/wiki?curid=1297166", "title": "Unforgotten", "text": "Unforgotten\n\nUnforgotten je britský televizní seriál, který v letech 2015 a 2017 odvysílal ve dvou řadách soukromý televizní kanál ITV. Inspektoři Cassie Stuartová a Sunil Khan vyšetřují vraždy, které se udály před několika desetiletími. Přestože se u každé z obětí naleznou kontakty na doposud žijící osoby, nikdo nechce s policií spolupracovat. Každému dotyčnému však dávné události od základu změní život.\n\nDělníci objeví při demolici starého londýnského domu ve sklepě lidskou kostru. Šéfinspektorka Cassie Stuartová, vrchní inspektor Sunil Khan a jejich tým začnou pátrat po totožnosti mrtvého, neboť se jedná o vraždu, přičemž jediným vodítkem je starý klíč od auta. Podaří se jim zjistit, že obětí byl mladý míšenec Jimmy Sullivan, jehož matka žijící v severní Anglii o něm nemá žádné zprávy od roku 1976, kdy se přestěhoval do Londýna. Posléze se nalezne jeho diář s několika kontakty. Mezi nimi je Robert Greaves, farář, který má neustálé finanční potíže, Eric Slater, bývalý účetní upoutaný na invalidní vozík, Sir Phillip Cross, úspěšný obchodník s kontakty na členy vlády a Lizzie Wilton, skromná žena, která se snaží pomáhat mladým lidem v chudé čtvrti. Nikdo z nich si však na Jimmyho nevzpomíná.\n\nDruhý případ začíná nálezem mrtvoly v kufru při čištění řeky. Podaří se zjistit, že mrtvý byl David Walker pohřešovaný od roku 1990. Mrtvý měl v kapse textový pager. Díky částečně zachovalému mikročipu se podaří nalézt kontakty na několik osob. Do centra vyšetřování se tak dostávají advokát Colin Osborne z Brightonu a jeho manžel Simon, kteří se právě snaží adoptovat dítě. Marion Kelsey z Londýna pracující jako zdravotní sestra na dětském oddělení pacientů s rakovinou, její manžel, sestra a matka. Učitelka Sara Mahmoudová ze Salisbury, která se právě uchází o pozici ředitelky ve škole. A také Tessa, vdova po mrtvém provdaná Nixonová, která pracuje jako policejní inspektorka v Oxfordu, a její syn Sunny, kterému bylo v době zmizení otce pět let. Vyšetřování však opět naráží na mlčenlivost a neochotu případných svědků spolupracovat.\n\n\n"}
{"id": "1297167", "url": "https://cs.wikipedia.org/wiki?curid=1297167", "title": "Yeol Eum Son", "text": "Yeol Eum Son\n\nYeol Eum Son (* 2. května 1986 Wonju, Jižní Korea) je jihokorejská pianistka. Mezinárodní pozornost získala, když se objevila jako sólistka s New York Philharmonic Orchestra pod taktovkou Lorin Maazela v roce 2004. Byla oceněna stříbrnou medailí na Mezinárodní soutěži Petra Iljiče Čajkovského v roce 2011, kde obdržela ocenění za nejlepší komorní koncertní vystoupení.\n\nPrvní klavírní lekci absolvovala ve věku tří a půl roku. V červenci 1998 debutovala na koncertě Kumho Prodigy. V 12. letech začala studovat u klavíristy Kim Dae-jinema a v 16. letech začala navštěvovala \"Korea National University of Arts\", kde pokračovala ve studiu klavíru. V 18. letech natočila kompletní CD Chopin Etudes (Op. 10 a Op. 25) na Universal Music Label.\n\nVystoupila s Newyorskou filharmonií, Rotterdamskou filharmonií, Českou filharmonií, Izraelskou filharmonií, Tokijskou filharmonií, Deutsche Radio Philharmonie Saarbrücken Kaiserslautern, NDR Radiophilharmonie, Akademií sv. Martina v polích, Symfonickým orchestrem NHK, Ruským státním symfonickým orchestrem, Symfonickým orchestrem v Seattlu, Mariinským divadelním orchestrem a mnoha dalšími pod taktovkou Jurije Bashmeta, Karla Marka Chichona, Myung-whun Chunga, Jamese Conlona, Lawrence Fostera, Valerije Gergijeva, Dmitri Kitayenka, Lorin Maazela a Ludovic Morlota. Od roku 2006 studovala u Arie Vardiho na Hochschule für Musik und Theater v Hannoveru.\n\nOd května 2010 psala měsíční sloupce pro nedělní vydání novin \"JoongAng Sunday\" a \"JoongAng Ilbo\".\n\n\n\n"}
{"id": "1297169", "url": "https://cs.wikipedia.org/wiki?curid=1297169", "title": "LGBT práva v Jižním Súdánu", "text": "LGBT práva v Jižním Súdánu\n\nLesby, gayové, bisexuálové a translidé (LGBT) se v Jižním Súdánu setkávají s právními komplikacemi, se kterými většinová populace nemá zkušenosti. Mužská stejnopohlavní sexuální aktivita je nezákonná a trestána až desetiletým odnětím svobody. \n\nJižní Súdán byl dříve součástí Súdánu, a tudíž se do jeho právního řádu promítla šaría, podle které je homosexuální aktivita nelegální a trestána buď bičováním nebo trest smrtí. V r. 2008 přijala autonomní vláda Jižního Súdánu vlastní trestní zákoník trestající \"tělesné kontakty proti přírodním zákonům\" odnětím svobody v délce trvání deseti let.\n\nStejnopohlavní manželství je nadále nelegální a žádná politická strana se o něm nezmiňuje.\n\nV červenci 2010 řekl nynější prezident Jižního Súdánu Salva Kiir Mayarditpro Radio Netherlands Worldwide, že homosexualita není součástí charakteru jihosúdánského lidu. Není to nic, co by chtěl kdokoli z nás v Jižním Súdánu nějak podrobna rozebírat. Není to nic, co bychom chtěli mít k nám improtovat nebo od nás exportovat. Rozhodně se tomu nedostane žádné podpory a bude to vždy předmětem všeobecného zatracení,\" řekl. \n\nV r. 2006 Abrahám Mayom Athiaan, biskup v Jižním Súdánu, způsobil poprask v Súdánské episkopální církvi, když řekl, že vedení církve není dostatečně schopné tvrdě odsuzovat homosexualitu.\n\nZpráva Ministerstva zahraničí Spojených států amerických z r. 2011, oddělení lidských práv, shledala, že sociální diskriminace gayů a leseb je rozšířená, a že v zemi nepůsobí žádné známé LGBT organizace.\n\n"}
{"id": "1297171", "url": "https://cs.wikipedia.org/wiki?curid=1297171", "title": "Nick Fury", "text": "Nick Fury\n\nNicholas Joseph „Nick“ Fury je fiktivní postava komiksových příběhů vydávaných nakladatelstvím Marvel Comics. Poprvé se objevil v komiksu \"Sgt. Fury and his Howling Commandos #1\" roku 1963. Autory této postavy jsou Stan Lee a Jack Kirby.\n\nNicholas Joseph Fury se narodil někdy kolem roku 1920 a je nejstarším ze tří dětí. Jeho otec se jmenoval Jack Fury. Nick a jeho dva sourozenci se narodili v New Yorku a vyrůstali ve čtvrti Hell's Kitchen. Jako teenager v roce 1937, odešel do zámoří poprvé bojovat za Mezinárodní brigády ve španělské občanské válce. Po návratu do Ameriky opustil Fury se svým přítelem Redem Hargroven čtvrť, protože si chtěli naplnit své sny o dobrodružství. Rozhodli se tedy vstoupit do armády. Jejich výjimečné výkony při výcviku do řad Commandos v roce 1940 upoutaly pozornost nadporučíka Samuela Sawyera a to jim napomohlo ke vstupu do řad této jednotky. Později se Nick a Red připojili k americké armádě a Fury absolvoval základní výcvik pod seržantem Bassem. Po útoku na Pearl Harbor přidělil kapitán Sawyer Furymu velení prvního útočné jednotky U.S. Army Rangers, která od Winstona Churchilla získala po prvních misích čestný titul Commandos. Byli přezdíváni „Howling Commandos“ a jejich jednotka byla umístěna na vojenské základně ve Spojeném království, aby vykonávala těžké úkoly na speciálních misích především v evropských bojích druhé světové války.\n\nNa konci druhé světové války v Evropě byl Fury ve Francii těžce zraněn granátem, který mu vyřadil jeho levé oko. Zraněného ho nalezl a vyléčil Berthold Sternberg, který ho později použil jako testovací subjekt pro své sérum „Formule nekonečna“. Díky tomuto séru klesla rychlost Furyho fyzického stárnutí. Po úplném uzdravení začal Fury pracovat pro Úřad strategických služeb (OSS), což byl předchůdce Ústřední zpravodajské služby (CIA). Během svého času v CIA začal Fury nosit černou pásku přes poškozené levé oko.\n\nV roce 1960 se Fury stal druhým ředitelem nadnárodní protiteroristické a špionážní agentury S.H.I.E.L.D.. Hlavními orgány této organizace bylo dvanáct tajemných mužů a žen, kteří Furymu dávali příkazy, takže Fury vlastně jen řídí provádění těchto příkazů a strategických operací. Pod Furyho velením postupně S.H.I.E.L.D. vyrostl v jednu z nejsilnějších organizací na světě, která se skrytě dostávala do národních vlád a vytvářela strategická spojenectví s Avengers a dalšími skupinami superhrdinů, přičemž vždy zachovávala nezávislost a oddanost. Fury se brzy stal hlavním kontaktem se superhrdiny, když vláda potřebovala určité informace. Během své kariéry spolupracoval s mnoha superhrdiny, jako je například Kapitán Amerika a mnoho dalších.\n\n\nVe filmu se poprvé objevil v roce 1998 v televizním snímku \"Nick Fury, zvláštní agent\", kde si ho zahrál David Hasselhoff.\n\nV Marvel Cinematic Universe ztvárňuje Nicka Furyho herec Samuel L. Jackson, který si tuto postavu zahrál zatím v jedenácti filmech a jednom seriálu:\n\nFilmy\n\n\nSeriál\n\n\n"}
{"id": "1297174", "url": "https://cs.wikipedia.org/wiki?curid=1297174", "title": "Camõesova cena", "text": "Camõesova cena\n\nCamõesova cena (portugalsky \"O Prémio Camões\", v brazilské portugalštině \"O Prêmio Camões\") je nadnárodní literární ocenění, udělované již od roku 1989 portugalsky píšícím literátům, původem z lusofonního světa (tj. z Portugalska, Brazílie, Mosambiku, Angoly, či Kapverdských ostrovů). Bylo pojmenováno na počest portugalského básníka a autora Lusovců, Luíse de Camõese\".\" \n"}
{"id": "1297182", "url": "https://cs.wikipedia.org/wiki?curid=1297182", "title": "Máchelka srstnatá", "text": "Máchelka srstnatá\n\nMáchelka srstnatá (\"Leontodon hispidus\") je vytrvalá, žlutě kvetoucí, planě rostoucí rostlina \"pampeliškovitého\" vzhledu, která se v České republice vyskytuje poměrně hojně. Je v české přírodě původní druh a jedním ze dvou druhů rodu máchelka, které v ní rostou.\n\nRostlina je rozšířena, mimo severních oblastí Skandinávie, Islandu a nejjižnějších středomořských oblastí, téměř po celé Evropě. Její původní areál ještě ostrůvkovitě sahá přes Malou Asii až na Kavkaz a do přilehlého okolí. Zavlečena byla i na východní pobřeží Spojených států a Kanady. V České republice roste hojně téměř po celém území, od nížin až do horských oblastí.\n\nVyhledává půdy dobře zásobené živinami, vlhké až mírně vysýchavé a převážně s řídkým, narušených rostlinným krytem. Roste na dobře osluněných místech na loukách, pastvinách, mezích, travnatých stráních, v zahradách i na kamenitých náspech podél cest nebo přímo v obcích. V závislosti na stanovišti kvete od června do září. Ploidie druhu je 2n = 14.\n\nVytrvalá bylina s jednou nebo několika v trsu rostoucími lodyhami vysokými 10 až 50 cm. Vyrůstá z krátkého, až do hloubky 20 cm sahajícího větveného oddenku. Lodyha je jednoduchá, bezlistá, jemně rýhovaná, hustě porostlá rozvětvenými stopkatými chlupy, na vrcholu je mírně ztlustlá a v horní části mívá jeden až tři drobné listeny. Listy vyrůstající v přízemní růžici mohou být dlouhé 5 až 30 cm a široké 0,5 až 4 cm. V obrysu jsou podlouhlé či obkopinaté, uprostřed bývají nejširší a u báze zúžené do křídlatého řapíku. Po obvodě jsou mělce vykrajovaně zubaté až chobotnatě peřenoklané a koncový úkrojek mají zřetelně větší než postranní, jsou porostlé stejnými chlupy jako lodyha.\n\nNa konci lodyhy jednotlivě vyrůstají 15 až 30 mm velké úbory, které jsou v době před rozkvětem nicí. Obsahují po 30 až 50 oboupohlavných, jasně žlutých, pouze jazykovitých kvítků s ligulou dlouhou 10 až 15 mm s pěti zoubky na špičce. U okrajových kvítků bývá ligula na vnější straně červeně nebo šedozeleně proužkovaná. Kvítky s pestíkem tvořeným ze dvou plodolistů mají po pěti tyčinkách a dvou žlutých bliznách. Zvonkovitý, zelený až téměř černý zákrov je 10 až 15 mm dlouhý a 6 až 12 mm široký. Zákrovní listeny jsou úzce kopinaté, chlupaté a umístěným ve vnější řadě odstávají vrcholy. Úbory se rozevírají brzy ráno a uzavírají nedlouho po poledni.\n\nPlodem je hnědá, válcovitá, vrásčitá, 5 až 8 mm velká nažka, která si udržuje klíčivost obvykle jen po dobu kratší než rok. Pro podporu rozptylování větrem má nažka na konci světle hnědý, dvouřadý chmýr s pérovitými, u báze rozšířenými paprsky. Nažky z vnitřních kvítků úboru mají pod chmýrem zobánek.\n\nMáchelka srstnatá je vzhledově variabilní rostlina, což se nejvíce projevuje na ochlupení, velikosti a tvaru listů. V české přírodě jsou uznávány dvě variety, někdy také považované za poddruhy, lišící se hlavně oděním:\n\nRostlina je bez valného ekonomického významu. Pokud roste na pastvinách je dobytkem s oblibou spásána, při sušení se ale její listy drolí a ze sena vypadávají. V okrasných a speciálních trávnících (např. golfové hřiště) je nežádoucím plevelem. Na polích a zahradách vyrůstá v užitkových rostlinách jen ojediněle a znatelné škody nepůsobí.\n\n\n"}
{"id": "1297185", "url": "https://cs.wikipedia.org/wiki?curid=1297185", "title": "Psoun běloocasý", "text": "Psoun běloocasý\n\nPsoun běloocasý \"(Cynomys leucurus)\" je malý býložravý savec, který \"se\" vyskytuje v západním Wyomingu, západním Coloradu a v malých\noblastech ve východním Utahu a jižní Montaně. Největší populace psounů běloocasých se nachází ve Wyomingu, kde se jim hovorově říká \"podvodníci\". Tito psouni žijí v nadmořské výšce 1500 až 3000 m n. m., což je obecně výše než u ostatních druhů psounů. Mezi jeho predátory patří tchoř černý, jezevec americký a orel skalní.\n\nPsoun běloocasý je tmavě hnědý hlodavec s velkýma očima. Má tmavou skvrnu na tvářích nad a pod každým okem.\n\nPopulace psounů běloocasých se dramaticky snížily a zbývající populace zaujímá pouze přibližně 8% původního rozsahu. Jsou ohroženi lidským pronásledováním (střelbou a otravou) a chorobou jménem dýmějový mor, která dokáže lehce nakazit všechny psouny. Toto zvíře žije v malých komunitách, které jsou zranitelné tím, že jsou ničeny všemi těmito problémy.\n\nTento druh se objevuje v červeném seznamu ohrožených druhů IUCN se statusem málo dotčený, který byl naposledy vyhodnocen v roce 1996. Byly podány petice k ochraně psouna běloocasého, ale kvůli nedostatečným vědeckým údajům popisujícím aktuální populační trendy byly odmítnuty vládní agenturou Fish and Wildlife Service Spojených států.\n\n"}
{"id": "1297189", "url": "https://cs.wikipedia.org/wiki?curid=1297189", "title": "Římskokatolická farnost Velehrad", "text": "Římskokatolická farnost Velehrad\n\nŘímskokatolická farnost Velehrad je územní společenství římských katolíků s farním kostelem Nanebevzetí Panny Marie a svatého Cyrila a Metoděje v děkanátu Uherské Hradiště.\n\nSoučástí velehradského kláštera, který založil z podnětu olomouckého biskupa Roberta (1201–1240) moravský markrabě Vladislav Jindřich v blízkosti vesnice Veligradu (dnešní Staré Město u Uherského Hradiště), byl i klášterní kostel Nanebevzetí Panny Marie (dnes je plné jméno „Bazilika Nanebevzetí Panny Marie a sv. Cyrila a Metoděje“), který byl posvěcen biskupem Robertem na počátku výstavby 27. listopadu 1228. Tehdy byla vysvěcena východní část chrámu (zřejmě presbytář s křížovou lodí), a snad byla v té době hotova i část přilehlých klášterních budov.\n\nKoncem roku 1420 došlo na Moravě k pokusu založit husitský tábor. Podle soudobého kronikáře Vavřince z Březové vznikl tento tábor v Nedakonicích, kde se koncem roku 1420 a počátkem roku 1421 shromáždili sedláci a zemané pod vedením kněží Bedřicha ze Strážnice a Tomáše z Vizovic. Z Nedakonic podnikli moravští táboři počátkem roku 1421 několik výpadů proti okolním klášterům a městům. V polovině ledna zpustošili a vypálili velehradský klášter, upálili zde několik mnichů a po jejich nájezdu zůstal klášter na několik let opuštěný. \n\nSoučasnou podobu získal klášter na přelomu 17. a 18. století, po požáru v roce 1681. Po opravách konventu provedl opat Petr Silavecký (1669–1691) obnovu klášterního kostela, v níž pokračovali jeho nástupci opati Bernard Kašpárek (1691-1699), Florián Nezorin a Josef Malý.\nPo požáru v roce 1719 připadl opatu Malému nelehký úkol dokončení díla. Druhým svěcením velehradského kostela 2. října 1735 byla přestavba dokončena. Roku 1784 byla však klášter zrušen. V roce 1927 byl na základě rozhodnutí papeže Pia XI. kostelu udělen titul papežské baziliky menší, aby tak zdůraznil cyrilometodějský a unionistický význam Velehradu. Ze stejných důvodů věnoval v roce 1985 papež Jan Pavel II. Velehradu zvláštní vyznamenání – Zlatou růži.\n\nFarnost od roku 1990 spravují jezuité. Dlouholetým farářem zde byl P. Mgr. Petr Přádka, SJ. Toho od 1. února 2019 vystřídal jako administrátor P. Josef Čunek, SJ.\nFarnost je specifická tím, že zde probíhá nejen obvyklý život farní, ale také poutní. Pravidelně se konají duchovní obnovy, setkání společenství, výuka náboženství, při bohoslužbách zpívá schola.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky na Velehradě 28 304 korun, v Modré 25 169 korun, v obci Salaš 9 097 korun a v Tupesích 38 502 korun.\n\n"}
{"id": "1297191", "url": "https://cs.wikipedia.org/wiki?curid=1297191", "title": "Lydie Härtelová", "text": "Lydie Härtelová\n\nLydie Härtelová je českou harfistkou, sbormistryní a pedagožkou. Na harfu hraje v Symfonickém orchestru Českého rozhlasu, vystupuje sólově i v rámci komorních sdružení. V roce 1986 založila chrámový pěvecký sbor Naši pěvci. Hru na harfu vyučuje na Pražské konzervatoři.\n\nLydie Härtelová roz. Henychová se hudbě věnovala od dětství. Jako pianistka se zúčastnila rozhlasové soutěže Concertino Praga. Na harfu se začala učit ve čtrnácti letech. Rok poté byla přijata na Konzervatoř v Praze do třídy prof. Libuše Váchalové. Po maturitě přestoupila na hudební fakultu pražské Akademie múzických umění, kde dále studovala pod vedením doc. Karla Patrase, sóloharfisty České filharmonie. AMU absolvovala recitálem ve Dvořákově síni Rudolfina, koncertem s orchestrem a Cenou rektora AMU.\n\nČlenkou známého souboru Musica Bohemica, který založil Jaroslav Krček, se stala již během studia na AMU. Natočila s ním několik desek a uskutečnila stovky koncertů doma i v zahraničí. Půldruhého roku pak byla sóloharfistkou Smetanova divadla v Praze (nyní Státní opera, jedna ze čtyř scén Národního divadla v Praze), poté byla angažována do Symfonického orchestru Československého rozhlasu, kde působí dodnes.\n\nLydie Härtelová se věnuje činnosti sólové i komorní (především jako členka Tria cantabile, které tvoří se sopranistkou Ludmilou Vernerovou a flétnistou Václavem Kuntem), spolupracovala s vydavatelstvími jako např. Supraphon, Panton, ECM, MusicVars, Ligia Digital, natočila několik desítek sólových a komorních snímků pro Český rozhlas (některé ještě pod dívčím jménem Henychová) a několik koncertů pro harfu (Albrechtsberger, Mozart, Reinecke, Glier, Mosolov, Krček).\n\nOd září 2012 vyučuje Lydie Härtelová harfu na Pražské konzervatoři.\n\nLydie Härtelová natáčí sólově pro přední vydavatelství a pro rozhlas doma i v zahraničí. Vystupuje na samostatných harfových recitálech, jako sólistku s orchestrem nebo v rámci komorních souborů. Hraje na japonskou koncertní harfu Aoyama Orpheus.\n\nVýběr z repertoáru:\n\nG. F. Händel: Koncert B dur\n\nA. Vivaldi: Koncert D dur, RV 93\n\nJ. G. Wagenseil: Koncert G dur\n\nJ. G. Albrechtsberger: Koncert C dur\n\nJ. Kř. Krumpholz: Koncert č. 5, B dur\n\nW. A. Mozart: Koncert C dur pro flétnu, harfu a orchestr\n\nK. Ditters von Dittersdorf: Koncert A dur\n\nJ. L. Dusík: Koncert Es dur\n\nA. Rösler: Koncertní sólo in F\n\nM. Bruch: Skotská fantazie pro housle, harfu a orchestr\n\nC. Reinecke: Koncert e moll\n\nC. Debussy: Tance pro harfu a smyčcový orchestr\n\nM. Tournier: Féerie pro harfu a smyčcový orchestr\n\nR. M. Glier: Koncert\n\nA. Mosolov: Koncert\n\nM. Samuel - Rousseau: Variations pastorales pro harfu a orchestr\n\nM. Grandjany: Aria v klasickém stylu pro harfu a smyčcový orchestr\n\nJar. Krček: Koncert pro hoboj, harfu a komorní soubor\n\n\nZ polských renesančních tabulatur 16. století\n\nJ. S. Bach - M. Grandjany: úpravy houslových partit a sonát\n\nF. Mendelssohn-Bartholdy: Svatební pochod\n\nJ. L. Dusík: Ruské nocturno, Šest sonatin, Sonáta B dur, G dur\n\nJ. Dvořáček: Hudba pro harfu\n\nA. Dvořák: Na Svaté hoře, Largo z Novosvětské symfonie\n\nG. Enescu: Koncertní allegro pro chromatickou harfu\n\nF. Farkas: Staré maďarské tance\n\nM. I. Glinka: Variace na Mozartovo téma, Nocturno\n\nJ. Gemrot: Sonáta\n\nM. Grandjany: Fantazie na Haydnovo téma\n\nG. F. Händel: Téma s variacemi g moll\n\nP.-M. Hamel: Miniatury\n\nP. Hindemith: Sonáta\n\nA. Chačaturjan: Východní tanec a Toccata\n\nV. Kikta: Romantické variace\n\nJ. K. Krumpholz: Sonáta F dur č. 1 a 2, Sonáta B dur\n\nJ. Křička: Variace na Mozartovo téma\n\nI. Loudová: Sólo pro krále Davida\n\nS. Mareschall: Žalmy\n\nM. Praetorius: Es ist ein´ Ros´ entsprungen\n\nG. B. Pescetti: Sonáta c moll\n\nC. Saint-Saëns: Fantazie\n\nC. Salzedo: Píseň noci, Tango a Sequidilla\n\nO. Respighi: Siciliana\n\nJ. Teml: Kaligramy\n\nM. Tournier: Au matin, Čtyři preludia, Tanec mužiků, Dva kusy\n\nD. Watkins: Malá suita\n\nI. Zelenka: Tři preludia\n\nTrio cantabile je souborem zajímavého a vzácného složení: členy jsou sopranistka Ludmila Vernerová, sólistka Státní opery, vynikající flétnista Václav Kunt a harfistka Lydie Härtelová. Repertoár tria zahrnuje široké spektrum hudby pěti staletí: od renesance až po současnost. Trio cantabile koncertuje a natáčí doma i v zahraničí. Souboru věnovala díla řada soudobých skladatelů.\n\nSoubor Trigonum musicum je ojedinělý svou nástrojovou kombinací a souzvukem hoboje s harfou a violoncellem. Vytvořili jej tři přátelé a kolegové ze Symfonického orchestru Českého rozhlasu – David Prosek, Lydie Härtelová a Jan Keller (který od r. 2011 hraje v České filharmonii).\n\nRepertoár souboru zahrnuje nejen hudbu klasickou „vážnou“ hudbu, ale také např. ragtimy.\n\nMluvené slovo a krásnou a křehkou hudbu, to v sobě spojuje úspěšný pořad \"Večer poezie a prózy s harfou\". Herečka s nezaměnitelným témbrem hlasu Valérie Zawadská vybírá z díla oblíbených autorů Jana Skácela a Oldřicha Mikuláška, Lydie Härtelová hraje skladby francouzských impresionistů pro sólovou harfu.\n\nV únoru 1986 Lydie Härtelová založila při Farním sboru Českobratrské církve evangelické v Dejvicích smíšený sbor, který si zvolil název Naši pěvci.\n\nSbor, původně asi patnáctičlenný, se postupně rozšiřoval jak početně (dnes asi 45-50 členů), tak konfesijně (v současnosti zde zpívají nejen evangelíci, ale také příslušníci jiných církví i lidé, kteří se k žádné církvi oficiálně nehlásí, ale s církvemi sympatizují). Všechny zpěváky spojuje zájem o duchovní hudbu, která je náplní sboru.\n\nLydie Härtelová si kvůli vedení sboru rozšiřovala hudební vzdělání několikaletým soukromým studiem zpěvu (prof. M. Jonášová a E. Bromová) a účastí na sbormistrovských kurzech.\n\nNaši pěvci zpívají nejen při bohoslužbách, ale také na koncertech, a to doma i v zahraničí (Anglie, Německo, Francie, Švýcarsko). Dvakrát byli pozváni na Mezinárodní festival duchovní hudby ICMF v Bernu (2001 a 2005), kde pod vedením vynikajících anglických dirigentů D. Willcokse a P. Leddington Wrighta nastudovali široký světový repertoár a vystoupili na několika koncertech. Mnozí členové sboru si samostatně rozšiřují hudební vzdělání na letních hudebních kurzech (Mitte Europa, Convivium, Valtice aj.)\n\nNaši pěvci se úspěšně zúčastnili mezinárodní soutěže Pražské sborové dny (1998 – 4. místo, 1999 – 2. místo při neudělení 1. ceny, získali zlatý pohár). Sbor často spolupracoval s Českým rozhlasem, několikrát s londýnským BBC, také s televizí (ČR, Německo). Od r. 2002 se datuje pravidelná spolupráce s orchestrem Atlantis (V. Podrazil).\n\nNeznámá duchovní hudba \"(prvonahrávky lužickosrbských autorů Kocora a Krawce a Chřibské mše C. F. Pohla z r. 1850), 2000\"\n\nECCE! \"(česká duchovní hudba), 2004\"\n\nAdventní zpěvy \"(spolupráce na CD – Marešová: Žalmy), 2005\"\n\nJezu, rač ty sám \"(písně v časech zármutku – spolupráce na CD), 2007\"\n\nBach: Ich hatte viel Bekümmernis, \"2010\"\n\nAntonín Dvořák: Biblické písně, Žalm 149, Jiřina Dvořáková - Marešová: Improvizace, \"Biblické písně ve sborové úpravě Lydie Härtelové, 2016\"\n\nJ. Krček: Koncert pro hoboj, harfu a komorní soubor (Supraphon 1983)\n\nI. Loudová: Gnómai (Panton 1986, 1999)\n\nL. Janáček: Otčenáš pro tenor, sbor, harfu a varhany (ECM 1993)\n\nW. A. Mozart: Dvojkoncert, úprava pro trubku, harfu a orchestr (Ligia Digital 1997, Guy Touvron - trubka)\n\nNeznámá duchovní hudba - Kocor, Krawc, Pohl (NP record 1999)\n\nTrio cantabile: Mysliveček, Benda, Vaňhal, Händel aj. (Musicvars 2000)\n\n\"Ecce!\" - česká duchovní hudba (NP record 2004)\n\nAdventní a vánoční hudba (ČB 2004)\n\nJezu, rač ty sám (ČB 2006)\n\nIch hatte viel Bekümmernis (ČB 2010)\n\nJohann Georg Albrechtsberger: Koncert C dur (Plzeňská filharmonie, dir. Hynek Farkač)\n\nWolfgang Amadeus Mozart: Koncert C dur pro flétnu, harfu a orchestr (M. Mesany, SOČR, dir. St. Bogunia - 2002 / V. Válek - 2005)\n\nCarl Reinecke: Koncert e moll (Symf. orchestr Čes. rozhlasu, dir. Stan. Bogunia)\n\nMax Bruch: Skotská fantazie pro housle, harfu a orchestr (J. Mráček, SOČR, dir. S. Bogunia)\n\nReingold Moricevič Glier: Koncert pro harfu a orchestr (Severočes. filharmonie, dir. Jar. Soukup)\n\nClaude Debussy: Tance pro harfu a smyčcový orchestr (SOČR, dir. J. Kučera)\n\nAlexandr Mosolov: Koncert pro harfu a orchestr (Severočes. filharmonie, dir. Jar. Soukup) Jaroslav Krček:\n\nDvojkoncert pro hoboj, harfu a komorní soubor (G. Krčková - hoboj, Musica Bohemica, dir. Jar. Krček)\n\nJ. S. Bach: Andante (pro harfu upravil Marcel Grandjany)\n\nG. F. Händel: Téma s variacemi g moll\n\nC. Ph. E. Bach: Bitva u Bergenu\n\nJ. Kř. Krumpholtz: 2 sonáty in F, Preludia (výběr), Variace na píseň \"Mám rád dobrý tabák\"\n\nJ. L. Dusík: Nocturno russe, Sonáta in G, Sonáta in B\n\nS. Corri - Dussek: Variace na maďarskou píseň\n\nC. Saint-Saëns: Fantazie pro harfu\n\nB. Bartók: Rumunské tance\n\nC. Salzedo: Tango a Sequidilla\n\nA. Chačaturjan: Východní tanec a Toccata\n\nJ. Pauer: Partita pro harfu\n\nM. Kymlička: Simple music for harp\n\nJ. Teml: Kaligramy\n\nIvan Zelenka: Tři preludia pro harfu\n\nJiří Gemrot: Sonáta pro harfu\n\nMarcel Tournier: Čtyři preludia\n\nCarlos Salzedo: Píseň noci\n\nMarcel Grandjany: Sally a Dinny\n\nFr. Benda: Sonáta F dur\n\nL. Spohr: Potpourri z témat Mozartovy Kouzelné flétny\n\nG. Fauré: Ukolébavka\n\nM. Ravel: Habaneira\n\nJacques Ibert: Entr´acte\n\nA. Jolivet: Alla rustica\n\nZ. Folprecht: Malá suita ve starém slohu\n\nI. Hurník: Sonatina\n\nJ. P. Nagel: Šunowska\n\nJean-Michel Damase: Sonáta, Variace na píseň \"Early morning\"\n\nIvan Jirko: Divertimento\n\nZd. Zahradník: Meditativo\n\nJohn Dowland: Come again\n\nGiulio Caccini: Amarilli, mia bella\n\nK. A. Kocor: Božo, budź mi hnadny, Tón knjez je mój pastyr\n\nB. Britten: 8 anglických lidových písní\n\nPetr Eben: Písničky k loutně\n\nG. F. Händel: Dvě německé árie\n\nJ. S. Bach: Ich folge dir gleichfalls, Heute noch, lieber Vater\n\nF. A. Špork (upr. J. Berkovec): Bon repos\n\nV. Micka: Šerosvit a Nářky ženy krysařovy\n\nIvan Zelenka: Tři písně na poezii P. Prouzy\n\nIvana Loudová: Gnómai\n\nMarcel Tournier: Feérie (Preludium a tanec)\n\nMarcel Grandjany: Aria v klasickém stylu\n\nJ. G. Albrechtsberger: Partita in C\n\nJ. Haydn: Trio in G\n\nJ. Snížková: Pascua (Pastviny)\n\nF. X. Thuri: Intermezzo lyrico\n\nF. X. Thuri: Fantasia tristis\n\nC. Franck: Mše A dur pro sóla, sbor, harfu, cello, kontrabas a varhany\n\nL. Janáček: Otčenáš pro tenor, sbor, harfu a varhany\n\nJ. Mindl: Kvartet pro dvě harfy, flétnu a violu (H. Müllerová, R. Heger, P. Myška)\n\nC. F. Pohl: Mše č. 2, F dur, \"Chřibská\" pro sóla, sbor, varhany, cello a kontrabas (dir. L. Härtelová)\n\nK. A. Kocor: Knježe, ty sy moja moc (dir. L. Härtelová)\n\nB. Krawc: Wótče naš (dir. L. Härtelová)\n\nAntonín Dvořák: Biblické písně (sborová úprava L. Härtelová), Žalm 149, Jiřina Dvořáková - Marešová: Improvizace, 2016\n\n"}
{"id": "1297194", "url": "https://cs.wikipedia.org/wiki?curid=1297194", "title": "Kostel svatého Jana Křtitele (Višňové)", "text": "Kostel svatého Jana Křtitele (Višňové)\n\nKostel svatého Jana Křtitele se nachází na návsi městyse Višňové. Kostel je farním kostelem římskokatolické farnosti Višňové u Znojma. Jde o jednolodní renesanční stavbu s raně gotickým jádrem. Kostel je chráněn jako kulturní památka České republiky. Kostel je orientovanou stavbou s pětihranným kněžištěm, na obou stranách presbytáře jsou sakristie, nad jižní sakristií je oratoř, součástí je také sedilie s kružbami a sanktuárium a renesanční portál z roku 1596. Kostel je zastřešen křížovou žebrovou klenbou s renesančními ornamenty. \n\nKostel měl existovat již v době první písemné zmínky o obci v roce 1234, kostel by měl pocházet ve své gotické podobě z druhé poloviny 13. století. Na počátku 16. století byl kostel přestavěn. V roce 1596 byl pod věží postaven renesanční portál. Dále pak byl kostel upraven v roce 1696 a mezi lety 1896 a 1901. V roce 1869 byla znovu založena farnost Višňové. Kostel v roce 1901 získal současnou podobu, fasáda kostela v roce 1901 byla provedena v historizujícím slohu. Došlo také ke zvětšení kůru a k odstranění vnitřního schodiště ke kůru a k postavení nového zvnějška věže. Interiér kostela byl výrazně upraven mezi lety 1952 a 1955, kdy byly boční oltáře nahrazeny novými a byl také upraven hlavní oltář a rekonstruována kazatelna. Mezi lety 2008 a 2009 byla rekonstruována fasáda kostela. Kostel pak získal od Jihomoravského kraje ocenění za druhou nejlépe rekonstruovanou památku v roce 2008.\n\nDo roku 1826 kolem kostela byl umístěn hřbitov a pod presbytářem existovala hrobka hrabat. \n\nPři kostele stojí věž, do které byly instalovány v roce 1973 nové hodiny a v roce 1989 byla upravena střecha věže, původní střecha z pálených tašek byla nahrazena měděnou. Ve věži kostela byly zvony z roku 1284, 1699 a 1767. V roce 1825 věž postihl požár a zvony z roku 1284 a 1767 byly roztaveny a již v tomtéž roce byly pořízeny zvony svatého Jana Křtitele a svatého Floriána. Nové zvony pak byly zakoupeny také v roce 1885. Zvony pak byly v roce 1917 rekvírovány a tři nové pak byly pořízeny až v roce 1939, ty pak byly v roce 1942 opět rekvírovány. Nové zvony pak byly pořízeny v letech 1943, 1949 a 1959, ve věži však zůstal i přes dvojí rekvíraci zvon z roku 1699, ten je zasvěcený svatému Michaelovi.\n\n\n"}
{"id": "1297195", "url": "https://cs.wikipedia.org/wiki?curid=1297195", "title": "Bílá Bystřice", "text": "Bílá Bystřice\n\nBílá Bystřice je horský potok v Krušnách horách, pravostranný přítok Bystřice v okrese Karlovy Vary v Karlovarském kraji. Délka jejího toku měří 8,8 km. Plocha povodí činí 18,8 km².\n\nPotok pramení jižně od zaniklé hornické osady Bludná a teče jihozápadním směrem. U levého břehu potoka se nachází \"Červená jáma\", propadlina po historické těžbě cínové a železné rudy. \nPod strmým svahem Smrčiny (1000 m) pokračuje k severnímu okraji Perninku, kterým protéká od severu k jihu. Za obcí se směr toku otáčí na jihovýchod. Ještě než dosáhne severního okraje Pstruží odbočuje z toku umělý vodní náhon zbudovaný roku 1880. Sloužil pro mlýn a elektrárnu továrny – papírny, založené roku 1847. Papírna fungovala až do roku 1972. Náhon je technickým dílem, který přiváděl vodu jak z Bílé Bystřice, tak i Červené Bystřice, přitékající od Abertam. \n\nPod bývalou papírnou se potok vlévá zprava do Bystřice.\n"}
{"id": "1297196", "url": "https://cs.wikipedia.org/wiki?curid=1297196", "title": "Sociální znevýhodnění v Česku", "text": "Sociální znevýhodnění v Česku\n\nPřesná definice sociálního znevýhodnění není dosud v České republice pevně ukotvena. V nejširším pojetí lze sociální znevýhodnění chápat jako určitou překážku, která omezuje sociální růst a zapojení jedince, skupiny či minority do společnosti. Pojem sociální znevýhodnění se používá v několika resortech státu. V mnohém se prolíná s pojmem sociálního vyloučení. Z historických pramenů vyplývá, že se společnost věnovala lidem, kteří byli znevýhodněni v různých směrech. Vyspělá společnost by měla rozeznat rozmanitost potřeb, situací a cílů, které mají její jednotliví členové, snažit se o odstraňování předsudků a diskriminace, intenzivně se podílet na zlepšení ekonomických, politických, právních, sociálních a zdravotních podmínek, které omezují osobní rozvoj a limitují osobní svobodu každého člena společnosti. \n\nV tomto období u nás poskytovala pomoc potřebným církev prostřednictvím náboženských obcí, řeholních řádů a jejich klášterů. Vznikaly ústavy, řádové nemocnice a útulky, které zajišťovaly bezpečí pro chudé, zmrzačené, staré a sirotky. Ve 13. a 14. století narůstal počet nemajetných. Až do počátku novověku převládala v celé společnosti středověká tendence k sociálnímu vylučování lidí, kteří se vymkli standardním sociálním strukturám. Byli odháněni od sídel a tvrdě postihováni i za drobné přestupky. Týkalo se to nemajetných lidí, žebráků, tuláků, duševně nemocných, cikánů, nemocných nakažlivými nemocemi, jakýchkoli nemajetných cizinců a vůbec lidí, řečeno oblíbeným termínem doznívajícího středověku ,nepříslušných“, vyvázaných z rodinných pout, z místních vazeb, z podřízenosti církvi a vrchnosti.\n\nV 16. století byly zakládány sirotčince – ústavy pro výchovu opuštěných dětí. Nová společenská třída – měšťanstvo, zavedla měšťanskou správu měst a rozvíjela organizovanou léčebnou péči. V 16. a 17. století byl rozvoj měšťanské péče o chudé zbrzděn kvůli rekatolizaci země. Byla posílena moc církve a habsburské monarchie. Roku 1620 byla císařem Ferdinandem I. zřízena tehdy největší pražská nemocnice, která byla funkčně rozdělena na nemocnici poskytující zdravotní péči a špitál pro péči sociální.\nOd 18. století prochází evropská společnost řadou ekonomických i sociálních změn. Marie Terezie mimo zavedení povinné školní docházky řešila i problematiku zanedbaných dětí. Císař Josef II. zřizuje nové zdravotně-sociální instituce, např. Pražský nalezinec (1789). Zakládal farní chudinské ústavy i jiná ústavní zařízení, jež měla svůj řád a pevná pravidla. Ústavy byly financovány veřejnými sbírkami a dědickými dary. Stát se vyvazuje z područí církve a odmítá nesystematickou charitativní činnost. Občanský zákoník z roku 1811 jako první zákonná norma zabezpečuje právní postavení dítěte v rodině (nárok na výživu, výchovu a ochranu soudem). V roce 1868 upravil chudinský zákon povinnost obce pečovat o občana, který příslušel do obce domovským zákonem. Výrazným inovativním trendem byla snaha seznámit se s potřebnými a účinněji jim pomoci. V druhé polovině 19. století byl názor na příčinu sociálního selhání ovlivněn Ch. Darwinem, tzv. darwinismus. Teorie o původu druhů na principu přírodního výběru, tj. na principu vítězství silnějších nad slabšími v přístupu ke zdrojům.\n\nKoncem 19. století se objevil v Německu první pokus o rozsáhlé sociální pojištění, tzv. Bismarckovy reformy. Hlavní zásluhu měly na zavedení sociálního pojištění pro široké vrstvy zaměstnanců pro případ nemoci, úrazu, invalidity a stáří. Důsledkem průmyslové revoluce byla masa lidí vykořeněných ze svého původního prostředí. Zaměstnanci byli nuceni stěhovat se na periferie průmyslových měst, kde prožívali pocity izolace a odcizení. Hlavním tématem veřejných diskuzí a politických bojů po celé 19. století bylo znevýhodnění a faktické vyloučení nižších nemajetných vrstev (a spolu s nimi také žen, etnických menšin a nebělošského obyvatelstva) z liberálního řádu. Recept v podobě volné hry tržních sil nejenže nezaručil prosperitu celé společnosti, ale nebyl ani schopen zabránit novým formám nerovnosti a sociálního rozkladu. Zaručený vzestup se jevil pouze pomocí organizovaných institucí, které měly za úkol snížit míru nejistoty ve společnosti. Velké skupiny lidí, které byly vykořeněné z důvodu průmyslové revoluce, se sociálně integrovaly. V rámci zrození sociálního státu získaly dříve znevýhodněné skupiny novou a pevnou kulturní a sociální identitu.\n\nObdobí První republiky zaznamenalo nevídaný rozvoj specializovaných poradenských služeb. Jak uvádí Kodymová (2001), před druhou světovou válkou u nás existovaly poradny pro volbu povolání, pro duševní zdraví, městské sociální poradny, poradny pro matky s dětmi, poradny pro „úchylné děti“, tuberkulózní poradny a venerické poradny. Vznikaly jako nestátní nebo církevní zařízení, následně byly některé z nich přebírány státem: Společnost Čs. červeného kříže, organizace Okresních péčí o mládež, Masarykova Liga proti tuberkulose. \n\nRok 1945 s sebou přinesl působení dvou naprosto odlišných směrů sociální politiky. Západní exilová vláda se zahraničními informacemi o projektu welfare státu lorda Beweridge z roku 1942, který ovlivnil sociální programy řady států západní Evropy. Na druhé straně to byl vliv východní exilové vlády v čele s K. Gottwaldem a obsahem Košického vládního programu. Proběhla první měnová reforma, došlo k první vlně znárodňování majetku, současně se zvýšil vliv státu na přerozdělování majetku, snížila se sociální a příjmová diferenciace, a tím se postupně změnila třídní i sociální struktura obyvatelstva. V roce 1948 byl pluralitní politický systém vystřídán systémem sovětským, tj. vládou jedné politické strany a diktaturou proletariátu. Ze Sovětského svazu byl převzat model centrálního plánování i v oblasti sociální politiky. Stát zastřešoval sociální ochranu a sociální zabezpečení veškerého obyvatelstva. Silná státní ekonomická základna měla navždy odstranit nezaměstnanost, chudobu, třídní rozdíly a doprovázející sociální problémy. V sedmdesátých letech, tzv. období normalizace, služby sociální péče a dávky poskytovaly národní výbory. Při okresních a krajských národních výborech byly zřízeny posudkové komise sociálního zabezpečení, dávkové komise a komise péče o rodinu a děti. Okresy byly také zřizovateli většiny ústavů sociální péče. Po rozpadu sovětského impéria noví představitelé KSČ pochopili, že i v socialismu se musí řešit sociální otázky. V těchto letech se také konají mnohé konference zaměřené na sociální psychologii, gerontologii, thanatologii, výchovu mládeže, psychoterapii, problematiku alkoholismu, prostituce, práci s menšinami. Výsledky mnoha výzkumů byly cenzurovány. Česká sociální práce vlivem politických změn po roce 1989 byla nasměrována k návratu tradiční liberální společnosti. Uvolňuje se hierarchický vztah ke klientům a oslabuje se sociální kontrola, která byla v době totality značná. Dochází ke znejasňování poslání sociální práce podobně, jak k tomu došlo na Západě.\n\nPo sametové revoluci se začaly objevovat zcela nové sociální problémy, které v naší zemi neměly obdoby (bezdomovectví, nezaměstnanost, neskrývaná prostituce, migrace uprchlíků přes naše území na Západ a potřeba začlenit vězně propuštěné z výkonu trestu po prezidentské amnestii apod.). Potřebná řešení se hledala v modelech vyzkoušených v jiných zemích. Hlavním inovačním trendem devadesátých let byla snaha o deinstitucionalizaci sociálních služeb, což znamenalo vytvořit alternativu k tradiční (většinou ústavní) péči a masivní nástup nestátních organizací (církevních i necírkevních) do sociální péče. Po roce 1989 vznikly tisíce sociálních nevládních organizací. V rámci přijetí České republiky do Evropské unie musela nastat koordinace v legislativě. Je třeba hledat stále nové sociální metody.\n\nEfektivní sociální politika musí bezesporu směřovat přímo k jedinci a respektovat jeho možnosti, potřeby a další osobní specifika. Koncepce adresnosti je nemyslitelná bez zabezpečení systematického přísunu relevantních informací o životních potřebách občanů. Sociální práce se musí přizpůsobovat zákonům, nařízením i vyhláškám. Bez cílené sociální práce, pomoci a sociálních služeb, jako instrumentů a současně produktů sociální politiky, by se významná část občanů nemohla podílet na všech stránkách života společnosti, čímž by bylo znemožněno uplatnění jejich lidských i občanských práv a docházelo by k jejich sociálnímu vyloučení.\n\nSystém sociální pomoci a služeb se aktivuje zejména tehdy:\n\nKvalitní uplatňování sociální politiky státu by mělo v případě potřeby slaďovat způsoby sociální ochrany. Propojení různých služeb, případně promyšlené provázání služeb a dávek může být efektivnější pomocí než poskytnutí jedné služby nebo jen jedné dávky. Sociální pomoc v sobě zahrnuje sociální služby a také finanční a věcné dávky.\n\nLidský faktor (a tím i sociální politika) má důležité místo ve společnosti, neboť v určité míře přispívá a spolupodílí se na utváření morálního a názorového klimatu společnosti. Sociální politika právě svou koncentrací na člověka může působit na hodnotové orientace lidí, spoluvytvářet jejich názory, postoje, chování atd. Není to pouhý souhrn určitých opatření, ale je to reakce na specifické otázky, na které neodpovídají ostatní sféry života.\n\nV této oblasti bylo zapotřebí rozlišit definice sociálního znevýhodnění, zdravotního znevýhodnění nebo zdravotního postižení. Pro tyto účely byl zaveden termín sociálně znevýhodněný žák a přímo uveden v § 16 zákona o předškolním, základním, středním, vyšším odborném a jiném vzdělávání (školský zákon) č. 561/2004 Sb.. Po novele tohoto zákona v roce 2016 a v návaznosti na Vyhlášku o vzdělávání žáků se speciálními vzdělávacími potřebami a žáků nadaných č. 27/2016 Sb. je nahrazen pojmem žák se speciálními vzdělávacími potřebami, od té doby se podpora dětem přiděluje na základě určení konkrétní podoby podpůrného opatření. V resortu vzdělávání se sociálním znevýhodněním vymezuje skupina žáků, kteří potenciálně nebo skutečně selhávají ve vzdělávání, což není z důvodu zdravotního postižení, tělesného či mentálního handicapu, dlouhodobé nemoci ani specifických poruch učení či chování.\n\n\nTyto aspekty se vzájemně prolínají a mění v čase.\n\nPodobně jako v ostatních zemích EU zahrnují znevýhodněné skupiny na trhu práce především absolventy škol a mladistvé, občany se zdravotním postižením, občany nad 50 let věku, občany bez kvalifikace nebo s nízkou úrovní kvalifikace a občany s malými dětmi. Nejvíce ohroženy jsou skupiny osob, u kterých dochází ke kumulaci různých znevýhodnění, jako například mladiství s nízkou úrovní kvalifikace. Z tohoto důvodu byla vypracována Strategie politiky zaměstnanosti do roku 2020. \n\nCílem Realizačního plánu programu Záruky pro mládež je významně přispět ke snížení míry nezaměstnanosti mladých lidí věkové skupiny 15–24 let na 12,3 %. \n\nProgram Záruky pro mládež České republiky, jehož cílem je snížit nezaměstnanost mladých lidí tím, že jim zaručuje, že každý mladý člověk ve věku 15 - 24 let dostane kvalitní nabídku zaměstnání, dalšího vzdělávání, odborné přípravy nebo stáže, a to do čtyř měsíců poté, co se stal nezaměstnaným, ukončil formální vzdělávání nebo odešel ze systému formálního vzdělávání.\n\nNadnárodní program Strategie Evropa 2020 - cílem je dosažení takového hospodářského růstu, jenž bude založen na principech znalostní ekonomiky, bude udržitelný a bude podporovat začleňování, a to jak sociální tak územní v jednotlivých členských státech.\n\nCílem podpory starších osob na trhu práce by měla být zejména prevence, udržení zaměstnanosti, podpora celoživotního učení a motivace zaměstnavatelů k rozvoji vlastních lidských zdrojů, případně úpravy pracovišť. Např. ukončený projekt „Generační tandem - podpora generační výměny ve Středočeském kraji“ Národní akční plán podporující pozitivní stárnutí pro období let 2013 – 2017. Prodlužující se délka lidského života s sebou mimo jiné nese i možnost plnohodnotného využití účasti na trhu práce.\n\nTyto osoby představují jednu z nejzranitelnějších skupin na trhu práce, neboť vzhledem k relativnímu přebytku pracovní síly, není tato skupina dostatečné konkurenceschopná. Zaměstnavatelům lidí se zdravotním postižením se vyplácí příspěvek na podporu zaměstnávání OZP. Další podporou ze strany státu je § 101 zákona č. 137/2006 Sb. o veřejných zakázkách.\n\nŘešení problému sociálního vyloučení by mělo být jedním z prvořadých úkolů státní politiky. Primárně by se však podpora neměla soustředit pouze na vytváření pracovních míst pro osoby s nízkou kvalifikací, ale zejména další vzdělávání těchto osob a posilování jejich postavení na trhu práce.\n\nZákladním problémem zaměstnanosti žen je nedostatečný prostor pro soulad rodinného a pracovního života. Hlavním problémem je nemožnost zajistit kvalitní a dostupnou péči o dítě (obdobně ale i o seniory – starší rodiče) při výkonu zaměstnání. Problém dostupnosti není jen geografický či ekonomický, ale rovněž je problematická časová dostupnost, která neodpovídá požadavkům na pracovní dobu matek. Přitom kvalitní předškolní výchova neovlivňuje pouze zaměstnanost matek dětí, ale rovněž jejich sociální integraci. Podskupinou žen jsou matky samoživitelky. Pro ně je naprosto stěžejní vydělávat si v zaměstnání, jsou zároveň skupinou, která je hodně postižená nezaměstnaností. Diskriminace při získávání zaměstnání na ně dopadá více než na ženy žijící s partnerem. Zaměstnavatelé se zřejmě bojí, že samoživitelka bude více doma s dítětem než v práci.\n\nStátem podporované regiony s vyšší mírou dlouhodobé nezaměstnanosti, s vyšším počtem osob pobírajících sociální dávky a s výskytem sociálně vyloučených lokalit. Úspěšná sociální integrace znevýhodněných skupin tkví v jejich zapojení do pracovního procesu a v rozvoji sociálního podnikání. Tuto problematiku řeší např. Strategie regionálního rozvoje ČR 2014 - 2020.\n"}
{"id": "1297198", "url": "https://cs.wikipedia.org/wiki?curid=1297198", "title": "French Open 2017 – smíšená čtyřhra", "text": "French Open 2017 – smíšená čtyřhra\n\nSmíšená čtyřhra French Open 2017 probíhala v závěru května a první polovině června 2017. Do smíšené soutěže pařížského tenisového grandslamu nastoupilo třicet dva dvojic. Obhájcem titulu byl švýcarsko-indický pár Martina Hingisová a Leander Paes, který vypadl v úvodním kole na raketách slovinsko-jihoafrických turnajových čtyřek Katariny Srebotnikové s Ravenem Klaasenem.\n\nTenisté si do deblových žebříčků ATP a WTA nepřipsali žádné body. Vítězové si rozdělili částku 140 000 eur, finalisté pak přibližně poloviční prémii. První kolo bylo rozehráno 31. května 2017 a finále se uskutečnilo ve čtvrtek 8. června na centrálním dvorci Philippa-Chatriera, jakožto první ze všech závěrečných duelů grandslamu.\n\nVítězem se stal sedmý nasazený kanadsko-indický pár Gabriela Dabrowská a Rohan Bopanna, který ve finále zdolal německo-kolumbijskou dvojici Anna-Lena Grönefeldová a Robert Farah po vyrovnaném průběhu. Po rozdělení úvodních dvou sad v poměru 2–6 a 6–2 rozhodl o šampionech až supertiebreak nejtěsnějším poměrem míčů [12–10]. Dvacátá hráčka deblového žebříčku Dabrowská i Bopanna získali premiérový grandslamový titul. Dabrowská se navíc stala první Kanaďankou v historii, která zvítězila v jakékoli soutěži Grand Slamu dospělých.\n\n Čan Jung-žan / John Peers \"(1. kolo)\n"}
{"id": "1297199", "url": "https://cs.wikipedia.org/wiki?curid=1297199", "title": "Kormorán Stellerův", "text": "Kormorán Stellerův\n\nKormorán Stellerův (\"Phalacrocorax perspicillatus\") je vyhynulý mořský pták z rodu kormorán, který kdysi obýval Beringův ostrov, a možná i další místa na Komandorských ostrovech a na blízkém pobřeží poloostrova Kamčatka na ruském Dálném východě. Je to největší druh kormorána, který kdy žil na zemi.\n\nGeorg Wilhelm Steller identifikoval tohoto ptáka jako první v roce 1741 během Beringovy tragické druhé kamčatské výpravy. Popsal ho jako velký a nemotorný, téměř nelétavý druh, ač byl možná jen neochotný než fyzicky neschopný letu. Vážil prý 12 až 14 liber, „takže jeden pták mohl nasytit až tři hladovějící muže“. Ačkoli kormoráni jsou známí svojí nevalnou chutí, Steller tvrdí, že tito ptáci chutnali výtečně, zejména pokud byli uvařeni po místním způsobu. Zdejší Itelmenové je totiž obalili hlínou a pekli v rozpálené jámě.\n\nO tomto ptáku je známo pouze to, že se živil rybami. Jeho populace se začala rychle zmenšovat, když ho další návštěvníci této oblasti začali lovit pro maso a pro peří. Zprávy o lovištích vhodných pro lov velryb, polárních lišek a dalších cenných kožešinových zvířat totiž vyvolaly masový příliv velrybářů, lovců kožešin a obchodníků. \n\nPoslední kormoráni Stellerovi údajně žili kolem roku 1850 v okolí severozápadního výběžku Beringova ostrova zvaného Arij Kameň (Арий Камень).\n"}
{"id": "1297202", "url": "https://cs.wikipedia.org/wiki?curid=1297202", "title": "Teerag", "text": "Teerag\n\nTeerag, akciová společnost pro zužitkování dehtu byla společností, jež vznikla v roce 1920 v Hradci Králové a zabývala se zejména výrobou asfaltových produktů.\n\nSilniční stavební firma Teerag, Aktiengesellschaft für Teerfabrikate, Asphalt, Russ und chemische Produkte, vznikla 20. listopadu 1914 spojením společností Paul Hiller & Co. (Brunn am Gebirge) a E. Pilhal’s Nachfolger T. Abelmann (Vídeň). Sídlo měla ve Vídni, ale její dceřiné společnosti se nacházely ve všech provinciích Rakouska-Uherska. Nedlouho po svém založení, v letech 1916-1917, otevřela svůj závod i v Hradci Králové (bývalá Němečkova lepenkárna, vzniklá v roce 1902).\n\nPo vzniku Československa byly české závody zařazeny pod firmu Teerag, akciovou společnost pro zužitkování dehtu, jež měla svoji centrálu v Praze. Její ustavující valná hromada se konala 15. září 1920 v místnostech Pražské úvěrní banky, přesto převzala továrny v Českých Budějovicích, Ostrově a Hradci Králové se zpětnou platností od 1. ledna 1919. Základní jistina nové společnosti činila 6 mil. Kč. 6. dubna 1921 byla svolána 1. řádná valná hromada, na níž bylo oznámeno, že zisk za správní roky 1919 a 1920 činil 1 970 282,76 Kč.\n\nVe valné hromadě, která se konala 16. června 1925, bylo usneseno zvýšení akciového kapitálu z 10 na 19 milionů Kč. 12. února 1927 byla městským úřadem schválena zpráva technické kanceláře ve věci posunovacího zařízení, a tudíž jeho zřízení již nic nebránilo. Přes světovou hospodářskou krizi na přelomu 20. a 30. let si vedla továrna velmi dobře, a to i přes výrazné oslabení v oblasti stavebního průmyslu. V tomto období spolupracuje na úpravách města i jeho blízkého okolí. V srpnu 1926 a opětovně v roce 1929 tak firma např. vyasfaltovala Čelakovského ulici, Legerovo a Husovo náměstí, přičemž tyto ulice poprvé vydláždila již roku 1925, ale kvůli nekvalitně provedené práci musela vše vykopat a opětovně provést. V roce 1927 bylo v závodě zřízeno samostatné stavební oddělení. Následně došlo též k výměně destilačních aparatur a pořízení vlečky.\n\nRozvoji firmy nepřály různé stávky a rostoucí krádeže materiálu i hotových výrobků. Počátkem 30. let postihla závod aféra, kdy pokladník, jenž měl na starosti výplatu dělnictva, zpronevěřil velkou částku peněz. Jednalo se o Gerhardta Knappa z Litic u Žamberka, který zde byl zaměstnán do 23. ledna 1931. Následně zmizel a vyšetřováním se zjistilo, že celkem zpronevěřil 104 382 Kč. Také vztahy s dělnictvem, jež bylo ovládáno zejm. komunisty, byly napjaté. V srpnu 1924 byla vypovězena kolektivní smlouva dělnická a dělnictvo vstoupilo do stávky. Ve svých požadavcích neustoupilo a 1. září téhož roku vítězně znovu zahájilo práci. 25. července 1929 byla uzavřena mezi Svazem čs. průmyslníků, firmou Teerag, Odborovým sdružením čs. a Mezinárodním všeodborovým svazem nová mzdová a pracovní smlouva. V roce 1930 byli navíc usvědčeni 2 pracovníci z krádeží benzínu, oleje a jiných věcí. Počátkem srpna 1933 ředitelství hradeckého Teeragu na výslovné přání centrálního ředitele opět vypovědělo kolektivní.smlouvu a žádalo na dělnictvu snížení mezd o 12 procent. V listopadu téhož roku došlo rovněž k velkému omezení provozu. O 3 roky později se z továrny ztratilo větší množství štěpařského vosku.\n\nPohromou byly i časté požáry a jiná neštěstí. 10. února 1926 vznikl požár následkem poruchy destilačního kotle. 21. září 1926 se ve varně na lepenku Ruberoid vzňala dehtová masa, ale požár byl také včas dělníky uhašen, takže škoda nebyla veliká. 13. srpna 1937 svářel dělník Jan Moravec kovový sud, přičemž se v něm vznítily výpary a došlo k výbuchu, při němž ulítlo dno a rozrazilo svářeči hlavu. 14. září 1938 nastal zase výbuch a požár v oddělení pro výrobu lepenky. Od 20. let se také rozmáhaly stížnosti místních obyvatel na vypouštěné plyny, kvůli kterým se bydlení v blízkosti této továrny stává nesnesitelným. O desetiletí později se začaly vršit i stížnosti obyvatel Pražského Předměstí a Hradce Králové na špatnou podzemní vodu, kterou podle nich znečistil právě Teerag. 7. června 1935 vzala městská rada na Pražském Předměstí na vědomost, že ministerstvo zemědělství vydalo nový výměr, kterým se firmě Teerag povoluje svádění odpadních vod do městské kanalizace.\n\n15. března 1939 zavlál první prapor s hákovým křížem nad městem Hradec Králové na firmě Teerag, jejíž ředitel se dal plně do služeb nacistů. V roce 1945 byla továrna znárodněna a stala se součástí n. p. Dehtochema. Po zrušení tohoto podniku byla v červenci 1965 přičleněna ke Krkonošským papírnám v Hostinném.\n"}
{"id": "1297206", "url": "https://cs.wikipedia.org/wiki?curid=1297206", "title": "Mikulášský víkend", "text": "Mikulášský víkend\n\nMikulášský víkend (někdy zkráceně také MiQuik) je akce, kterou od roku 1992 pořádá Junák - český skaut pro členy starších 15 let.\n\nAkce se koná vždy počátkem prosince (zhruba v období kolem Mikuláše), skládá ze několika hlavních částí.\n\nPolibek Múzy je titulován jako kulturně-umělecká iniciativa a soutěž. Skládá se totiž ze dvou základních částí: umělecké Soutěže a kulturního Festivalu. Soutěž Polibku Múzy je soutěž skautů a skautek od 14 do 26 let. Koná se od roku 2009.\n\nJedná se blok tematických přednášek se zajímavými lidmi. Hosty byly v minulosti např. prezident českého Centra mezinárodního PEN klubu Jiří Stránský, astrofyzik Jiří Grygar, ředitel Člověka v Tísni Šimon Pánek, poslanec Jan Farský, Petr Piťha, novinář Jindřich Šídlo další. Seminář se koná v budově Právnické fakulty Univerzity Karlovy.\n\nTaneční večer je večer plný skvělé zábavy, překvapivých setkání a hlavně tance. Je možné si oprášit vzpomínky na kroky z tanečních, nebo se dokonce nějaký ten taneček naučit. Ti, kteří neholdují klasickému tanci, mohou využít diskotéky.\n\nFilmová sobota je tu pro všechny, kteří chtějí po sobotním semináři oddychnout ve společnosti dobrých filmů. Návštěvníky čekají vždy dvě filmová představení, které jsou zpestřeny společnou diskuzí, doprovodnými aktivitami a i malým občerstvením. \n\nPo nabitém víkendu je třeba se trochu zastavit a společně posnídat. Jedná se snídaně s příběhem. Pokládá se základní otázka: \"Kde se bere to, co snídáme?\". Při snídani je možné se zamyslet nad nad původem našich potravin a celým uplynulým Mikulášským víkendem. V letech minulých následovala po snídani společná procházka po Praze.\n\n\n"}
{"id": "1297210", "url": "https://cs.wikipedia.org/wiki?curid=1297210", "title": "Wonder Woman (film, 2017)", "text": "Wonder Woman (film, 2017)\n\nWonder Woman je americký akční film z roku 2017 režisérky Patty Jenkins, natočený na motivy komiksů z vydavatelství DC Comics o superhrdince Wonder Woman. Jako amazonská princezna Diana se dozví o probíhající první světové válce a rozhodne se ji zastavit. V titulní roli se představila Gal Gadot. Jedná se o čtvrtý snímek filmové série DC Extended Universe.\n\nFilm měl slavnostní premiéru v Šanghaji 15. května 2017, do amerických kin byl uveden 2. června toho roku. V České republice je promítán od 1. června 2017.\n\nK 1. červenci 2017 film vydělal 330 milionů dolarů v Severní Americe a 335 milionů dolarů v ostatních oblastech, celkově tak vydělal přes 666 milionů dolarů po celém světě. Rozpočet filmu činil 149 milionů dolarů. V Severní Americe byl oficiálně uveden 2. června 2017. Za páteční premiéru v 4 165 kinech vydělala 38,7 milionů dolarů, stal se tak nejvýdělečnějším filmem za jediný den, který režírovala žena. Celkově snímek vydělal 103,3 milionů dolarů za první promítací víkend.\n\nFilm získal pozitivní recenze od kritiků. Na recenzní stránce Rotten Tomatoes získal z 310 započtených recenzí 92 procent s průměrným ratingem 7,5 bodů z deseti. Na serveru Metacritic snímek získal z 50 recenzí 76 bodů ze sta. Na Česko-Slovenské filmové databázi snímek získal 77%. \n\n"}
{"id": "1297211", "url": "https://cs.wikipedia.org/wiki?curid=1297211", "title": "Imprese (marketing)", "text": "Imprese (marketing)\n\nImprese v online marketingu je výraz označující počet zobrazení reklamního banneru.\n\nSlovo impress se dá z angličtiny přeložit jako zapůsobit, udělat dojem, nebo vtisknout. Zobrazení však neznamená, že uživatel internetu zaručeně reklamní banner svým zrakem zaregistroval, nebo přijal jeho sdělení. Znamená to však, že www stránka, na které je reklamní banner umístěný byla načtena, spolu s bannerem.\n\nZnalost počtu impresí je pro správné vyhodnocení reklamních kampaní důležité. Avšak v současné době je doplňováno počtem uskutečněných prokliků (platba za kliknutí) v případě odlišných cílů, nebo při výpočtu míry proklikovosti zkr. CTR. Kdy je vyjádřeno procento uskutečněných prokliků oproti celkovému počtu zobrazení reklamního banneru. \n\nV rámci reklamního cílení je možné, že inzerent nechává své bannery zobrazovat na partnerských serverech, v rámci obsahové sítě, například Skliku (Seznam.cz) nebo Adwords (Google), anebo vyjedná sám nebo pomocí zastoupení, a přímým oslovením, provozovatele konkrétního internetového serveru. \n\nCena se určuje ve většině případů za tisíc (CPT) až jeden milion impresí (zobrazení) jednoho reklamního banneru. Ceny se odvíjejí také od umístění a velikosti banneru, tématu serveru a na základě reálných uživatelů a jejich demografických a hospodářských parametrů, které lze zjistit z měření a statistik například v Google Analytics. \nPlatba za počet zobrazení se nazývá PPV (Pay per View) Orientačně se ceny pohybují od 5 Kč do 3 000 Kč za tisíc zobrazení. Například u internetového magazínu zaměřeného na Auto-moto, se za banner v záhlaví stránky bude CPT 350 Kč, tedy za každých tisíc zobrazení zaplatí inzerent 350 Kč. \n\nImpresi jako počet zhlédnutí spotřebitelem však lze počítat i v ostatních médiích. Například v TV, rádiu či tisku.\n"}
{"id": "1297212", "url": "https://cs.wikipedia.org/wiki?curid=1297212", "title": "Stuart Cable", "text": "Stuart Cable\n\nStuart Cable (19. května 1970 Aberdare – 7. června 2010 Llwydcoed) byl velšský rockový bubeník a televizní a rozhlasový moderátor.\n\nJeho otec zemřel, kdy mu bylo deset let. V roce 1992 založil Cable se svými dvěma přáteli Kellym Jonesem a Richardem Jonesem kapelu Stereophonics (původně nazvanou Tragic Love Company). Cable skupinu opustil po vydání čtyř studiových alb, v roce 2003. V roce 1992, tedy v době vzniku Stereophonics, působil i ve skupině NailBombs, s níž nahrál EP s názvem \"Raw Sex for Breakfast\" (Cable na něm zpíval hlavní vokály). V roce 2008 byl dočasnou náhradou za Eda Grahama ve skupině Stone Gods. V roce 2009 byl jedním z 582 bubeníků, kteří hráli všichni najednou totéž, za což byli zapsáni do Guinnessovy knihy rekordů. Roku 2010 byl zapojen do benefičního projektu The Stand, v němž dále působil například baskytarista Guto Pryce. Cabla nakonec po jeho smrti nahradil Ryan Richards z kapely Funeral for a Friend. Ke konci svého života rovněž působil ve skupině Killing for Company.\n\nRoku 2002 dostal svůj vlastní televizní pořad \"Cable TV\" na stanici BBC Wales, což mělo následujícího roku za následek jeho odchod ze skupiny Stereophonics (věnoval příliš mnoho času televizní kariéře). Později moderoval další vlastní televizní pořad \"Cable Connects\" (2005) a měl rovněž rozhlasový pořad na BBC Radio Wales nazvaný \"Cable Rock\". Rovněž měl dva pořady na stanici Kerrang! 105.2 – \"Cable and Caroline Show\" (každou neděli ráno) a \"The Rock 'n' Roll Years\" (všední dny). V roce 2009 vydal autobiografickou knihu s názvem \"Demons and Cocktails: My Life with the Stereophonics\".\n\nDne 7. června 2010 byl nalezen mrtvý ve svém bytě v jihovelšské vesnici Llwydcoed. Později bylo zjištěno, že se ve spánku udusil vlastními zvratky po nadměrné konzumaci alkoholu. Pohřeb se konal 21. června toho roku v Kostele svatého Elvana v Aberdare. Po obřadu bylo jeho tělo zpopelněno. Kapela Stereophonics o něm napsala píseň „Before Anyone Knew Our Name“ ze své desky \"Scream Above the Sounds\" (2017).\n"}
{"id": "1297216", "url": "https://cs.wikipedia.org/wiki?curid=1297216", "title": "Liga spravedlnosti (film)", "text": "Liga spravedlnosti (film)\n\nLiga spravedlnosti (v anglickém originále Justice League) je americký akční film z roku 2017 režiséra Zacka Snydera, natočený na motivy komiksů z vydavatelství DC Comics o stejnojmenném superhrdinském týmu. V hlavních rolích se představili Ben Affleck, Henry Cavill, Gal Gadot, Jason Momoa, Ezra Miller a Ray Fisher. Jedná se o pátý snímek filmové série DC Extended Universe.\n\nFilm měl premiéru 26. října 2017 v Pekingu a do amerických kin byl uveden 17. listopadu 2017.\n\n\n"}
{"id": "1297218", "url": "https://cs.wikipedia.org/wiki?curid=1297218", "title": "Sabine Bischoffová", "text": "Sabine Bischoffová\n\nSabine Bischoffová provdaná Sabine Wolfová (* 21. května 1958 Koblenz – 6. března 2013 Weikersheim, Německo) byla západoněmecká a německá sportovní šermířka, která se specializovala na šerm fleretem. Západní německo reprezentovala v sedmdesátých a osmdesátých letech. Na olympijských hrách startovala v roce 1984 v soutěži jednotlivkyň a družstev. V roce 1980 přišla o start na olympijských hrách kvůli bojkotu. V soutěži jednotlivkyň obsadila na olympijských hrách 1984 sedmé místo. V roce 1985 obsadila v soutěži jednotlivkyň druhé místo na mistrovství světa. Se západoněmeckým družstvem fleretistek vybojovala na olympijských hrách 1984 zlatou olympijskou medaili a s družstvem fleretistek vybojovala v roce 1985 titul mistryň světa.\n"}
{"id": "1297221", "url": "https://cs.wikipedia.org/wiki?curid=1297221", "title": "Simone Bauerová", "text": "Simone Bauerová\n\nSimone Bauerová (* 12. listopadu 1973 Wertheim, Německo) je bývalá německá sportovní šermířka, která se specializovala na šerm fleretem. Německo reprezentovala v devadesátých letech a v prvním desetiletí jednadvacátého století. Na olympijských hrách startovala v roce 2004 v soutěži jednotlivkyň. V roce 1993 obsadila třetí místo na mistrovství světa v soutěži jednotlivkyň. S německým družstvem fleretistek vybojovala v roce 1993 a 1999 titul mistryň světa.\n"}
{"id": "1297222", "url": "https://cs.wikipedia.org/wiki?curid=1297222", "title": "Rita Königová", "text": "Rita Königová\n\nRita Königová provdaná Rita Römerová (* 12. března 1977 Satu Mare, Rumunsko) je bývalá německá sportovní šermířka, která se specializovala na šerm fleretem. Sestra Susanne Königová reprezentovala Německo v šermu šavlí. Německo reprezentovala v devadesátých letech a na přelomu tisíciletí. Na olympijských hrách startovala v roce 2000 v soutěži jednotlivkyň a družstev. V soutěži jednotlivkyň získala na olympijských hrách 2000 stříbrnou olympijskou medaili. S německým družstvem fleretistek vybojovala na olympijských hrách 2000 bronzovou olympijskou medaili a v roce 1999 vybojovala s družstvem fleretistek titul mistryň světa.\n"}
{"id": "1297297", "url": "https://cs.wikipedia.org/wiki?curid=1297297", "title": "František Bouček", "text": "František Bouček\n\nFrantišek Bouček (28. srpna 1810 Plotiště nad Labem, Hradec Králové – 12. září 1882 Poděbrady) byl český lékař, zakladatel první poděbradské nemocnice a významného poděbradského rodu Boučků.\n\nFrantišek Bouček se narodil roku 1810 do rolnické rodiny žijící v Plotišti nad Labem na Královéhradecku. Vystudoval hradecké gymnázium a poté medicínu ve Vídni. Když se mu po studiích nepodařilo uchytit v Hradci Králové, vrátil se do Vídně a nastoupil jako praktikant do vídeňské všeobecné nemocnice. Měl bohaté znalosti nejen vnitřního lékařství, ale i chirurgie a porodnictví. V roce 1841 se Bouček stal panským lékařem na poděbradském panství. Velmi si jej tehdy oblíbil Šimon Sina, syn majitele panství barona Jiřího Šimona Siny. Jeho lékařský obvod kromě města zahrnoval ještě 65 obcí v okruhu 25 kilometrů. Příležitostně však musel vypomoci i jinde na Kolínsku, Nymbursku, či Královéhradecku.\n\nBrzy po přistěhování do Poděbrad se oženil s dcerou vrchnostenského sirotčího Antonií Votočkovou, se kterou měl 10 dětí. Rodina žila v usedlosti (k původnímu domu čp. 30 přistavěl ještě dvoupatrový dům čp. 33/II) na Nymburském předměstí (zbořena roku 1980).\n\nDůležitá byla Boučkova role při vzniku první poděbradské nemocnice. Při svém nástupu v roce 1841 Bouček zjistil, že jeho předchůdce vrchnostenský chirurg Jan Löffler pomocí zábav a tombol shromáždil prvních 200 zlatých na stavbu poděbradské nemocnice. Rozhodl se v Löfflerově úsilí pokračovat a dalších 16 let na nemocnici shromažďoval peníze. Do roku 1848 získal celkem 600 zlatých, které měl uloženy u zámeckého vrchního Otruby. V bouřlivém roce 1848 však Otruba půjčil Boučkovy peníze poděbradským gardistům na vyzbrojení. Dr. Bouček trval na vrácení peněz, kvůli čemuž město muselo o pět let později prodat kus obecního lesa Háj. Znepřátelil si Otrubu i některé měšťany a ještě roku 1848 dostal výpověď ze zaměstnání.\n\nMusel se živit na chlumeckém panství jako chudinský lékař a ohledavač mrtvol, aby se po půl roce vrátil do Poděbrad, kde převzal nevelké zemědělské hospodářství po svém tchánovi. Stal se rolníkem, aby mohl uživit svou rozrůstající se rodinu. Mezi prvními začal pěstovat cukrovou řepu a používat zemědělské stroje (jeho rodina dokonce vlastnila první šicí stroj ve městě a na Boučkově usedlosti vznikl první tenisový kurt ve městě). Teprve v roce 1856 poděbradské panství převzal Šimon Sina, který Dr. Boučka znovu ustanovil panským lékařem. Zanedlouho mohl opět pracovat i pro město. Roku 1857 František Bouček nákladem 1600 zlatých konečně zřídil malou nemocnici s devíti lůžky, kterou věnoval městu. Byla to nejstarší nemocnice na okrese, neboť v Nymburce a Městci Králové byly založeny až v 90. letech 19. století. Nemocnice stála v dnes zaniklé panské ulici (byla zbořena roku 1980). V nemocnici v dalších letech pracoval nejen František Bouček, ale i jeho syn Bohumil Bouček.\n\nFrantišek Bouček byl velmi aktivní ve spolkovém životě. Až do své smrti vedl místní pěvecký spolek Hlahol. Dále byl 16 let předsedou vlasteneckého spolku Beseda, jednatelem Hospodářského spolku a členem správní rady poděbradského cukrovaru.\n\nDr. Bouček zemřel 12. září 1882. Pochován byl do rodinné hrobky na starém poděbradském hřbitově. Zatímco Boučkovy ostatky byly roku 1904 přeneseny na nový hřbitov v Kluku, na místě zůstal starý náhrobek s plaketou od Boučkova zetě sochaře Bohuslava Schnircha. Je to jediný náhrobek, který byl ponechán na místě hřbitova.\n\nNa počest Františka Boučkova byla pojmenována poděbradská Boučkova ulice. Mezi obyvateli města je rozšířený omyl, že ulice odkazuje k jeho slavnějšímu synu, zakladateli lázní. Boučkova ulice však toto jméno získala ještě před první světovou válkou.\n\n"}
{"id": "1297298", "url": "https://cs.wikipedia.org/wiki?curid=1297298", "title": "Hušek", "text": "Hušek\n\nČeské příjmení Hušek patří následujícím osobnostem:\n\n"}
{"id": "1297302", "url": "https://cs.wikipedia.org/wiki?curid=1297302", "title": "Asijské zimní hry 2007", "text": "Asijské zimní hry 2007\n\nAsijské zimní hry 2007 byly šesté v pořadí a uskutečnily se od 28. ledna do 4. února 2007 v Čchang-čchunu v provincii Ťi-lin na severovýchodě Číny. \n\nSportovci soutěžili v 47 disciplínách deseti sportů.\n\nHer se zúčastnilo 796 sportovců z 25 zemí. Poprvé v historii asijských her vyslali aspoň nesportujícího delegáta všechny asijské národní olympijské výbory.\n"}
{"id": "1297304", "url": "https://cs.wikipedia.org/wiki?curid=1297304", "title": "Kalkatská univerzita", "text": "Kalkatská univerzita\n\nKalkatská univerzita je indická veřejná státní univerzita, sídlící v Kalkatě. Založena byla 24. ledna 1857, a to jakožto první sekulární univerzita západního typu v celé Asii. Univerzita je strukturována do osmi fakult (zemědělská, humanitní, ekonomická, sociálního blahobytu a managementu, pedagogicko-žurnalisticko-knihovnická, inženýrsko-technologická, umělecká, právnická) a 65 kateder. Navíc má osmnáct výzkumných center. Na univerzitě působili čtyři nositelé Nobelovy ceny (Rabindranath Tagore, Chandrasekhara Venkata Raman, Ronald Ross, Amartya Sen). V žebříčku QS World University Rankings 2016-2017 se umístila na 651.-700. místě na světě, 175. v Asii.\n"}
{"id": "1297306", "url": "https://cs.wikipedia.org/wiki?curid=1297306", "title": "Rudolf Pszczolka", "text": "Rudolf Pszczolka\n\nRudolf Pszczolka (1917 Karvinná – ?), uváděný rovněž jako Rudolf Pščolka, byl český fotbalový obránce. Jeho mladší bratr Alois Pszczolka byl rovněž prvoligovým fotbalistou.\n\nV nejvyšší soutěži hrál za Protektorátu Čechy a Morava v klubu SK Slezská Ostrava (dobový název Baníku), aniž by skóroval. Působil také ve Vítkovicích.\n\n"}
{"id": "1297308", "url": "https://cs.wikipedia.org/wiki?curid=1297308", "title": "Seznam představitelů městské části Brno-jih", "text": "Seznam představitelů městské části Brno-jih\n\nSeznam představitelů městské části Brno-jih.\n"}
{"id": "1297313", "url": "https://cs.wikipedia.org/wiki?curid=1297313", "title": "Anja Schacheová", "text": "Anja Schacheová\n\nAnja Schacheová rozená Anja Müllerová (* 29. března 1977 Postupim, Německo) je bývalá německá sportovní šermířka, která se specializovala na šerm fleretem. Německo reprezentovala v prvním a druhém desetiletí jednadvacátého století. Na olympijských hrách startovala v roce 2008 v soutěži jednotlivkyň a družstev. V roce 2005 obsadila druhé místo na mistrovství světa v soutěži jednotlivkyň. S německým družstvem fleretistek vybojovala v roce 2009 třetí místo na mistrovství světa a v roce 2011 třetí místo na mistrovství Evropy.\n"}
{"id": "1297316", "url": "https://cs.wikipedia.org/wiki?curid=1297316", "title": "Katja Wächterová", "text": "Katja Wächterová\n\nKatja Wächterová (* 28. ledna 1982 Lipsko, Německá demokratická republika) je bývalá německá sportovní šermířka, která se specializovala na šerm fleretem. Německo reprezentovala v prvním a druhém desetiletí jednadvacátého století. Na olympijských hrách startovala v roce 2008 v soutěži jednotlivkyň a družstev. V roce 2009 obsadila druhé místo na mistrovství Evropy v soutěži jednotlivkyň. S německým družstvem fleretistek vybojovala v roce 2009 třetí místo na mistrovství světa a v roce 2010 druhé místo na mistrovství Evropy.\n"}
{"id": "1297324", "url": "https://cs.wikipedia.org/wiki?curid=1297324", "title": "Carolin Holubycká", "text": "Carolin Holubycká\n\nCarolin Holubycká (Golubycká) rozená Carolin Wutzová (* 19. prosince 1985 Bad Mergentheim, Německo) je německá sportovní šermířka, která se specializuje na šerm fleretem. Německo reprezentuje od prvního desetiletí jednadvacátého století. Na olympijských hrách startovala v roce 2008 v soutěži jednotlivkyň a družstev a v roce 2012, 2016 v soutěži jednotlivkyň. V roce 2013 obsadila druhé místo na mistrovství světa v soutěži jednotlivkyň a v roce 2008, 2013, 2016 obsadila třetí místo na mistrovství Evropy. S německým družstvem fleretistek vybojovala v roce 2009 třetí místo na mistrovství světa a v roce 2010 druhé místo na mistrovství Evropy.\n"}
{"id": "1297327", "url": "https://cs.wikipedia.org/wiki?curid=1297327", "title": "Mandy Niklausová", "text": "Mandy Niklausová\n\nMandy Niklausová rozená Mandy Dicková (* 1. března 1956 Drážďany, Německá demokratická republika) je bývalá východoněmecká a německá sportovní šermířka, která se specializovala na šerm fleretem. Syn André Niklaus reprezentoval Německo v atletickém desetiboji. Východní německo reprezentovala v sedmdesátých a osmdesátých letech. Na olympijských hrách startovala v roce 1980 v soutěži jednotlivkyň a družstev. V roce 1984 přišla o start na olympijských hrách kvůli bojkotu. V roce 1982 obsadila třetí místo na mistrovství světa v soutěži jednotlivkyň.\n"}
{"id": "1297329", "url": "https://cs.wikipedia.org/wiki?curid=1297329", "title": "Biggles za železnou oponou", "text": "Biggles za železnou oponou\n\nBiggles za železnou oponou (v originále \"Biggles Follows On\"), je dobrodružná kniha spisovatele W. E. Johnse, jež byla poprvé vydána roku 1952. Celkově jde o 43. knihu o Bigglesovi. Nejprve vyšla na pokračování v šesti dílech v Boy’s Own Paper a následně knižně.\nV češtině vyšla poprvé v roce 1993 v nakladatelství Riopress.\n\nZrzek potká náhodou v Londýně von Stalheina. Biggles zjistí, že von Stalhein rekrutuje vojáky do cizinecké legie a odváží je za železnou oponu. Podaří se mu spojit s vojákem Rossem, kterého se snaží von Stalhein aktuálně získat. Biggles s Gingerem jej sledují přes Paříž do Prahy, tam se ale vše zvrhne a jsou odhaleni. Ukrývají se u místního agenta a pak přes střechy utíkají na smluvené místo, kde je vyzvedne Algy a letecky prchají do Berlína. Tam se v sovětském sektoru setkávají s von Staheinem a dozvídají se, že Ross je na cestě do Korejské války, kde má působit v propagandistickém vysílání. Biggles se po návratu do Londýna spojí s Gimletem (jiný Johnsův hrdina z desítky knih, česky nevyšly) a Číňanem Wung-Lingem (z povídky \"The Case of the Mandarin's Treasure Chest\" z knihy \"Biggles of the Special Air Police\", česky nevyšlo) a vydávají se zničit rozhlasovou stanici a Rosse osvobodit.\n\nDo Prahy se dostávají Biggles s Gingerem leteckou linkou z Paříže na Ruzyni. Poté jsou ubytováni v hotelu Schweiz. U tajného agenta, který vystupuje jako krejčí, se ukrývají někde na Starém Městě, poté koňským potahem utíkají k asi 20 km vzdálenému poli, kde je má letecky vyzvednout Algy.\n\nJde o první návštěvu Bigglese na území Československa, ale v budoucnu se ještě podívá do Jižních Čech v knize \"Bigglesovo drama v Čechách\" (1965)\n\n\n"}
{"id": "1297330", "url": "https://cs.wikipedia.org/wiki?curid=1297330", "title": "Ilse Keydelová", "text": "Ilse Keydelová\n\nIlse Keydelová (* 1921 – 5. května 2003) byla západoněmecká a německá sportovní šermířka, která se specializovala na šerm fleretem. Západní německo reprezentovala ve čtyřicátých a padesátých letech. V roce 1953 obsadila třetí místo na mistrovství světa v soutěži jednotlivkyň. Se západoněmeckým družstvem fleretistek vybojovala v roce 1957 a 1958 druhé místo na mistrovství světa.\n"}
{"id": "1297350", "url": "https://cs.wikipedia.org/wiki?curid=1297350", "title": "Mistrovství světa v ledolezení", "text": "Mistrovství světa v ledolezení\n\nMistrovství světa v ledolezení ( \"UIAA Ice Climbing World Championship\") je mezinárodní mistrovství v ledolezení, první ročník se konal v roce 2002. Pořádá jej Mezinárodní horolezecká federace, jejímž členem je Český horolezecký svaz.\n\nPoslední ročníky mistrovství světa jsou součástí závodů světového poháru, v sudý a lichý rok se střídají s mistrovstvím Evropy.\n\nV roce 2018 se v Moskvě poprvé konalo mistrovství světa v kombinaci.\n\n\n\n"}
{"id": "1297353", "url": "https://cs.wikipedia.org/wiki?curid=1297353", "title": "Asijské zimní hry 2011", "text": "Asijské zimní hry 2011\n\nAsijské zimní hry 2011 byly sedmé v pořadí a uskutečnily se od 30. ledna do 6. února 2011 v Astaně a v Almaty v Kazachstánu. Soutěže v jednotlivých sportech byly do obou pořadatelských měst rozděleny následovně: \n\nSportovci soutěžili v 69 disciplínách jedenácti sportů. \n\nHer se zúčastnilo 843 sportovců z 26 zemí. Poprvé se zúčastnily Bahrajn, Katar a Singapur a naopak oproti minulým hrám chyběly Macao a Pákistán.\n"}
{"id": "1297357", "url": "https://cs.wikipedia.org/wiki?curid=1297357", "title": "Světová výstava 1986", "text": "Světová výstava 1986\n\nSvětová výstava neboli EXPO v roce 1986 se konala ve Vancouveru od 2. května do 13. října. Jejím tématem byl rozvoj dopravních a komunikačních technologií, měla motto „World in Motion – World in Touch“ („Svět v pohybu – svět v kontaktu“). Výstavní areál o rozloze 70 hektarů byl postaven na severním břehu zálivu False Creek podle projektu Bruna Freschiho. \n\nAkce byla součástí oslav stého výročí založení města, bylo to druhé (po Světové výstavě 1967 v Montréalu) a zatím poslední Expo konané na území Kanady. Mezinárodní úřad pro výstavnictví ji zařadil do kategorie II (specializovaná výstava). Oficiálním maskotem byl robot Expo Ernie, logo tvořily tři spojené kruhy představující zemi, vodu a vzduch, doplněné čárkou a tvořící letopočet 86.\n\nVýstavu slavnostně zahájili Charles, princ z Walesu, princezna Diana a Brian Mulroney. Zúčastnilo se jí 55 zemí, svoje vlastní pavilony měly všechny kanadské provincie a teritoria. Vystavovaly zde také velké firmy jako Air Canada, General Motors nebo Canadian Pacific Railway, specializované pavilony představovaly poklady Ramesse II. nebo velké norské cestovatele, zvláštní program SteamExpo byl věnován historii parního stroje. Zájem vzbudilo také interaktivní vědecké muzeum Science World Vancouver a jednokolejná dráha, která byla po skončení výstavy přemístěna do zábavního parku Alton Towers v anglickém hrabství Staffordshire. U příležitosti výstavy byl ve Vancouveru zaveden systém automatizované městské dopravy SkyTrain, památkou na ni je také BC Place Stadium, konferenční centrum Canada Place, plovoucí restaurace McBarge a socha inukšuka. Na expozici Roundhouse, umístěné v historické výtopně lokomotiv a představující průkopníky moderní dopravy, se podíleli i Čechoslováci: experti z Národního technického muzea, Martin Rainiš, Kurt Gebauer a herci HaDivadla. \n\nProběhl také kulturní festival, na kterém vystoupili Einstürzende Neubauten, Harry Belafonte, Wynton Marsalis, Julio Iglesias, A-ha, Mormonský chrámový sbor, Johnny Cash, Depeche Mode, The Manhattan Transfer, Sheena Eastonová, Michail Baryšnikov, Bill Cosby a další umělci. Výstavu navštívilo 22 111 578 lidí, skončila sice finančním prodělkem ve výši 311 milionů kanadských dolarů, ale přesto bývá řazena k nejúspěšnějším v historii. \n\nO československé účasti na výstavě natočil Lubomír Jakeš dokumentární film \"Expo 86\".\n\n"}
{"id": "1297362", "url": "https://cs.wikipedia.org/wiki?curid=1297362", "title": "Mick Woodmansey", "text": "Mick Woodmansey\n\nMick 'Woody' Woodmansey (* 4. února1951, Driffield, East Yorkshire, Anglie) je anglický rockový bubeník, nejvíce známý z vystupování s Davidem Bowiem a skupinou The Spiders from Mars. Po smrti Bowieho v lednu 2016 je posledním přeživším členem sestavy Ziggy Stardust.\n\nWoodmansey se připojil k Bowieho doprovodné skupině The Hype, ze které se později stala skupina The Spiders from Mars. Hrál na Bowieho albech \"The Man Who Sold the World\" (1970), \"Hunky Dory\" (1971), \"The Rise and Fall of Ziggy Stardust and the Spiders from Mars\" (1972) a \"Aladdin Sane\" (1973).\n\nWoodmanseye nahradil ve skupině The Spiders from Mars Aynsley Dunbar,který hrál na dalším Bowieho albu \"Pin Ups\" z roku 1973. Woodmansey obnovil skupinu The Spiders from Mars společně s baskytaristou Trevorem Bolderem pro nahrání jednoho alba. Toto vyžadovalo personální změny, kdy sólovou kytaru hrál Dave Black, protože Mick Ronson nebyl k dispozici a Pete McDonald suploval sólový zpěv. Hostující klávesista Mike Garson, byl hlavní součástí Bowieho sestavy z období Ziggy Stardusta. Sám Bowie na tomto albu, které se jmenovalo \"The Spiders From Mars\", neměl žádný podíl.\n\nPo konečném rozpadu Spiders si založil vlastní skupinu Woody Woodmansey's U-Boat, kde hráli Phil Murray, Frankie Marshall, Phil Plant a Martin Smith, v roce 1977 pak vydali debutové album \"U Boat\" in 1977. Album bylo znovu vydáno v roce 2006 jako \"Woody Woodmansey's U-Boat\" (Castle Music ESMCD895).\n\nWoodmansey také hrál s Artem Garfunkelem.\n\n\n\n\n\n\n\n\n"}
{"id": "1297368", "url": "https://cs.wikipedia.org/wiki?curid=1297368", "title": "Porodnice na Obilním trhu", "text": "Porodnice na Obilním trhu\n\nPorodnice na Obilním trhu v Brně je zdravotnické zařízení zabývající se gynekologickou a porodnickou péčí. Porodnice sídlí ve čtvrti Veveří na náměstí Obilní trh a je součástí Fakultní nemocnice Brno. Původní historická novorenesanční budova porodnice je chráněna jako kulturní památka.\n\nBrněnská porodnice sídlila od roku 1854 v nájemních domech v Olomoucké ulici. Pozemky pro nový areál byly zakoupeny v roce 1885, stavba proběhla v letech 1887–1888. K slavnostnímu otevření Zemské porodnice se 107 lůžky došlo 8. listopadu 1888, tehdy se jednalo o jedno z nejmodernějších zařízení tohoto typu v Rakousko-Uhersku. O její realizaci se zasloužil Hubert Riedinger, tehdejší ředitel brněnské porodnice, který do Brna přišel v roce 1878 z Vídně. Areál porodnice byl postupně rozšiřován a upravován. V roce 1919 zde vznikla gynekologicko-porodnická klinika Lékařské fakulty (LF) nově založené Masarykovy univerzity. Roku 1960 byla na Obilní trh přesunuta II. gynekologicko-porodnická klinika LF.\n\nVe druhé polovině 20. století byla porodnice součástí Fakultní nemocnice u sv. Anny. V roce 1992 se pod názvem Fakultní porodnice osamostatnila. Z ekonomických a organizačních důvodů byla v roce 1998 sloučena s Fakultní nemocnicí s poliklinikou Bohunice a Fakultní dětskou nemocnicí J. G. Mendela ve Fakultní nemocnici Brno. Ze stejného důvodu došlo tentýž rok ke sloučení obou klinik. V rámci FN Brno má gynekologicko-porodnická klinika dvě pracoviště, v Bohunicích (50 lůžek) a na Obilním trhu (165 lůžek).\n\nFakultní nemocnice Brno plánuje od roku 2021 ve svém hlavním bohunickém areálu výstavbu nového porodnického komplexu, kam by byla sloučena obě pracoviště. Nevyhovující budova na Obilním trhu má být prodána.\n\n"}
{"id": "1297374", "url": "https://cs.wikipedia.org/wiki?curid=1297374", "title": "Zemská porodnice", "text": "Zemská porodnice\n\nZemská porodnice může být:\n"}
{"id": "1297387", "url": "https://cs.wikipedia.org/wiki?curid=1297387", "title": "Seznam představitelů městské části Brno-Chrlice", "text": "Seznam představitelů městské části Brno-Chrlice\n\nSeznam představitelů městské části Brno-Chrlice.\n"}
{"id": "1297401", "url": "https://cs.wikipedia.org/wiki?curid=1297401", "title": "Kačava", "text": "Kačava\n\nKačava (, , dříve \"Kacbacha\") je řeka v jihozápadním Polsku, která protéká Dolním Slezskem a vlévá se zleva do Odry u Prochowic v okrese Lehnice. Pramení v Kačavských horách pod vrcholem Turzec a má délku 98 km. Protéká obcemi a městy Kaczorów, Wojcieszów, Świerzawa, Nowy Kościół, Jerzmanice-Zdrój, Złotoryja, Lehnice a Prochowice. V roce 1813 se na řece Kačavě odehrála bitva napoleonských válek.\n\n"}
{"id": "1297402", "url": "https://cs.wikipedia.org/wiki?curid=1297402", "title": "Senarica", "text": "Senarica\n\nSenarica je vesnice s asi 300 obyvateli, která je součástí obce (\"comune sparso\") Crognaleto v italském kraji Abruzzo. Nachází se v pohoří Střední Apeniny na ostrohu nad řekou Vomano, vyznačuje se množstvím historických kamenných staveb.\n\nSenarica je ojedinělá tím, že byla po dobu více než čtyř století nezávislou republikou, kterou tvořila spolu se sousední vesnicí Poggio Umbricchio. Toto privilegium jí udělila neapolská královna Johana I. roku 1343 a Senarica patřila s rozlohou 0,04 km² a necelou stovkou obyvatel k nejmenším samostatným státům na světě. Jejím symbolem byl zlatý prapor se znakem, na němž byl v černém poli bílý lev držící hada. Senarica byla spojencem Benátčanů, od nichž převzala republikánské řízení s voleným dóžetem jako hlavou státu, od té doby se v místním nářečí objevují četné benátské výrazy. Nezávislost Senaricy skončila roku 1796 v důsledku napoleonských válek.\n\n"}
{"id": "1297405", "url": "https://cs.wikipedia.org/wiki?curid=1297405", "title": "Westův syndrom", "text": "Westův syndrom\n\nWestův syndrom je závažné epileptické onemocnění, pro které je charakteristická triáda – infantilní spasmy, hypsarytmie na EEG a mentální retardace. Onemocnění začíná v prvním roce života, nejčastěji v 6. měsíci života. Syndrom byl pojmenován v 60. letech 20. století podle doktora W. J. Westa, který jej popsal v roce 1841. Incidence se liší v jednotlivých zemích, ve Spojených státech amerických je 2,5–6 / 10 000 živě narozených dětí, častější je výskyt u chlapců. Ve Spojených státech amerických tvoří WS 2 % dětských epilepsií, ale 25 % epilepsií s počátkem během prvního roku života.\n\nWestův syndrom může být způsobený různými příčinami.\n\nSymptomatické\n\n\nNeznámé příčiny (idiopatický WS) – cca 36 % je příčina WS neznámá\n\nPředpokládá se, že v rámci WS se vyskytuje i narušení rovnováhy hypothalamo-hypofyzární-adrenální osy.\n\nTypickým epileptickým projevem Westova syndromu jsou epileptické spazmy (česky také nazývané bleskové křeče). Jde o náhlé mimovolní kontrakce svalů krku, trupu a nekontrolovatelnou flexí/extenzí svalů horních a dolních končetin. Intenzita jednotlivých infantilních spazmů se může lišit od mírné kontrakce krčního svalstva po kontrakci celého těla. Mohou být symetrické i asymetrické. Trvají pouze několik sekund a často se vyskytují v nakupeních, které celkově trvají 10 -20 minut. Často se tyto epizody objevují v návaznosti na probuzení a nakrmení.\n\nNástup infantilních spazmů je doprovázeno v 70–95 % zástavou či regresí psychomotorického vývoje.\n\nJe založena na:\n\n\n\nTerapie WS je odvislá od toho, zda jde o strukturální či idiopatický WS. Obecně jsou léky první volby ACTH (adrenokortikotropní hormon), kortikoidy, (na které reagují lépe pacienti s idiopatickou formou), dále vigabatrin (který se preferuje u pacientů např. s tuberózní sklerózou). Antiepileptika druhé volby zahrnují benzodiazepiny, valproát, lamotrigin, topiramát, zonisamid, levetiracetam. Dle některých studií je při léčbě WS efektivní ketogenní dieta. Dle studie z roku 2006 vedla k než 90 % redukci záchvatů u 63 % pacientů a zcela bez záchvatů bylo 40 % pacientů. U některých pacientů se strukturální příčinou je indikováno epileptochirurgické řešení.\n\nObecně je prognóza WS špatná a je přímo závislá na příčině. Děti s idiopatickým WS mají lepší prognózu než se symptomatickým WS. Pouze 14 % pacientů se symptomatickým WS má normální nebo hraniční kognitivní vývoj oproti 28–50% pacientům s idiopatickým WS. Mentální retardace je závažná u 70 % pacientů, často v kombinaci s psychiatrickými komorbiditami jako je autismus nebo hyperaktivita. Zřídka mohou spasmy perzistovat až do dospělosti. U 50–70 % pacientů se objeví další typy záchvatů, u 18–50 % těchto pacientů se vyvine syndrom Lennox-Gastautův syndrom.\n\nhttps://www.healthychildren.org/English/health-issues/conditions/head-neck-nervous-system/Pages/Infantile-Spasms-What-Parents-Need-to-Know.aspx - video infantilních spazmů\n"}
{"id": "1297419", "url": "https://cs.wikipedia.org/wiki?curid=1297419", "title": "IDET", "text": "IDET\n\nIDET je mezinárodní veletrh obranné a bezpečnostní techniky, který pořádá Brněnské výstaviště v Brně. Veletrh se koná jednou za dva roky. Slouží jako podpora exportu českých představitelů obranného a bezpečnostního průmyslu. Na veletrhu má silné zastoupení Ministerstvo obrany ČR a Armáda ČR. Veletrh se setkává s kritikou. Například hnutí Nesehnutí poukazuje na to, že Česko vyváží zbraně i do zemí porušujících lidská práva. Dle České televize ale protesty proti IDETu v posledních letech slábnou. Mezi účastníky veletrhu jsou kromě zástupců z Evropy pravidelně také delegace ze zemí s nedemokratickým režimem jako Saúdské Arábie, Egypt nebo Írán.\n\n"}
{"id": "1297422", "url": "https://cs.wikipedia.org/wiki?curid=1297422", "title": "Šmerda", "text": "Šmerda\n\nŠmerda, ženská varianta Šmerdová, je české příjmení. Pochází z nářečního slovesa \"šmérat\", „škrabat, šimrat“. \n\n\n"}
{"id": "1297424", "url": "https://cs.wikipedia.org/wiki?curid=1297424", "title": "Infinity Land", "text": "Infinity Land\n\nInfinity Land je třetí studiové album skotské rockové kapely Biffy Clyro, které bylo vydáno 4. října 2004 vydavatelstvím Beggars Banquet Records.\n\n\"Infinity Land\" bylo vydáno ve Spojeném království v roce 2004.\n"}
{"id": "1297425", "url": "https://cs.wikipedia.org/wiki?curid=1297425", "title": "Oldřich Ježek", "text": "Oldřich Ježek\n\nOldřich Ježek (* 1931 Frýdek) je učitel, kronikář města Jáchymov a historik.\n\nOldřich Ježek se narodil v roce 1931 ve Frýdku do rodiny příslušníka Československých legií ve Francii. Rodina krátce žila v Karviné a od počátku třicátých let 20. století na Podkarpatské Rusi ve městě Slatina. Dne 15. března 1939 musela rodina utéct před Maďary. Přes Rumunsko, Jugoslávii, Vídeň a Moravu dorazila na Náchodsko, odkud pocházel Oldřichův otec. Po dobu okupace žila rodina na Příbramsku. V roce 1945 přesídlila do Jáchymova, kde žije Oldřich Ježek doposud.\n\nMaturoval v roce 1948. Poté vystudoval Vysokou školu pedagogickou. Již během studia učil v Krásném Lese, Ostrově, Suché a Horním Žďáru. Po návratu ze základní vojenské služby v roce 1957 působil jako zástupce ředitele školy. V roce 1968 již byl ředitelem, ale školství musel opustit v roce 1969 z politických důvodů – v roce 1968 podepsal dokument 2000 slov. Následně pracoval v Ostrově v podnicích Jitona a Škoda. Po roce 1980 se stal kronikářem Jáchymova a mohl se vrátit do školství jako učitel. V roce 1990 byl znovu jmenován ředitelem ZDŠ. Z postu ředitele školy odešel do důchodu v roce 1992.\n\n"}
{"id": "1297426", "url": "https://cs.wikipedia.org/wiki?curid=1297426", "title": "Hasičské muzeum Kočí", "text": "Hasičské muzeum Kočí\n\nHasičské muzeum Kočí je muzeum hasičské techniky v obci Kočí v okrese Chrudim. \n\nMuzeum bylo založeno v roce 2002 kvůli záchraně hasičské techniky, výstroje a výzbroje z hasičských stanic, které procházely modernizací. Ve sbírce muzea je vybavení a dokumenty související s požární ochranou. Muzeum mapuje vývoj požární ochrany od 19. století. Součástí expozice jsou hasičské uniformy z nejrůznějších států, dalšími exponáty jsou pracovní oděvy hasičů pocházející z Koreje, Litvy, Francie, Ukrajiny, Nizozemska nebo Jihoafrické republiky. Od roku 2015 muzeum sídlí v nových prostorách s plochou více než 524 m².\n\nDo sbírky muzea patří mimo jiné automobily:\nnebo přívěsy:\na mnoho dalšího.\n\nVjezd do muzea se nachází uprostřed obce Kočí u hlavní silnice I/17. Otevřeno je po předchozí telefonické domluvě. Prohlídka je možná v českém, anglickém, německém či ruském jazyce. Vstupné je dobrovolné.\n"}
{"id": "1297427", "url": "https://cs.wikipedia.org/wiki?curid=1297427", "title": "Emetullah Rabia Gülnuş Sultan", "text": "Emetullah Rabia Gülnuş Sultan\n\nEmetullah Rabia Gülnuş Sultan (1642 – 6. listopadu 1715) byla konkubínou osmanského sultána Mehmeda IV. a Valide sultánkou v období vlády svých synů, sultána Mustafy II. a sultána Ahmeda III. Byla poslední konkubína, která byla provdaná za osmanského sultána.\n\nRabia Gülnuş se narodila v roce 1642 ve městě Rethymno na Krétě. V té době byla Kréta pod benátskou vládou. Její rodné jméno bylo Evmania Voria a byla dcerou řeckého ortodoxního kněze. Do zajetí se dostala v roce 1645 během osmanské invaze na Krétu.\n\nOsmanská armáda napadla ostrov během krétské války (1645–69); během invaze byla jako dvouletá odvedena jako otrokyně do Konstantinopole. Zde byla přejmenována na \"Mahpare\" (turecky \"kousek Měsíce\") a byla jí dána turecká a muslimská výchova v harému paláce Topkapi, kde zanedlouho poté padla do oka sultánu Mehmedovi. Ten byl známý především svými loveckými výpravami na Balkáně, na kterých ho Rabia doprovázela jako jeho oblíbenkyně. Spolu měli dva syny a oba se vystřídali na trůnu.\n\nV roce 1695 se stala Valide sultánkou, když nastoupil na trůn její první syn Mustafa II. Ten byl ale v roce 1703 sesazen z trůnu, protože většinu času trávil v Edirne, nikoliv v hlavním paláci v Konstantinopoli a nevěnoval se příliš vládě. Do toho ale Rabia zasáhla a na trůn pomohla svému druhému synu Ahmedu III. Funkci Valide sultan nadále zastávala a byla jí až do smrti.\n\nPo 20 letech ve funkci Valide sultan Rabia umírá v roce 1715 v Edirne během vlády svého syna Ahmeda. Je pohřbena v hrobce otevřené k nebi v blízkosti mešity Yeni Valide, kterou v závěti nakázala postavit v Üsküdaru na anatolské straně Istanbulu.\n"}
{"id": "1297434", "url": "https://cs.wikipedia.org/wiki?curid=1297434", "title": "Mistrovství Evropy v ledolezení", "text": "Mistrovství Evropy v ledolezení\n\nMistrovství Evropy v ledolezení ( \"UIAA Ice Climbing European Championship\") je evropské kontinentální mistrovství v ledolezení. První závody se konaly v roce 2012 ve švýcarském Saas-Fee (obtížnost) a v ruském Kirově (rychlost). Pořádá jej Mezinárodní horolezecká federace (UIAA), jejímž členem je Český horolezecký svaz, který nominuje českou reprezentaci.\n\nZávody jsou součástí jednoho z kol světového poháru a odečítají se z jeho výsledků, střídají se s mistrovstvím světa sudý a lichý rok.\n\nNejlepších výsledků zde dosáhla Lucie Hrozová, která byla ve finále dvakrát čtvrtá v letech 2012 a 2014 v ledolezení na obtížnost.\n\n"}
{"id": "1297437", "url": "https://cs.wikipedia.org/wiki?curid=1297437", "title": "Saliha Sebkati Sultan", "text": "Saliha Sebkati Sultan\n\nSaliha Sebkati Sultan (1680 – 21. září 1739) byla konkubínou osmanského sultána Mustafy II. a matkou sultána Mahmuda I. Pocházela z Řecka.\n\nNarodila se v Alexandrii. Byla adoptivní dcerou v rodině žijící v Galatě, v sousedství paláce Azakapi. \n\nV září 1730 Patrona Halil s malou armádou janičářů zatkli několik poddaných v Konstantinopoli, kteří odmítali reformy sultána Ahmeda III. Následně byl ale sultán sesazen z trůnu a zabit, takže nastoupil na trůn Mahmud I. Spolu s jeho nástupem se Saliha stala Valide sultánkou a byla jí až do své smrti. Je pohřbena v hrobce za mauzoleem Turhan Hatice Sultan\n"}
{"id": "1297438", "url": "https://cs.wikipedia.org/wiki?curid=1297438", "title": "Operace Přepravka 3", "text": "Operace Přepravka 3\n\nOperace Přepravka 3 (hebrejsky מבצע ארגז (\"Argaz 3\"), anglicky \"Operation Crate 3\") byla kombinovaná operace izraelské speciální jednotky Sajeret Matkal a některých dalších složek Izraelských obranných sil. Proběhla 21. června 1972 a příslušníci Sajeret Matkal při ní z Libanonu unesli skupinu syrských zpravodajských důstojníků. Unesené důstojníky chtěl Izrael posléze vyměnit za tři izraelské piloty zadržované v Sýrii.\n\nV roce 1970 se tři izraelští piloti; Gideon Magen, Pinchas Nachmani a Boaz Ejtan dostali do syrského zajetí poté, co jejich letadla byla v dubnu a v červnu sestřelena během leteckých bitev. Izrael sice požadoval jejich vydání, ale neměl žádné možnosti, jak Sýrii k vydání svých vojáků přimět. Postupem času vzniklo a poté bylo zamítnuto několik plánů na jejich osvobození, které byly izraelským armádním velením označeny jako neproveditelné a \"bláznivé\".\n\nV roce 1973 pověřil tehdejší náčelník generálního štábu IOS David Elazar Sajeret Matkal vypracováním operačních návrhů na únos syrských důstojníků. Operaci schválila i premiérka Golda Meirová.\n\nV základnách rysech plán předpokládal, že v Libanonu, v zemi se silnou syrskou vojenskou účastí budou uneseni syrští důstojníci natolik důležití, že syrská rozvědka nejen propustí Izraelce vězněné v Sýrii, ale přesvědčí i své egyptské spojence, aby Egypt propustil Izraelce, které zadržuje. Přípravou plánu a jeho provedením byl pověřen Sajeret Matkal. Po jejich odsouhlasení začal Sajeret Matkal s provedením celé akce.\n\nCelkem proběhly tři pokusy, které dostaly posléze názvy Přepravka 1, Přepravka 2 a Přepravka 3.\n\nPro provedení operace byla vybrána severní část hřebene Har Dov na izraelsko-libanonské hranici. Dva oddíly Sajeret Matkal (úderný tým, kterému velel Ehud Barak měl za úkol provést samotný přepad a zádržný tým vedený Benjaminem Netanjahuem měl za úkol zajistit okolí a zabránit případnému přísunu posil pro Syřany) pronikly do Libanonu a v husté vegetaci na horském úbočí připravily léčku. Zde poté čekaly několik hodin. Protože se ale žádní Syřané neobjevili, akce byla ukončena a týmy se stáhly zpět do Izraele.\n\n19. června se rozeběhl druhý pokus o únos Syřanů. Jako místo akce byl vybrán Roš Hanikra v Galileji. Provedením byl opět pověřeny dva týmy se stejnými veliteli jako při operaci Přepravka 1.\n\nPři čekání došlo k prozrazení zádržného týmu poté, co je náhodou objevil pasák koz. Toho Izraelci zajali a donutili mlčet. Krátce na to Netanjahu informoval Baraka, že kolem nich projel konvoj s vozy obsazený syrskými důstojníky, který byl ale doprovázen dvěma obrněnými transportéry, z nichž jeden byl osazen lehkým kanónem. Barak následně informoval velitele severního okruhu generála Mordechaje Gura. Ten nařídil okamžité ukončení operace, což později vyvolalo konflikt mezi ním a Barakem, neboť Barak tvrdil, že operaci bylo možné bezpečně provést. Později se ukázalo, že v konvoji byl přítomen i náčelník generálního štábu libanonské armády.\n\n21. června dostaly týmy Sajeret Matkal povolení k uskutečnění dalšího pokusu. Velitelem úderného týmu byl znovu Ehud Barak, velitelem zadržovacího týmu byl jmenován Jonatan Netanjahu (jeho bratr Benjamin již armádu opustil). Pro zvýšení údernosti byly příslušníci Sajeret Matkal doplněni výsadkáři, pancéřovou jednotkou a příslušníky Sajeret Egoz. V záloze byly i tankový oddíl a protitankové zbraně. Jednotka znovu provedla nácviky akce.\n\nRáno 21. června týmy pronikly do Libanonu a rozmístily se v cílovém prostoru poté, co jej prověřily a zabezpečily. Syrská kolona se objevila v 11 hodin. Ozbrojený doprovod tvořily dva obrněné vozy a dva Land Rovery. Kolona dojela k vesnici Ramajš a zastavila asi 1 kilometr od ní. Poté se znovu rozjela a mířila k místu, které Izraelci určili jako místo přepadu. Izraelské vojáky ale spatřili vesničané a Syřany varovali. Ti se pokusili uniknout, ale byli příslušníky izraelské armády dostiženi. Došlo ke krátké přestřelce. Výsledkem byli čtyři mrtví libanonští vojáci. Jednomu libanonskému vojákovi a jednomu syrskému se v nastalém zmatku podařilo uprchnout. Zbývající byli zajati. Uprchlé se Izraelci pokoušeli hledat, ale bezvýsledně. Poté se Izraelci stáhli zpět na své území.\n\nCelá operace včetně přesunu po libanonském území trvala izraelským speciálům 93 minut. Na libanonské straně byli čtyři mrtví, zraněni byli jeden Syřan a jeden Izraelec. Zajati byli:\n\nUprchnout se podařilo náčelníkovi syrské rozvědky.\n\nIzraelci se zmocnili i vozidla Chevrolet Impala, které poté izraelští zpravodajci řadu let používali.\n\nSýrie sice okamžitě požadovala bezpodmínečné vydání svých vojáků s odkazem na fakt, že nešlo o zajetí v době války, což ale Izrael odmítl. Libanonská vláda také vyzvala Radu bezpečnosti OSN, aby podnikla kroky proti Izraeli. V následujících měsících proběhla řada jednání, která vyústila ve výměnu vězňů 3. června 1973. Sýrie propustila tři zadržované izraelské piloty, Izrael propustil všechny zajaté syrské důstojníky a rovněž dalších 41 syrských a libanonských zajatců. Navíc přislíbil udělení milosti Kamálovi Kándžímu, drúzskému vůdci odsouzenému v Izraeli za špionáž pro Sýrii.\n\n"}
{"id": "1297442", "url": "https://cs.wikipedia.org/wiki?curid=1297442", "title": "GoPro", "text": "GoPro\n\nGoPro je výrobce sportovních a outdoorových digitálních Full HD kamer. Značka GoPro vstoupila na trh v roce 2005 a je plně vlastněna společností Woodman Labs, Inc.\n\nPrvní historie značky GoPro se připisují, jejímu zakladateli Nicku Woodmanovi. Nick je a byl vášnivý surfař a napadlo jej, aby mohl sdílet svoje zážitky z cest a surfařských výletů, tak si na svoji hlavu přilepoval pomocí izolepové pásky ještě velkou standardní kameru. Napadlo ho, že sestrojí menší, pohodlnější kameru, aby mohl sdílet své zážitky z cest. Myšlenka ho napadla v roce 2002, když byl na dovolené v Austrálii a Indonésii.\n\nZačátky Nicka byly velice špatné. Neměl dostačující kapitál, aby založil firmu, která by se věnovala výrobě kamer. Začal tedy po celé Severní Americe prodávat suvenýry z cest. Byly to především mušle, opasky z mušlí a korálků, které přivezl z Bali.\n\nPůvodní model GoPro HERO 35mm: All-Season Sports Camera byl na trh uveden 13. dubna 2005, který stále ještě používal filmový pás a trh nezaujal. Obrat přišel až roku 2007, kdy Woodman uvedl svůj první digitální model Digital HERO 3. V roce 2014 začala společnost prodávat HERO3+ v různých barvách. Byla schopná natáčet v poměru stran 16:9 a podporovala 4K UHD video a 12MP fotografie. Modul HERO4 byl představen dne 24. září 2014. Téměř každý rok přicházejí nové, vylepšené modely kamer.\n\nGoPro KARMA je létající dron, který se začal prodávat 23. října 2016. GoPro Karma dron zahrnuje Drone, ovladač, stabilizátor, Karma Grip a pouzdro. Dron vydrží létat asi 20 min. Stabilizátor lze vyjmout a připevnit ke karma, který lze prodávat samostatně. Karma umožňuje pohled POV nebo normální pohled bez jakéhokoliv chvění. Karma má více než 1 hodinu výdrž baterie.\nGoPro vyrábí pro své kamery různé montážní příslušenství, včetně 3pásmového držáku, přísavky, hrudního postroje, ohebných upínacích čelistí, postroj na psa, držák na surf atd.\n\nSpolečnost vyvinula GoPro Studio, jednoduchý software pro editaci videa pro úpravu záznamů z fotoaparátu vydaným v říjnu 2014.\n\nKamery GoPro jsou vyvinuty k nátáčení a vyfocení všech situací. Můžeme je tedy používat v jakémkoliv sportu či při normálních aktivitách. Jsou určeny jak pro profesionály, tak také pro začátečníky. Kameru používají profesionální lyžaři, surfaři, cyklisti, a mnoho dalších. Úkolem kamer je pomocí nich zachytit a sdílet životní zážitky.\n\n"}
{"id": "1297449", "url": "https://cs.wikipedia.org/wiki?curid=1297449", "title": "Iris Zimmermannová", "text": "Iris Zimmermannová\n\nIris Tien Zimmermannová (* 6. ledna 1981 Rochester, Spojené státy americké) je bývalá americká sportovní šermířka německo-čínského původu, která se specializovala na šerm fleretem. Sestra Felicia Zimmermannová reprezentovala Spojené státy v šermu fleretem. Spojené státy reprezentovala v devadesátých letech a v prvním desetiletí jednadvacátého století. Na olympijských hrách startovala v roce 2000 v soutěži jednotlivkyň a družstev. V roce 1999 obsadila třetí místo na mistrovství světa v soutěži jednotlivkyň. S americkým družstvem fleretistek vybojovala v roce 2001 třetí místo na mistrovství světa.\n"}
{"id": "1297453", "url": "https://cs.wikipedia.org/wiki?curid=1297453", "title": "Lee Kieferová", "text": "Lee Kieferová\n\nLee Kieferová (* 15. června 1994 Cleveland, Spojené státy americké) je americká sportovní šermířka z matčiny strany filipínského původu, která se specializuje na šerm fleretem. Spojené státy reprezentuje od druhého desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň a družstev. V soutěži jednotlivkyň se olympijských hrách 2012 probojovala do čtvrtfinále. V roce 2011 obsadila třetí místo na mistrovství světa v soutěži jednotlivkyň.\n"}
{"id": "1297458", "url": "https://cs.wikipedia.org/wiki?curid=1297458", "title": "Nzingha Prescodová", "text": "Nzingha Prescodová\n\nNzingha Prescodová (* 14. srpna 1992 New York, Spojené státy americké) je americká sportovní šermířka afroamerického původu, která se specializuje na šerm fleretem. Spojené státy reprezentuje od druhého desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň a družstev. V roce 2015 obsadila třetí místo na mistrovství světa v soutěži jednotlivkyň.\n"}
{"id": "1297462", "url": "https://cs.wikipedia.org/wiki?curid=1297462", "title": "Olha Lelejková", "text": "Olha Lelejková\n\nOlha Oleksandrivna Lelejková (* 21. července 1977 Kyjev, Sovětský svaz) je ukrajinská sportovní šermířka, která se specializuje na šerm fleretem. Ukrajinu reprezentuje od devadesátých let. Na olympijských hrách startovala v roce 2000 v soutěži jednotlivkyň a družstev a v roce 2008, 2012 a 2016 v soutěži jednotlivkyň. V roce 2007 obsadila třetí místo na mistrovství Evropy v soutěži jednotlivkyň.\n"}
{"id": "1297469", "url": "https://cs.wikipedia.org/wiki?curid=1297469", "title": "Dane Olbina", "text": "Dane Olbina\n\nDane Olbina (16. června 1919, Krbavica, Království Srbů, Chorvatů a Slovinců – 7. července 2011, Sarajevo, Bosna a Hercegovina) byl starostou Sarajeva, metropole Bosny a Hercegoviny v letech 1948–1955.\n\nOlbina byl účastníkem partyzánského boje za druhé světové války. V armádě získal hodnost plukovníka. Pracoval v železničních dílnách v Sarajevu a byl jedním z několika desítek členů komunistické strany Jugoslávie ve městě.\n\nStarostou se stal ve věku 29 let. Jeho hlavním úkolem po nástupu do funkce byla především obnova města po válce; znovuotevření škol, nemocnic a kulturních institucí, stejně jako obnova infrastruktury. Ve funkci postupoval velmi rozhodně a rázně; nařídil vystěhovat Sarajevany, kteří obsadili domy v židovské čtvrti a nechtěli je opustit.\n\nBěhem jeho správy města bylo vybudováno nové hlavní nádraží a Stadion Koševo. Stadion byl budován prostřednictvím brigád mládeže, které Olbina koordinoval. Zabýval se také problematikou zavedení moderního vodovodu v Sarajevu; zřízení muzea města a zřízení první moderní vysoké školy.\n\n"}
{"id": "1297482", "url": "https://cs.wikipedia.org/wiki?curid=1297482", "title": "Z Paříže do Paříže", "text": "Z Paříže do Paříže\n\nZ Paříže do Paříže (\"Un sac de billes\", tj. \"Pytlík s kuličkami\") je francouzsko-kanadský hraný film z roku 2017, který režíroval Christian Duguay podle stejnojmenného autobiografického románu Josepha Joffa z roku 1973. Román byl poprvé zfilmován v roce 1975. Film zachycuje osudy pařížské židovské rodiny během druhé světové války. Film se natáčel v Nice, La Brigue, Avignonu, Marseille, žatci, Praze a Karlových Varech.\n\nRodina Joffových bydlí v Paříži. Že jsou židovského původu, začnou jako problém pociťovat záhy po okupaci Paříže. Roman Joffo se proto rozhodne se svými malými syny Mauricem a Josephem a manželkou Annou utéct před hrozící deportací do svobodné zóny, aby zachránil rodinu.\n"}
{"id": "1297483", "url": "https://cs.wikipedia.org/wiki?curid=1297483", "title": "Ljubo Kojo", "text": "Ljubo Kojo\n\nLjubo Kojo (v srbské cyrilici Љубо Којо/Љубомир Којо; 6. června 1920, Sarajevo, Království Srbů, Chorvatů a Slovinců – 6. ledna 1993, Sarajevo, Bosna a Hercegovina) byl starostou Sarajeva v letech 1955–1962 a člen vlády Bosny a Hercegoviny v letech 1962–1966. \n\nKojo se narodil do prominentní srbské rodiny. Studoval na obchodní akademii v bosenské metropoli. V roce 1941, když vypukla druhá světová válka na Balkáně, se přidal ke komunistickým partyzánům. V boji byl raněn a následně léčen ve vojenské nemocnici na Bari v Itálii. Jeho zdravotní stav se zlepšil v předvečer osvobození Sarajeva. \n\nPo návratu do města byl jmenování Správcem ve jménu dobra lidu, což byla pozice, jejíž držitel dohlížel na rozdělování přídělů jídla a základních služeb pro obyvatele města. Poté, co byl sedm let starostou bosenské metropole se stal ministrem v republikové vládě. Roku 1969 se stal zástupcem Bosenskohercegovinské obchodní komory v Moskvě. Na uvedené pozici zůstal dva roky. Byl také jedním ze zakladatelů fotbalového klubu FK Sarajevo, kde zastával funkci předsedy klubu v letech 1962–1963. Svojí kariéru zakončil jako ředitel centra Skenderija.\n"}
{"id": "1297484", "url": "https://cs.wikipedia.org/wiki?curid=1297484", "title": "Martina Batiniová", "text": "Martina Batiniová\n\nMartina Batiniová (* 17. dubna 1989 Pisa, Itálie) je italská sportovní šermířka, která se specializuje na šerm fleretem. Itálii reprezentuje od druhého desetiletí jednadvacátého století. V roce 2014 obsadila druhé místo na mistrovství světa a Evropy v soutěži jednotlivkyň. S italským družstvem fleretistek vybojovala v roce 2014, 2015 titul mistryň světa a Evropy.\n"}
{"id": "1297486", "url": "https://cs.wikipedia.org/wiki?curid=1297486", "title": "Antonio Brown", "text": "Antonio Brown\n\nAntonio Brown (* 10. červenec 1988 Miami, Florida, Spojené státy americké) byl hráč amerického fotbalu hrající na pozici Wide-recivera. Začínal na univerzitě Central Michigan University, kde získal ocenění All american honors v letech 2008 a 2009. Brown byl vybrán jako 195. hráč v šestém kolem draftu 2010 týmem Pittsburgh Steelers. V roce 2019 odešel z týmu Pittsburgh Steelers a nyní zůstává po neúspěšných angažmá v týmech Oakland Raiders a New England Patriots nezaměstnán.\n"}
{"id": "1297489", "url": "https://cs.wikipedia.org/wiki?curid=1297489", "title": "Diana Bianchediová", "text": "Diana Bianchediová\n\nDiana Bianchediová (* 4. listopadu 1969 Milán, Itálie) je bývalá italská sportovní šermířka, která se specializovala na šerm fleretem. Itálie reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1992, 1996 a 2000 v soutěži jednotlivkyň a družstev. V soutěži jednotlivkyň se na olympijských hrách 2000 probojovala do čtvrtfinále. V roce 1995 a 1997 obsadila třetí místo na mistrovství světa v soutěži jednotlivkyň a v roce 1995 obsadila druhé místo na mistrovství Evropy. S italským družstvem fleretistek vybojovala na olympijských hrách 1992 a 2000 zlatou olympijskou medaili. S družstvem fleretistek vybojovala celkem pět titulů mistryň světa (1991, 1995, 1997, 1998, 2001) a dva tituly mistryň Evropy (1999, 2001).\n"}
{"id": "1297494", "url": "https://cs.wikipedia.org/wiki?curid=1297494", "title": "Lucia Traversaová", "text": "Lucia Traversaová\n\nLucia Traversaová (* 31. května 1965 Řím, Itálie) je bývalá italská sportovní šermířka, která se specializovala na šerm fleretem. Itálii reprezentovala v osmdesátých a devadesátých letech. Na olympijských hrách startovala v roce 1984 a 1988 v soutěži družstev. V roce obsadila třetí místo na mistrovství Evropy v soutěži jednotlivkyň. S italským družstvem fleretistek vybojovala v roce 1983 a 1990 titul mistryň světa.\n"}
{"id": "1297497", "url": "https://cs.wikipedia.org/wiki?curid=1297497", "title": "Frida Scarpaová", "text": "Frida Scarpaová\n\nFrida Scarpaová (* 9. září 1976 Janov, Itálie) je bývalá italská sportovní šermířka, která se specializovala na šerm fleretem. Itálii reprezentovala v devadesátých letech a v prvním desetiletí jednadvacátého století. V roce 1996 obsadila třetí místo na mistrovství Evropy v soutěži jednotlivkyň. S italským družstvem fleretistek vybojovala v roce 2001 titul mistryň světa a v roce 2003 obsadila s družstvem druhé místo na mistrovství Evropy.\n"}
{"id": "1297499", "url": "https://cs.wikipedia.org/wiki?curid=1297499", "title": "Pete Escovedo", "text": "Pete Escovedo\n\nPete Escovedo (* 13. července 1935 Pittsburg) je americký perkusionista. Spolu se svými bratry, perkusionistou Cokem a basistou Philem, působil na začátku své kariéry v kapele Escovedo Bros Latin Jazz Sextet. V roce 1971 se Pete a Coke stali členy kapely Santana (Pete na kratší dobu, avšak v letech 1977 až 1979 se k ní vrátil). V roce 1972 bratři založili soubor Azteca. Od konce sedmdesátých let vydával Pete Escovedo sólové nahrávky. Během své kariéry spolupracoval s mnoha dalšími hudebníky, mezi něž patří například Cal Tjader a Woody Herman. Jeho dalšími bratry jsou hudebníci Alejandro, Javier a Mario. Jeho děti Sheila a Peter Michael jsou rovněž perkusionisty. Syn Juan se rovněž věnuje hudbě.\n\n"}
{"id": "1297500", "url": "https://cs.wikipedia.org/wiki?curid=1297500", "title": "Escovedo", "text": "Escovedo\n\nEscovedo je příjmení osob:\n\n"}
{"id": "1297501", "url": "https://cs.wikipedia.org/wiki?curid=1297501", "title": "Annamaria Giacomettiová", "text": "Annamaria Giacomettiová\n\nAnnamaria Giacomettiová (* 4. listopadu 1973 Milán, Itálie) je bývalá italská sportovní šermířka, která se specializovala na šerm fleretem. Itálii reprezentovala v devadesátých letech a v prvním desetiletí jednadvacátého století. V roce 1999 obsadila třetí místo na mistrovství Evropy v soutěži jednotlivkyň. S italským družstvem fleretistek vybojovala v roce 1997 a 1998 titul mistryň světa a v roce 1999 titul mistryň Evropy. Na olympijských hrách 2000 byla členkou italské olympijské výpravy jako náhradnice družstva fleretistek. Do olympijského turnaje však nezasáhla a zlatou medaili, které italské družstvo vybojovalo, neobdržela. \n"}
{"id": "1297503", "url": "https://cs.wikipedia.org/wiki?curid=1297503", "title": "Agents of S.H.I.E.L.D.: Slingshot", "text": "Agents of S.H.I.E.L.D.: Slingshot\n\nVšech šest dílů seriálu bylo vydáno 13. prosince 2016. Seriál získal kladné hodnocení od kritiků a vyhrál ocenění Webby Award.\n\n\n\n"}
{"id": "1297504", "url": "https://cs.wikipedia.org/wiki?curid=1297504", "title": "Azteca", "text": "Azteca\n\nAzteca je koňské plemeno, jež má své kořeny v Mexiku, kde vzniklo v 70. letech 20. století. \n\nDon Antonio Ariza přivážel ze Španělska hřebce andaluských koní a křížil je s klisnami quarterů a klisnami kreolských koní. Roku 1982 vytvořilo mexické ministerstvo zemědělství registr aztéckých koní. Cílem bylo spojení toho nejlepšího. Výsledkem je elegantní, majestátní kůň, vhodný jak pro rekreaci, tak i pro závodění.\n\nKlisny a kobyly plemene Azteca mívají středně velkou hlavu, kdežto u hřebců a valachů bývá hlava silnější, avšak štíhlá a elegantní s rovným, či mírně obloukovitým profilem. Oči jsou výrazné a živé, hříva lehká načechraná. Pro toto plemeno je typický hluboký a široký hrudník, šikmá a kratší záď, osvalené nohy a tvrdá, dobře tvarovaná kopyta. Srst mívají hedvábnou.\n\nVýška aztéckých koní se může u každého jedince lišit. U klisen a kobyl se výška uvádí mezi 141-152 cm, u hřebců a valachů potom 142-153 cm. Povoleny jsou všechny barvy, ovšem s výjimkou strakošů (vzory typické pro koňská plemena paint a appaloosa) a albínů.\n\nAzteca mají velmi elegantní chody a vzhledem ke snadnému ovládání jsou výborní pro drezurní soutěže. Tito koně se také hojně používají pro westernové ježdění, ale někteří dosahují mimořádně dobrých výsledků i ve skokových soutěžích.\n\nV nedávné době vznikla ve Spojených státech amerických asociace chovu aztéckých koní. Američané toužili po vlastním sdružení, neboť snili o tom, že vyšlechtí koně s odlišnými vlastnostmi, jimiž disponovali mexičtí aztékové. Základem pro chov amerických aztéků je opět křížení koní andaluských a quarterů, avšak podíl jak andaluské tak i quarterské krve nesmí přesáhnou tři čtvrtiny. Výška amerických aztéckých koní se pohybuje mezi 141 a 161 cm. Pro tyto koně jsou typická všechna zbarvení a odznaky.\n\nhttp://www.kone-spoll.estranky.cz/clanky/plemena-koni/azteca.html\n"}
{"id": "1297505", "url": "https://cs.wikipedia.org/wiki?curid=1297505", "title": "Teleshopping", "text": "Teleshopping\n\nVýraz teleshopping označuje jeden z druhů obchodního sdělení, které v televizi nebo v rádiu oslovuje veřejnost s nabídkou zboží a služeb. Blízkým, ne však totožným pojmem je reklama.\nTeleshopping je právně vymezen v zákoně č. 231/2001 Sb. o provozování rozhlasového a televizního vysílání. Podle § 2 odst. 1 písm. r se teleshoppingem rozumí \"„přímá nabídka zboží, a to včetně nemovitého majetku, práv a závazků, nebo služeb, určená veřejnosti a zařazená do rozhlasového či televizního vysílání za úplatu nebo obdobnou protihodnotu“\". Evropská směrnice 89/552/EHS ho potom definuje jako \"„televizní vysílání přímých nabídek pro veřejnost na poskytnutí zboží nebo služeb, včetně nemovitého majetku, práv a povinností, za úplatu“\".\n\nRozdíl mezi reklamou a teleshoppingem spočívá především v délce, přímosti a interaktivitě sdělení. Teleshoppingový pořad trvá bez přerušení alespoň 15 minut, zatímco většina reklam nepřesáhne 1 minutu. Během teleshoppingu často známá osobnost představuje přednosti konkrétního výrobku. Divák se dozvídá přesnou cenu, která je obvykle doplněna možností bonusu nebo slevy při zakoupení většího množství nabízeného zboží či při okamžitém objednání. Pro rychlé navázání kontaktu je uváděno telefonní číslo, popřípadě adresa nebo jiné podobné údaje. \n\nTeleshopping se může díky většímu množství času snažit navázat bližší kontakt se svým adresátem. Oslovuje často konkrétní skupinu jedinců a apeluje na jejich povahové vlastnosti.\n\nZnámým moderátorem teleshoppingových pořadů je Němec Horst Fuchs. V Česku působí především firmy Top Shop, MediaShop a BCTV.\n\n\n"}
{"id": "1297507", "url": "https://cs.wikipedia.org/wiki?curid=1297507", "title": "Claudia Pigliapocová", "text": "Claudia Pigliapocová\n\nClaudia Pigliapocová (* 24. března 1983 Jesi, Itálie) je bývalá italská sportovní šermířka, která se specializovala na šerm fleretem. Itálii reprezentovala v prvním desetiletí jednadvacátého století. V roce 2004 a 2006 obsadila třetí místo na mistrovství Evropy v soutěži jednotlivkyň. S italským družstvem fleretistek vybojovala v roce 2004 třetí místo na mistrovství Evropy.\n"}
{"id": "1297509", "url": "https://cs.wikipedia.org/wiki?curid=1297509", "title": "Valentina Ciprianiová", "text": "Valentina Ciprianiová\n\nValentina Ciprianiová (* 8. dubna 1983 Řím, Itálie) je bývalá italská sportovní šermířka, která se specializovala na šerm fleretem. Itálii reprezentovala v prvním desetiletí jednadvacátého století. V roce 2005 obsadila třetí místo na mistrovství Evropy v soutěži jednotlivkyň. S italským družstvem fleretistek vybojovala v roce 2005 titul mistryň Evropy.\n"}
{"id": "1297512", "url": "https://cs.wikipedia.org/wiki?curid=1297512", "title": "Maria Consolata Collinová", "text": "Maria Consolata Collinová\n\nMaria Consolata Collinová (* 9. prosince 1947 Turín, Itálie) je bývalá italská sportovní šermířka, která se specializovala na šerm fleretem. Itálii reprezentovala v sedmdesátých letech. Na olympijských hrách startovala v roce 1972 a 1976 v soutěži jednotlivkyň a družstev. V soutěži jednotlivkyň získala na olympijských hrách 1976 stříbrnou olympijskou medaili.\n"}
{"id": "1297516", "url": "https://cs.wikipedia.org/wiki?curid=1297516", "title": "Michal Voráček", "text": "Michal Voráček\n\nMichal Voráček (* 26. října 1958 Praha) je český mediální magnát, podnikatel, mecenáš a poradce.Voráček je považován za zakladatele československého a českého mediálního trhu. Za TOP manažera a podnikatele v mediální oblasti je považován již od 90. let. Například v oblasti tištěných médií totiž stál u všech novinek - první barevné noviny, audiotext, číslování novin, vložený suplement, první nedělní noviny, velké soutěže, upoutávky na zítřejší noviny v televizi atd.\n\nV současné době je vlastníkem a jediným členem dozorčí rady společnosti E-Centrum a.s. E-Centrum je zejména v Praze významných hráčem na realitním trhu.\n\nSpolu s Ivem Valentou vlastní společnost OUR MEDIA a.s., která kontroluje řadu regionálních televizí, zpravodajský server ParlamentníListy.cz a na Slovensku mimo jiné deník Pravda. Podíly vlastní i v jiných mediálních a nemediálních společnostech.\n\nV letech 1973 až 1977 absolvoval gymnázium Nad Štolou v Praze. V roce 1982 vystudoval Vysokou školu ekonomickou (VŠE) v Praze, obor ekonomika zahraničního obchodu. Studia dokončil s vynikajícím prospěchem a oceněním za nejlepší diplomovou práci.Poté pracoval například v PZO Artia, v Hospodářských novinách jako novinář a na katedře zahraničního obchodu na Vysoké škole ekonomické v Praze. V roce 1987 ukončil aspiranturu na VŠE a získal titul CSc. (doktorát). \n\nNa konci roku 1989 založil s Michaelem Ringierem první společný podnik v mediální oblasti v ČSFR mezi východem a západem - podnikatelský týdeník Profit. Voráček v roce 1991 pro Tagesanzeiger uvedl, že tehdy panovaly doslova válečné podmínky. Podle něj se u každého čísla bojovalo ve všech oblastech - o cenu, distribuci a zákazníky. V roce 1991 při blokaci státní distribuční sítě (PNS) se počet čtenářů pohyboval okolo 600.000, počet prodaných výtisků pak činil zhruba 55.000. Po dvou měsících od startu Profit již vydělával ročně zhruba 1-2 miliony švýcarských franků a dosahoval zisku. Poté působil jako zakladatel a akcionář mediální společnosti Ringier v České republice a Slovenské republice. Od roku 1991 byl jejím předsedou představenstva a generálním ředitelem. Po třech letech ovládal Ringier více než třetinu českého mediálního trhu. Poté, co přesvědčil švýcarskou stranu, uvedl na trh v roce 1993 deník Blesk s investičními náklady 13,5 milionů korun, break even point přišel zhruba po 35 dnech. Za působení Michala Voráčka Ringier v Česku vlastnil mj. Blesk, Nedělní Blesk a Blesk Magazín a dále Lidové noviny, deník Expres, Týdeník Televize, časopisy Týden, Reflex, Chatař a Chalupář, ABC a další. Michael Ringier pro Wall Street Journal v roce 1994 uvedl, že právě díky Voráčkovi dokázal Ringier za tři roky v České republice to, co za 100 let koncern Ringier ve Švýcarsku. Voráček dále provozoval tiskárny a vlastnil distribuci, například PNS. Dále byl postupně předsedou představenstva či v dozorčích radách v mnoha českých a slovenských mediálních společnostech. Je považován za jednoho z mužů, kteří klíčovým způsobem ovlivnili současný mediální trh v České a Slovenské republice.\n\nPo odchodu z Ringier ČR řídil řadu projektů v oblasti tiskových a elektronických médií a multimédií a také mnoho firem v oblasti reklamy, audiotexu, distribuce i polygrafie. Byl členem statutárních orgánů řady mediálních společností v ČR a v zahraničí, např. TV Nova, TV Prima, PNS (distribuce tisku), Ostravské tiskárny, Český mobil (Oskar, Vodafone), Médea, a.s. (mediální agentura), Beseda Holding, Sparta Praha Fotbal, a.s. atd. V době svého působení v AC Sparta Fotbal, a.s. patřil k jedné z nejvlivnějších osobností řídících český fotbal. Sám stál u koupě AC Sparty a následně i jejího prodeje do rukou Daniela Křetínského.\n\nOd počátku 90. let má vlastní podnikatelské aktivity zejména v oblasti nových mediálních projektů, nemovitostí a poradenství. Postavil PNS (distribuce tisku) a převedl ji do rukou vydavatelů. Dva roky v této společnosti působil jako předseda představenstva.\n\nNyní je jediným majitelem a akcionářem E-Centrum, a.s. Tato společnost byla založena v roce 1991 a od svého vzniku se zaměřuje na poradenskou činnost v oblasti public relations a v marketingu, na realitní činnost (vlastní řadu činžovních domu v Praze) a dále vlastní a spravuje podíly v dalších firmách. Firma E-Centrum a.s. je například majitelem horské chaty Sedmidolí a má podíly ve společnostech Elton hodinářská a.s., která vyrábí tradiční hodinky PRIM nebo Dyas EU a.s.. Společnost E-centrum, a.s. se v roce 2017 umístila v žebříčku Českých 100 nejlepších, kterou organizuje COMENIUS, pan-evropská společnost pro kulturu, vzdělávání a vědecko-technickou spolupráci. V roce 2018 pak svoji pozici obhájila a v hodnocení se posunula na vyšší pozici.\n\nVe společnostech E - Centrum a.s., Region a.s., Hermes International, a.s. je jediným členem dozorčí rady.\n\nJe jedním z akcionářů mediální skupiny OUR MEDIA a.s., do které patří např. slovenská OUR MEDIA SR a.s., vlastnící Perex, a.s. (mj. deník Pravda) a dále regionální televize, konkrétně Praha TV, Brno TV1, Regionální Televize CZ nebo televize jihovýchodní Moravy TVS. Do skupiny patří také Nakladatelství Olympia. OUR MEDIA, a.s. mimo jiné provozuje server ParlamentníListy.cz.\n\nVoráček také působil jako poradce v mediální oblasti, marketingu a public relations pro desítky významných českých a světových firem, mezi které patří například Pilsner Urquell, Allianz, PPF, Saab, Lagardere a nebo Axel Springer. V mediálním poradenství je stále aktivní.\n\nJako statuární orgán (předseda představenstva, jednatel nebo předseda dozorčí rady) působil v řadě dalších českých i zahraničních firem.\n\nAktuálně je také předsedou představenstva ve společnosti OUR MEDIA SR a.s. na Slovensku, která vlastní například deník Pravda a řadu zpravodajských webů na Slovensku. Na začátku října 2018 se mu podařilo dostát slibu, který dal hned po koupi nakladatelství Perex, a.s., a to že z Pravdy noví majitelé udělají silnější produkt Došlo k rozšíření aktivit Pravdy o novou sekci televizního studia - TV Pravda. „Otevření studia a vysílání TV Pravda je dalším krokem k posílení tohoto média na slovenském trhu. Máme vždy nejvyšší ambice a věřím, že to ocení čtenáři i obchodní partneři, pro které jsou videa a televize zajímavou příležitostí, jak o sobě dát vědět. V tomto ohledu si slibujeme i zvýšení reklamních příjmů,“ uvedl Voráček po otevření studia. Prvním pořadem byl rozhovor televizní moderátorky Zuzany Martinákovej se slovenským premiérem Peterem Pellegrini.\n\nV Bratislavě působil již v 90. letech, kdy zakládal slovenský Ringier, ve kterém poté působil jako akcionář a předseda představenstva.\n\nMichal Voráček se nadační činnosti věnuje více jak pětadvacet let. Za tímto účelem také na konci 90. let založil Nadaci pro obnovu a rozvoj. Podle jeho slov v rozhovoru, který poskytl časopisu Leaders, patří tato nadace mezi největší privátní v České republice, které nečerpají státní podporu, a to jak ve smyslu hodnoty nadačního fondu, tak podpor, které poskytuje. Nadaci financuje výhradně ze svých finančních prostředků. Na dotaz šéfredaktorky časopisu TOPCLASS, proč svou nadační činnost nevystavuje na odiv, odpověděl, že by \"každý člověk měl dělat charitu ze svého přesvědčení, intuitivně a takřka automaticky.\" Velké nadace sám nemá rád. Podle jeho názoru totiž velkou část peněz spolkne nadace sama, i proto si vše v rámci nadační činnosti dělá sám.\n\n"}
{"id": "1297517", "url": "https://cs.wikipedia.org/wiki?curid=1297517", "title": "Projekt 22120", "text": "Projekt 22120\n\nProjekt 22120 (jinak též třída Purga) je lodní třída arktických hlídkových lodí Ruské pobřežní stráže. Mezi hlavní úkoly plavidel patří pobřežní hlídkování a ochrana rybolovu. Do roku 2017 byly dokončeny dvě jednotky této třídy a třetí byla rozestavěna.\n\nTřídu vyvinula konstrukční kancelář JSC Almaz v Petrohradu.\n\nJednotky projektu 22120:\nNa zádi se nachází přistávací plocha pro vrtulník. Pohonný systém tvoří první jednotky dva diesely ABC 16VDZC-1000-175A, každý o výkonu 5440 hp (druhá jednotka dostala slabší diesely ABC 16VDZC-1000-176 o výkonu 5100 hp). Nejvyšší rychlost dosahuje 24 uzlů. Dosah je 6000 námořních mil při rychlosti 14 uzlů.\n"}
{"id": "1297518", "url": "https://cs.wikipedia.org/wiki?curid=1297518", "title": "Arriva City", "text": "Arriva City\n\nARRIVA CITY s.r.o. je český autobusový dopravce holdingu ARRIVA TRANSPORT ČESKÁ REPUBLIKA a.s. skupiny Arriva, který vznikl k 1. červnu 2017 přejmenováním společností Arriva Praha s.r.o. a současným připojením společnosti Arriva Teplice s.r.o. Ředitelem byl přitom jmenován Martin Bělovský, dosavadní ředitel společnosti Arriva Střední Čechy. Podle obchodního rejstříku je ARRIVA CITY s.r.o. od 1. června 2017 nový název dosavadní společnosti ARRIVA PRAHA s.r.o.\n\nSpolečnost Arriva Teplice měla jen provozovnu v Teplicích. Ze společnosti Arriva Praha s.r.o. zůstaly u společnosti Arriva City stávající provozovny Praha-Vršovice, Praha-Satalice, Neratovice, Jílové u Prahy, zatímco provozovny Příbram, Sedlčany a Praha-Stodůlky byly převedeny do společnosti Arriva Střední Čechy s.r.o.\n\nKoncem roku 2017 společnost přemístila své garáže a servisní středisko pro městské a příměstské autobusy z Vršovic do areálu u Černokostelecké ulice v Malešicích.\n\nV září 2018 uvádí společnost na své webové stránce, že má více než 500 zaměstnanců a 350 pravidelně provozovaných autobusů a že je rozdělena do pěti provozoven: Praha-Malešice, Praha-Černý Most, Jílové u Prahy, Neratovice a Teplice. Ve zveřejněném prezentačním letáku uvádí 654 zaměstnanců (z toho 558 řidičů), 306 autobusů (z toho 2 elektrobusy) a 30 trolejbusů (z toho jeden historický).\n\nDle prezentačního letáku provozuje:\n\n\n"}
{"id": "1297522", "url": "https://cs.wikipedia.org/wiki?curid=1297522", "title": "Závody Vítězného února v Hradci Králové", "text": "Závody Vítězného února v Hradci Králové\n\nZávody Vítězného února (ZVÚ, nově ZVU) je společnost, jež vznikla v roce 1953 v Hradci Králové a zabývá se strojírenskou výrobou. Její kořeny však sahají až do roku 1869, kdy byla založena První česká akciová strojírna, první z řady jejích předchůdců a budovatelů zdejšího továrního areálu.\n\nHistorie Závodů Vítězného února (ZVÚ) začíná již rokem 1869, kdy byla v Kuklenách založena První česká akciová strojírna. Původními majiteli byli obchodníci Helwich, Kafka, Komárek a účetní Hendrych. Malá strojírna, kde zprvu pracovalo jen několik desítek zaměstnanců, se zabývala opravami různých strojů a výrobou jednoduchých zařízení podle požadavků zákazníků. 22. dubna 1870 firma zažádala o povolení k stavbě obytného stavení pro továrnu čp. 154. Povolení stavby továrny samé pochází z 19. května 1870. 12. září 1871 požádala strojírna o povolení přistavět novou kotlářskou dílnu. Obdržela ho následující měsíc, kdy také začala se stavbou. 14. března následujícího roku požádala okresní hejtmanství o schválení a povolení výroby cihel na vlastním stavebním místě. 27. března se konala komise a 11. dubna bylo povolení uděleno. Postavena tam byla cihelna, kůlna, pila a budova pro váhu. 30. srpna se tam konala komise na postavení pece a komínu. Hospodářská krize v roce 1873, následující po konjunktuře 60. let, postihla akciovou společnost natolik, že se ocitla na mizině.\nV té době se utvořila v Praze nová firma, která hradeckou strojírnu v roce 1874 odkoupila. Novými majiteli se stali Švýcar Daniel Märky, inženýr Josef Bromovský, rodák z Nového Bydžova a inženýr Karel Schulz z Kostelce nad Labem. Hospodářská situace se postupně uklidnila, nová firma se začala prosazovat vyspělostí a kvalitou svých výrobků nejen v českých zemích habsburské monarchie, ale i v zahraničí, zejména ve Francii a v Rusku. 5. června 1874 bylo zažádáno o povolení stavby 10 nových domků pro dělnické byty, nové kůlny a slévárny. 17. července téhož roku bylo uděleno okresním hejtmanstvím povolení, ale na protest železnice byla tato stavba 11. července 1876 zastavena. 2. listopadu 1876 přijalo představenstvo obcí Kuklen a Svobodných Dvorů silnici od Plakvicova hotelu do Svobodných Dvorů, kterou postavila svým nákladem strojírna Märky, Bromovský & Schulz jako náhradu za dřívější cestu, jež vedla pozemky zakoupenými firmou. Již v roce 1878 měla firma v Kyjevě svou obchodní kancelář. V následujících letech probíhají další přístavby, a tak se továrna postupně rozšiřuje. 28. března 1881 se povoluje stavba kotlárny, 1. prosince 1885 nového skladiště, 13. května 1895 administrativní budovy, 16. září 1895 komínu v čp. 155, 18. září 1907 komínu a 2 parních kotlů. Rozvoj však měl i své stinné stránky. 27. května 1886 udělilo okresní hejtmanství strojírně povolení, aby se v ní po 3 týdny, od 25. května počínaje, denně o 2 hodiny déle pracovat smělo, tudíž denně 13 hodin. Výrobní program továrny se rychle rozšiřoval. Nejvýznamnější byla výroba zařízení pro potravinářský průmysl, především pro cukrovary a pivovary. Následovaly různé typy parních strojů, důlní a hutní stroje pro cihelny a textilní průmysl. Podnik neustále rozšiřoval svou výrobu, ale přesto majitelé jen stěží stačili krýt poptávku. Proto si najali v roce 1888 strojírnu v Adamově, kterou později odkoupili. Strojírnu zastupoval nejprve továrník Schulz a po něm inženýr Pinka. 29. října 1903 zemřel Märky a jeho syn nevstoupil do spolku, pročež 4. ledna 1904 převedena dřívější firma na firmu Bromovský. Schulz a Sohr, Praha, Hradec Králové a Adamov.\nDoba konjunktury však brzy pominula a firma byla nucena shánět další kapitál k zajištění provozu. 16. ledna 1904 bylo oznámeno, že firma Märky, Bromovský & Schulz v Hradci Králové a Adamově převedena na firmu Bromovský, Schulz & Sohr, Praha, Hradec Králové, Adamov. Tak se ve vedení podniku objevil nový společník, ing. Richard Sohr, syn známého vídeňského finančníka a prezidenta Buštěhradské dráhy, přinesl do podniku nejen potřebné finanční prostředky, umožňující další rozšíření továrny (1905 nová strojírna, 1907 komín a 2 parní kotle), ale i dravost, kterou uplatnil při získávání pozic ve strojírenském kartelu, sdružujícím na počátku 20. století strojírenské podniky. V tomto období se stále silněji prosazovaly tendence monopolního způsobu podnikání a vliv strojírenského kartelu se projevoval především ve splývání kapitálu jednotlivých firem. V noci z 11. na 12. listopad 1907 strojírna z velké části vyhořela. Na 600 dělníků přišlo touto pohromou o práci. Shořelá část, tzv. starý trakt, byla později nově upravena a navíc byly vzadu strojírny postaveny nové dílny o 4 traktech (20. listopadu). Následující rok nezačal šťastně, neboť 25. ledna byl ve strojírně požár. 3. února 1908 byla zkolaudována montovna a kovárna. 27. března 1909 zažádala o povolení stavby chladicí věže. To obdržela v září téhož roku. 22. května 1912 bylo dáno povolení ke stavbě elektrocentrály.\n\nV roce 1910 byla k podniku připojena pražská firma Ruston a spol. v Libni a o rok později Ringhofferova strojírna na Smíchově. Tím vznikla nová firma, která dostala název Pražská akciová strojírna. Bromovského strojírna počítala s trváním kartelu 15 největších rakouských strojíren a jejím cílem bylo, aby získala kartelní kvótu tohoto podniku a tím soustředění a specializování své výroby. V posledních letech před 1. světovou válkou však došlo ke značnému poklesu hospodářské konjunktury. Současně se rozpadl vlivem vnitřních rozporů strojírenský kartel a nastal ostrý konkurenční boj. Pražská akciová strojírna, která nebyla po finanční stránce dostatečně zabezpečena, se dostala do velmi svízelné situace. Nastoupil prudký sestup kursu akcií až na 35 % nominální hodnoty a zároveň se objevila zpráva o pronikavé sanaci firmy. Významnou událostí této éry se stala výstavba nové slévárny, jejíž stavba byla v roce 1910 zadána královéhradeckému staviteli Robertu Schmidtovi. Navíc 23. ledna 1918 byla kolaudace budovy pro acetylenové zařízení k výrobě plynu pro autogenní svařování a 8. dubna téhož roku továrna žádala o povolení k rozšíření kotlárny a montovny.\nPo dlouhém vyjednávání byl podnik včleněn spolu se strojírnami Škodových závodů do nově vytvořené akciové společnosti (Akciová společnost dříve Škodovy závody v Hradci Králové), která potom v roce 1921 splynula se Škodovými závody v Plzni – Spojené strojírny, akciová společnost v Hradci Králové. Následujícího roku byl firmou zakoupen bývalý nový cukrovar. Roku 1926 Okresní správa politická udělila Škodovým závodům živnostenskoprávní povolení ke zřízení transformační stanice. V roce 1928 bylo Akciové společnosti dříve Škodovy závody uděleno povolení k používáni kotlárny a dílenských kanceláří. Téhož roku bylo zažádáno, aby mohla být provedena přístavba 2. patra k administrativní budově čp. 69. Rozvoj podniku v nově vytvořeném Československu přinesl na jedné straně řadu významných dodávek do celého světa, na druhé straně se tento vývoj neobešel bez krizí, které přinesly prudké zhoršení hospodářské situace. Např. v roce 1932 v hradeckém závodě Škodových závodů pracovalo jenom 500 až 800 lidí oproti 1 700 zaměstnancům v roce 1929. Přitom mnozí z nich pracovali jen v omezeném rozsahu.\n\nSložitým obdobím v historii podniku byla léta 2. světové války. Hradecká továrna se dostala pod správu německých okupantů a byla významně zapojena do zbrojní výroby Třetí říše - Reichswerke Hermann Göring. Proto byl také v továrně zřízen profesionální hasičský sbor. Do té doby se jednalo jen o dobrovolníky.\n\nPo osvobození Československa započala etapa odstraňování následků 2. světové války. Hradecký závod (Škodovy závody n. p., závod Hradec Králové) se vedle potravinářského programu zaměřoval na výrobu chemických zařízení a svými dodávkami napomáhal k obnově válkou zničeného hospodářství ve své vlasti, v bývalém Sovětském svazu i v dalších zemích. Již v roce 1944 se rozšířily Škodovy závody v Hradci Králové o rozestavěný závod v Plotištích nad Labem (následně ČKD Hradec Králové).\n\nOd počátku pětiletky v roce 1949 vzrostl objem výroby v Závodech Vítězného února na 415 %, produktivita práce stoupla na 275 % a výdělky zaměstnanců se zvýšily o 34 %. Na zhospodárňování výroby mělo nemalý podíl také zlepšovatelské hnutí, které dosáhlo v hradeckém závodě nebývalých rozměrů. Zastaralé odhadové materiálové normy byly též zrušeny.\n\nV roce 1950 se stal hradecký podnik, ke kterému od roku 1947 patřila i královéhradecká mostárna (dříve firma Ippen), samostatným národním podnikem. V roce 1952 byl továrně za dobré plnění výrobních úkolů propůjčen městským výborem KSČ v Hradci Králové putovní Rudý prapor MV KSČ na měsíc prosinec jako nejlepšímu závodu. K 1. lednu 1953. potom Škodovy závody v Hradci Králové obdržely název Závody Vítězného února. 50. léta byla charakterizována značným rozvojem výrobní základny. V té době vyrostly zejména nové haly výrobních provozů zaměřené na výrobu těžkotonážních zařízení pro chemický a potravinářský průmysl. Po reorganizaci československého průmyslu v roce 1958 byla vytvořena výrobní hospodářská jednotka Závody Vítězného února zahrnující závody montáže, Pilníkov a podnik Buzuluk Komárov se závodem Chodov. Nastává také období kritiky zdejších komunistů, kteří nebyli velmi aktivní. Jejich účast na schůzích byla nízká a velmi kolísavá. V roce 1953 se v ZVÚ zúčastňovalo členských schůzí stranických organizací v průměru 43,3 % komunistů, v roce 1956 46,8 % komunistů a o rok později 45,1 % komunistů. Řešení tohoto problému bylo nasnadě, neboť stačilo dělníkům sáhnout na peníze a změna byla okamžitá. Velkým tempem pokračuje budování a rozšiřování areálu závodu. V roce 1955 byla postavena žíhárna, o tři roky později kyslíkárna, roku 1960 teplárna a trubkárna, v roce 1962 mostárna a o rok později kovárna.\n\n60. léta byla ve znamení zavádění brigád socialistické práce a prosazování žen na místa, která byla dosud mužskou doménou. V roce 1963 se uskutečnila další etapa reorganizace československého strojírenství a výrobní hospodářské jednotce Z. V. Ú. v Hradci Králové bylo podřízeno dalších pět závodů: Chotěboř, Pardubice, Kolín, Hořovice a Šluknov. Sloučením výrobní hospodářské jednotky Závody Vítězného února Hradec Králové a výrobní hospodářské jednotky Královopolská strojírna v Brně potom vznikl v roce 1965 oborový podnik CHEPOS – závody chemického a potravinářského strojírenství, Brno (1965 zahájení montáže cukrovaru v Sýrii) a následně v roce 1988 CHEPOS státní podnik. V tomto období Závody Vítězného února Hradec Králové představovaly jeden z rozhodujících podniků československého strojírenství, což bylo ohodnoceno propůjčením Řádu práce a Řádu Vítězného února. Více než polovina výrobků pro chemický a potravinářský průmysl šla na export do 65 zemí.\n\nKonec 80. let je ve znamení zavádění výpočetní techniky. První počítač byl zakoupen v roce 1987 z JZD Slušovice, který sestával z velké mechaniky pro osmipalcové diskety, klávesnice, centrální jednotky a byl doplněn zobrazovací jednotkou, který tvořil černobílý přenosný televizor Merkur z Tesly.\n\nV období po sametové revoluci se přestal používat název firmy, upomínající dobu minulého režimu, a začala se využívat jen jeho zkratka. V roce 1992 se ZVU státní podnik transformoval v souladu se zákonem na akciovou společnost. Následně byly jeho akcie zařazeny do první, a částečně i do druhé vlny kuponové privatizace. Tento způsob privatizace vygeneroval poměrně roztříštěnou vlastnickou strukturu. V době konání první řádné valné hromady v září roku 1993, vlastnily privatizační fondy 62,2 % základního kapitálu společnosti, přičemž nikdo nedržel větší podíl na základním kapitálu než 12 %. Fond národního majetku držel 22,5 %, které následně zařadil do druhé vlny privatizace. V rukou individuálních vlastníků bylo tedy 15,3 % kapitálu společnosti. Tato vlastnická struktura neumožnila vznik dostatečně jednotného a operativního vedení společnosti, které by snad umožnilo úspěšné vyrovnání se s tehdejšími bouřlivými změnami na domácím i zahraničním trhu.\n\nRozpad tradičních trhů, ztráty z obchodů s nestabilními partnery a nákladné financování společnosti a jejich rozsáhlých struktur vyvrcholilo v roce 1996 do značné finanční krize společnosti. Zároveň s tím zkoncentrovaly majoritní pozici ve společnosti fondy ovládané společností Kvanto a následně Finop a.s. Pod vedení těchto vlastníků probíhala v letech 1997–2000 v hradeckém podniku etapa reorganizací a restrukturalizací. V tomto období byly výrobní kapacity postupně převáděny do dceřiných společností, z nichž některé se následně majetkově osamostatnily. Vznikaly dceřiné společnosti ZVU Chemie a.s., ZVU POTEZ a.s., ZVU Servis a.s. a naposledy ZVU Engineering a.s. Provoz Mostárny byl odprodán Vojenským stavbám a.s. ZVU Chemie a.s. a ZVU POTEZ a.s., byly odprodány novým vlastníkům, což spolu s odprodejem části zbytných aktiv a obnovením ziskového hospodaření vedlo k finanční stabilizaci ZVU a.s. (vznikla 15. února 1993) a jeho produkčních dceřiných společností ZVU Engineering a.s. (vznikla 14. prosince 1999) a ZVU Servis a.s. (vznikla 7. dubna 1997). Po provedené restrukturalizaci společnost Finop akcie ZVU a.s. v roce 2005 odprodala. Nový privátní vlastník zaměřil činnost ZVU a.s na správu vlastního majetku a poskytování služeb v rámci areálu a podporu činností dceřiných společností. Výraznou roli v tomto rámci hraje v rámci skupiny společností ZVU dceřiná společnost ZVU Engineering a.s., která převzala a provádí veškerou inženýrskou činnost zaměřenou na vyšší dodávky a služby zejména pro chemický průmysl, ekologii a energetiku.\n\nV roce 1997 vzniklá společnost ZVU Chemie a.s. byla v letech 1999–2002 součástí rakouské společnosti Böhler HDT. Od počátku roku 2003, kdy byla plně odkoupena pražskou inženýrskou firmou EXCON a. s., používala nový název EXCON Steel a. s. Tato firma představovala ideální kombinaci konstrukčních a výrobních kapacit určených pro konstrukci a výrobu zařízení pro chemický a petrochemický průmysl, speciálních a těžkých ocelových konstrukcí, jakož i pro ekologické projekty. V červenci 2014 se firma dostala na podnět přepravní společnosti MAXiTRANS do insolvence. Společnost se k návrhu následně připojila s tím, že není schopná uhradit splatné provozní závazky, protože ji do problematické situace mj. uvrhlo neodebrání a neuhrazení téměř poloviny zakázky na konstrukci pro německou větrnou elektrárnu. Soud firmě v srpnu téhož roku povolil řešit úpadek reorganizací. Žádný reorganizační plán nebyl předložen a v následujícím roce koupil strojírny Excon Steel majitel Safichem Group Tomáš Plachý. Následně se z Exconu stala firma ZVU Strojírny.\n\nFirma ZVU Servis a. s. provádí ve 3 výrobních halách o ploše 6000 m² s jeřáby o nosnosti až 20 t zakázkovou výrobu svařovaných a opracovaných strojních dílů a konstrukcí, výrobu nástrojů, přípravků a jednoúčelových strojů. Dále společnost zajišťuje generální a střední opravy výrobních strojů a montáže strojně-technologických částí investičních celků s orientací na zpracovatelský průmysl.\n\nNa počátku 21. století se začalo výše zmíněným firmám dařit zejména na zahraničních trzích. Roku 2007 získala společnost ZVU POTEZ zakázku na zařízení na výrobu kyseliny dusičné pro chemický závod v Šanghaji za 280 milionů korun. Nejprve šlo o expedici speciálních výměníků a v následujícím roce o dodávku absorpční kolony. Obdobné zařízení firma dodala roku 2006 chemičce v maďarské Várpalotě. V září 2007, při návštěvě vietnamského premiéra v Česku, ZVU POTEZ podepsala s vietnamskou firmou Vinashim Hanam Beer dohodu o výstavbě pivovaru ve Vietnamu. Hodnota kontraktu byla 95 milionů dolarů.\n\nRoku 2009 začala postihovat firmy z holdingu ZVU hospodářská krize. ZVU POTEZ s ní bojoval pozastavením investic, růstu mezd nebo přesčasovými pracemi, přičemž ze všech projektů z poslední doby je třeba jmenovat dodávku pivovaru do Albánie a Gruzie, rekonstrukci varny v Pivovaru Starobrno, nebo třeba dodávku aparátů a kolon na výrobu kyseliny dusičné do Šanghaje. Zajímavou zakázkou byla také výroba těles tomografů (přístrojů pro vyšetření magnetickou rezonancí) pro GE Health Care v USA. 17. února 2009 opustil brány závodu jubilejní pětistý přístroj na vyšetření magnetickou rezonancí, přesněji řečeno, jeho hlavní část z nerez oceli, kterých se v Hradci Králové od roku 2003 pro amerického zákazníka vyrobilo rovných pět set kusů za zhruba 35 milionů amerických dolarů.\n\nV roce 2010 vstoupila ZVU POTEZ do energetiky a nyní ji pokládá za nosný obor s pětinovým podílem na tržbách. Kapacity pro energetiku firma posílila novou akvizicí, když do své struktury začlenila novou společnost POTEZ POWER s původní výrobní a technickou základnou firmy Bresson v Kolíně. Donedávna byla ZVU POTEZ známá hlavně jako dodavatel potravinářských a chemických zařízení. Vývoz se na obratu firmy s 550 lidmi tehdy podílel 85 procenty. O 2 roky později společnost odeslala do Ruska pro jadernou elektrárnu v Rostově na Donu pět speciálních výměníků. Výměníky pro rostovskou elektrárnu byly součástí regulace parogenerátoru čtvrtého bloku rostovské elektrárny. Celková hmotnost zakázky byla 14 tun. Největší z aparátů, šestinásobný výměník, vážil přes 9 tun.\n\nPozději se však po ústupu hospodářské krize začaly objevovat různé další problémy. 25. července 2013 došlo v areálu ZVU k požáru technického plynu, který unikal z armatury v jedné z hal. Tím, že rozvody potrubí vedou přes celý areál, plyn unikal ještě v dalších 2 halách a v jedné z nich začalo hořet také v oblasti ventilu, v další hale došlo k poškození samotného potrubí. V roce 2014 byla firma ZVU Engineering poškozena hospodářskými sankcemi Evropské unie proti Rusku, když měla v Rusku ve spolupráci se západoevropskými společnostmi připraveny projekty na výstavbu rafinerie a závodu na zkapalňování zemního plynu. Oba projekty byly v první polovině roku odsunuty kvůli hrozbě sankcí a později byly odloženy na neurčito. Také různé menší zakázky byly stornovány.\n"}
{"id": "1297523", "url": "https://cs.wikipedia.org/wiki?curid=1297523", "title": "Fridrich Těšínský", "text": "Fridrich Těšínský\n\nFridrich Těšínský (1480/83 – 1507) byl syn těšínského knížete Kazimíra II. a jeho manželky Johany Minsterberské, dcery Viktorina z Poděbrad, církevní hodnostář a rektor vídeňské univerzity.\n\nBližší údaje o jeho narození nejsou známy, lze ale předpokládal že přišel na svět mezi lety 1480 a 1483.  Přestože byl nejstarším potomkem těšínského knížete, byl určen pro církevní kariéru. Možnou příčinou byla snaha jeho otce Kazimíra prosadit syna na post vratislavského biskupa a prostřednictvím církevní funkce posléze na slezského zemského hejtmana, nejvyššího úředníka a zástupce krále ve Slezsku. S podporou otce takto Fridrich neúspěšně kandidoval ve svých asi dvaceti letech roku 1501 na pomocného vratislavského biskupa (koadjutora) s tehdy v této funkci obvyklým právem nástupu na post sídelního biskupa po smrti právě sloužícího a vládnoucího ordináře. Mladého těšínského knížete podporoval zejména vratislavský biskup Jan IV. Roth, dalšími kandidáty byly Jan Thurzo, syn krakovského podnikatele stejného jména a pozdější biskup, a Fridrich Jagellonský, bratr polského krále Jana Olbrachta. Fridrich měl zřejmě podporu slezských knížat, ale proti jeho jmenování pomocným biskupem se postavila vratislavská kapitula. Nepomohl ani nabízený úplatek pěti tisíc zlatých, jež kníže Kazimír kapitule za podporu syna nabídl. Pozdější biskupský a tím současně knížecí stolec měl jistě dopomoci rodu k získání funkce slezského zemského hejtmana, nejvyššího králova zástupce ve Slezsku, což se ostatně stejně Kazimíru II. podařilo roku 1506. \n\nPrvotní neúspěch rod těšínských Piastovců neodradil a někdy na konci 15. století posílá Kazimír syna Fridricha na studia na vídeňskou univerzitu, kde byl 4. dubna, snad roku 1503, v raném věku něco přes dvacet let jmenován rektorem. Poté ještě Fridrich pokračoval univerzitní studia v italské Bologni. Současně nerezignoval ani ze snahy o církevní pozice a v roce 1506 se opět s otcovou pomocí stal vikářem kolegiátního kostela sv. Kříže ve Vratislavi a děkanem tamější kapituly. Nadějný rozběh osobní i rodové kariéry ukončila předčasná Fridrichova smrt v červnu 1507 při návratu z Itálie do Slezska\".\"\n\n"}
{"id": "1297524", "url": "https://cs.wikipedia.org/wiki?curid=1297524", "title": "14. světové skautské jamboree", "text": "14. světové skautské jamboree\n\n14. světové skautské jamboree se uskutečnilo 29. července – 7. srpna 1975 a hostilo je Norsko v Lillehammeru na břehu jezera Mjøsa.\n\nKrál Olaf V. a Harald V. Norský, který byl tehdy korunním princem, zahájili „Nordjamb '75“, jak se slavnost obecně nazývala, za přítomnosti 17 259 skautů z 94 zemí. Sloganem tohoto jamboree bylo „Pět prstů, jedna ruka“, což je příklad mezinárodní spolupráce ze strany pěti severských zemí odpovědných za její organizaci.\n\nTento slogan symbolizoval:\n\nSlogan pro jamboree se představoval různými způsoby, včetně jedné události, která přivedla všechny účastníky jamboree do centrální arény, kde vytvořili obří ruku, která byla fotografována z letadel.\n\nBritský kontingent pod vedením Roberta Badena-Powella 3. barona Badena-Powella zahrnoval skauty z poboček ve Svazu skautů Bermudy, Skautské asociaci Hongkongu, a Sdružení skautů v Rhodesii.\n\nProgram Jamboree zahrnoval exkurze mezinárodních hlídek do hor, prostory pro aktivity, severskou stezku, sbor, návštěvu kulturního muzea Maihaugen a oblastní trh. Vznikla zde četná přátelství díky pohostinnosti, které se dostalo téměř všem návštěvníkům v domácnostech hostitelů. V programu bylo několik aktivit, které využívaly moderní technologie, a také tradiční aktivity jako turistika, orientační běh a kempování.\n\nJamboree navštívil také Karel XVI. Gustav a marocký korunní princ Mohammed VI..\n\nTábořiště leželo na břehu řeky Lågen v místě, kde se vlévá do jezera Mjøsa. Skládalo se z hlavního kempu a desíti subkempů:\n\nKaždý skaut měl možnost zapojit se do následujících aktivit:\n2. srpna 1975 se konal oblastní trh jamboree. Pro tuto událost byly vydány \"Nord Crowns\" jako táborová měna.\n\n\n"}
{"id": "1297527", "url": "https://cs.wikipedia.org/wiki?curid=1297527", "title": "Sennarský sultanát", "text": "Sennarský sultanát\n\nSennarský sultanát, též Sinnarský či Fundžský sultanát, byl stát, který na území dnešního Súdánu založili Fundžové a který existoval v letech 1504–1821 V súdánské historiografii se o něm hovoří také jako o Modrém sultanátu, protože o černoších jeho vládci hovořili jako o \"modrých\". Většinou je ale nazýván podle hlavního města Sennar. Na západě sousedil s třemi jinými sultanáty: Darfúr, Wadai a Bornu, na východě s Etiopií. \n\nVládnoucí dynastie byla zpočátku křesťansko-animistická, od roku 1523 sunnitsko-muslimská a používala arabštinu. Žila zcela odříznuta od veřejnosti a její formálně absolutní moc byla dosti omezena lokálními vezíry (šlechtou), kteří měli ovšem povinnost vzít si manželky z královského rodu, čímž po čase vznikla vládnoucí kasta oddělená od místního obyvatelstva. Byla takto ovšem vytvořena silná jízda, takže sennarská armáda byla největší armádou ve východní Africe až do roku 1810. Avšak nejen vládnoucí kasta byla separována, celá společnost byla rozdělena na šest rasových skupin, které se nesměly mísit. \n\nZakladatelem říše byl Amara Dunqas, fundžský vojevůdce, který roku 1504 porazil dosud v místě existující nubijské křesťanské království Alodia (Alwa, Aloa). Největší moci a rozkvětu sultanát dosáhl pod vládou Badiho II. (1644-1680). Bohatství říše zpočátku plynulo z masivního obchodu s otroky, monopolizovaného pro panovníka, a z kontroly obchodních tras vedoucích do Egypta. Měnou bylo zlato. To posilovalo absolutistickou pozici panovníka. Na konci 17. století se však Sennar otevřel obchodu s Osmanskou říší a začal razit mince. Tím vznikla nová, střední obchodnická třída, nad níž panovník ztratil moc. Její intelektuální část se stala kritikem sennarských zvyklostí z hlediska islámu (dynastie se například, vzhledem ke starým lokálním tradicím, prohlašovala za polobožskou, což bylo napadeno učenci; stejně tak se pod palbu kritiky dostala tradiční konzumace alkoholu během královských svátků). To vedlo v roce 1762 ke svržení sultána Badiho IV. skupinou zvanou hamájové (původně šlo o jednu z rasových skupin, tzv. \"ahmarů,\" tedy v překladu \"červených\"). Její vůdce Abu Likayik, vládce Kordofanu, dosadil jiného člena královské rodiny jako loutkového panovníka a sám se ujal postu regenta. Regentská hamájovská vláda (\"wiṣāyat ul-Hamaj\") trvala až do zániku sultanátu, přestože se královská rodina snažila znovu plně převzít moc. Vnitřní spor říši oslabil a postupně začal stoupat osmanský vliv (Osmané v té době již ovládali Egypt, jenž sousedil se Sennarským sultanátem na severu). Roku 1821 poslal osmanský vládce Muhammad Alí Paša do Sennaru armádu vedenou svým synem. Ta se nesetkala s odporem ani královské rodiny, ani obyvatelstva a Sennarský sultanát hladce pohltila Osmanská říše. \n"}
{"id": "1297533", "url": "https://cs.wikipedia.org/wiki?curid=1297533", "title": "Rudolf Koštial", "text": "Rudolf Koštial\n\nRudolf Koštial (3. dubna 1913 – 28. října 1991) byl slovenský evangelický duchovní (biskup), publicista a překladatel.\n\nOrdinaci k duchovenské službě přijal 10. října 1937. Působil ve sborech v USA, Velké Británii, na Slovensku a v Praze. V letech 1969–1991 byl biskupem Západního distriktu Evangelické církve augsburského vyznání na Slovensku. Roku 1990 do volby generálního biskupa Pavla Uhorskaie prozatímně vedl celou církev.\n\nByl překladatel zejména anglickojazyčné literatury (Hugh Walpole, George Bernard Shaw, Daniel Defoe aj.)\n\nJe autorem monografií \"Kresťanstvo a sociálna otázka\" (1946), \"Biblia u nás\" (1989) a \"Slovenskí evanjelici v zahraničí\" (1992).\n\n"}
{"id": "1297548", "url": "https://cs.wikipedia.org/wiki?curid=1297548", "title": "Josef Frejka (chemik)", "text": "Josef Frejka (chemik)\n\nJosef Frejka (2. prosince 1886 Útěchovice pod Stražištěm – 11. července 1957 Hranice (okres Přerov)) byl český chemik, zakladatelská osobnost brněnské Přírodovědecké fakulty, ředitel Ústavu organické chemie, děkan v letech 1929–1930 a 1939–1940.\n\n\n"}
{"id": "1297552", "url": "https://cs.wikipedia.org/wiki?curid=1297552", "title": "Meizu", "text": "Meizu\n\nMeizu Technology Co., Ltd. je čínská společnost, která vyrábí spotřební elektroniku, se sídlem v Zhuhai, Guangdong. V roce 2003 společnost založil středoškolský odpadlík Jack Wong, firma Meizu začala jako výrobce přehrávačů MP3 a později MP4. V roce 2008 Meizu rozšířil své zaměření i na smartphony, v roce 2015 prodal přes 20 milionů kusů a v roce 2017 je 11. největší výrobce smartphonů na světě. \n\nJack Wong (Huáng Zhāng, 黄章) založil společnost Meizu v roce 2003. Původně výráběli přehrávače MP3 a v roce 2006 představili svůj první přehrávač MP4. Jejich nejpozoruhodnější přehrávač MP4 byl M6 Mini Player.\n\nV dubnu 2007 Meizu oficiálně uvolnila smartphone Meizu M8, který byl velmi chválen pro kvalitu zvuku, výkon a atraktivní cenu. Kromě toho, že byl jedním z prvních telefonů s kapacitním dotykovým displejem, běžel na Mymobile operačním systému, založený na Microsoft Windows CE 6.0. Modernizovaná verze Meizu M8, Meizu M8SE, byla vydána 2. října 2009. Dne 1. ledna 2011 společnost vydala Meizu M9, jejich první smartphone založený na operačním systému Android. Tento přístroj byl považován za velký obchodní úspěch v Číně.\n\nMeizu otevřel svou první pobočku mimo Číny v Hong Kongu v roce 2011. Později tohoto roku otevřela také pobočku v Rusku. Meizu MX byl vydán 1. ledna 2012, přesně rok po M9. Byl to první smartphone s operačním systémem Flyme OS, hluboce upravenou verzí Androidu. Meizu MX byl první telefon Meizu oficiálně uvolněný mimo Čínu, byl uvolněn v Hongkongu ve stejnou dobu. Quad-core verze Meizu MX byla uvolněna v červnu 2012.\n\nV prosinci 2012 byl představen Meizu MX2. Tento smartphone běží na Flyme OS 2.0 založený na Android 4.1 Jelly Bean. Telefon byl produkován Foxconnem a šel na trh v Číně, Rusku, Izraeli a Hong Kongu.\n\nMeizu MX3 byl vydán v říjnu 2013 a je první smartphone s 128 GB interní paměti. 6. března 2014 uvedli na trh produkt Meizu MX3 ve Francii, v tomtéž roce se rozšířil i do Itálie a do Východní Evropy  V prosinci 2014 Meizu oznámili sérii výrobků M s první produktem Meizu M1 Note a v lednu 2015 druhý smartphone v řadě produktů M, Meizu M1. V březnu 2015 představili MX4 Ubuntu Edition, která byla představena na MWC. Od 20. července 2015 lze Meizu MX4 Ubuntu Edition zakoupit v Evropské Unii.\n\nDne 2. června 2015 Meizu oznámila nástupce Meizu M1 Note, Meizu M2 Note, který nabízí fyzické tlačítko domů a nový MediaTek octa-core procesor. Po Meizu M2 Note přišel Meizu M2. Má stejné fyzické tlačítko domů, a MediaTek 6753 Octa-Core procesor. Je dodáván s operačním systémem Flyme OS 4.5  Nástupce Meizu MX4, Meizu MX5, byl vyhlášen 30. června 2015, během velkého křtu v Pekingu. Zároveň Meizu také oznámila své první powerbanky a brýle provirtuální realitu.\n\nV září 2015 vydala Meizu novou sérii s názvem PRO series se smartphonem Meizu PRO 5. Toto zařízení bylo také později představeno na MWC roku 2016 a nakonec komerčně uvolněno v únoru 2016 jako alternativa edici s názvem Meizu PRO 5 Ubuntu Edition se systémem Ubuntu Touch. Meizu PRO 6 je nástupce PRO 5 a byl představen 13. dubna 2016. Je vybaven desetijádrovým procesorem Helio X25 SoC, 4 GB RAM a 5,2-palcovým displejem.\n\nMeizu dále rozšířil své portfolio o M sérii výrobků Meizu M3, Meizu M3 Note, Meizu M3E a Meizu M3 Max v roce 2016. Stávající zařízení MX série je Meizu MX6, který byl představen 19. července 2016.\nV poslední době se Meizu zaměřeje na nový smartphone s názvem Meizu M4.\n\nPRO série byla představena na zahájení Meizu PRO 5 jako nástupce Meizu MX4 Pro. Představuje řadu stěžejních zařízení pro uživatele, kteří hledají výkonné zařízení s vysokým výkonem.\n\nSérie MX je řada smartphonů určená pro uživatele, kteří chtějí zařízení, umístěné mezi obecné mid-range zařízení, a top-of-the-line vlajková loď zařízení.\n\nM series je řada smartphonů cílené na uživatele, kteří chtějí cenově dostupné a funkční smartphone.\n\n\n\n"}
{"id": "1297560", "url": "https://cs.wikipedia.org/wiki?curid=1297560", "title": "Buscemi", "text": "Buscemi\n\nBuscemi je obec na Sicílii, patřící do Volného sdružení obcí Siracusa. Leží 52 kilometrů západně od města Syrakusy, v pohoří Iblei, přesněji na kopci Vinnitti (783 m n. m.). Oblast byla osídlena již v době bronzové, samotná obec vznikla v době Sicilského emirátu. V roce 1693 byla kompletně zničena rozsáhlým zemětřesením, později byla obnovena.\n"}
{"id": "1297561", "url": "https://cs.wikipedia.org/wiki?curid=1297561", "title": "Hankook Tire", "text": "Hankook Tire\n\nSkupina Hankook Tire je jihokorejská společnost zabývající se výrobou pneumatik. Založena byla v roce 1941 v Soulu. Hankook Tire group je celosvětově 7. největší výrobce pneumatik. \n\nHankook Tire založil v roce 1941 dědeček pana Jae Hun Chung, jako společnost s názvem Joseon. V roce 1968 byla společnost přejmenována na Hankook Tire Manufacturing. Název \"Hankook\" vznikl tak, že se výslovností podobá tomu, jak se v korejštině řekne slovo \"Pneumatiky\".\n\nHankook si vysloužil velmi dobré jméno zejména svoji produkcí radiálních a diagonálních pneumatik. Nyní Hankook dodává své pneumatiky několika světovým automobilkám, které těmito pneumatikami osazují své vozy při výrobě. Aktuální roční produkce pneumatik je okolo 92 milionů pneumatik. Společnost Hankook kromě pneumatik okrajově vyrábí také autobaterie, alu-disky a brzdové destičky. \n\nHankook Tire Co. oznámila, že plánuje postavit nový výrobní závod v západní části ostrova Jáva v Indonésii a to v hodnotě 1,1 mld. USD. Touto investicí se chce stát 5. největším producentem pneumatik na světě. \n\nDalším velkým plánem je stavba továrny v americkém Tennessee, kterou Hankook oznámil v říjnu 2013. \n\nÚdaje vycházející z webu Hankook Tires:\n\n\nMezi dlouhodobě nejoblíbenější modely pneumatik patří Hankook Ventus Prime 3 K125 a Hankook K425 Kinergy Eco, které dosahují velmi dobrých hodnocení v testech nezávislých zkušeben ADAC, Autobild, apod. Mezi zimními pneumatikami z nabídky společnosti Hankook je nejznámější model Hankook Winter i*cept RS2 W452.. \n\nSídlo společnosti je v Jižní Koreji. Výrobní závody jsou pak v Jižní Koreji, v Číně a v Maďarsku. Další závody jsou ve výstavbě v USA a v Indonésii. Další pobočky, které mají na starosti technickou kvalitu výroby a vývoj, jsou ve státě Ohio v USA, v Německu a v Japonsku.\n\nV dubnu 2016 společnost Hankook oznámila investici 5 mil. USD do nové administrativní pobočky v americkém Tennessee tak, aby byla poblíž nového výrobního závodu. V administrativní části tam vznikne dalších 200 nových pracovních míst. \n\nHankook se účastní motoristického sportu jak v Evropě, v Severní Americe, tak i v Asii. Nejviditelnějším činem byla spolupráce s týmem Farnbarcher Racing, kterému v roce 2009 dodávala pneumatiky na závod 24 hodin Le Mans pro jejich vůz Ferrari F430 GT. Dále v roce 2008 dodávala pneumatiky také týmu Primetime Race Group, který se účastní amerického závodu American Le Mans Series. Hankook také sponzoruje tým KTR, který se účastní seriálu Super GT. Podporuje také soutěž Formule 3 - Euro-sérii. \n\nHankook se podílí také na závodech v rally, kde sponzoruje Skotský rally šampionát. Pneumatiky Hankook obouvá také několik týmu v evropském šampionátu v rally. \n\nOd roku 2011 je Hankook také oficiálním dodavatelem pneumatik pro soutěž cestovních vozidel DTM. \n\nKromě automobilového sportu Hankook sponzoruje také fotbalové kluby Real Madrid a Borussia Dortmund. Dále je hlavním sponzorem Melbourne Football Club v Australské fotbalové lize. Hankook sponzoruje anglický rugby tým Northampton Saints a dále je jedním z hlavních sponzorů ligy UEFA. V roce 2017 je firma také jedním z hlavních sponzorů ruské Kontinentální hokejové ligy.\n\n"}
{"id": "1297562", "url": "https://cs.wikipedia.org/wiki?curid=1297562", "title": "Hřbitov Wolf", "text": "Hřbitov Wolf\n\nHřbitov Wolf je historický hřbitov ve venkovském kraji Baxter County, v Arkansasu. Je umístěn blízko okresní silnice 68, jižně od železniční tratě a severně od White River. Jedná se o malý pozemek o rozloze menší než 0,5 akru (0,20 ha). Hřbitov byl založen kolem roku 1820 a obsahuje pozůstatky prvních osadníků Baxter County z rodin Adams a Wolf. Je zde 25 označených a asi 75 neoznačených hrobů, s nejstarším označeným hrobem z roku 1823. Poslední pohřeb byl na počátku 20. století. \n\nHřbitov byl uveden v National Register of Historic Places v roce 2013.\n"}
{"id": "1297563", "url": "https://cs.wikipedia.org/wiki?curid=1297563", "title": "Kyzylorda", "text": "Kyzylorda\n\nKyzylorda ( ) je město na jihu Kazachstánu. Je to hlavní město Kyzylordské oblasti. V roce 2011 mělo 200 900 obyvatel. Protéká jím řeka Syrdarja.\n\nV letech 1925 až 1929 bylo hlavním městem Kazašské autonomní sovětské socialistické republiky.\n"}
{"id": "1297573", "url": "https://cs.wikipedia.org/wiki?curid=1297573", "title": "Zkušební let Falconu 9", "text": "Zkušební let Falconu 9\n\nZkušební let Falconu 9 (v originále The Dragon Spacecraft Qualification Unit - Kvalifikační jednotka kosmické lodi Dragon) byl první let rakety Falcon 9 a kosmické lidi Dragon vyráběné společností SpaceX. Po pozemních testech lodi byl Dragon vynesen 4. června 2010 na nízkou oběžnou dráhu. Let sloužil k ověření aerodynamických vlastností lodi a výkonu nosné rakety v reálném provozu před lety Dragonu v rámci programu Commercial Orbital Transportation Services, který vypsala NASA. Loď obletěla Zemi více než tři sta krát a 27. června přistála na hladině oceánu.\n\nV září 2009 bylo předpokládané datum startu 29. listopadu 2009, ale start byl následně odložen ještě desetkrát, postupně na únor, březen, duben, květen a červen 2010. Konečné datum startu bylo 4. června 2010.\n\nV září 2009 SpaceX oznámila, že kvalifikační kus lodi Dragon bude prvním nákladem rakety Falcon 9. Raketa odstartovala 4. června 2010 v 17:30 UTC s možností odkladu na následující den. Dragon dosáhl úspěšně oběžné dráhy ve výšce 250 km. První stupeň byl navržený pro zkoušku přistání pomocí padáků, ale aerodynamické síly při návratu do atmosféry stupeň zničily.\n"}
{"id": "1297582", "url": "https://cs.wikipedia.org/wiki?curid=1297582", "title": "Buscemi (rozcestník)", "text": "Buscemi (rozcestník)\n\nBuscemi může být:\n\n\n"}
{"id": "1297594", "url": "https://cs.wikipedia.org/wiki?curid=1297594", "title": "Seznam představitelů městské části Brno-Starý Lískovec", "text": "Seznam představitelů městské části Brno-Starý Lískovec\n\nSeznam představitelů městské části Brno-Starý Lískovec.\n\n"}
{"id": "1297595", "url": "https://cs.wikipedia.org/wiki?curid=1297595", "title": "Seznam představitelů městské části Brno-Řečkovice a Mokrá Hora", "text": "Seznam představitelů městské části Brno-Řečkovice a Mokrá Hora\n\nSeznam představitelů městské části Brno-Řečkovice a Mokrá Hora.\n"}
{"id": "1297597", "url": "https://cs.wikipedia.org/wiki?curid=1297597", "title": "Kostanaj", "text": "Kostanaj\n\nKostanaj ( ) je město na severu Kazachstánu. Je to hlavní město Kostanajské oblasti. V roce 2014 mělo 217 135 obyvatel. Protéká jím řeka Tobol.\n\nMěsto bylo založeno ruskými osadníky v roce 1879 pod jménem Nikolajevsk na počest cara Mikuláše II.. V roce 1888 mělo město více než 3000 obyvatel, kteří se zabývali stavbou mlýna a pivovaru. V roce 1893 získal status města a po převzetí kontroly Rudou armádou v roce 1918 změnil jméno na Kostanaj. V roce 1936 se stal hlavním městem nově vzniklé Kostanajské oblasti.\n"}
{"id": "1297599", "url": "https://cs.wikipedia.org/wiki?curid=1297599", "title": "Letiště Petrozavodsk", "text": "Letiště Petrozavodsk\n\nLetiště Petrozavodsk (Besovec) (; kar. \"Petroskoin lendoazema\"; bývalý název: \"Petrozavodsk-2\"; IATA: PES, ICAO: ULPB) je mezinárodní letiště se smíšeným vojenským a civilním provozem. Nachází se 12 kilometrů severozápadně od města Petrozavodsk v Karelské republice v Rusku. Vzletová a přistávací dráha je betonová, dlouhá 2500 m.\n\nLetiště bylo vybudováno v roce 1939. Během okupace v letech 1941 – 1944 využívalo základnu finské letectvo. Výstavba nového letiště začala 1. září 1950. V letech 1972 – 1978 zde byl umístěn 991. stíhací letecký pluk protivzdušné obrany (991. IAP PVO), který na letišti provozoval stíhací letouny MiG-17F (do roku 1975) a záchytné stíhačky Su-15TM (1975 – 1978). V roce 1978 se tento pluk stal součástí 57. gardového stíhacího leteckého pluku protivzdušné obrany (57. GvIAP PVO) vyzbrojeného nadále letadly Su-15TM, přičemž na letišti působil do roku 1990.\n\nV roce 1992 sem byl z polské základny Kluczewo přesunut 159. gardový stíhací letecký pluk (159. GvIAP) vyzbrojený letadly Su-27. Pluk na letišti působil až do svého rozpuštění v roce 1998. V současnosti je zde dislokovaný 159. stíhací letecký pluk (159. IAP) 105. smíšené letecké divize, který patří pod 6. armádu vzdušných sil a protivzdušné obrany. Do začátku roku 2016 byl pluk vybaven nemodernizovanými Su-27 a Su-27UB (dvě letky – celkem asi 20 strojů Su-27 a čtyři Su-27UB). Na jaře roku 2016 získal pluk modernizované Su-27SM, které byly převedeny z 22. a 23. stíhacího leteckého pluku. 6. prosince 2016 byly k 159. pluku dodány první čtyři Su-35S s červenými trupovými čísly \"54\", \"55\", \"56\" a \"57\". V roce 2017 po dokončení modernizace by se měl 159. stíhací letecký pluk skládat z jedné letky Su-27SM a jedné letky nových Su-35S. Zároveň by zde mělo být dislokováno několik dvoumístných Su-30m2 a Su-30SM.\n\n"}
{"id": "1297604", "url": "https://cs.wikipedia.org/wiki?curid=1297604", "title": "What You Do", "text": "What You Do\n\n„What You Do“ je singl polské zpěvačky Margaret z jejího druhého sólového studiového alba \"Monkey Business\" (2017). Skladbu napsali Margaret, Arash Labaf, Robert Uhlmann, Anderz Wrethov a Thomas Karlsson, o produkci se postarali Uhlmann, Labaf a Wrethov, spolu s koprodukcí od Alexe Papaconstantinoua. Singl byl vydán po celém světě jako pilotní singl z Monkey Business 12. května 2017.\n\nSingl napsali a složili Margaret, Arash, Robert Uhlmann, Anderz Wrethov a Thomas Karlsson. Produkci singlu měli na starosti Robert Uhlmann, Arash a Anderz Wrethov. Dodatečnou produkci provedl Alex Papaconstantinou.\n\nSingl byl vydán ke stažení v digitální podobě 12. května 2017 po celém světě prostřednictvím Magic Records a Extensive Music. Singl je umístěn na druhém sólovém studiovém albu zpěvačky s názvem \"Monkey Business\".\n\nSingl měl premiéru ve vysílání rádia Eska, RMF FM, RMF Maxxx a Zet 12. května 2017. Dne 17. června zpěvačka zazpívala singl poprvé na živo během udílení cen v průběhu Eska Music Awards v Azoty Arena ve Štětíně, kterou vysílala televizní stanice TVP1.\n\nSingl se umístil na 14. místě v polském žebříčku AirPlay – Top a na 1. místě v AirPlay – Nowości. Píseň bodovala také v Rusku a Švédsku.\n\nVideoklip k singlu byl zveřejněn na YouTube 12. května 2017. Natáčení probíhalo na Kypru. Režíroval jej Konrad Aksinowicz. Videoklip je stylizován do počítačové hry, ve které Margaret vystupuje jako hlavní hrdina.\n\nDne 13. července 2018 byla vydána alternativní verze klipu, kde Margaret vystupuje s tanečníky a v šatech 3 různých barev. Fragmenty byly použity v propagační kampani mobilní sítě Play, která zahrnovala také televizní spoty.\n\nDigital download\n"}
{"id": "1297609", "url": "https://cs.wikipedia.org/wiki?curid=1297609", "title": "Nikolajevsk", "text": "Nikolajevsk\n\nNikolajevsk může znamenat:\n\n"}
{"id": "1297610", "url": "https://cs.wikipedia.org/wiki?curid=1297610", "title": "Jozef Škandík", "text": "Jozef Škandík\n\nJozef Škandík (* 13. července 1963, Bojnice, Československo) je bývalý československý házenkář. \n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil v 6 utkáních a dal 3 góly. Na klubové úrovni hrál za ČH Bratislava. \n\n"}
{"id": "1297616", "url": "https://cs.wikipedia.org/wiki?curid=1297616", "title": "Taldykorgan", "text": "Taldykorgan\n\nTaldykorgan ( ) je město na jihovýchodě Kazachstánu v regionu zvaném Sedmiříčí. Je to hlavní město Almatinské oblasti. V roce 2013 mělo 129 960 obyvatel. Protéká jím řeka Karatal.\n\nV roce 1868 byl kočovný zimní tábor Taldykorgan oficiálně přejmenován na osadu Gavrilovka, když do něj dorazili ruští osadníci. V roce 1920 se vrátil k původnímu jménu. Po roce 1940 město dále rostlo díky přesunu výrobních závodů za Ural. V roce 1944 získal status města a stal se centrem Taldykorganské oblasti. Po roce 1990 nastala ve městě stagnace doprovázená poklesem počtu obyvatel. Mnoho lidí se odstěhoval především do Almaty, ale mnozí také do zahraničí. Taldykorganská oblast se stala administrativně součástí Almatinské oblasti. V roce 2001 bylo hlavní město Almatinské oblasti přesunuto z Almaty do Taldykorganu, což vedlo k oživení a návratu přibližně 20 000 obyvatel.\n"}
{"id": "1297618", "url": "https://cs.wikipedia.org/wiki?curid=1297618", "title": "NGC 5466", "text": "NGC 5466\n\nNGC 5466 je kulová hvězdokupa v souhvězdí Pastýře. Objevil ji William Herschel 17. května 1784.\nHvězdokupa je od Země vzdálena 52 200 světelných let.\nPatří mezi nejvzdálenější kulové hvězdokupy, které jsou v dosahu malých amatérských dalekohledů, a mezi nejméně zhuštěné kulové hvězdokupy.\n\nHvězdokupu je možné nalézt i triedrem nebo menším hvězdářským dalekohledem 6° jihozápadně od hvězdy s magnitudou 3,6 ρ Bootis, ale částečně ji na hvězdy rozloží až dalekohled o průměru 250 mm nebo větším, protože její nejjasnější hvězdy mají 13. magnitudu.\n\nPřibližně 5° západně leží další kulová hvězdokupa Messier 3.\n\nNGC 5466 je kulová hvězdokupa bez středového zhuštění, proto se řadí do 12. stupně podle Shapleyho–Sawyerové klasifikace.\nJejí odhadovaná vzdálenost od Země je 16 000 parseků (52 200 světelných let), má podprůměrně nízkou metalicitu a obsahuje pouze několik desítek tisíc hvězd.\n\nV roce 2006 bylo zjištěno, že z této hvězdokupy vychází dlouhý proud hvězd, který byl nazván \"45 Degree Tidal Stream\", na obloze má délku přinejmenším 45 stupňů, šířku přibližně 1,4° a ze souhvězdí Pastýře míří až do souhvězdí Velké medvědice.\n\n\n"}
{"id": "1297637", "url": "https://cs.wikipedia.org/wiki?curid=1297637", "title": "Česko-německá obchodní a průmyslová komora", "text": "Česko-německá obchodní a průmyslová komora\n\nČesko-německá obchodní a průmyslová komora (ČNOPK) se sídlem v Praze je německá zahraniční hospodářská komora. Zastřešující organizací je Německý sněm obchodních a průmyslových komor (DIHK). V ČNOPK pracuje kolem 40 zaměstnanců a se 680 dobrovolnými členy je největší bilaterální hospodářskou komorou v České republice. K ČNOPK patří 100% dceřiná společnost AHK Services s.r.o.\nČNOPK byla založena v roce 1993 jako nástupce Delegace německého hospodářství v České republice. Tehdy čítala 191 členských firem, do roku 1998 se tento počet zdvojnásobil. V následujícím roce se ČNOPK přestěhovala do prostor na Václavském náměstí v Praze. V roce 2010 byla založena AHK Services s.r.o., 100% dceřiná společnost ČNOPK. O rok později byla podepsána dohoda s Obchodní a průmyslovou komorou Regensburg o otevření společné regionální kanceláře v Plzni. V roce 2018 slaví komora 25. výročí svého vzniku.\n\nNejvyšším orgánem ČNOPK je členská schůze, která volí jedenáct členů představenstva. Řádná členská schůze se koná jednou ročně. Současným prezidentem ČNOPK je Jörg Mathew (člen představenstva HOCHTIEF CZ odpovědný za ekonomiku a finance). Běžnou činnost komory řídí Bernard Bauer, výkonný člen představenstva ČNOPK.\n\nČNOPK propojuje český a německý byznys a podporuje hospodářskopolitickou spolupráci obou zemí. Prostřednictvím své dceřiné společnosti AHK Services s.r.o. nabízí služby šité na míru a pomáhá při vstupu na český a německý trh. Z pověření německého ministerstva hospodářství nabízí českým a německým firmám rozsáhlou síť kontaktů a zastupuje jejich zájmy při komunikaci s politiky a veřejností.\n\nZahraniční hospodářské komory jsou z pověření Spolkové republiky Německo centrálními aktéry při podpoře německého zahraničního obchodu. Zastupují německé hospodářské zájmy v hostitelských zemích, informují o Německu a propagují ho.\n\nZahraniční hospodářské komory kolem sebe koncentrují firmy, které se aktivně podílejí na bilaterálních obchodních vztazích. Právě tito členové jim propůjčují hlas, když před politikou, ekonomikou a správními orgány obhajují podporu bilaterálních obchodních vztahů. Členové se pravidelně schází na různých akcích. Největší oblibě se těší Jour fixe, Speed Business Meeting, Letní slavnost ČNOPK nebo Oktoberfest v Praze.\n\nČNOPK podporuje prostřednictvím AHK Services s.r.o české a německé firmy při vstupu na sousední trh a poskytuje tyto služby:\n\npodpora odbytu a průzkum trhu | založení společnosti | poradenství investorům & právo | daňové poradenství & účetnictví | HR management | odborné vzdělávání | veletrhy | inzerce & komunikace | specializované poradenství\n\nČNOPK sleduje nejnovější trendy v obou zemích a svými TopTématy (dříve tématy roku) se aktivně zaměřuje na oblasti, které mají velký potenciál pro česko-německou ekonomickou spolupráci.\n\n\n\n\n\nČNOPK zastupuje různé organizace a instituce v České republice a Německu:\n\n\n"}
{"id": "1297658", "url": "https://cs.wikipedia.org/wiki?curid=1297658", "title": "Stejnopohlavní soužití v Zámořských územích Spojeného království", "text": "Stejnopohlavní soužití v Zámořských územích Spojeného království\n\nZe 14 Zámořských území Spojeného království jich 7 - Akrotiri a Dhekelia, Bermudy, Britské antarktické území, Britské indooceánské území, Falklandy, Gibraltar, Pitcairnovy ostrovy a také Ascension jako součást souostroví Svatá Helena, Ascension a Tristan da Cunha - legalizovalo sňatky párů stejného pohlaví. Na vojenských základnách Akrotiri a Dhekelia smí uzavřít manželství nebo registrované partnerství pouze britský vojenský nebo civilní personál. Kajmanské ostrovy uznávají stejnopohlavní manželství pouze pro imigrační účely. V této oblasti dávají párům stejného pohlaví jenom omezené právní uznání. Bermudy umožňují homosexuálním párům také společnou adopci dětí.\n\n4 Zámořská území Spojeného království stejnopohlavní svazky neuznávají a dva z nich mají stejnopohlavní manželství zakázané prostřednictvím ústavní definice manželství jako svazku muže a ženy.\n\n"}
{"id": "1297661", "url": "https://cs.wikipedia.org/wiki?curid=1297661", "title": "Stejnopohlavní manželství v Britském indooceánském území", "text": "Stejnopohlavní manželství v Britském indooceánském území\n\nStejnopohlavní manželství je v Britském indooceánském území legální od 3. června 2014. Vyhlášku legalizující takové sňatky přijala Soukromá rada Spojeného království 28. dubna 2014..\n\nVšichni rezidenti tohoto Zámořského území jsou buď členy Ozbrojených sil Jejího veličenstva, Armády Spojených států amerických nebo přidružení dodavatelé Naval Support Facility Diego Garcia. Ameičtí námořníci smějí uzavřít sňatek, ale směrnice Námořnictva Spojených států amerických zakazuje sezdaným párům sloužit pod Diego Garcia jak vojensky, tak i civilně. A proto pak musí být jeden z páru převelen jinam.\n\n"}
{"id": "1297664", "url": "https://cs.wikipedia.org/wiki?curid=1297664", "title": "Orbey", "text": "Orbey\n\nOrbey je francouzská obec v departementu Haut-Rhin v regionu Grand Est. V roce 2014 zde žilo 3 612 obyvatel.\n\nObec leží u hranic departementu Haut-Rhin s departementem Vosges.\n\nSousední obce jsou: Le Bonhomme, Gunsbach, Hohrod, Labaroche, Lapoutroie, Plainfaing (Vosges), Soultzeren a Wihr-au-Val.\n\n\"Počet obyvatel\"\n\n\n"}
{"id": "1297667", "url": "https://cs.wikipedia.org/wiki?curid=1297667", "title": "Kanton Cergy-1", "text": "Kanton Cergy-1\n\nKanton Cergy-1 (fr. \"Canton de Cergy-1\") je francouzský kanton v departementu Val-d'Oise v regionu Île-de-France. Tvoří ho dvě obce a část města Cergy. Zřízen byl v roce 2015.\n\n"}
{"id": "1297669", "url": "https://cs.wikipedia.org/wiki?curid=1297669", "title": "Pak Hi-jong", "text": "Pak Hi-jong\n\nPak Hi-jong (, anglický přepis: \"Park Hee-yong\"; * 27. července 1987) je jihokorejský reprezentant v ledolezení, mistr světa a vítěz světového poháru, v ledolezení na obtížnost. Také mistr Asie v ledolezení na obtížnost i rychlost.\n\n\n\n\n"}
{"id": "1297700", "url": "https://cs.wikipedia.org/wiki?curid=1297700", "title": "Ioan Bowen Rees", "text": "Ioan Bowen Rees\n\nIoan Bowen Rees (13. ledna 1929 – 4. května 1999) byl velšský spisovatel a aktivista.\n\nNarodil se v severovelšském Dolgellau. Později studoval na Boothamské škole v anglickém městě York a následně získal stipendium na oxfordskou The Queen's College. Byl aktivní v politické straně Plaid Cymru. Psal jak anglicky, tak i velšsky. Je například autorem antologie s horskou tématikou \"The Mountains of Wales\" (1987). Rovněž publikoval čtyři sbírky esejí na téma Snowdonia, Alpy, Himálaj a Andy. Od roku 1959 byla jeho manželkou Margaret Wynn Meredith. Jeho syn Gruff Rhys se stal zpěvákem. Kromě Gruffa měl ještě jednoho syna a dceru. Zemřel v Bangoru ve věku 70 let.\n"}
{"id": "1297704", "url": "https://cs.wikipedia.org/wiki?curid=1297704", "title": "Fuchsberg", "text": "Fuchsberg\n\nFuchsberg může označovat:\n\n"}
{"id": "1297707", "url": "https://cs.wikipedia.org/wiki?curid=1297707", "title": "Klíčov (rozcestník)", "text": "Klíčov (rozcestník)\n\nKlíčov může označovat:\n\n"}
{"id": "1297708", "url": "https://cs.wikipedia.org/wiki?curid=1297708", "title": "Book of the Dead", "text": "Book of the Dead\n\n\n\n"}
{"id": "1297715", "url": "https://cs.wikipedia.org/wiki?curid=1297715", "title": "Stars (album, Cher)", "text": "Stars (album, Cher)\n\nStars je dvanácté studiové album zpěvačky a herečky Cher, vydané v dubnu roku 1975 u Warner Bros. Records..\n\nV roce v 1974 se Cher rozvedla se svým prvním manželem Sonnym Bonem, se kterým tvořila populární duo. V té době už měla dvouletý románek s výkonným ředitelem Davidem Geffenem, který jí osvobodil od stávajícího uspořádání ve firmě Sonny, kde byla povinna pracovat výhradně pro firmu Cher Interprises, kterou založil. Geffen zajistil pro Cher dohodu ve výši 2,5 miliónů dolarů se společností Warner Bros. Na začátku roku 1975 začala Cher nahrávat s Phillem Spectorem. Z této spolupráce vznikly písně \"A Woman's Story\" a \"Baby, I Love You.\" Kvůli velkým sumám, které si ale Spector účtoval, bylo nakonec ze strany vydavatelství od nahrávání celého alba upuštěno a dvě vzniklé písně byly vydány jako singl. Byly však neúspěšné a v současnosti jsou považovány za raritu. \n\nV této době vypustila Cher prohlášení, že od loňského roku (1974) začala poslouchat zvučná jména jako Stevie Wonder, Elton John, James Taylor, Carly Simon, Joni Mitchell nebo Bob Dylan. Při poslouchání a pobrukování si v sobě objevila nový směr, kterým se chce vydat. Je to odklon od čistého popu. Nechala se vyjádřit, že \"Gypsies, Tramps & Thieves\" a další singly jsou sice miliónové hity, ale vlastně směšné a umělecky prázdné. Po této čistě komerční hudbě se tak chce na čtyři nebo pět měsíce zavřít ve studiu a vytvořit něco fantastického.\n\nNakonec tedy došlo k realizaci alba Stars pod taktovkou Jimmyho Webba, které vyšlo 19. dubna 1975. Obsahuje deset písní, devět z nich byly coververze (většinou) nesinglových písní z úspěšných alb věhlasných interpretů. Vybírala je přímo Cher, celkově se na albu na rozdíl od jejích předchozích desek skutečně podílela. Jediná nová původní píseň je \"Just This One Time\". Výsledný produkt se velmi lišil od toho, co kdy Cher do té doby natočila. Jednalo se o její první seriózní roc´n´rollovou desku. Cher byla z nové hudby nadšená. Poprvé dělala styl hudby, který jí doopravdy bavil. S novou desku u nové společnosti a u Cher novým stylem hudby se vázaly silné ambice. Záměrem bylo přimět milióny fanoušků po celém světě, aby Cher vzali jako rockovou hvězdu, nejen jako zpěvačku, po čemž silně toužila. Společnost Warner Bros. vkládala do alba velké naděje.\n\nAlbum mělo velkou reklamu. V televizi běžela její úspěšná televizní show. Cher propagovala album v The Carol Burnett Show a The Flip Wilson Show, kde zpívala písně \"Love Hurts\", \"Just This One Time\" a \"Geronimo's Cadillac\". Neustále se také objevovala v tisku, na obálce časopisu \"National Enquirer\" se dokonce v té době objevovala každý týden.\n\nNavzdory všem snahám a mediální podpoře, deska po komerční stránce totálně propadla. Možná i kvůli tomu, že rock začal v té době upadat a přicházela disco hudba a spoustu nových zpěvaček (např. Donna Summer). V Americe se umístilo na nelichotivém 153. místě a v Austrálii na místě 100. Nikde jinde se neumístilo. Celosvětově se alba prodalo asi 440 tisíc, z toho 102 tisíc v Americe a 4 tisíce v Anglii. Album se však od té doby stalo kultovní klasikou, často vyhledávanou (nejen) mezi fanoušky. Řada fanoušků dokonce album považují za její vůbec nejlepší.\n\nV roce 1982 řekla Andymu Warholovi v rozhovoru pro časopis \"Interview\" , že album \"Stars\" je jedním ze tří alb (společně s \"Two The Hard Way\" s Greggem Allmanem (1977) a \"I Paralyze\" (1982), na které je opravdu pyšná. V roce 2000 se potom nechala slyšet, že kdyby byla v té době ještě lepší zpěvačkou, výsledek by byl zdařilejší. V té době totiž chodila za učitelkou zpěvu, jelikož si lidé utahovali z jejího vibrata, které ještě neuměla zcela ovládat.\n\nNa kompaktním disku \"Stars\" nikdy nevyšlo. Podle časopisu \"Billboard\" Cher vlastní veškerá autorská práva a společnost Warner Bros. nemá žádné pravomoce.\n\nKritiky byly smíšené až negativní. Mezi nejčastější výtky patřily třeba ty, že přezpívané písně nejsou tak dobře nazpívané jako originály. Časopis \"Billboard\" popisuje album jako „mix blues rocku, progresivního country a standardního rocku.“ Kritizuje Cher vokály, ale dodává, že to určitě neodradí armádu fanoušků, která se díky její televizní show ještě více rozrostla. Jako nejlepší momenty označuje písně \"Stars\", \"Love Hurts\", \"These Days\" a \"Geronimo's Cadillac\". „Cher se pořád stylizuje, ale skutečný vlastní styl postrádá,“ napsala Janet Maslin v listu \"Village Voice\". „Její hlasové triky vyznívají odjakživa neúčelně a uměle, postrádají citovou přesvědčivost... Skoro všechny písně z alba \"Stars\" jsou až příliš dobře známé z původních verzí, a jejich provedení se proto jeví jako druhořadé... I když se na první pohled jejich výběr zdá nesourodý, většinou mají akcentovat a přibližovat základní pózu: pocit rozzlobeného protestu Cher jako indiánského vyděděnce či cikánské tanečnice na okraji společnosti.“ \"Christina Science Monitor\" se vyjádřil: „Ať se Cher a producent Jimmy Webb sebevíce snaží dokázat opak, Cher prostě není rocková zpěvačka... Image a nikoliv hudební kvality jsou hlavním přínosem Cher, jak v případě hudebních nahrávek, tak v televizi. Když se pokoušela zpívat skladby Erica Claptona a Neila Younga, octla se Cher \"zcela mimo svůj žánr a v obou případech výsledek dokonale zklamal.“ James Spina byl ještě více nemilosrdný v kritice pro \"Women´s Wear Daily\": „Cher je názorným důkazem toho, že 600 umělých nehtů a 600 tisíc převleků může pro průměrnou zpěvačku udělat na hudebním poli pravé divy. Bez Bona nemá pevné vedení, což vyústilo do nejhorší z četných jejích špatných desek... Když člověk slyší v jejím podání píseň Everly Brothers \"Love Hurts\", nabývá dojmu, že Cher snad vidí text poprvé a orchestr ji navíc doprovází tak liknavě, jako by hrál tuto melodii v jednom kuse už tři roky. Její jen mírný náznak vnitřního boje je děsivě falešný. Tím chraplavým hlasem snad píseň odzpívá, ale dobře to nevyzní. příště nás možná obšťastní novým provedením Sonnyho a změní pouze slova, která se už nehodí... Cožpak nikoho nenapadlo, že tyto písně vůbec neodpovídají jejímu stylu, vhodnému tak pro venkovské video?“\n\nJediným vydaným singlem je píseň \"Geronimo's Cadillac\". Byla vydaná v Severní Americe na klasickém 7i-palcovém singlu bez obrázku, s písní \"These Days\" na straně B. Singl se nikde neumístil a prodeje byly chabé.\n"}
{"id": "1297717", "url": "https://cs.wikipedia.org/wiki?curid=1297717", "title": "Seznam představitelů městské části Brno-Útěchov", "text": "Seznam představitelů městské části Brno-Útěchov\n\nToto je seznam představitelů městské části Brno-Útěchov. Vesnice Útěchov byla v letech 1850–1923 součástí Vranova, poté byla samostatnou obcí až do roku 1980, kdy se stala součástí Brna. Samosprávná městská část Brno-Útěchov vznikla v roce 1990.\n\nV letech 1817–1848 byli rychtáři v Útěchově Matěj Havlíček, Josef Slaný, Václav Krbůšek a Josef Lisman.\n"}
{"id": "1297720", "url": "https://cs.wikipedia.org/wiki?curid=1297720", "title": "Lisa Fernandezová", "text": "Lisa Fernandezová\n\nLisa Fernandezová (* 22. února 1971 Lakewood) je bývalá americká softballistka hrající na postu nadhazovačky. Její otec byl kubánský emigrant, matka pochází z Portorika.\n\nAbsolvovala psychologii na Kalifornské univerzitě v Los Angeles, s týmem UCLA Bruins vyhrála mistrovství National Collegiate Athletic Association 1990 a 1992 a v roce 1993 získala jako první softballistka v historii cenu pro nejlepší americkou univerzitní sportovkyni Honda-Broderick Cup.\n\nJako hráčka americké ženské softballové reprezentace vyhrála olympijský turnaj v letech 1996, 2000 a 2004, v roce 2008 získala stříbrnou medaili. Je držitelkou olympijského rekordu jedenadvaceti strajkautů v jednom zápase a pálkařského průměru .545. Také má tři zlaté medaile z Panamerických her (1991, 1999 a 2003) a čtyři z mistrovství světa v softballu žen (1990, 1994, 1998 a 2002).\n\n"}
{"id": "1297721", "url": "https://cs.wikipedia.org/wiki?curid=1297721", "title": "Linda Perry", "text": "Linda Perry\n\nLinda Perry (* 15. dubna 1965 Massachusetts, USA) je americká zpěvačka, skladatelka a kytaristka, bývalá členka skupiny 4 Non Blondes.\n\nLinda Perry se narodila rodičům portugalského původu, otec byl bubeník a inženýr a matka designérka. Ve 21 letech odešla do San Franciska, aby se plně věnovala hudební kariéře. Svoji kariéru započala se skupinou 4 Non Blondes roku 1989, se kterou působila kolem 6 let a vydali jejich asi nejznámější skladbu What's up?. Poté se vydala na sólovou dráhu. 30. března 2014 se provdala za americkou herečku Saru Gilbert, která je známa především ze seriálu Teorie velkého třesku, jako Leslie Winklová. \n\n\n"}
{"id": "1297744", "url": "https://cs.wikipedia.org/wiki?curid=1297744", "title": "Molly Petersová", "text": "Molly Petersová\n\nMolly Petersová (15. března 1942, Walsham-le-Willows, Suffolk – 30. května 2017) začínala jako modelka a pro film ji objevil filmový režisér Terence Young.\n\nJako mladá porodila dceru, kterou dala k adopci. Později se vdala a žila se svým manželem v Ipswichi v Suffolku. Měli syna, který již zemřel. V roce 2011 utrpěla mírnou mrtvici.\n\nV šedesátých letech se objevila v několika filmech. Její nejznámější role byla Bond girl Patricia Fearingová (Pat) ve filmu Thunderball (1965), osteopatka, která se stará o Jamese Bonda (Sean Connery) při jeho dovolené na zdravotní klinice. Molly byla první Bond girl, která se v sérii objevila zcela svlečená.\n\nPetersová se objevil v listopadovém vydání časopisu Playboy v roce 1965. Její snímek byl součástí obrazové eseje s názvem \"Dívky Jamese Bonda\", kterou napsal Richard Maibaum.\n\nPodle speciální edice DVD k filmu Thunderball její krátká filmová kariéra byla výsledkem neshody mezi ní a jejím agentem, jejíž specifika nebyla odhalena. Podle Petersové její agent ji v době Thunderballu vázal podle smluvní dohody k reprezentaci megaúspěšného čtvrtého filmu série o Jamesu Bondovi z roku 1965. Až o mnoho let později, když sláva filmu vybledla, její smluvní dohoda skončila a měla tak nějaké vyhlídky na modeling nebo role ve filmu.\n\n\n\n"}
{"id": "1297745", "url": "https://cs.wikipedia.org/wiki?curid=1297745", "title": "Jan Řeřicha (sochař)", "text": "Jan Řeřicha (sochař)\n\nJan Řeřicha (* 9. srpna 1975 v Praze) je český sochař, malíř, stavitel a pedagog. Mezi jeho stěžejní díla patří funkční mramorové housle a kytara. Mramorové housle se staly dvakrát oficiálním darem České republiky v rámci světové výstavy EXPO 2010 v Šanghaji a EXPO 2015 v Miláně. Po EXPO byly až do začátku roku 2016 vystaveny v Cremoně v Museo Stradivariano. Je zároveň autorem akustické mramorové kytary, na kterou hraje od roku 2006 profesor Štěpán Rak.\n\nVěnuje se olejomalbě, figurální a portrétní tvorbě. Pracuje též jako technický dozor a designér ohledně obkladových materiálů a kamenných prvků.\n\nV současné době je vedoucím projektu rekonstrukce kláštera v Dolním Ročově.\n\n\n\n\n"}
{"id": "1297747", "url": "https://cs.wikipedia.org/wiki?curid=1297747", "title": "AUG", "text": "AUG\n\nSpojení písmen A, U a G může mít různé významy:\n\n"}
{"id": "1297752", "url": "https://cs.wikipedia.org/wiki?curid=1297752", "title": "Vězeňský kaplan", "text": "Vězeňský kaplan\n\nVězeňský kaplan, též kaplan Vězeňské služby je funkce zřízená v České republice od roku 1999 na základě \"Dohody o duchovní službě\" mezi Vězeňskou službou ČR, Českou biskupskou konferencí a Ekumenickou radou církví v ČR.\n\nÚkolem hlavního kaplana je metodicky řídit a pastoračně spravovat všechny kaplany. Diskutuje s nimi jejich pracovní náplň a rozvrhuje například i jejich pracovní dobu. Úzce spolupracuje s Generálním ředitelstvím Vězeňské služby a s jejich členy se setkává na pracovních poradách. Má též na starost vzdělávání kaplanů. Sem patří semináře a též porady. Hlavní kaplan má svého zástupce a svého asistenta.\n\nStěžejní práce kaplana ve věznici je provádět individuální pastorační rozmluvy. Má též oprávnění se věnovat pastoračně i personálu věznice. Pomáhá tvořit programy zacházení s vězni, obstarává bohoslužby, může vést ve skupině či individuálně studium Bible, má na starosti koordinaci působnosti všech církví, které v konkrétní věznici chtějí vykonávat dobrovolnou duchovní službu. Mezi jeho další povinnosti patří utváření podmínek pro začleňování vězňů zpět do „běžného“ života. Do jeho pracovní náplně může patřit i spolupráce s charitativními a církevními organizacemi, aby zajistil například další duchovní vedení propuštěných z výkonu trestu na svobodě či aby zajistil nebo zlepšil životní podmínky u sociálně slabších odsouzených. Kaplan úzce spolupracuje s dalšími pracovníky věznice a má právo si vyžádat osobní spisy odsouzených, kterým poskytuje duchovní péči. Účastní se porad Vězeňské duchovenské péče a také sympózií za účelem zvýšení svého osobního vzdělání.\n\nAby kaplan mohl ve věznici pracovat, musí splnit jisté podmínky: \n\nSlovo pastorace vychází z latinského slova pastor a pastor je v překladu pastýř. Za starých časů byl pastýř někdo, komu byl svěřen dobytek v časech sucha, aby dobytek odvedl na vzdálené pastviny a postaral se o něj. Sumerští králové se označovali za bohem ustanovené pastýře, kteří formovali, sjednocovali a ochraňovali slabé. Ježíš Kristus sám sebe označoval jako dobrého pastýře, který dává život za své ovce. Proto církev začala používat označení pastýře pro čelní vedoucí křesťanského společenství. Zpravidla se jedná o kněze, nebo biskupa. Pastorace a její cíle se v dějinách měnily a názory na výklad tohoto termínu se různí. My se budeme zajímat o náboženský model, čímž je myšlena pomoc k víře a rozvoj duchovní dimenze člověka ve všech jeho čtyřech bodech. Tedy v dimenzích biologické, psychologické, sociální a spirituální. Pastorace tedy vlastně znamená pastýřské vedení členů církve. Význam slova je široký, ale vždy se jedná o spásu duše člověka. Pastorace je založena na lásce, pomoci bližnímu svému a porozumění. Pastorace penitenciární může být též chápána jako služba bližnímu. V základu se jedná o vedení rozhovorů kaplanů a duchovních o duchovní problematice odsouzených či obviněných. Jsou při tom využívány liturgické roky, ale i jiné další. \n\nDuchovní služba se objevila zkraje roku 1990. Nástup kněží do věznic však brzdila neexistence legislativní úpravy pro jejich působnost. Navazovalo se tedy na Standardy minimálních pravidel OSN pro zacházení s odsouzenými a na Evropská vězeňská pravidla č. 87/3, která kladou důraz na svobodné vyznání vězňů. V březnu roku 1990 se v Praze sešli delegáti Ministerstva vnitra a představitelé Evangelické metodistické církve. Na popud církve začali kněží docházet tehdy ještě do Sboru nápravné výchovy. Zpočátku bylo jejich působení chaotické, duchovní totiž nebyli dostatečně připraveni na nastalou situaci. Ministerstvo vnitra kněze proškolovalo, ale systematické vzdělání přinesl až Institut Vězeňské služby České republiky ve spolupráci s Duchovní vězeňskou službou.\n\nPapež Jan Pavel II. se v roce 1990 vydal na návštěvu Bratislavy, Prahy a Velehradu. Razil přitom názor, že vězeňství je jako lakmusový papírek, tedy jakýsi ukazatel úrovně společnosti. V mnoha svých kázáních a vystoupeních podpořil úlohu duchovních u ozbrojených složek – tedy v armádě, policii a ve vězeňské službě. \n\nPři zavádění služby se ozývali kněží, kteří sami zažili vězeňské útrapy za předchozího režimu. Mezi průkopníky křesťanské služby byli např. P. František Lízna, který byl sám za komunistické éry pětkrát vězněn, Aleš Jalušek, který po převratu působil dvacet čtyři let jako kaplan ve Valdicích, či P. Tomáš Vlasák. \n\nDuchovní působili v českých věznicích po sametové revoluci od roku 1990, až v lednu 1994 však tehdejší ředitel Vězeňské služby JUDr. Zdeněk Karabec podepsal Dohodu o působení duchovních se zastupiteli církve, které tehdy představovali ThDr. Miloslav Vlk, Mgr. Pavel Smetana jako předseda Ekumenické rady a v čele duchovenské péče vězeňské Mgr. Bohdan Pivoňka. Bylo vydáno Nařízení generálního ředitelství Vězeňské služby č. 3/1994 a kněží byli oficiálně posvěceni k činnosti ve věznicích.\n\nPodle nařízení generálního ředitele Vězeňské služby České republiky č. 3/1994 bylo tedy možno uzavírat pracovní vztahy s duchovními. Buď pracovním poměrem dohodou o vykonané práci, nebo hlavním pracovním poměrem. Posléze v roce 2001 byli duchovní začleněni do organizačních struktur věznic a vazebních věznic. Později byl přijat také zákon č. 3/2002 Sb., o církvích a náboženských společnostech, kde je (v § 7 odst. 1) uvedeno zvláštní právo náboženských společenství a církví, které mají patřičný stupeň registrace, aby mohly pověřovat osoby k výkonu duchovenské činnosti v místech, kde se vykonává vazba či trest odnětí svobody. rovněž zákon č. 169/1999 Sb., o výkonu trestu odnětí svobody uvádí: „Církev se může podílet na naplňování účelu výkonu trestu poskytováním duchovní služby zejména:\n\n\nVězeňská duchovenská péče je nadkonfesní sdružení osob, které jsou pověřeny církvemi k duchovenské činnosti ve věznicích a jiných zařízeních České republiky. Každá osoba, která má pověření od Vězeňské duchovenské péče, má povinnost docházet alespoň dvakrát měsíčně do vězeňského zařízení. Jedná se o dobrovolné sdružení křesťanů s různým druhem náboženského vyznání. Jednotlivé církve mezi sebou spolupracují a vzájemně se tolerují. Aby duchovní činnost byla co nejefektivnější, byla zřízena Rada pro duchovní službu. Členy jsou zástupci České biskupské konference, Generálního ředitelství Vězeňské služby, zástupce Ekumenické rady a hlavní kaplan, kteří zpracovávají mezicírkevní a koncepční otázky týkající se duchovní činnosti ve věznicích.\n\n"}
{"id": "1297766", "url": "https://cs.wikipedia.org/wiki?curid=1297766", "title": "KALORIA", "text": "KALORIA\n\n„KALORIA“, technická kancelář pro zařizování ústředního topení a větrání všech soustav, s. r. o. byla společnost, jež vznikla v roce 1919 v Hradci Králové a zabývala se výrobou a instalacemi ústředního topení a větrání. Svoje sídlo měla v domě čp. 310 na Eliščině nábřeží, od poloviny 30. let na nábřeží Bedřicha Smetany čp. 835 (Paláce Garáže Ing. Nováka), kde jí bylo v roce 1934 povoleno vyvěsit reklamní praporce. \n\nFirma byla založena roku 1919 v Hradci Králové dvěma společníky, kteří pracovali v oboru ústředního topení po dobu 30 let v nejčelnějších zdejších závodech. Na jejím počátku stála stejnojmenná pražská firma, která např. v roce 1916 nabízela patentní úsporný pohyblivý rošt, o němž v reklamě tvrdila toto: \"„Dá se zasaditi do každého sporáku. Hodí se pro všechny domácnosti. Peče a vaří jakékoliv množství pokrmů. Manipulace jednoduchá a pohodlná. Netřeba vyjímati z kamen. Úspora až 2/3 uhlí.“\"\n\nTehdejší stále vysoké ceny paliva totiž nutily stavební podnikatele, aby co nejvýhodněji investovali potřebný kapitál na zařízení ústředních topení, která byla sice dražší než topení obyčejnými kamny, avšak svými velkými výhodami, mezi něž patřily úspory na palivu, na obsluze a naprosté čistotě celého provozu, daleko předčily topení obyčejnými kamny. Bez tohoto zařízení nebylo již myslitelné vytápění veřejných budov, jakož i moderních vil, měly-li svému účelu vyhovovat. Firma se svým naprosto odborným a solidním jednáním zavedla velmi rychle v celém kraji a disponovala velkým počtem vyškolených montérů, svářečů a pomocných sil.\n\nPrvním velkým počinem byla instalace ústředního topení v ředitelství státních drah v Hradci Králové. Počátkem 20. let 20. století provedla montáže a práce u firem Kávoprůmysl, Antonín Petrof, továrna pian, Městské Klicperovo divadlo, K. V. Skuherský, Palác Obchodní banky, Všeobecná veřejná nemocnice, Obecné a měšťanské školy, Dělnický dům, Grand-hotel, vesměs v Hradci Králové; dále Veřejná nemocnice v Přerově, Novobydžovská spořitelna, Městská dívčí škola Hodonín a mnoho jiných. Tuto firmu známe též z dřívějších Gočárovských staveb v Hradci Králové (gymnázium, Anglobanka), byla i účastná na stavbách dvou z nejmodernějších ústavů nemocničních, a to v Hradci Králové a v Pardubicích. Ústřední topení namontovala i do nového paláce ředitelství státních drah na Ulrichově náměstí. Roku 1926 instalovala ústřední topení také do školy ve Smiřicích. V roce 1933 firma pracovala na projektu teplárny. Ústředním topením zařídila i budovu spořitelny v Železném Brodě, která byla postavena v letech 1935-1936, a to s použitím tuzemských výkonných, ekonomických a přitom levných kotlů Ligno od Pražské železářské společnosti. Následujícího roku vybavila ústředním topením i novostavbu hronovské spořitelny. V roce 1937 dodala ústřední topení i s kotelnou také do sborového velitelství, dnešního sídla Lékařské fakulty Univerzity Karlovy v Hradci Králové.\n\nVedle ústředních topení všech soustav se firma věnovala projektování a zařizování sušáren pro průmyslové závody, ventilačních zařízení, čerpacích zařízení, lázeňských zařízení, hygienických zařízení pro nemocnice a ústavy, parních kuchyní, parních prádelen, přípravě teplé vody, dezinfekci a autogennímu sváření kovů.\n\nŽirový účet měla u Diskontní společnosti v Hradci Králové a u Anglo-československé banky tamtéž, protože mnohé její zakázky byly i mimo hranice Československé republiky. Přesto o sobě nechávala vědět prostřednictvím řady reklam a účastí na různých výstavách, např. 3. července – 2. srpna 1926 Hospodářsko-průmyslové výstavy severovýchodních Čech v Jaroměři nebo 3. – 17. června 1934 II. Orientačního trhu obchodu, živností a průmyslu v Hradci Králové pod protektorátem městské rady královéhradecké. V roce 1939 zemřel zakladatel firmy Ing. K. Seifert.\n\nFirma přežila úspěšně období německé okupace, i když v roce 1940 se objevuje zmínka o její likvidaci, během dvouletky byla ještě komanditní společností a v roce 1948 došlo k jejímu znárodnění. Nedlouho poté byla rozdělena na složku projekční a provozní.\n"}
{"id": "1297767", "url": "https://cs.wikipedia.org/wiki?curid=1297767", "title": "Michel Aoun", "text": "Michel Aoun\n\nMichel Aoun nebo Michel Aún (arabsky ميشال عون \"Mīšāl 'Aūn\"; narozen 30. září 1933, Haret Hreik, Bejrút, Libanon) je libanonský politik a od 31. října 2016 prezident Libanonské republiky. Prezidentem byl zvolen po 2 letech provizorní vlády, kdy funkci libanonského prezidenta zastával tehdejší premiér Tammám Salám. Svým vyznáním se hlásí k maronitské libanonské církvi.\n\nAoun je zakladatelem politického hnutí zvané Volné vlastenecké hnutí, což je dnes jedna z nejsilnějších libanonských politických organizací a vůbec nejsilnější křesťanská libanonská politická organizace. Toto hnutí je od roku 2006 součástí Aliance 8. března, jejímž členem je mimo jiné i šíitská organizace Hizballáh.\n\nOd roku 1984 byl generálem libanonských ozbrojených sil. V letech 1988 až 1990 byl libanonským premiérem a prezidentem zároveň, avšak po útoku na prezidentské sídlo v Baabdě uprchl na francouzské velvyslanectví a v jeho funkcích ho nahradil jeho soupeř Selim Hoss.\n\nOd roku 1990 do roku 2005 pobýval v exilu v Paříži. Během cedrové revoluce se však vrátil do Libanonu a založil zde křesťanské politické hnutí.\n\nAoun se narodil 30. září 1933 na šíitsko-maronitském bejrútském předměstí Haret Hreik do rodiny Maronitů. Vystudoval školu College Des Frères v Káhiře a později vystudoval vojenskou akademii. V roce 1958 nastoupil do libanonské armády a stal se vojákem. V roce 1984 se stal generálem. Manželka Michela Aouna je současná libanonská první dáma Nadia El-Chami Aoun, se kterou má tři dcery - Mireille, Claudine and Chantal. Manžel jeho dcery Chantal je Gebran Bassil, současný předseda Volného vlasteneckého hnutí.\n\n22. září 1988 odvolal odstupující prezident Amín Džamáíl dosavadní vládu pod vedením Selima Hossa a jmenoval dočasnou vojenskou vládu složenou ze tří křesťanů a tří muslimů. Aoun se tak stal řádným zastupujícím libanonským předsedou vlády i prezidentem, čímž byla mimochodem porušena libanonská ústava, která zaručuje, že předsedou vlády bude vždy sunnita. Přechozí předseda Tyto dvě funkce zastával až do 13. října 1990, kdy na prezidentské sídlo v Baabdě zaútočila syrská vojska a Aoun byl nucen uprchnout na francouzské velvyslanectví. Poté, co Aoun uprchl ho jeho soupeř Selim Hoss svrhl z funkce prezidenta i premiéra a Aoun byl nucen odejít do exilu do Paříže.\n\nAoun strávil téměř 15 let v exilu v Paříži, kam odešel po svém svržení, pokusu o atentát a neúspěšném dožadování mezinárodní pomoci. Jeho jediným spojencem byl po svržení irácký diktátor Saddám Husajn, který však Aounovi pomoci nedokázal. Aoun začal v Paříži formovat nové libanonské politické hnutí, jenž pojmenoval Volné vlastenecké hnutí.\n\nAoun se do Libanonu vrátil po 15 letech, 7. května 2005, 11 dní po odchodu syrských vojsk z okupovaného území Libanonu. Cedrová revoluce, která se v Libanonu odehrála důsledkem zavraždění tehdejšího libanonského premiéra Rafíka Harírího přinesla do Libanonu spoustu politických změn a Aoun tak měl možnost začít znovu s politickou kariérou v Libanonu. Poté, co se do Libanonu vrátil, přestěhoval se do svého nového sídla blízko Džunije.\n\nV roce 2014 skončil mandát libanonského prezidenta Michela Sulajmána a libanonský parlament uspořádal volby. Tyto volby však ztroskotaly, potřebného počtu hlasů nedosáhl žádný z kandidátů. Následně byla sestavena provizorní vláda v čele s dosavadním premirérem Tammámem Salámem, který se stal prozatímním prezidentem. Až v listopadu 2016 vyhlásil předseda parlamentu Nabí Berrí nové volby, ve kterých Aoun podle očekávání zvítězil.\n\nPrezidentem se stal složením slibu v prezidentském paláci v Baabdě 31. října 2016. Jmenoval novou vládu v čele s premiérem Saadem Harírím, synem zesnulého libanonského politika Rafíka Harírího.\n"}
{"id": "1297774", "url": "https://cs.wikipedia.org/wiki?curid=1297774", "title": "Soy Luna en Concierto", "text": "Soy Luna en Concierto\n\nSoy Luna en Concierto (v Latinské Americe roku 2017), Sou Luna O Show (v Brazílii), Soy Luna Live (v Evropě), Soy Luna en Vivo (v Latinské Americe roku 2018) jsou různé regionální názvy pro turné televizního seriálu společnosti Disney Channel, \"Soy Luna\". Show předvádí choreografii, kostýmy, kulisy a hudební repertoár, včetně hitů \"Alas\", \"Vuelo\", \"Valiente\".\n\n25. září 2016 potvrdila protagonistka Karol Sevilla oficiálně toto turné v programu Susany Giménez.\n\nTurné seriálu Soy Luna bylo jedno z nejočekávanějších od Disney.\n\nV květnu 2017 byla potvrzena evropská část. Evropské část turné byla zahájena 5. ledna 2018 ve Španělsku.\n"}
{"id": "1297791", "url": "https://cs.wikipedia.org/wiki?curid=1297791", "title": "Římskokatolická farnost Uherské Hradiště – Sady", "text": "Římskokatolická farnost Uherské Hradiště – Sady\n\nŘímskokatolická farnost Uherské Hradiště - Sady je územní společenství římských katolíků s farním kostelem Narození Panny Marie v děkanátu Uherské Hradiště.\n\nFarní kostel pochází z 18. století, má raně gotické kněžiště.\n\nOd července 2007 do dubna 2017 byl farářem R. D. Josef Josefík, který zemřel 29. května 2017. Od dubna do června téhož roku byl administrátorem excurrendo R. D. Mgr. Josef Říha. Od července 2017 se stal farářem R. D. Mgr. Lubomír Vaďura.\n\nPravidelně se konají duchovní obnovy, setkání společenství, výuka náboženství, při bohoslužbách zpívá schola.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky v Sadech 40 851 korun, ve Véskách 18 420 korun.\n\n"}
{"id": "1297792", "url": "https://cs.wikipedia.org/wiki?curid=1297792", "title": "Adrian Ondrusovský", "text": "Adrian Ondrusovský\n\nSvatý Adrian Ondrusovský (vlastním jménem: Andrej Nikiforovič; konec 15. století, Moskva – 15. května 1550, Obža) byl pravoslavný monach, mučedník a zakladatel Androsovské pouště.\n\nNarodil se na konci 15. století v Moskvě do rodiny bojarů a to jako Andrej Zavališin.\n\nPo setkání s Alexandrem Svirským (též svatořečený) se zbavil majetku a odešel do Spaso-Preobraženského Valaamského monastýru kde byl postřižen na monacha se jménem Adrian. O několik let později se usadil na samotě poloostrova v jihovýchodní části Ladožského jezera.\n\nRoku 1549 se stal kmotrem dcery cara Ivana Hrozného.\n\nRoku 1550 byl zabit sedláky ve vesnici Obža. O dva roky později byly nalezeny jeho ostatky a převezeny do monastýru Androsovské pouště (nyní Adriano-Andrusovský monastýr). Roku 1828 byly jeho ostatky převezeny do katedrálního chrámu Uvedení Přesvaté Bohorodice.\n"}
{"id": "1297798", "url": "https://cs.wikipedia.org/wiki?curid=1297798", "title": "Ptakokřídlec Alexandřin", "text": "Ptakokřídlec Alexandřin\n\nPtakokřídlec Alexandřin (\"Ornithoptera alexandrae\") je největší motýl na světě, přičemž samice dosahují svým rozpětím křídel mírně přes 25 cm (9,8 palců). Jeho výskyt je omezen na lesy provincie Oro ve východní Papui-Nové Guineji.\n\nDruh je ohrožen a je jedním z pouhých tří zástupců hmyzu (další dva jsou také motýli), které mají být uvedeny na Dodatku I z úmluvy CITES, tvořící mezinárodní obchod s druhem samotným ilegální.\n\nDruh byl pojmenován Walterem Rothschildem v roce 1907, na počest Alexandry Dánské. Prvním evropským objevitelem druhu byl v roce 1906 Albert Stewart Meek, zaměstnaný jako sběratel Waltera Rothschilda při jejich výpravě do Papuy-Nové Guiney. I když první exemplář byl pořízen s pomocí malé brokovnice, Meek brzy prozkoumal a popsal motýla společně s jeho ranými stadii vývoje.\n\nSamice: Samička je podstatně větší než samec s výrazně kulatějšími a širšími křídly. Samice může dosáhnout a mírně překročit rozpětí křídel 25 cm (9,8 palce), délku těla 8 cm (3,1 palce) a tělesnou hmotnost až 12 g, všechny obrovské rozměry motýla. Samice má hnědá křídla s bílými znaky uspořádanými do dvou řad chevronů. Zadní křídla jsou hnědé s podmořskou řadou středově žlutých trojúhelníků. Tělo je krémově zbarvené a na hnědém hrudníku je malá část červené srsti.\n\nSamec: U tohoto druhu je pohlavní dimorfismus. Křídla jsou dlouhá. Jsou duhově modravě zelené s černým centrálním pásmem. Existuje výrazná sexuální značka. Spodní strana je zelená nebo modrá zelená s černými žilkami. Samci jsou menší než samice. Břicho je jasně žluté. Rozpětí křídel samců může být přibližně 20 cm (8 palců), ale obvykleji přibližně 16 cm (6,3 palce). Velkolepá forma samce je forma atavus, který má zlaté skvrny na zadních křídlech.\n"}
{"id": "1297805", "url": "https://cs.wikipedia.org/wiki?curid=1297805", "title": "Dalsland", "text": "Dalsland\n\nDalsland je historický region na jihozápadě Švédska, mezi jezerem Vänern a norskou hranicí. Má rozlohu 3708 km² a žije v něm okolo padesáti tisíc obyvatel, tradičním střediskem je Åmål. Většina Dalslandu je součástí kraje Västra Götaland, pouze jeho nejsevernější část zvaná Dalboredden patří k Värmlandu.\n\nOblast je osídlena od pravěku, ve středověku byla sporným územím mezi Norskem a Švédskem, ve 12. století se stala švédskou provincií (\"landskap\"). Král Gustav I. Vasa jí udělil jako znak rudého vola ve stříbrném poli. V roce 1634 došlo ve Švédsku ke správní reformě a území provincie bylo rozděleno mezi nově zřízené kraje Älvsborg a Värmland. Název \"Dal\" (švédsky „údolí“) se původně vztahoval pouze na nížinu u jezera Vänern, ale později se rozšířil na celý region. Od 19. století se začal oficiálně používat název Dalsland pro lepší rozlišení od jiného švédského kraje Dalarna. V devatenáctém a dvacátém století se z tohoto chudého regionu vystěhovalo množství obyvatel do Severní Ameriky.\n\nDalsland má hustotu zalidnění pouze čtrnáct obyvatel na kilometr čtvereční. Většinu území pokrývají borové lesy, v Dalslandu se nachází přes tisíc jezer, z nichž nejvýznamnější jsou Stora Le, Lålang a Västra Silen. Žije zde los evropský, rys ostrovid, bobr evropský, tetřev hlušec, orlovec říční a další ohrožené druhy, oficiální zvířecím symbolem Dalslandu je havran polní. Na území obce Dals-Ed v západním Dalslandu byl roku 1996 vyhlášen národní park Testicklan, chráněnou oblastí je i močálovitá plošina Kroppefjäll. Dopravě slouží Dalslandský kanál z šedesátých let 19. století s pozoruhodným akvaduktem u vesnice Håverud. Místní ekonomika je založena na těžbě a zpracování dřeva, existují zde i menší strojírenské podniky, v regionu Dalboslätten se provozuje zemědělství, především pěstování ovsa. Významný je turistický ruch, Dalsland nabízí řadu příležitostí k cyklistice, kanoistice, lyžování, rybaření a sběru lesních plodů.\n\nPro svou přírodní rozmanitost i bohatství lidových tradic bývá Dalsland nazýván „Švédsko v miniatuře“, jak ho označil princ Evžen Švédský. Místní obyvatelé si říkají dalslänningar a hovoří dialektem dalbo. Jediným větším městem je starobylý Åmål s necelými deseti tisíci obyvateli, dalšími významnými centry jsou Bengtsfors a Mellerud. V roce 2015 se uvádí, že na celém území Dalslandu není jediný výtah, silniční semafor, parkovací automat ani restaurace McDonald’s.\n\n"}
{"id": "1297811", "url": "https://cs.wikipedia.org/wiki?curid=1297811", "title": "Tommy Dorfman", "text": "Tommy Dorfman\n\nTommy Dorfman (* 13. května 1992, Georgia, Atlanta, Spojené státy americké) je americký herec. Proslavil se rolí Ryana Shavera v seriálu 13 Reasons Why.\n\nTommy Dorfman se narodil v Atlantě, Georgii. Absolvoval herectví na Fordhamské univerzitě v New Yorku, kde získal bakalářský titul. Role v seriálu 13 Reasons Why je jeho první rolí v herecké kariéře. Je také tanečníkem, a vystupoval též s baletním souborem v Atlantě.\n\nTommy Dorfman je gay, a otevřeně se angažuje za práva lidí s jinou sexuální orientací. 12. listopadu 2016 se oženil se svým přítelem Peterem Zurkuhlenem.\n\n"}
{"id": "1297812", "url": "https://cs.wikipedia.org/wiki?curid=1297812", "title": "Zahrada k pověšení", "text": "Zahrada k pověšení\n\nZahrada k pověšení (\"The Hanging Garden\") je britsko-kanadský hraný film z roku 1997, který režíroval Thom Fitzgerald podle vlastního scénáře. Ve filmu se prolínají dvě odlišné linie stejného příběhu. Film byl uveden v Česku v roce 2012 na filmovém festivalu Mezipatra.\n\n25letý William se po deseti letech vrací do domu svých rodičů, aby se zúčastnil svatby své sestry Rosemary. William odešel z domu bez rozloučení poté, co byl chycen při sexu se svým bisexuálním kamarádem Fletcherem. A Fletcher si nyní bere Rosemary. Kdysi obézní William dnes žije spokojený život ve městě. Po odmítnutí především ze strany otce měl William na výběr buď utéct z domova a žít podle sebe nebo se oběsit na stromě v zahradě. V příběhu se prolínají obě časové roviny – dospělý, štíhlý a sebejistý William a obézní pochybující dospívající William visící jako oběšenec v zahradě.\n\n"}
{"id": "1297814", "url": "https://cs.wikipedia.org/wiki?curid=1297814", "title": "Kaple Tří králů (Paříž)", "text": "Kaple Tří králů (Paříž)\n\nKaple Tří králů (fr. \"Chapelle de l'Épiphanie\") je kaple v Paříži v 7. obvodu.\n\nVýstavba kaple pro Společenství zahraničních misií začala v roce 1683 pod vedením královského architekta Pierra Lamberta. Jako kaple nejprve sloužila přízemní místnost hlavní budovy vysvěcená 27. října 1663. Základní kámen samotné kaple byl položen 24. dubna 1683. Dne 7. srpna 1683 byla vysvěcena krypta jako provizorní kaple Tří králů. Definitivní vysvěcení proběhlo na Tři krále roku 1685 za účasti biskupa Françoise Fénelona. Celá stavba byla dokončena roku 1697.\n\nZa Velké francouzské revoluce byla kaple stejně jako další stavby semináře znárodněny a sloužily jako kasárna národní gardy.\n\nKaple byla obnovena v roce 1802 jako filiální kostel sv. Františka Xaverského farnosti Kostel svatého Tomáše Akvinského. Dne 27. května 1806 se v kostele konal pohřeb Clauda Louise Petieta a poté byly jeho ostatky přeneseny do Pantheonu. Dne 8. července 1848 měl v kostele pohřeb François René de Chateaubriand.\n\nV roce 1874 byl dokončen nový kostel svatého Františka Xaverského pro potřeby společenství a kaple se vrátila ke svému původnímu účelu i názvu.\n\nV roce 2000 byla pro návštěvníky zpřístupněna krypta Salle des Martyrs s ostatky mučedníků.\n\nKaple má půdorys latinského kříže zakončeného polygonální apsidou. Průčelí je rozděleno do dvou pater s pilastry a zakončeno trojúhelníkovým frontonem. První úroveň tvoří vstup s jónskými pilastry a druhou úroveň okno s korintskými pilastry. Ke vstupu vede monumentální schodiště. Kaple má kazetový strop.\n\nOltářní obraz \"Klanění králů\" vytvořil Auguste Couder. Nahradil obraz Charlese Andrého van Loo, který byl odstraněn za Velké francouzské revoluce a nyní se nachází v kostele Kostel Nanebevzetí Panny Marie. Olejomalbu \"Odjezd misionářů\" vytvořil Charles-Louis de Frédy de Coubertin a poprvé ji vystavil na Světové výstavě v roce 1900. Na obraze zachycující odjezd misionářů do Asie 15. července 1864 je mj. jako dítě vyobrazen i malířův syn Pierre de Coubertin.\n\n"}
{"id": "1297818", "url": "https://cs.wikipedia.org/wiki?curid=1297818", "title": "Synagoga Schomre-Schabos v Českém Těšíně", "text": "Synagoga Schomre-Schabos v Českém Těšíně\n\nSynagoga Schomre-Schabos v Českém Těšíně je bývalá synagoga vystavěná v eklekticko-mauretánském stylu. Jedná se o jednu ze tří synagog v Moravskoslezském kraji. Nachází se mezi řadovými domy na Božkově ulici. Budova synagogy dnes slouží jako klubovna PZKO.\n\nBudovu nechalo vystavět sdružení „Schomre Schabos“ (strážci šabatu). Jednalo se o třípatrovou budovu s modlitebnou, galerií pro ženy, bytem správce a rituální lázní. V uličním průčelí s pětiosou bohatě členěnou fasádou. Vysoká maurská okna s bohatě profilovanými šambránami a římsami, s podstřešní římsou. V přízemí v rohu dvojice vstupních dveří profilovaném portálu s oblouky ve tvaru oslího hřbetu. Kapacita modlitebny a galerie činila 152 mužů a zhruba 100 žen.\n\nObjekt je prohlášen kulturní památkou ČR.\n\nRoku 1928 navrhl plán synagogy architekt Eduard David na popud ortodoxního sdružení „Schomre Schabos“. Ještě téhož roku byla stavba dokončena. Stavbu provedli stavitelé Josef Nosska a Adolf Richter a prvním vlastníkem byl Moses Löbl May. Roku 1935 nechalo sdružení „Taharas Jisroel“ firmou Václava Nekvasila vystavět v budově synagogy rituální lázně.\n\nSynagoga „Schomre Schabos“ nebyla na rozdíl od jiných synagog Těšínska během okupace vypálena, neboť se nacházela mezi řadovými domy a hrozil požár okolních budov. Byl ovšem zničen interiér synagogy. Zbytek války budova sloužila jako sklad divadelních rekvizit.\n\nPo válce se sdružení „Schomre Schabos“ obnovilo a pokračovali zde bohoslužby až do roku 1948. V tomto roce se rabín Natan Bergman rozhodl odstěhovat do Izraele. S sebou vzal ze synagogy i svitky Tóry, které byly majetkem jeho rodiny. Budova byla nevyužívaná a tak ji roku 1967 město prodalo Polskému kulturně-osvětovému svazu (PZKO), ten ji roku 1978 přestavěl ke svým účelům. V roce 2009 budova prošla obnovou mimo jiné byla repasována okna v průčelí domu.\n\n"}
{"id": "1297819", "url": "https://cs.wikipedia.org/wiki?curid=1297819", "title": "Rybná (přítok Bílé Bystřice)", "text": "Rybná (přítok Bílé Bystřice)\n\nRybná je horský potok v Krušných horách, levostranný přítok Bílé Bystřice v okrese Karlovy Vary v Karlovarském kraji. Délka toku měří 4,5 km. \n\nPotok pramení severně od Abertam přibližně 500 m jihozápadně od \"Červené jámy\", propadliny po historické těžbě cínové a železné rudy mezi zaniklou hornickou osadou Bludná a Hřebečnou.\n\nPo celou délku toku si potok udržuje jižní až jihozápadní směr. Přitéká k západnímu okraji Abertam, podtéká silnici z Perninku do Abertam, míjí osadu Rybnou a pokračuje v mírném spádu otevřenou krajinou k okraji lesa. Již v prudším spádu teče lesem k silnici z Perninku do Pstruží. Silnici podtéká a pod ní se vlévá zleva do Bílé Bystřice.\n"}
{"id": "1297825", "url": "https://cs.wikipedia.org/wiki?curid=1297825", "title": "Limnice", "text": "Limnice\n\nLimnice (též \"Limnický potok\") je horský potok v Krušných horách, levostranný přítok Rolavy v okrese Karlovy Vary v Karlovarském kraji. Délka toku měří 6,2 km. \nPlocha povodí činí 12,3 km².\n\nPotok pramení pod severozápadním svahem Dračí skály, přibližně 1,2 km jižně od Perninku. Po celou délku toku si potok udržuje jižní až jihozápadní směr. U železniční stanice v Oldřichově podtéká Železniční trať Karlovy Vary – Johanngeorgenstadt a pokračuje v hlubokém lesnatém údolí do Nejdku. Teče při východním okraji Nejdku, nad levým břehem pod silnicí z Nejdku do Pozorky roste památný strom Lípa u benzinové stanice. U jihovýchodního okraje Nejdku se vlévá zleva do Rolavy.\n\nPrameniště Limnice je jedním ze zdrojů surové vody pro úpravu pitné vody pro město Nejdek. Z hlediska upravitelnosti surové vody je problematická celková mineralizace, zejména poměrně vysoký obsah hliníku a huminových látek.\n\nK potoku Limnice se váže stará pověst o pasáčkovi, který při pasení stáda u břehu potoka utrhl zázračnou květinu, která otevírá ukryté poklady. Dal si ji za klobouk, a když došel k Bílé skále, opřel se o skálu. Ta se otevřela a pasáček stanul v sálu přeplněného zlatem a drahými kameny. Skalní víla mu řekla, že si může vzít, kolik unese. Nesmí však zapomenout to nejcennější. Pasáček si nabral zlato a drahé kamení a spěchal domů. Klobouk s květinou, to nejcennější, však zapomněl uvnitř. Skála se zavřela, všechno zlato z jeho kapes zmizelo. Marně hledal vchod do skály. Mnozí stále hledají zázračnou květinu v údolí Limnického potoka.\n"}
{"id": "1297826", "url": "https://cs.wikipedia.org/wiki?curid=1297826", "title": "Podzimka obecná", "text": "Podzimka obecná\n\nPodzimka obecná (\"Scorzoneroides autumnalis\") je vytrvalá, středně vysoká, sytě žlutě kvetoucí rostlina, která je v české krajině hojně rozšířena. V posledních létech prošla několika změnami v zatřídění, z původního zařazení mezi pampelišky (pampeliška podzimní) byla přesunuta mezi máchelky (máchelka podzimní) a docela nedávno byla po podrobném genetickém průzkumu vřazena do rodu podzimka, kde je nyní jediným druhem vyskytujícím se v přírodě ČR.\n\nPřevážně evropský druh, který se vyskytuje od Španělska a Islandu na západě až po evropskou část Ruska a severní Kavkaz na východě. Samostatné arely se nacházejí ještě v Kazachstánu a v Saúdské Arábii. Druhotně byla zavlečena do západní Sibiře a na Dálný východ, stejně jako do východních oblastí Severní a Jižní Ameriky i na Nový Zéland. V České republice je hojným, plošně rozšířeným druhem.\n\nRoste nejčastěji na dusíkem bohatých, neutrálních až slabě kyselých, suchých až mírně vlhkých půdách, které mohou být i mírně zasolené. Obsazuje slunná místa na pastvinách, loukách, úhorech, po okrajích lesů, v městských parcích, na sešlapávaných nebo ruderalizovaných místech i okolo solených cest a chodníků. Vyskytuje se na nevápnitých půdách od teplých nížin až do chladných horských poloh. Kvete dlouho do podzimu, od července do října, odtud i její rodové jméno „podzimka“. Ploidie druhu je 2n = 12 nebo 24. Rostliny bývají vzhledově od sebe dosti odlišné, mívají různě tvarované listy a rozdílnou hustotu chlupů.\n\nVytrvalá bylina s jednou nebo častěji s více, v trsu rostoucími lodyhami, které vyrůstají z krátkého větveného oddenku a jsou vysoké 10 až 60 cm. Lodyhy bývají vystoupavé až přímé, v horní polovině chudě větvené, lysé nebo řídce chlupaté, ve vrchní části porostlé drobnými šupinovitými listy a pod úborem slabě ztlustlé. Listy rostou pouze v přízemní růžici a i u jedné rostlině bývají tvarově rozdílné. Mívají délku 4 až 35 cm a šířku 0,5 až 4 cm, v obryse jsou podlouhlé, zvlněné, chobotnatě peřenoklané až peřenosečné, mělce zubaté až téměř celistvé, lysé nebo řídce chlupaté a hlavní žilku křídlatého řapíku mívají červeně zabarvenou.\n\nNa konci lodyhy a větví vyrůstají jednotlivě květní úbory velké 2 až 4 cm, které jsou před rozkvětem vzpřímené. Skládají se z 20 až 30 sytě žlutých, oboupohlavných, jazykovitých kvítků s pěti tyčinkami, dvěma zelenkavými bliznami a pestíkem ze dvou plodolistů. Liguly bývají dlouhé až 1,5 cm, na konci mají pět zoubků a u vnějších kvítků je načervenalý nebo nafialovělý proužek. Pylová zrna jsou cihlově červená. Víceřadý zvonkovitý zákrov mívá až 20 kopinatých listenů dlouhých do 12 mm. Listeny jsou tmavě zelené s černými, ostrými špičkami a mohou být lysé nebo porostlé dlouhými chlupy. Květy mohou být opyleny hmyzem nebo samosprašně.\n\nPlody jsou válcovité, hnědé nažky dlouhé 4 až 8 mm. Mají světle hnědý nebo šedý jednořadý, pernatý chmýr 3 až 8 mm dlouhý.\n\nPodzimka obecná se do blízkého okolí rozšiřuje rozrůstáním rozvětveného oddenku, z kterého v odstupech vyrůstají listové růžice. Na nová místa se dostává většinou nažkami, které jsou rozptylovány větrem nebo odnášeny v srsti zvířat, jsou také šířeny lidskou činností, např. při svozu píce z polí. Nažky (semena) mají nestejnou dobu dormance a mnohé klíčí brzy po uzrání.\n\n"}
{"id": "1297828", "url": "https://cs.wikipedia.org/wiki?curid=1297828", "title": "Oldřichovský potok (přítok Limnice)", "text": "Oldřichovský potok (přítok Limnice)\n\nOldřichovský potok je horský potok v Krušných horách, levostranný přítok Limnice v okrese Karlovy Vary v Karlovarském kraji. Délka toku měří 4,6 km. \n\nPotok pramení u západního okraje přírodní rezervace Oceán pod jižním svahem Dračí skály, přibližně 2,5 km jižně od Perninku. Po hranici přírodní rezervace teče jižním směrem, pod Oldřichovem se směr toku mění na západní. Protéká hlubokým údolím \"Oldřichovské doliny\", tok se otáčí k jihu a u sportovního komplexu při východním okraji Nejdku se vlévá zleva do Limnice.\n"}
{"id": "1297833", "url": "https://cs.wikipedia.org/wiki?curid=1297833", "title": "Karviná město", "text": "Karviná město\n\nKarviná město, dříve Fryštát, je někdejší železniční stanice, která se nachází se nachází v karvinské části Nové Město, ulice Palackého, na pozůstatku železniční trati Petrovice u Karviné – Karviná hlavní nádraží (dnes Karviná-Doly) v km 4,905. V současnosti je tato normálněrozchodná jednokolejná trať využívána pro nákladní dopravu. Pravidelná osobní doprava byla ukončena v roce 1959. Do kolejiště stanice je napojena vlečka Kovona Karviná.\n\nDostavěním dvou důležitých železnic c.k. Severní dráhy císaře Ferdinanda, která dosáhla v roce 1855 do Dziedzic, a Košicko-bohumínské dráhy, která v roce 1869 dosáhla Karvinné, se okresní město Fryštát ocitlo mimo tyto důležité spoje. Radní z Fryštátu společně se zástupci obcí Staré Město, Ráj a Darkov podali žádost do Vídně o stavbu železnice z Petrovic do Karvinné. Žádost byla schválena 31. prosince 1894, v únoru následujícího roku byl vydán vládou souhlas ke stavbě a v roce 1897 bylo vydáno stavební povolení. První vlak přijel do Fryštátu 1. září 1898. Od 27. května 1962 osobní doprava byla zajištěna autobusovou dopravou, železnice sloužila jen pro nákladní dopravu. Od roku 1974 byla zavedena vlečková obsluha. V roce 2007 byla zpracována studie na revitalizaci tratě a zavedení osobní dopravy do Karviné.\n\nVýpravní budova byla dostavěna 1898. Je vystavěna z červených neomítaných cihel podle typového projektu třídy IIIc (Normalplan No 37d z roku 1890), varianta s cihelnými šambránami se záklenky. Autorem typových objektů byl architekt Anton Dachler (1841–1921). Jde o patrovou stavbu s rizalit – vestibulem vystupujícím ve střední části, který byl zároveň čekárnou II. a III. třídy a kanceláří. V patře byl dvoupokojový a třípokojový byt s kuchyní a společným příslušenstvím na chodbě. Od roku 1962 s ukončením osobní přepravy je budova výpravny nevyužitá. V roce 2013 byl podán návrh na prohlášení za kulturní památku ČR, návrh nebyl schválen. Majitel výpravny Správa železniční a dopravní cesty (SŽDC) nabízela budovu k prodeji za jeden milion korun v roce 2015.\n\n"}
{"id": "1297835", "url": "https://cs.wikipedia.org/wiki?curid=1297835", "title": "Miločer", "text": "Miločer\n\nMiločer (v srbské cyrilici Милочер) je vesnice v opštině Budva na černohorském pobřeží Jaderského moře. \n\nVesnice vznikla naproti původní rybářské osadě Sveti Stefan. V roce 1934 zde byla otevřena letní rezidence královské dynastie Karađorđevićů, která zabírá plochu o velikosti 18 ha. Součástí zahrady komplexu byly i exotické stromy; cedry, kaktusy, agave a další. Známá je místní pláž, která je hodnocena jako pláž vyšší kategorie. Na skalním ostrohu nad jaderským pobřežím se v severní části obce nachází jediný park. Dnes slouží většina budov v Miločeru především pro potřeby turistiky.\n\nMiločer je dobře přístupný po Jadranské magistrále. Severně od něj se nachází vesnice Pržno a jižně vesnice Drobnići. V Miločeru se nacházela první asfaltová silnice na území Černé Hory.\n"}
{"id": "1297837", "url": "https://cs.wikipedia.org/wiki?curid=1297837", "title": "Alejandro Castro Espín", "text": "Alejandro Castro Espín\n\nAlejandro Castro Espín (* 29. července 1965, Havana, Kuba) je kubánský plukovník, jediný syn bývalého prezidenta země Raúla Castra. Je známý pod přezdívkou \"\"El Tuerto\"\".\n\nJe původní profesí elektroinženýr, vystudoval však také obor mezinárodní vztahy. Sloužil v intervenčních jednotkách za občanské války v Angole, v této době přišel částečně o zrak.<ref name=\"novinky 3/2017\"></ref>\n\nJe autorem knihy, \"Estados Unidos: El precio del poder\" (Havana, 2015), jejímž námětem jsou Spojené státy americké a jejich mocenské zájmy na americkém kontinentu. Přispívá také pod svým jménem do kubánského periodika \"Cubadebate\".\n\nAlejandro Castro bývá vedle viceprezidenta Miguela Díaz-Canela zmiňován jako možný nástupce svého otce v prezidentském úřadu. Je oficiálně jeho poradcem.<ref name=\"aktualne 6/2015\"></ref> Byl u setkání Raúla s americkým prezidentem Barackem Obamou v dubnu 2015 v Panamě. Za kubánskou stranu údajně vedl jednání o obnovení vztahů se Spojenými státy. Byl rovněž u schůzky svého otce s papežem Františkem.\n"}
{"id": "1297838", "url": "https://cs.wikipedia.org/wiki?curid=1297838", "title": "Covfefe", "text": "Covfefe\n\nCovfefe je slovo, které, pravděpodobně omylem, použil americký prezident Donald Trump ve svém tweetu z 31. května 2017. Celý tweet zněl (anglicky): “\"Despite the constant negative press covfefe\"” (česky přeloženo: „\"Navzdory neustálému negativnímu zpravodajskému covfefe“).\" Zjevně nedokončený a i s překlepem omylem odeslaný tweet se na Trumpově účtě objevil kolem půlnoci washingtonského času a smazán byl asi po šesti hodinách. Mezitím se z něj stal jeden z nejpopulárnějších tweetů roku 2017, když se lidé překlepem bavili a spekulovali, co asi znamená.\n\nTrump na všeobecné pozdvižení později reagoval následujícím tweetem, který zněl: “\"Who can figure out the true meaning of \"covfefe\" ??? Enjoy!”\" (česky přeloženo: \"„Kdo dokáže zjistit, co je skutečný význam ,covfefe‘??? Užijte si to!“\"). Americký komentátor Kevin Drum k tomu napsal, že je to poprvé, kdy Trump sám sebe nebere vážně a je skutečně vtipný.\n\n"}
{"id": "1297839", "url": "https://cs.wikipedia.org/wiki?curid=1297839", "title": "Římskokatolická farnost Uherské Hradiště", "text": "Římskokatolická farnost Uherské Hradiště\n\nŘímskokatolická farnost Uherské Hradiště je územní společenství římských katolíků s farním kostelem svatého Františka Xaverského v děkanátu Uherské Hradiště.\n\nDoloženo je kontinuální osídlení oblasti při velkomoravských kostelích až do 13. století. Při založení Uherského Hradiště roku 1257 je uváděna kaple svatého Jiří. V druhé polovině 15. století a na začátku století šestnáctého byl tento objekt přestavěn a na začátku sedmnáctého století byla potvrzena hradišťská farnost. Ve druhé polovině 18. století kostel přestal sloužit svému účelu a bylo rozhodnuto jej zbořit. Novým farním kostelem s stal kostel svatého Františka Xaverského, postavený na konci 17. století.\n\nSeznam duchovních správců je znám (s přestávkami) od roku 1294. Od července 2016 je farářem R. D. Mgr. Josef Říha.\n\nPravidelně se konají duchovní obnovy, setkání společenství, výuka náboženství, při bohoslužbách zpívá schola.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky v Uherském Hradišti-městě 370 252 korun a v Jarošově 44 553 korun.\n\nV květnu 2017 udílel ve farnost svátost biřmování olomoucký arcibiskup Jan Graubner.\n\n"}
{"id": "1297840", "url": "https://cs.wikipedia.org/wiki?curid=1297840", "title": "Jekatěrina Alexandrovová", "text": "Jekatěrina Alexandrovová\n\nJekatěrina Alexandrovová, rusky: Eкатерина Евгеньевна Александрова, \"Jekatěrina Jevgenijevna Alexandrova\", (* 15. listopadu 1994 Čeljabinsk) je ruská profesionální tenistka. Ve své dosavadní kariéře na okruhu WTA Tour vyhrála jeden deblový a jeden singlový turnaj. V sérii WTA 125K triumfovala třikrát na Open de Limoges. V rámci okruhu ITF získala sedm titulů ve dvouhře.\n\nNa žebříčku WTA byla ve dvouhře nejvýše klasifikována v lednu 2020 na 26. místě a ve čtyřhře pak v témže datu na 116. místě. Trénuje ji Petr Kralert.\n\nV ruském fedcupovém týmu neodehrála do roku 2020 žádné utkání.\n\nV rámci hlavních soutěží událostí okruhu ITF debutovala v březnu 2011, když na turnaji v Amiens s dotací 10 tisíc dolarů postoupila z kvalifikace. V úvodním kole podlehla Francouzce Jessice Ginierové až v tiebreaku rozhodující sady. Premiérový singlový titul v této úrovni tenisu vybojovala v únoru 2013 na turnaji v Kreuzlingenu s rozpočtem deset tisíc dolarů. Ve finále přehrála Švýcarku Timeu Bacsinszkou.\n\nNa singlovém okruhu WTA Tour debutovala na antukovém Gastein Ladies 2014. Na úvod kvalifikace podlehla desáté nasazené Kanaďance Gabriele Dabrowské ve třech setech. Hlavní soutěž si poprvé zahrála na halovém Katowice Open 2016, kde prošla kvalifikačním sítem. Prvním vyhraným zápasem na okruhu se stalo katovické vítězství nad Klárou Koukalovou, aby ve druhém kole skončila na raketě pozdější italské finalistky Camily Giorgiové. Do dvouhry turnaje z kategorie Premier debutově zasáhla na antukovém Volvo Car Open 2017, kde ji vyřadila bývalá světová jednička Jelena Jankovićová ze Srbska.\n\nPremiérové finále v sérii WTA 125s odehrála na listopadovém Open de Limoges 2016, když v semifinále přehrála turnajovou dvojku Alizé Cornetovou a ve finále pak favorizovanou nejvýše nasazenou Caroline Garciaovou po dvousetovém průběhu.\n\nDebut v hlavní soutěži nejvyšší grandslamové kategorie zaznamenala ve ženském singlu Wimbledonu 2016. V tříkolové kvalifikaci postupně vyřadila Tunisanku Ons Jabeurovou, Lichtenštejnku Stephanii Vogtovou a Britku Harriet Dartovou po dramatickém závěru až 13:11 v tiebreaku závěrečného setu. V úvodním kole dvouhry pak zdolala srbskou dvacátou třetí nasazenou Anu Ivanovićovou, aby poté skončila na raketě Němky Anny-Leny Friedsamové. Druhé kolo si zahrála také na French Open 2017 po výhře nad Češkou s ruskými kořeny Kateřinou Siniakovou. Při třísetovém průběhu pak nenašla recept na třetí hráčku žebříčku Karolínu Plíškovou.\n\nČlenku elitní světové desítky poprvé porazila na Korea Open 2018, kde ve druhém kole vyřadila desátou hráčku žebříčku Jeļenu Ostapenkovou. Z pozice 122. ženy v klasifikaci WTA však ve čtvrtfinále podlehla Sie Su-wej. Premiérovou trofej na okruhu WTA Tour vybojovala ve čtyřhře halového Hungarian Ladies Open 2019, kde s krajankou Věrou Zvonarevovou ve finále zdolaly maďarsko-britské turnajové trojky Fanny Stollárovou a Heather Watsonovou. Svůj první titul ve dvouhře v kategorii WTA International získala na turnaji Shenzhen Open 2020, když ve finále porazila Jelenu Rybakinovou z Kazachstánu 6ː2, 6ː4.\n\nNarodila se v listopadu 1994 v uralském Čeljabinsku do rodiny Jevgenije a Julie Alexandrovových. Tenis začala hrát v šesti letech. Poté, co tehdy 11letá Jekatěrina odehrála turnaj žákyň v Česku, emigrovala celá rodina ještě v roce 2006 do České republiky kvůli lepší kvalitě života a podmínkám pro tenis. Trénovat začala na dvorcích Spojů Praha pod vedením kouče Petra Kralerta, který je doposud jejím trenérem. S rodinou žije v Říčanech u Prahy. K možnosti ziskání českého občanství, o které mohla po deseti letech pobytu v zemi v roce 2017 požádat, uvedla v květnu toho roku: „\"Hrát za Česko? Proč ne. Přemýšlím o tom, ale zatím jsem pro občanství neudělala skoro nic\".“\n\nMimo rodné ruštiny hovoří také anglicky a česky.\n\n"}
{"id": "1297844", "url": "https://cs.wikipedia.org/wiki?curid=1297844", "title": "Královéhradecká přádelna bavlny Dr. Richard Anninger", "text": "Královéhradecká přádelna bavlny Dr. Richard Anninger\n\nKrálovéhradecká přádelna bavlny Dr. Richard Anninger byla společnost, jež vznikla v roce 1908 v Hradci Králové a zabývala se přádelnictvím. Roku 1928 byla firma zakoupena konkurenční společností.\n\nDvoupodlažní přádelna bavlny byla postavena pro Dr. Richarda Anningera z Vídně na bývalém dělostřeleckém cvičišti, které ve výměře 8 888 čtverečních sáhů odkoupil od královéhradecké obce. Projektoval ji Dr. Ing. Bruno Bauer roku 1907 jako železobetonový skelet, sedmitrakt o délce sedmi polí – byla koncipována tak, aby její původní kapacita 12 000 vřeten mohla být rozšířena až na 50 000 vřeten, což se stalo již roku 1911, kdy táž stavební firma, Ing. B. Hollmann a spol., prodloužila budovu severním směrem o dalších pět shodných konstrukčních polí na její dnešní osmdesátimetrovou délku. Šlo o jednu z prvních staveb v českých zemích, kde byly ze železobetonu provedeny nejen stropy a vnitřní sloupy, ale i obvodové stěny a dokonce prvky fasád.\n\n15. října 1907 byl městskou radou schválen návrh vodárenského a plynárenského odboru, aby obec dala za určitých podmínek zavést pitnou vodu do Anningerovy továrny, a to na náklad majitele přádelny, aby zde mohla být zřízena automatická hasičská stanice. 13. listopadu 1907 bylo městskou radou vzato na vědomí schválení prodeje stavebního pozemku okresním výborem Dr. Anningerovi v bloku V. 4. května 1908 bylo v usnesení městské rady konstatováno, že bylo dáno povolení ke stavbě přádelny. 26. května téhož roku se městská rada dohodla na tom, že se povolí stavba přádelny na bavlnu a kolny. Teprve 14. července 1908 byla firma zapsána do obchodního rejstříku, přičemž ústřední kancelář sídlila v Liechtensteinstrasse čp. 20 ve Vídni. 1. června 1909 bylo městskou radou vzato na vědomí, že Dr. Annigerovi bylo okresním hejtmanstvím uděleno živnostensko-právní povolení k přístavbě přádelny a současně k jejímu používání. 14. června 1909 bylo v usnesení městské rady konstatováno, že majiteli přádelny se dá svolení ke zřízení skladiště. 22. listopadu 1909 bylo na schůzi městské rady vzato na vědomí oznámení okresního hejtmanství, že firmě Dr. Anninger bylo uděleno povolení ke zřízení výtahu na bavlnu. 29. května 1912 udělila městská rada povolení ke zřízení druhé kolny na dvoře továrny. V roce 1913 firma obdržela povolení k přístavbě tovární kotelny. 23. února 1914 bylo uděleno přádelně povolení k užívání kotelny pro třetí trubkový kotel a dřevěné kolny. Roku 1915 byl v továrně zastaven provoz a jen 50 dělníků pracovalo v odpadové přádelně. V roce 1916 bylo firmě povoleno zřízení místnosti pro trhání hadrů. V letech 1917–1918 se zde spřádal papír.\n\nSama firma neměla u pracujících dobrou pověst, protože např. mistři pokutovali dělnice i za to, co dělaly mimo pracovní dobu. Zaměstnavatel se staral o jejich politickou příslušnost, zajímala ho jejich víra, na jaké akce chodí apod. Když se mu to nelíbilo, sáhlo se na peníze, případně bylo použito hodinové výpovědi. Podle vedení společnosti neměli jeho podřízení právo na soukromí i vlastní názor. Peníze nebyly ani na pracovní pomůcky. Přitom pracovní doba činila 11 hodin denně a mzda byla o třetinu menší než v jiných přádelnách.\n\nVýroba se znovu ve velkém obnovila až po vzniku Československa, přičemž vzkvétala a byla častým místem nejrůznějších exkurzí, např. 6. ledna 1922 ji navštívili péčí místní skupiny „Unie“ železniční zaměstnanci.\n\nVztah zaměstnavatele a zaměstnanců se však z předchozích období mnoho nezměnil. Pracující byli nadále bráni jako lidé druhé kategorie, kteří musí ve všem na slovo poslouchat, pokud chtějí dostat svoji mzdu nebo si vůbec udržet svoje zaměstnání. Počátkem listopadu 1922 obdrželo veškeré dělnictvo 14denní výpověď a teprve 22. listopadu došlo po dlouhém jednání k dohodě. Majitel závodu se zavázal, že celý závod bude v normálním provozu udržován do 1. ledna 1923. Rovněž ve mzdové oblasti došlo k vzájemnému kompromisu, a tak byla výpověď dělnictvu vzata zpět. Dělnictvo firmy se dříve jednomyslně usneslo, aby byly volby do závodního výboru provedeny dohodou. Roku 1924 však byla kvůli komunistům dohoda zamítnuta a volby prováděny třikrát.\n\nV roce 1926 okresní správa politická udělila firmě Richard Anninger povolení ke zřízení zavlhčovací stanice pro její přádelnu. V březnu 1927 továrna obdržela povolení k rozšíření dosavadní kotelny. V témže roce dopadly volby do závodního výboru takto: Svaz textilníků 118 hlasů a 3 mandáty (v předcházejícím roce 1 mandát), komunisté 107 hlasů a 2 mandáty (vloni 3 mandáty), národní socialisté 30 hlasů, čímž neobhájili 1 mandát z předchozího roku.\n\nRoku 1928 majitel továrny vyjednával spolu s ostatními o vzniku středoevropského kartelu přádelen. Těchto porad se účastnili mj. dr. Mužík, generální tajemník textilního spolku, a podnikatel z Černožic Rudolf Steinský-Sehnoutka, do jehož majetku se přádelna (čp. 432) se stavebními pozemky i veškerým příslušenstvím koncem téhož roku dostala, a to za 12 500 000 Kč. V únoru 1929 byl provoz v přádelně firmy Anninger zastaven na neurčitou dobu kvůli nedostatku uhlí.\n\nPosléze podnik funguje jako První královéhradecká přádelna bavlny Steinský-Sehnoutka až do roku 1948. Od roku 1949 sloužila budova výrobci skleněných vláken n. p. Vertex Litomyšl, jako závod 02. Po jeho krachu roku 1996 složila budova výrobě konfekce až do roku 2006. V její části (někdejší kotelně a strojovně) sídlí tiskárenský provoz.\n\nV roce 2007 budovu získává statutární město Hradec Králové a zadává vypracovat studii její konverze na knihovnu architektu Davidu Vávrovi. Revitalizací továrny vznikla nová Knihovna města Hradce Králové, která byla slavnostně otevřena 20. března 2013.\n"}
{"id": "1297853", "url": "https://cs.wikipedia.org/wiki?curid=1297853", "title": "Milan Brestovanský", "text": "Milan Brestovanský\n\nMilan Brestovaský (* 18. května 1957, Trnava, Československo) je bývalý československý házenkář. \n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil ve 2 utkáních a dal 1 gól. Hrál i na mistrovství světa 1986, kde Československo skončilo na 13. místě. Za reprezentaci Československa nastoupil ve 187 utkáních a dal 568 gólů. Čtyřikrát byl v letech 1984–1987 vyhlášen slovenským házenkářem roku. Na klubové úrovni hrál za Lokomotivu Trnava a v letech 1979–1981 během vojenské služby za Duklu Praha. \n\n"}
{"id": "1297860", "url": "https://cs.wikipedia.org/wiki?curid=1297860", "title": "Douglas Tompkins", "text": "Douglas Tompkins\n\nDouglas Tompkins (20. března 1943 – 8. prosince 2015) byl americký podnikatel a horolezec. Na počátku šedesátých let se věnoval lyžařství a horolezectví, a to jak v domovských Spojených státech, tak i v Evropě a Jižní Americe. V roce 1964 založil se svou manželkou Susie malou firmu The North Face, která se věnovala prodeji horolezeckého a kampingového vybavení. Společnost prodal v roce 1968. Toho roku absolvoval šestiměsíční cestu z Kalifornie do Patagonie, kde vystoupil například novou cestou na Cerro Chaltén. V té době rovněž začal působit ve firmě Esprit. V devadesátých letech začal odkupovat soukromé pozemky v Chile, na nichž následně vznikly národní parky Pumalín a Corcovado. V prosinci 2015 byl s pěti dalšími osobami na kajakové výpravě na jezeře General Carrera. Kvůli silným vlnám se jeho kajak převrhl a Tompkins následně strávil značné množství času ve velmi chladné vodě. Poté byl letecky přepraven do nemocnice v nedalekém městě Coyhaique, kde však v důsledku podchlazení po několika hodinách zemřel.\n"}
{"id": "1297864", "url": "https://cs.wikipedia.org/wiki?curid=1297864", "title": "13. světové skautské jamboree", "text": "13. světové skautské jamboree\n\n13. světové skautské jamboree (: \"dai-jūsan-kai sekai sukauto jamborii\") se uskutečnilo ve dnech 2. až 10. srpna 1971 na Asagiri Heights na západní straně hory Fuji ve městě Fujinomiya v Japonsku přibližně 80 mil jihozápadně od Tokya.\n\nJamboree bylo přerušeno Tajfunem Olive, a 16 000 účastníků bylo evakuováno do přístřešků po dobu 48 hodin.\n\nTábořiště Jamboree bylo od jihu obsluhováno Japonskou národní silnicí 139 a silnicí z Fujinomiya. Přijíždějící skauti byli z Tokijského mezinárodním letišti v Hanoji v Tokiu autobusy převezeni na místo konání Jamboree nebo do mezi zastávky v Olympic Village v Tokiu.\n\nSamotné místo pokrývalo oblast travnatých písčin asi 4 km, která se jemně svažovala od východu k západu. Sídlo Jamboree Camp, Subcamp # 11 Chūō, ve středu tábořiště, bylo hrubě obdélníkové.\n\nLékařské zařízení na Jamboree provozovala armáda Spojených států a letectva USAF. Dalším zařízení na Jamboree bylo středisko služeb Skill-o-Rama a Výstavní centrum a velké tržiště.\n\nV úvodních dnech jamboree skauti hráli „velkou hru“, v níž každý skaut obdržel \"hiragana\" na barevné kartě, která se nosila kolem krku. Při signálu se skauti rozběhli do tábořiště a hledali protějšky, kterým by vysvětlovaly téma jamboree „Pro porozumění“ – žádní dva hráči nemohly mít stejnou barvu. Skauti, kteří tento výkon splnili, následovali na stanici, aby své karty ověřili razítkem.\n\n"}
{"id": "1297871", "url": "https://cs.wikipedia.org/wiki?curid=1297871", "title": "Yvon Chouinard", "text": "Yvon Chouinard\n\nYvon Chouinard (* 9. listopadu 1938) je americký horolezec a podnikatel. Ve svých horolezeckých začátcích chtěl ušetřit peníze za vybavení, a tak se naučil kovářství a následně začal v horolezeckém oboru podnikat. Kromě domovských Spojených států lezl například v Alpách či Pákistánu. Roku 1968 vystoupil novou cestou na patagonskou horu Cerro Chaltén (spolu s ním zde byl například Douglas Tompkins). V roce 1973 založil oděvní společnost Patagonia.\n\n"}
{"id": "1297872", "url": "https://cs.wikipedia.org/wiki?curid=1297872", "title": "Asijské zimní hry 2017", "text": "Asijské zimní hry 2017\n\nAsijské zimní hry 2017 byly osmé v pořadí a uskutečnily se od 19. (soutěže v curlingu a ledním hokeji začaly už o den dříve) do 26. února 2017 v Sapporu a v Obihiru na ostrově Hokkaidó v Japonsku. Hry byly původně plánovány už na rok 2015, ale na zasedání Asijského olympijského výboru v Singapuru v roce 2009 bylo rozhodnuto o jejich posunu na předolympijský rok. Soutěže v rychlobruslení se konaly v Obihiru, zatímco všechny ostatní soutěže proběhly v Sapporu.\n\nSportovci soutěžili v 64 disciplínách jedenácti sportů. \n\nHer se zúčastnilo 1145 sportovců z 32 zemí. Poprvé se zúčastnily Indonésie, Srí Lanka, Východní Timor, Turkmenistán a Vietnam po pauze se vrátily Macao a Pákistán. Naopak oproti minulým hrám chyběly Afghánistán, Bahrajn a Palestina. Jako hosté byli pozváni sportovci z Oceánie, čehož využili zástupci Austrálie a Nového Zélandu, ale soutěží se účastnili bez nároku na medaile.\n"}
{"id": "1297891", "url": "https://cs.wikipedia.org/wiki?curid=1297891", "title": "Hana Buštíková", "text": "Hana Buštíková\n\nHana Buštíková (* 2. února 1950 Valašské Meziříčí) je česká zpěvačka. Působila v ostravské skupině Bukanýři (1972–1975) a později účinkovala v programech Josefa Laufera nebo Jiřího Korna.\nOd roku 1980 je společně s Danou Vlkovou součástí známého dua Kamelie.\n"}
{"id": "1297892", "url": "https://cs.wikipedia.org/wiki?curid=1297892", "title": "Dimethylsulfid", "text": "Dimethylsulfid\n\nDimethylsulfid (DMS) je organická sloučenina se vzorcem (CH)S, jedná se o nejjednodušší thioether. Je to hořlavá těkavá kapalina s teplotou varu 37 °C a charakteristickým nepříjemným zápachem. Je složkou zápachu vznikajícího při vaření některé zeleniny a obilnin, například kukuřice, zelí a červené řepy. Také je indikátorem bakteriální kontaminace při výrobě sladu. Jedná se o produkt rozkladu dimethylsulfoniopropionátu (DMSP) a také metabolismu methanthiolu u bakterií.\n\nDMS vzniká v přírodě hlavně z DMSP, který je významným metabolitem u některých mořských řas. DMS je množstvím nejvýznamnější sirnou biomolekulou vypouštěnou do atmosféry Země. Dalším významným přírodním zdrojem DMS je fytoplankton. DMS také přirozeně vzniká bakteriální přeměnou dimethylsulfoxidu (DMSO)\n\nDMS se v atmosféře oxiduje za vzniku různých produktů, jako například oxidu siřičitého, dimethylsulfoxidu, methylsulfonylmethanu, kyseliny methansulfonové a kyseliny sírové. Kyselina sírová může tvořit aerosoly, které slouží jako kondenzační jádra. Díky tomuto působení může mít značná tvorba DMS nad oceány vliv na podnebí. Dimethylsulfid je také vytvářen mořským fytoplanktonem a při bakteriálním štěpení mimobuněčného DMSP. DMS je často nazýván „zápach moře“, i když by bylo přesnější jej nazývat složkou zápachu moře; další jeho složky jsou deriváty DMS jako například oxidy, a další látky.\n\nU zdravých lidí se dimethylsulfid vyskytuje ve velmi malých koncentracích, například <7 nmol/l v krvi, <3 nmol/l v moči a 0,13-0,65 nmol/l ve vydechovaném vzduchu.\n\nDimethylsulfid se průmyslově vyrábí reakcí sulfanu s přebytkem methanolu za přítomnosti oxidu hlinitého jako katalyzátoru.\n\nDimethylsulfid se používá při rafinaci ropy, i když jsou upřednostňovány jiné disulfidy a polysulfidy, a také jako presulfidační činidlo ovlivňující tvorbu koksu a oxidu uhelnatého při výrobě ethylenu. DMS se také využívá v mnoha organických reakcích, například jako redukční činidlo při ozonolýze. Rovněž jej lze použít jako složku potravinářských aromat. Dá se též zoxidovat na dimethylsulfoxid (DMSO), ktertý je důležitým průmyslovým rozpouštědlem.\n\nDMS nalézá využití jako přemístitelný ligand v chlor(dimethylsulfid)zlatném kationtu a dalších koordinačních sloučeninách. Také se používá v ozonolýze alkenů, kde redukuje meziprodukt trioxolan a oxiduje se na DMSO:\nalken + ozon + DMS → aldehyd(1) + aldehyd(2) + DMSO\n\nDimethylsulfid je vysoce hořlavý a dráždivý pro oči a kůži. Je zdraví škodlivý při polknutí a má netpříjemný zápach i při velmi nízkých koncentracích. Jeho teplota vznícení je 205 °C.\n\n"}
{"id": "1297895", "url": "https://cs.wikipedia.org/wiki?curid=1297895", "title": "Dana Vlková", "text": "Dana Vlková\n\nDana Vlková (* 8. dubna 1950 Praha) je česká zpěvačka. Začínala se skupinou Jezinky. Působila také v hudebním programu Josefa Laufera. Od roku 1980 je spolu s Hanou Buštíkovou součástí pěveckého dua Kamelie.\n"}
{"id": "1297907", "url": "https://cs.wikipedia.org/wiki?curid=1297907", "title": "Biggles letí kolem světa", "text": "Biggles letí kolem světa\n\nBiggles letí kolem světa (v originále \"Biggles Flies Again\"), je dobrodružná kniha spisovatele W. E. Johnse, jež byla poprvé vydána roku 1934. Jde o čtvrtou knihu o Bigglesovi. Dějově se jedná o druhou knihu z meziválečného období, celkově o 11. knihu.\n\nPrvních jedenáct povídek vycházelo od července 1933 do května 1934 v časopise Popular Flying. V srpnu 1934 byla vydána kniha, obsahující ještě dvě povídky navíc.\nV češtině vyšla v roce 1994 v nakladatelství Riopress.\n\nDěj se skládá ze třinácti navazujících povídek, kdy Biggles, Algy a Smyth cestují z Jižní Ameriky přes Tichomoří a Asii zpět do Anglie.\nBiggles, Algy a Smyth pracují při leteckém průzkumu pro těžařskou firmu. Ta zkrachuje, a oni zůstanou v Guyaně. Plat nedostali, zůstává jim ale letadlo Vickers Vandal.\nHrdinové letí do Bolívie na návštěvu za Wilksem a Algy zachrání unesenou dceru prezidenta.\nProfesor Smilee najme Bigglese na pátrání po vzácné modré orchideji. Tu sice naleznou, ale jedovatá vůně květu profesora zahubí.\nSlečna Juanita prosí Bigglese, aby jí odvezl před dohodnutou svatbou z Kolumbie do Panamy. Místo nevěsty ale v letadle cestuje vůdce povstalců.\nSandy Wyndham vezme Bigglese do laguny plné perel, ovšem pod hladinou se skrývá ohromná chobotnice.\nHon na poklad Roberta McKanea odhalí, že ne vše je tak, jak se předpokládalo. Švéd Sven Ericson a Biggles s přáteli najdou místo, kde je potopena loď s pokladem. Nejprve najdou pár zlatých mincí, při pokusu o objevení zbytku pokladu se však přižene tornádo. Letadlo se zachrání, loď i poklad jsou však ztraceny. Biggles si ještě stačí všimnut, že to, co bylo ukryto v pověstné skříňce byla podobizna dívky.\nPro dobrotu na žebrotu. Při přistání v Port Moresby je Biggles zajat a letadlo ukradeno. Bývalý pilot Dawne potřebuje letadlo, aby odvezl z džungle nalezené zlato. Při pokusu o jeho vyzvednutí je zasažen oštěpem a Biggles se dostává z pout. Během návratu na pobřeží Dawne umírá.\nBiggles zachrání z moře Číňana Li Chiho, který, jak se později ukáže, je pirát. Ale Bigglesovi se odmění a později si na něj vzpomene při válce (viz \"Bigglesův malajský případ\").\nPři letu z Rangúnu do Kalkaty musí Biggles nouzově přistát v džungli.\nBiggles se v Karáčí setká s e starým přítelem a pomůže mu vyzrát na ruského špiona Ivana Nikitova - při letu do Teheránu jej vysadí na opuštěném ostrově, kde musí strávit tři týdny.\nBiggles je v Egyptě podveden při prodeji perel a nehodlá to tak nechat. Zároveň vyzraje i na pašeráka Lafoixe.\nBiggle odhalí záhadu dvou zavražděných pilotů.\nPři návratu do Anglie vidí Biggles padat z letadla balíček, ve kterém je nalezen perlový náhrdelník, takže Biggles, který jej při přistání vyzvedl, má co vysvětlovat.\n\n\n"}
{"id": "1297909", "url": "https://cs.wikipedia.org/wiki?curid=1297909", "title": "Zdeněk Richter", "text": "Zdeněk Richter\n\nZdeněk Richter (17. května 1885, Smíchov – ?) byl český fotbalový brankář, český reprezentant.\n\nZa československou reprezentaci nastoupil v roce 1907 ve 2 utkáních s Uherskem, ve kterých dostal 8 gólů. Na klubové úrovni hrál za SK Smíchov.\n\n\n"}
{"id": "1297911", "url": "https://cs.wikipedia.org/wiki?curid=1297911", "title": "Fire in the Sky", "text": "Fire in the Sky\n\nFire in the Sky je deváté studiové album americké rockové hudební skupiny Half Japanese. Vydáno bylo v roce 1992 společností Paperhouse Records. Album vyšlo v několika různých verzích s pozměněným pořadím písní. Na některých verzích se také nachází například coververze písně „I Heard Her Call My Name“ od kapely The Velvet Underground. Producentkou alba byla Maureen Tuckerová, která byla v šedesátých letech členkou právě skupiny The Velvet Underground. Tuckerová rovněž v některých písní hrála (kytara a bicí) a je i spoluautorkou několika písní.\n\n"}
{"id": "1297912", "url": "https://cs.wikipedia.org/wiki?curid=1297912", "title": "Waldheim", "text": "Waldheim\n\nWaldheim může být:\n\n\n"}
{"id": "1297915", "url": "https://cs.wikipedia.org/wiki?curid=1297915", "title": "Dragon C106", "text": "Dragon C106\n\nDragon C106 je opakovaně použitá loď Dragon vyrobená společností SpaceX. Pokud pomineme raketoplány, tak se Dragon C106 stal v historii kosmonautiky první kosmickou lodí, která byla znovupoužita. Tato loď poprvé letěla 21. září 2014 při misi CRS-4 k Mezinárodní vesmírné stanici. Znovu letěla 3. června 2017 na další zásobovací misi – CRS-11.\n\nLoď byla od začátku navržena jako znovupoužitelná. Jisté je znovupoužití tlakové kabiny, nádrží a manévrovacích trysek Draco. Další systémy, jako část avioniky, baterie, tepelný štít a padáky byly vyměněny. Trunk lodi (nehermetizovaná nástavba, nesoucí také solární panely) byl samozřejmě také nový, protože ten při návratu z oběžné dráhy vždy shoří v atmosféře.\n\nFinanční úspory v tomto případě nejspíše žádné nebyly, nebo jen minimální, protože jednotlivé součástky se velmi pečlivě kontrolovaly. Časem by ale nějaké úspory přijít mohly.\n\nSpaceX se znovupoužitím lodi snažila ušetřit výrobní kapacity, které potřebuje na vývoj lodi nového typu – Dragonu 2.\n"}
{"id": "1297918", "url": "https://cs.wikipedia.org/wiki?curid=1297918", "title": "Trnavský samosprávný kraj", "text": "Trnavský samosprávný kraj\n\nTrnavský samosprávný kraj je jeden z osmi samosprávných krajů Slovenska.\n\n\nZastupitelstvo Trnavského samosprávného kraje se skládá ze 40 poslanců volených v přímých volbách (D. Středa 8 poslanců, Galanta 7, Hlohovec 3, Piešťany 5, Senica 5, Skalica 3 a Trnava 9). \n\n\n"}
{"id": "1297932", "url": "https://cs.wikipedia.org/wiki?curid=1297932", "title": "Guinevere Turner", "text": "Guinevere Turner\n\nGuinevere Turner (* 23. května 1968) je americká herečka a scenáristka. Byla nejstarší ze šesti sourozenců (měla dvě sestry a tři bratry). Spolu s režisérkou Mary Harronovou je autorkou scénáře k jejímu filmu \"Americké psycho\", který je adaptací stejnojmenné knihy. Turner se ve filmu rovněž představila v cameo roli. Později napsala scénáře k několika dalším filmům, ale její herecká kariéra převažovala. S Harronovou spolupracovala znovu na snímku \"Ta známá Bettie Page\". V roce 2016 začala s Harronovou pracovat na adaptaci knihy \"Rodina\" od Eda Sanderse. Je lesba.\n\n"}
{"id": "1297933", "url": "https://cs.wikipedia.org/wiki?curid=1297933", "title": "Provincie středoevropských listnatých lesů", "text": "Provincie středoevropských listnatých lesů\n\nProvincie středoevropských listnatých lesů je biogeografická jednotka v Evropě. Mezi biogeografickými regiony Evropy je jedna z největších a tvoří široký pás od Francie na západě až po pohoří Ural na východě, od Dánska na severu po Balkán na jihu. Zahrnuje přes 20 zemí. Provincie středoevropských listnatých lesů byla pojmenována pro účel biogeografického členění Česka, avšak odpovídá Kontinentální oblasti (\"Continental biogeographical region)\", která je užívána EU pro program Natura 2000 a Evropskou ekologickou síť EECONET.\n\nProvincie zahrnuje většinu území Česka vyjma jižní Moravy a dělí se na hercynskou, polonskou a západokarpatskou podprovincii. Pro podrobnější charakteristiku provincie na českém území viz tyto podřízené podprovincie.\n\nKrajina oblasti je vzhledem k velké rozloze poměrně heterogenní. Severovýchodní část je v důsledku formování pleistocenního ledovce víceméně rovinatá, jihozápadní část je o poznání hornatější a členitější.\n\nKlima je převážně kontinentální. Kontinentální rysy jsou nejvýraznější na východě a směrem k západu vyznívají. Oblast je klimaticky příznivá a je zodpovědná za většinu zemědělské produkce v Evropě, proto také je označována jako obilnice Evropy.\n\nEkosystémy této oblasti tvoří přechod mezi boreálními jehličnatými lesy na severu a rozvolněnými stepi na jihu. V současnosti zemědělská půda pokrývá více než polovinu plochy, přičemž významné jsou i plochy lesní a plochy trvalých travních porostů. Mnohé jedinečné ekosystémy vřesovišť, rašelinišť a mokřad byly poničeny. Dalším problémem pro migraci živočichů je fragmentace krajiny (tvorba bariér) a všeobecná urbanizace krajiny.\n\nPřevládající původní přirozenou lesní vegetací jsou listnaté lesy, které jsou mnohde uměle nahrazeny jehličnatými kulturami. Západní Evropa je více osídlena a lesy byly káceny. Východ je méně dotčený, zůstaly zde velké lesní komplexy. Lesy jsou v této oblasti centry biodiverzity, zejména ty lužní. Mnohé z nich byly zničeny nebo narušeny regulacemi toků nebo intenzifikací zemědělství, a proto zachovalé zbytky těchto lužních lesů jsou chráněny. Příkladem zachovalých starých smíšených lesů je Bělověžský prales se známým zubrem evropským. Typickou lesní dřevinou je buk lesní, který je směrem na východ přirozeně nahrazován habrem. Významnými zástupci jsou také duby, jilmy, lípy a jasany. Stále více rozšířenější se stává trnovník akát zavlečený ze Severní Ameriky, který je velice odolný. Přirozené jehličnaté lesy (s borovicí lesní, smrkem ztepilým, jedlí bělokorou) se uplatňují více ve východní části regionu a v horách.\n\nProvincie je dále charakteristická významné vodní toky (Dunaj, Rýn, Volha, Dněpr, ...) s obrovskými povodími. Problémem je regulace toků a zamezení přirozených povodní v nivě toků. Oblast je také bohatá na vodní plochy a na další stanoviště spojená s vodou (rašeliniště, mokřady, vlhké louky, ...). \n\nVelký vliv na rozšíření a migraci druhů fauny i flóry měly čtvrtohorní ledovce. Druhů je vzhledem k rozloze provincie mnoho, například druhů obratlovců je kolem 600, druhů hmyzu kolem 30 000. Obecně lze říci, že východní část je díky své větší zachovalosti stanovišť bohatší na faunu i flóru. Z typických savců je možno uvést hojného jelena lesního nebo daňka evropského. Naopak mezi ohrožené hlodavce patří sysel obecný nebo křeček polní. \n"}
{"id": "1297934", "url": "https://cs.wikipedia.org/wiki?curid=1297934", "title": "Lan Xang", "text": "Lan Xang\n\nKrálovství Lan Xang, celým názvem Lan Xang Hom Khao, laosky ລ້ານຊ້າງຮົ່ມຂາວ, též \"Země milionu slonů a bílého slunečníku\", byl státní útvar v jihovýchodní Asii, který existoval v letech 1354–1707. Dominovalo mu etnikum Lao, etnicky bylo ale království pestré, žili v něm komunity Khmerů, Siamců i Vietů. Centra říše (jako byla města Luang Prabang a Vientiane) se nacházela na březích řeky Mekong (pojem Lan Xang je odvozen z čínského názvu právě pro Mekong - \"Lán Cāng\"). Říše Lan Xang je důležitou součástí národní a státní identity Laosu. Království se však rozkládalo (minimálně svými závislými provinciemi - tzv. \"mueang\") nejen na území dnešního Laosu, ale i Thajska, Myanmaru, Vietnamu, Kambodže a Číny. Státním náboženstvím byl theravádský buddhismus. Ke vzniku Lan Xang se váže zakladatelský mýtus o Khun Boromovi, kterého dnešní Laosané považují za otce národa. Khun Borom je legendárním zakladatelem dynastie vládnoucí v Lan Xangu, nazývané po Khun Boromově synovi Khun Loovi. Jejím prvním historicky doloženým příslušníkem je však až Fa Ngum, zakladatel a první král Lan Xangu (1354-1372). Založil své království do značné míry na troskách Khmérské říše (rozkládané v té době morem a přílivem Thajců). Zlatý věk království prožilo za vlády krále Sourigna Vongsy (1638–1695). Titul krále nebyl vyloženě dědičný, do jeho volby mohla mluvit \"sena\" (cosi jako vláda) a \"sangha\" (náboženská rada starších). To však vedlo k mnoha sporům o nástupnictví, které říši oslabovaly, a kvůli nim také bylo království roku 1707 rozděleno na dvě části (Vien Čang a Luang Prabang). Úplný zánik jejich autonomie souvisel s tím, že Lan Xang nezačal na rozdíl od svých sousedů a konkurentů v oblasti včas obchodovat s Evropany a nedostal se tak k nejmodernějším zbraním. Klíčovým mezníkem bylo, když se zbytky Lan Xangu roku 1779 staly vazalským územím Thajska.\n"}
{"id": "1297941", "url": "https://cs.wikipedia.org/wiki?curid=1297941", "title": "New England (album, Wishbone Ash)", "text": "New England (album, Wishbone Ash)\n\nVšechny písně složili Martin Turner/Andy Powell/Laurie Wisefield/Steve Upton, kromě \"Candlelight\", kterou složili Martin Turner/Andy Powell/Laurie Wisefield/Steve Upton/Ted Turner.\n\n\n\n\n"}
{"id": "1297951", "url": "https://cs.wikipedia.org/wiki?curid=1297951", "title": "C8 (rozcestník)", "text": "C8 (rozcestník)\n\nSpojení písmene C a číslice 8 může mít různé významy:\n\n"}
{"id": "1297969", "url": "https://cs.wikipedia.org/wiki?curid=1297969", "title": "Mislav Rosandić", "text": "Mislav Rosandić\n\nMislav Rosandić [mislav rosandič] (* 26. února 1995, Záhřeb) je slovenský hokejový obránce a reprezentant narozený v Chorvatsku, od ledna 2020 nastupuje za HC Vítkovice. Jeho otec Mario je bývalý hokejista, tomuto sportu se věnuje i Mislavův bratr Vilim.\n\nSvoji hráčskou kariéru začal v chorvatském týmu KHL Mladosť Záhřeb, k hokeji ho stejně jako bratra přivedl jejich otec. V mládežnických kategoriích hrával v obraně i útoku. V osmé třídě odešel na Slovensko, kam si ho do mužstva MHK Dubnica nad Váhom přivedl společně s krajany Markovićem a Tomljenovićem slovenský trenér Pavol Vojtáš. V Dubnici působil až do staršího dorostu, kdy kvůli chybějícímu juniorskému výběru přestoupil stejně jako kouč Němeček do klubu HC ’05 Banská Bystrica. Později dostal slovenské občanství, které získal po čtyřech letech života na Slovensku. V sezoně 2012/13 si odbyl premiéru v \"áčku\" hrajícího extraligu, nastupoval však nadále také za banskobystrickou juniorku a působil rovněž v týmu HK Orange 20, což je celek Slovenské reprezentace do 20 let a mužstvu HC 07 Detva. V červenci 2015 odešel do Slovanu Bratislava z KHL, kde uzavřel roční dvoucestný kontrakt a mohl tak nadále hrát i za Banskou Bystricu. Ročníku 2016/17 začal ve Slovanu, ale následně se vrátil do Bystrice, jelikož \"belasí\" nepostoupili do vyřazovacích bojů. S banskobystrickým mužstvem vybojoval první ligový titul v historii klubu, když tým ve finále play-off 2017 porazil celek HK Nitra v poměru 4:1 na zápasy. V květnu 2017 odešel společně s Tomášem Zigem z Banské Bystrice do české nejvyšší soutěže, konkrétně do Mountfieldu HK z Hradce Králové, s jehož vedením podepsal smlouvu na dva roky s možností odejít do zahraničí. V lednu 2020 byl vyměněn za Petera Šidlíka z Vítkovic, se kterým si prohodil pozice. Aktuálně působí v HC Vítkovice Ridera.\n\n"}
{"id": "1297976", "url": "https://cs.wikipedia.org/wiki?curid=1297976", "title": "Horizontální integrační zařízení", "text": "Horizontální integrační zařízení\n\nHorizontální integrační zařízení (anglicky horizontal integration facility, zkratka HIF) je stanoviště, ve kterém se spojují jednotlivé stupně vícestupňové rakety předtím, než je sestava rakety vyvezena na odpalovací rampu a vztyčena do svislé polohy.\n\nVětšina ruských, ukrajinských a bývalých sovětských raket byla integrována horizontálně, včetně raket Dněpr, Proton, Rokot, a Sojuz.\n\n"}
{"id": "1297980", "url": "https://cs.wikipedia.org/wiki?curid=1297980", "title": "Le Bonhomme", "text": "Le Bonhomme\n\nLe Bonhomme je francouzská obec v departementu Haut-Rhin v regionu Grand Est. V roce 2014 zde žilo 798 obyvatel.\n\nObec leží u hranic departementu Haut-Rhin s departementem Vosges.\n\nSousední obce jsou: La Croix-aux-Mines (Vosges), Fraize (Vosges), Lapoutroie, Orbey, Plainfaing (Vosges) a Sainte-Marie-aux-Mines.\n\n\"Počet obyvatel\"\n\n\n"}
{"id": "1297983", "url": "https://cs.wikipedia.org/wiki?curid=1297983", "title": "Kanton Cergy-2", "text": "Kanton Cergy-2\n\nKanton Cergy-2 (fr. \"Canton de Cergy-2\") je francouzský kanton v departementu Val-d'Oise v regionu Île-de-France. Tvoří ho čtyři obce a část města Cergy. Zřízen byl v roce 2015.\n\n"}
{"id": "1297985", "url": "https://cs.wikipedia.org/wiki?curid=1297985", "title": "Victoria (Hongkong)", "text": "Victoria (Hongkong)\n\nVictoria je historické označení Centrálního distriktu Hongkongu. Byla jednou z prvních městských osad v britské kolonii v roce 1842. Původně byla jmenována Queenstown, ale brzy se prosadilo jméno Victoria. De facto byla hlavním městem Hongkongu během britského koloniálního období a téměř všechny vládní útvary mají své centrály právě zde. Ačkoli samotné označení centra z povědomí mizí, mnoho objektů nese jeho název (Victoria Park, Victoria Peak, Victoria Harbour, Victoria Prison).\n"}
{"id": "1298000", "url": "https://cs.wikipedia.org/wiki?curid=1298000", "title": "Unholy Cross", "text": "Unholy Cross\n\n\n\n\n"}
{"id": "1298013", "url": "https://cs.wikipedia.org/wiki?curid=1298013", "title": "Seznam dřívějších destinací z letiště Václava Havla Praha", "text": "Seznam dřívějších destinací z letiště Václava Havla Praha\n\nToto je seznam dřívějších destinací a leteckých společností létající z letiště Václava Havla Praha. Seznam jak dopravců tak leteckých cílů nemusí být úplný, počítá s ověřenými linkami od založení, tedy 1937.\n\nPrvní kolonka letecká společnost uvádí leteckou společnost, která danou linku provozovala. Původ znamená původ dané letecké společnosti – resp. zemi, kde má sídlo. Kolonka destinace odkazuje na letiště kam tato letecká společnost létala. „Z\" znamená začátek linky, „K\" její konec. Poslední sloupec obsahuje referenci.\n\nToto je výčet společností, které v minulosti prozovaly na pražském letišti leteckou základnu (bázi/uzel):\n"}
{"id": "1298016", "url": "https://cs.wikipedia.org/wiki?curid=1298016", "title": "984 (číslo)", "text": "984 (číslo)\n\nDevět set osmdesát čtyři je přirozené číslo. Římskými číslicemi se zapisuje CMLXXXIV. Následuje po číslu devět set osmdesát tři a předchází číslu devět set osmdesát pět.\n\n984 je:\n\n"}
{"id": "1298018", "url": "https://cs.wikipedia.org/wiki?curid=1298018", "title": "Ara tyrkysový", "text": "Ara tyrkysový\n\nAra tyrkysový (též ara modrý; \"Anodorhynchus glaucus\") je druh ptáka z čeledi papouškovití, žijící v oblasti Latinské Ameriky. Ačkoliv je neoficiálně považován za vyhynulého, dle Mezinárodního svazu ochrany přírody mu přísluší status kriticky ohrožený.\n\nAra tyrkysový je vzácný velký druh papouška, jehož tělo dosahuje délky mezi 46–90 cm. Volně žijí na území Paraguaye, Argentiny, Uruguae a Brazílie. Hnízdí v dutinách stromů a v pískovcových skalách, převážně v říjnu a v lednu. Ptáčata vylétávala z hnízd v únoru.\n\nSamička je stejně zbarvená jako sameček: tedy zeleno-modře, přičemž dolní partie jsou zelenější. Hlava a krk mají šedavě zelené zbarvení, tváře, hrdlo a prsa tmavě šedohnědé. Pera na ocasu jsou zelenavě modrá a spodní pera šedá. Okolí očí a spodní část zobáku jsou bledě žluté. Zbytek zobáku je šedočerný, duhovka oka hnědá a nohy tmavě šedé.\n\nŽiví se převážně semeny a různými plody. Svým silným zobákem dokáží rozlousknout i velmi tvrdé skořápky.\n\nPopulace arů tyrkysových se začala snižovat během 19. století a to především kvůli pytláctví a ničení jejich přirozeného prostředí. Během 20. století pak byly zaznamenány pouze dva případy pozorování těchto ptáků. Roku 1990 pak byla do Paraguaye vyslána expedice ornitologů, kteří se měli pokusit najít žijícího zástupce, výprava ale selhala.\n"}
{"id": "1298019", "url": "https://cs.wikipedia.org/wiki?curid=1298019", "title": "426 (číslo)", "text": "426 (číslo)\n\nČtyři sta dvacet šest je přirozené číslo. Římskými číslicemi se zapisuje CDXXVI a řeckými číslicemi υκς. Následuje po číslu čtyři sta dvacet pět a předchází číslu čtyři sta dvacet sedm.\n\n426 je:\n\n"}
{"id": "1298042", "url": "https://cs.wikipedia.org/wiki?curid=1298042", "title": "Islandský fotbalový pohár 2017", "text": "Islandský fotbalový pohár 2017\n\nIslandský fotbalový pohár 2017, podle sponzora také Borgunarbikar Cup 2017, je 58. ročníkem islandského poháru. Z ročníku 2016 vítězství obhajuje Valur. Finále se odehrálo 12. srpna na stadionu Laugardalsvöllur v Reykjavíku.\n"}
{"id": "1298043", "url": "https://cs.wikipedia.org/wiki?curid=1298043", "title": "C35", "text": "C35\n\nSpojení písmene C a číslice 35 může mít různé významy:\n\n"}
{"id": "1298046", "url": "https://cs.wikipedia.org/wiki?curid=1298046", "title": "Scirocco", "text": "Scirocco\n\nSpojení Scirocco může mít různé významy:\n\n"}
{"id": "1298047", "url": "https://cs.wikipedia.org/wiki?curid=1298047", "title": "Germknödel", "text": "Germknödel\n\nGermknödel (výslovnost v rakouské němčině: IPA /ˈɡɛɐ̯mˌknøːdl̩/, česky též \"gremle\", \"gremla\") je nadýchaný ovocný knedlík, plněný povidly a je podáván politý máslem a posypán cukrem a mákem. Někdy jsou povidla nahrazena vanilkovým krémem. Germknödel je podáván jako hlavní jídlo i dezert. Je to specialita rakouské a bavorské kuchyně. Hlavní rozdíl mezi germknödlem a podobným pokrmem dampfnudelem je, že germknödel je vařen ve slané vodě, zatímco dampfnudeln je smažen nebo vařen ve směsi mléka a másla. \n\nNa výrobu germknödelu se využívají následující ingredience: mouka, droždí, cukr, máslo, mák, cukr, povidla.\n"}
{"id": "1298048", "url": "https://cs.wikipedia.org/wiki?curid=1298048", "title": "419 (číslo)", "text": "419 (číslo)\n\nČtyři sta devatenáct je přirozené číslo. Římskými číslicemi se zapisuje CDXIX. Následuje po číslu čtyři sta osmnáct a předchází číslu čtyři sta dvacet.\n\n419 je:\n\nPodvod 419 je označení pro podvodné emaily, které se snaží z důvěřivých adresátů vymámit peníze příslibem snadného zisku. Název je odvozen od čísla paragrafu pro podvod v trestním zákoníku Nigérie, odkud půvdoně často tyto emaily pocházely. \n\n"}
{"id": "1298050", "url": "https://cs.wikipedia.org/wiki?curid=1298050", "title": "Římskokatolická farnost Hradec Králové - Kukleny", "text": "Římskokatolická farnost Hradec Králové - Kukleny\n\nŘímskokatolická farnost Hradec Králové – Kukleny je územním společenstvím římských katolíků v rámci královéhradeckého vikariátu královéhradecké diecéze. Území farnosti zahrnuje část města Hradec Králové a několik přilehlých vesnic.\n\nV letech 1777-1784 byl v Kuklenách vystavěn klášter pro řád menších bratří konventuálů (minoritů). Při klášterním kostele svaté Anny byla zřízena farnost. Minoritský klášter byl zrušen v roce 1789 a v jeho prostorách byla zřízena farní škola.\n\nFarnost je administrována ex currendo z Hradce Králové - Pražského Předměstí. Klášter slouží Kongregaci Dcer Panny Marie Pomocnice (salesiánek), která v něm provozuje Církevní domov mládeže.\n\n"}
{"id": "1298051", "url": "https://cs.wikipedia.org/wiki?curid=1298051", "title": "Spořitelní a záložní spolek pro Slezské Předměstí a okolí", "text": "Spořitelní a záložní spolek pro Slezské Předměstí a okolí\n\nSpořitelní a záložní spolek pro Slezské Předměstí a okolí byl regionální peněžní ústav, který fungoval v letech 1901-1948.\n\nSpořitelní a záložní spolek pro Slezské Předměstí a okolí byl založen v roce 1901. Na ustavující a I. valné hromadě, která se konala 15. prosince 1901 byl starostou spolku zvolen Josef Netuka, truhlář ze Slezského Předměstí. Obvod spolku v době založení tvořily samostatné obce Slezské Předměstí, Slatina, Svinárky a Blešno. Po 2 letech činnosti měl 35 členů.\n\nNa druhé mimořádné valné hromadě, konané 20. ledna 1935 byly odsouhlaseny rozsáhlé změny stanov a nový název spolku, který zněl: \"Kampelíkova záložna ve Slezském Předměstí\". V roce 1941 bylo vládním nařízením č. 268/41 zavedeno označení záložny také v řeči německé: \"Kampelik-Vorschusskasse in Schlesische Vorstadt\". Roku 1945 byla dekretem prezidenta republiky z 19. května 1945 v záložně zavedena dočasná národní správa. Národním správcem byl ustanoven František Havlík.\n\nNejvětší změny do života Kampelíkovy záložny na Slezském Předměstí přinesl rok 1948. Záměr ministerstva financí zjednodušit peněžnictví se nesetkal v záložně se souhlasem. Stanovisko záložny ke slučování je uvedeno v zápise ze schůze představenstva a dozorčí rady, konané 11. února 1948. Na základě výnosu ministerstva financí z l. března 1948 č.j. 46.923/47-III/7 byl ustaven v záložně akční výbor a tím bylo sloučení s Lidovou záložnou Eliškou Hradec Králové v roce 1948 bez problémů provedeno. 1. říjnem téhož roku tak záložna zanikla.\n"}
{"id": "1298052", "url": "https://cs.wikipedia.org/wiki?curid=1298052", "title": "B-67", "text": "B-67\n\nB-67 (celým názvem: Boldklubben af 1967) je grónský sportovní klub, který sídlí ve městě Nuuk (dánsky: Godthåb). Založen byl v roce 1967. Fotbalový oddíl se pravidelně účastní konečné fáze nejvyšší fotbalové soutěže v zemi. Jedná se také o grónský nejúspěšnější fotbalový klub se počtu titulů týče – v nejvyšší soutěži triumfoval celkem dvanáctkrát (naposled v sezóně 2016). Své domácí zápasy odehrává na stadionu Nuuk, který má kapacitu 2 000 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl badmintonu a házené.\n\n\nZdroj: \n\n\n"}
{"id": "1298053", "url": "https://cs.wikipedia.org/wiki?curid=1298053", "title": "Spořitelní a záložní spolek pro obec Slatinu", "text": "Spořitelní a záložní spolek pro obec Slatinu\n\nSpořitelní a záložní spolek pro obec Slatinu byl regionální peněžní ústav, který fungoval v letech 1905-1953.\n\nSpořitelní a záložní spolek pro obec Slatinu byl rejstříkově zapsán 17. května 1905. Nedochovaly se však žádné zakládací listiny spolku. Podle knihy protokolů z valných hromad byl prvním starostou zvolen Josef Kchol.\n\nNázev spořitelního spolku byl změněn při změně stanov roku 1934 na \"Kampelička, spořitelní a záložní spolek ve Slatině\".\n\nV roce 1948 byla kampelička zákonem č. 181 Sb. o organizaci peněžnictví přeměněna na ústav lidového peněžnictví a přejmenována na \"Záložna-Kampelička ve Slatině\". Stala se povinným členem Okresní záložny a spořitelny v Hradci Králové a od roku 1953 byla sloučena se Státní spořitelnou v Hradci Králové na základě zákona o organizaci peněžnictví č. 84 Sb. z 11. prosince 1952.\n"}
{"id": "1298054", "url": "https://cs.wikipedia.org/wiki?curid=1298054", "title": "Renesanční Království", "text": "Renesanční Království\n\nRenesanční Království \"(francouzsky Les Royaumes Renaissants, angl. Renaissance Kingdoms)\" je bezplatná, mezinárodní, hromadná RolePlay multiplayerová hra z prostředí Evropy v 15. století, kterou v roce 2004 vytvořila francouzská společnost Celsius Online. Je přeložena do více než 26 jazyků.\n\nHráč začíná hru jako chudý tulák příchodem do jednoho z evropských měst. Město se vybírá dle vybraného jazykového rozhraní při registraci (jazyk čeština = české město, atd.). Postupně může stoupat po sociálním žebříčku, stát se více majetnějším a uznávanějším. Zvláštností na této hře je také fakt, že zde neexistují počítačem ovládané postavy (NPC). Všechny postavy, které člověk ve hře nalezne, jsou skuteční hráči různých společenských postavení a řemesel.\n\nRenesanční království se snaží nabídnout mnoho způsobů jak hru hrát. Hráč má možnost pěstovat plodiny na poli, chovat hospodářská zvířata, ale také se zapojit do mnohem aktivnějšího života v podobě starosty města, zemských radních, rektora univerzity, či samotného krále českého království. Může vstoupit do duchovního řádu a stát se knězem, biskupem, arcibiskupem a jednoho dne navštívit i Řím jako samotný papež. Pokud však hráče lákají daleké cesty, mohou cestovat a poznávat daleké kraje. Autoři nezapomněli ani na záporné postavy, takže se lze setkat se zloději, piráty nebo buřiči.\nMnoho povolání se také dá vykonávat v podobě RolePlay příběhovou formou na herním fóru, která umožňuje hrát bez omezení implementovanými herními funkcemi. Znamená to tedy, že hráči mohou býti třeba katem i když ve hře takové povolání není dosud naprogramováno.\n\nHráči zde nalézají zcela otevřený svět Evropy a mohou se svou postavou cestovat do jiných zemí, hovořit (resp. psát) se skutečnými zahraničními hráči, poznávat cizí jazyk a cizí kulturu. Mohou se vydat třeba na plavbu do Anglie, cestovat do Francie, Itálie, Svaté říše římské, a dalších zemí.\n"}
{"id": "1298055", "url": "https://cs.wikipedia.org/wiki?curid=1298055", "title": "Scott Raynor", "text": "Scott Raynor\n\nScott William Raynor (* 23. května 1978 Poway, Kalifornie) je americký hudebník, známý bubenickou kariérou v pop punkové kapele Blink-182. \n\nNa bicí začal hrát někdy mezi 12 a 14 rokem jelikož se velmi inspiroval skupinou Metallica a to ho přimělo k tomu začít hrát. Se skupinou Blink-182 začal hrát ve svých 14 letech společně s dalšími jejími členy, jimiž byli jeho přátelé Tom DeLonge a Mark Hoppus. S kapelou nahrál 2 alba a pokračoval s nimi v jejich společné kariéře až do jeho 19 let, kdy byl kvůli svým problémům s alkoholem ze skupiny vyhozen a nahrazen bubeníkem Travisem Barkerem.\n\nZačátky jeho bubenické kariéry vypadaly tak, že v 11 letech společně se svým kamarádem Ryanem Kennedym \"založili\" kapelu, aby se mohli zúčastnit školní talentové soutěže. Oba chlapci viděli velikou inspiraci v Metallice, avšak na to, aby hráli jejich písničky neměli dostatečné zkušenosti a techniku, takže nakonec na školní soutěži zahráli písničku \"Twisted Chain\" od skupiny Danzig a \"London Dungeon\" od Misfits.\n\nScott chodil na střední školu zvanou Rancho Bernardo High School. Ta často pořádala tak zvané Battle of Bands, což v překladu znamená Souboj kapel. Raynor se jich často účastnil a jednou tam vystoupil společně se svou kapelou The Necropheliacs, kteří se snažili napodobit písničku \"Creeping Death\" od Metallicy. Shodou okolností na této soutěži vystupoval i nově příchozí student Tom DeLonge, který byl vyhozen z jeho bývalé školy, jelikož se v opilosti zúčastnil školního basketballového turnaje. Oba se seznámili až na párty, kterou pořádal jejich starší spolužák Paul Scott. Scott a Tom se dali dohromady a začali skládat své první songy, žánrově především metalové či punkové. Později se k nim přidal ještě baskytarista Mark Hoppus, se kterým se Tom seznámil přes Markovu sestru, která byla Tomovou přítelkyní. Začali zkoušet první společné hraní ve Scottově pokoji, který byl amatérsky odhlučněný pomocí plat od vajec. Zanedlouho se skupina pojmenovala Blink-182 a v následujících letech zažívala obrovský úspěch. V roce 1997 byl však Raynor vyhozen kvůli svému alkoholismu a začal hrát v různých dalších kapelách. A dnes je členem Los Angelské skupiny The Wraith, kde zastává post bubeníka.\n"}
{"id": "1298056", "url": "https://cs.wikipedia.org/wiki?curid=1298056", "title": "Živnostensko-občanská záložna Slezské Předměstí", "text": "Živnostensko-občanská záložna Slezské Předměstí\n\nŽivnostensko-občanská záložna Slezské Předměstí byl regionální peněžní ústav, který fungoval v letech 1929-1948.\n\nPodle pamětního protokolu ze 14. listopadu 1929 byla Živnostensko-občanská záložna založena na přání členů Živnostnicko-obchodnické strany na Slezském Předměstí u Hradce Králové. Ustavující schůze záložny se konala 23. listopadu 1929. Prvním předsedou představenstva byl zvolen Rudolf Nosek, kolář ze Slezského Předměstí. Členy záložny podle stanov z roku 1929 mohli být živnostníci, kteří měli své sídlo ve Slezském Předměstí a okolí, svéprávné osoby ze Slezského Předměstí a okolí a osoby právnické se sídlem ve Slezském Předměstí.\n\nVedení záložny bylo úzce spojeno s vedením obce, protože v čele obou stáli členové téže strany. V roce 1941 bylo vládním nařízením č. 268/41 zavedeno také německé označení záložny a to \"Gewerbliche und Bürgerliche - Vorschusskasse in Schlesischer Vorstadt\".\n\nPodle § 12, odst. 2, dekretu prezidenta republiky z 19. května 1945 byla v záložně zavedena dočasná národní správa. Národním správcem byl ustanoven Josef Jošt. V roce 1948 se záložna podle zákona č. 181/48 ze 20. července 1948 změnila na ústav lidového peněžnictví a byla sloučena se vzniklou Okresní spořitelnou a záložnou Hradec Králové. Dále působila jako pobočka okresní záložny a spořitelny, od roku 1953 Státní spořitelny Hradec Králové.\n"}
{"id": "1298058", "url": "https://cs.wikipedia.org/wiki?curid=1298058", "title": "Kevin Wasserman", "text": "Kevin Wasserman\n\nKevin John Wasserman, známější jako Noodles (* 4. února 1963), je hlavním kytaristou a doprovodným zpěvákem skupiny The Offspring.\n\nKevin John \"Noodles\" Wasserman se narodil v Los Angeles v Kalifornii. Ještě předtím než Noodles začal hrát v kapele The Offspring, byl členem místní kapely zvané Clowns of Death. Členem Offspring se stal údajně proto, že byl jediným plnoletým člověkem, který byl ochoten pro ostatní kupovat alkohol a zároveň uměl hrát skvěle na kytaru. Na jednom z prvních koncertů kapely Offspring utrpěl bodné zranění ramene způsobené jedním skinheadem z publika.\n\nKdyž skupina začínala a ostatní členové byli ještě studenty středních škol, on už pracoval v základní škole jako školník. Kvůli této práci měl v plánu odejít z kapely, jelikož už v tom neviděl tak veliký smysl, avšak nepředvídatelný úspěch alba \"Smash\" ho přinutil toto rozhodnutí přehodnotit.\n\nNoodles používá především kytary značky Ibanez a od této firmy má i 3 své vlastní modely. První se jmenuje NDM1, druhá NDM2 a třetí (překvapivě) NDM3. Všechny tyto kytary jsou pojmenovány po něm (NDM1 = \"Noodles model series\" n.1). Trsátka používá hlavně od společnosti DiMarzio.\n"}
{"id": "1298059", "url": "https://cs.wikipedia.org/wiki?curid=1298059", "title": "Jim Bridwell", "text": "Jim Bridwell\n\nJim Bridwell (29. července 1944 San Antonio – 16. února 2018 Palm Springs) byl americký horolezec. V roce 1975 byl spolu s Johnem Longem a Billym Westbayem prvním, který vylezl cestou The Nose na El Capitan v jednom dni. Provedl více než sto prvovýstupů v Yosemitském údolí. Roku 1979 vystoupil spolu se Stevem Brewerem přes jihovýchodní hřeben (tzv. kompresorovou cestou) na patagonskou horu Cerro Torre. Dále vystoupil na několik vrcholů na Aljašce.\n"}
{"id": "1298060", "url": "https://cs.wikipedia.org/wiki?curid=1298060", "title": "Markus Pucher", "text": "Markus Pucher\n\nMarkus Pucher (* 15. června 1976 Villach) je rakouský horolezec. V lednu 2013 jako vůbec první člověk vylezl na patagonskou horu Cerro Torre sólově volným stylem. Roku 2016 se pokusil o první sólový výstup na tuto horu v zimním období, avšak 40 metrů před vrcholem se rozhodl pro návrat. Následně se ještě neúspěšně pokusil o výstup na Cerro Chaltén (Fitz Roy) a nakonec provedl vůbec první sólový výstup na Cerro Pollone (navíc z zimním období).\n"}
{"id": "1298062", "url": "https://cs.wikipedia.org/wiki?curid=1298062", "title": "Karel Macoun, továrna na perleťové a kovové knoflíky a galanterní zboží", "text": "Karel Macoun, továrna na perleťové a kovové knoflíky a galanterní zboží\n\nKarel Macoun, továrna na perleťové a kovové knoflíky a galanterní zboží byla společnost, jež vznikla v roce 1911 v Hradci Králové a zabývala se výrobou knoflíků a galanterního zboží. Některé svoje knoflíky měla i patentově ošetřené.\n\nO tom, kdy továrna v Pospíšilově třídě čp. 320 vznikla, se prameny různí. Jedny hovoří o roku 1907, druhé počátky závodu řadí až do následujícího roku. Některé dokonce zaměnily v letopočtu číslo 9 za 8 a továrnu tak učinily jednou z nejstarších, což není pravda. V Královéhradecké ročence 1912, které se dá více věřit, se píše, že firma byla zapsána do obchodního rejstříku 5. září 1911. Také zmínka v Obnově z 1. prosince 1911 o tom, že Karlu Macounovi bylo uděleno c. k. okresním hejtmanstvím povolení k užívání továrních místností, určených k výrobě perleťového zboží, v domě čp. 320, podporuje tuto teorii. Nejvýznamnější však je to, že majitel továrny neměl od počátku dobrou pověst, protože se k dělnictvu nechoval příliš dobře a měl kvůli tomu i problémy se státní mocí.\n\nV srpnu 1912 byla v závodě zahájena stávka, protože perleťáři se nedokázali s majitelem smírně shodnout na smlouvě a výši mezd. K. Macoun však nehodlal ustoupit, takže stávka pokračovala i v následujícím měsíci. On zatím hledal po celé zemi stávkokaze. Vedle toho měl továrník svérázné názory na vztah mezi zaměstnavatelem a zaměstnancem, citujme z pracovní smlouvy: \"„…Pracovati budu dle cenníku, v dílně platného. Jest mi známo, že organisace žádná u fy. Macoun se neuznává a zavazuji se, že v žádné organisaci nejsem a do žádné nevstoupím, jinak má firma právo mne ihned bez náhrady propustiti.“\" Přesto, že stávka nakonec skončila, továrna zela prázdnotou, protože dělníci byli propouštěni pro každou maličkost nebo dostávali pokuty až 10 K týdně. Následujícího roku Macoun chtěl za vyházené dělníky získat rychle náhradu a s pomocí svého mistra Svatoně verboval z různých míst jiné dělníky, které by po krátkém čase zase vyházel, aby je mohl opět za nové vyměnit. V dubnu 1914 získala továrna povolení k výměně parního stroje za nový.\n\nV roce 1923 došlo v továrně opět k mzdovému boji, který vyvrcholil 11. července téhož roku stávkou všeho dělnictva, jelikož nechtělo a nemohlo přijmout návrh firmy na snížení mezd. Ceny měly být totiž sníženy u I. třídy o 20 %, u II. třídy o 15 %, u III. třídy o 10 %, u nezapracovaného dělnictva o 5 %. Mimo to mělo odpadnout placení dovolené. Pátým týdnem stávky bylo stávkujícímu dělnictvu zastaveno vyplácení stávkových podpor a dělnictvu oznámeno, ať si pomůže, jak samo dovede. Následujícího roku sekretariát Mezinárodního všeodborového svazu dokonce učinil na tuto firmu oznámení na okresní správu politickou kvůli porušování zákona o osmihodinové pracovní době. 11. listopadu 1924 někdo udeřil kamenem do okna kuchyně továrníka Macouna v I. poschodí a rozbil 2 okenní tabule.\n\nA pozornost místního tisku se nepřestala na tuto firmu upírat, protože vedle problémů s dělnictvem se vynořil ještě větší problém. Počátkem ledna 1925 byla zjištěna ve firmě defraudace 233 000 Kč, jíž se dopustil bývalý ředitel Jiří Svoboda v době od listopadu 1923 do konce prosince 1924, a to většinou přepisováním šeků. 16. ledna téhož roku byl zatčen a zabavené auto a zařízení přepychového bytu bylo poškozené firmě zárukou, že ztráta nebude značná. K senátu krajského soudu se tento případ dostal 8. září 1925. Problémy nastaly i s konkurencí, čehož důkazem je prohlášení, jež vyšlo 24. srpna 1930 v Národních listech:\n\n\"„Emanuel Braun v Novém Bydžově prohlašuje tímto, že výrobou a prodejem manšetových knoflíků pod čís. 2473/304 zasáhl do práva Karla Macouna, majitele továrny v Hradci Králové, vyráběti a prodávati tyto knoflíky, chráněné patentem čís. 21.327 v patentním rejstříku u patentového úřadu v Praze zapsaného. – Dále prohlašuje, že tyto manšetové knoflíky vyráběti a do obchodu uváděti nebude.\nEmanuel Braun.“\"\n\nPřesto se i přes všechny problémy továrna nadále rozvíjela. Roku 1929 bylo K. Macounovi např. uděleno povolení k postavení jednopatrového domu a dílen na místě domku čp. 5.\n\nNadále ho však stíhaly problémy, většinou jím samým zaviněné. V květnu 1932 měl továrník na Novém Hradci Králové autohavárii, při které byl těžce zraněn jeho řidič, který byl v té chvíli pouhým spolujezdcem.\n\nTovárna přežila i protektorátní období, ale později se dostává do problémů a v roce 1948 byla znárodněna.\n"}
{"id": "1298063", "url": "https://cs.wikipedia.org/wiki?curid=1298063", "title": "Casimiro Ferrari", "text": "Casimiro Ferrari\n\nCasimiro Ferrari (18. června 1940 Lecco – 4. září 2001 Lecco) byl italský horolezec. V roce 1974 byl součástí expedice, která v roce 1974 dosáhla vrcholu patagonské hory Cerro Torre. Šlo o vůbec první nesporný výstup na její vrchol (Cesare Maestri tvrdil, že vrcholu dosáhl on spolu s Tonim Eggerem již roku 1959, avšak jelikož druhý jmenovaný při sestupu zahynul a s ním se ztratily i fotografie, je tento výstup sporný). Mezi jeho další úspěchy patří výstup na jihoamerické hory Aconcagua (1966) a Cerro Murallón (1984). Roku 1987 se pokusil o výstup na Šiša Pangmu, nejnižší osmitisícovku. V červenci 2001 byl ještě v Patagonii, později se vrátil do Itálie, kde v září toho roku ve věku 61 let zemřel.\n\n"}
{"id": "1298070", "url": "https://cs.wikipedia.org/wiki?curid=1298070", "title": "Chálid al-Azm", "text": "Chálid al-Azm\n\nChálid al-Azm (: , ‎1903, Damašek – 18. listopadu 1965 , Bejrút) byl syrský politik, který v letech 1941 až 1963 zastával v šesti nesouvisejících funkčích obdobích post syrského premiéra a v roce 1941 na zhruba pět měsíců funkci úřadujícího syrského prezidenta. Pocházel z prominentní rodiny syrských politiků al-Azm a byl synem někdejšího osmanského ministra pro náboženské záležitosti. Po převratu provedeném v roce 1963 stranou Baas uprchl do exilu a dožil v libanonském Bejrútu, kde zemřel o dva roky později.\n\nV roce 1973 byly posmrtně vydány jeho paměti, v nichž se mimo jiné vyjádřil k otázce palestinských uprchlíků, k čemuž uvedl: „Přivodili jsme zkázu milionu arabských uprchlíků tím, že jsme je opakovaně vyzvali, aby opustili svou zem, domovy a továrny.“\n"}
{"id": "1298076", "url": "https://cs.wikipedia.org/wiki?curid=1298076", "title": "Blue Horizon", "text": "Blue Horizon\n\nBlue Horizon je dvaadvacáté studiové album rockové skupiny Wishbone Ash, vydané společností Solid Rock Records na značce Intergroove v roce 2014\n\nAlbum představuje zdvojené sólové kytary Andyho Powella a Muddy Manninena. Jeho producenty jsouTom Greenwood, Andy Powell a Joe Crabtree a dostalo mnoho pozitivních hodnocení kritiky.\n\n\n\n"}
{"id": "1298077", "url": "https://cs.wikipedia.org/wiki?curid=1298077", "title": "The Unforgiven", "text": "The Unforgiven\n\n\"The Unforgiven\" je skladba americké heavymetalové skupiny Metallica. Byla vydána jako druhý singl z jejich stejnojmenného alba \"Metallica\". Přestože je jednou z pomalejších skladeb na albu, její progrese je výrazně jednou z intenzivnějších. Skladba se zabývá tématem boje jednotlivce proti snahám těch, kteří ho chtějí zotročit. Skladba má dvě pokračování (se stejným názvem, tématikou ale hudebně odlišné), ve formě \"The Unforgiven II\" z alba \"ReLoad\" a \" The Unforgiven III \"z alba \"Death Magnetic\".\n\nÚvodní sekce obsahuje perkuse, na které hraje Lars Ulrich a také v malé míře klávesy.\n\nIntro s lesním rohem bylo v podstatě převzato z westernu \"The Unforgiven\".\n\nHudební video je černobílé a jeho tématikou je chlapec, který žije v kamenné místnosti bez oken. Jako video plyne, se chlapec stává dospělým a potom starcem.\n\nCoververze skladby vytvořili interpreti Doug Pinnick, Vernon Reid, Frankie Banali a Tony Franklin pro album \"\". Klasická instrumentální verze skladby od finské violoncellové skupiny Apocalyptica se objevila na jejich albu \"Plays Metallica by Four Cellos\". Tribute skupina Harptallica nahrála harfovou verzi pro své album \"Harptallica: A Tribute\".\n\n\"The Unforgiven II\" napsali James Hetfield, Lars Ulrich a Kirk Hammett a objevila se na albu \"ReLoad\" jako pokračování \"The Unforgiven\". Obě skladby mají podobnou hudební tematiku. O deset let později byla skladba následovaná pokračováním \"The Unforgiven III\" z alba \"Death Magnetic\".\n\nSkladba byla hrána živě pouze jednou, a to 8. prosince 1997 v Las Vegas.\n\n\"The Unforgiven III\" je skladba, která se objevila na albu \"Death Magnetic\", které vyšlo v roce 2008. Je druhým pokračováním skladby \"The Unforgiven\" z alba \"Metallica\". Její struktura je podobná skladbě \"The Unforgiven\", obsahujíc těžké verše a jemný refrén. Ve skladbě chybí úvodní sekce na lesní roh, kterou nahrazuje akustický klavír a lesní roh v pozadí. V roce 2010 byla skladba nominována na cenu Grammy v kategorii Best Hard Rock Performance ale prohrála se skladbou \"War Machine\" od AC/DC.\n"}
{"id": "1298078", "url": "https://cs.wikipedia.org/wiki?curid=1298078", "title": "Marco Pedrini", "text": "Marco Pedrini\n\nMarco Pedrini (1958 – 16. srpna 1986) byl švýcarský horolezec. Narodil se v Luganu a s horolezectvím začal v roce 1976, ve svých osmnácti letech. Roku 1978 se stal horským vůdcem. V roce 1985 provedl vůbec první sólový výstup na patagonskou horu Cerro Torre (tzv. kompresorovou cestou). O jeho výstupu byl režisérem Fulviem Marianim natočen dokumentární film \"Cumbre\". Zahynul na Petit Dru roku 1986.\n"}
{"id": "1298080", "url": "https://cs.wikipedia.org/wiki?curid=1298080", "title": "Česká strana pokroková", "text": "Česká strana pokroková\n\nČeská strana pokroková (1905–1918) vznikla sloučením České strany lidové a skupiny z Radikálně pokrokové strany. Programem byl progresivismus. Hlavním představitelem byl Tomáš Garrigue Masaryk a Alois Hajn. Zanikla vytvořením České státoprávní demokracie. \n\nV 80. letech 19. století byli tři přední intelektuálové nespokojeni se stavem politického života, s neplodným soupeřením Národní strany („staročechů“) a Národní strany svobodomyslné („mladočechů“): realisté Josef Kaizl, Karel Kramář a Tomáš Garrigue Masaryk. Původně chtěli vstoupit k staročechům a změnit je, ale po punktacích, které Národní stranu smetly, vstoupili realisté do Národní strany svobodomyslné a udělali tam velkou kariéru.\n\nPo Šromotově aféře v roce 1893 byl Masaryk z mladočeské strany vyloučen a ukončil svůj poslanecký mandát ve vídeňské Říšské radě. Na krátko odešel z politiky a plně se věnoval působení profesora na pražské Univerzitě včetně publikační činnosti (Česká otázka, Konkretní logika, Otázka sociální, Jan Hus, Karel Havlíček, Moderní člověk a náboženství a jiné knihy), ale již v roce 1900 založil pokrokářskou Českou stranu lidovou. Jednou z hlavních příčin založení vlastní strany byl odmítavý postoj vůči rozsudku v tzv. Hilsnerově aféře, s nímž staročeši i mladočeši v té době souhlasili. Na přelomu března a dubna 1900, kdy Masaryk Českou stranu lidovou – pokrokovou, později známou jako Realistická strana, založil a koncipoval její program, nejen usilovně publikoval, ale i přednášel a tlumočil svůj program v různých městech i mimo Prahu (Plzeň, Skuteč, Sušice, Strakonice, Písek, Vsetín, Valašské Meziříčí, Kladno, Kopřivnice, Kroměříž, Modřany, Kolín, Velim, Jičín, Mělník aj.).\n\nDne 16. května 1905 se do do politického tábora České strany lidové připojila skupina původně spojena s Radikálně pokrokovou stranou kolem deníku Osvěta lidu spojena s redaktorem Aloisem Hajnem, čímž vytvořili stranu s novým názvem Česká strana pokroková.\n\nPo roce 1914 byla strana jednou z hlavních politických sil prvního československého zahraničního odboje, v roce 1918 však splynula s poměrně konzervativní Českou státoprávní demokracií.\n"}
{"id": "1298082", "url": "https://cs.wikipedia.org/wiki?curid=1298082", "title": "Federico Macheda", "text": "Federico Macheda\n\nFederico \"Kiko\" Macheda (italsky vyslovováno [fedeˈriːko maˈkɛːda]) se narodil 22. srpna 1991 v Římě. Je to italský profesionální fotbalista, který aktuálně hraje za FC Novara. \n\nJeho fotbalová kariéra začala již v jeho útlém věku, v lokálním klubu zvaném Lazio. Avšak už ve svých 16 letech se stal členem fotbalového klubu Manchester United. Profesionálním fotbalistou se stal v roce 2008, kdy uzavřel smlouvu s FC Manchester United a to ještě předtím, než byl poprvé umístěn do sestavy na zápas. Jeho první zápas za Manchester se uskutečnil až v dubnu roku 2009. Pár let strávil jako člen tohoto týmu, avšak v roce 2011 na jednu sezónu nahradil hráče Antonia Cassana v italském týmu Sampdoria. Svůj první gól za tento tým uskutečnil při zápase proti též italskému klubu Udinese. Po skončení sezóny se opět vrátil do svého domácího klubu v Anglii, Manchesteru United. V prosinci roku 2016 podepsal Federico kontrakt na 18 měsíců s italským fotbalovým klubem Novara. \n\nFederico v jednom z rozhovorů přiznal, že jeho život už je zcela jiný od okamžiku, kdy dal svůj první gól za Manchester United v roce 2009. Vyrůstal v italské čtvrti Ponte di Nona, kterou sám nazval \"bláznivá oblast Říma\". Jeho rodiče ho v jeho fotbalové kariéře velmi podporovali a snažili se mu dopomoci k tomu, aby si mohl splnit sen a stát se profesionálním fotbalistou. Jeho otec kvůli tomu dokonce po nocích pracoval jako noční hlídač, aby si mohli dovolit Federica dostatečně podpořit. Jakmile uzavřel smlouvu s Manchesterem a odjel do Anglie, tak mu dost dlouhou dobu trvalo, než si zvykl na místní klima, se kterým dlouho zápasil. A v červnu roku 2009 se jeho dům stal cílem zlodějů, kteří se mu brzy z rána vkradli do domu v Manchesteru a odcizili mu nemalé množství peněz a šperků.\n"}
{"id": "1298090", "url": "https://cs.wikipedia.org/wiki?curid=1298090", "title": "King Nothing", "text": "King Nothing\n\n\"King Nothing\" je skladba americké heavymetalové skupiny Metallica z jejich alba \"Load\" z roku 1996. Skladbu napsali James Hetfield, Lars Ulrich a Kirk Hammett, přičemž její text hovoří o tom, aby byl člověk opatrný v tom, co si přeje. Kytary a basová kytara byly v skladbě laděné v tónině Eb. V americkém žebříčku Billboard Hot 100 dosáhla skladba 90. místa a v Mainstream Rock Tracks dosáhla 6. místa. Oficiální hudební video bylo natočeno v Park City v prosinci 1996.\n\n\n"}
{"id": "1298091", "url": "https://cs.wikipedia.org/wiki?curid=1298091", "title": "Kolej 17. listopadu", "text": "Kolej 17. listopadu\n\nKolej 17. listopadu je studentská kolej v Libni na Praze 8. Nachází se na pravém břehu Vltavy za holešovickým mostem Barikádníků. Skládá se ze dvou výškových ubytovacích budov A a B a menší budovy C. Jsou zde ubytovaní především studenti Karlovy Univerzity, nachází se zde 1469 lůžek. Tyto koleje byly zprovozněny v roce 1989, byly součástí plánu zdejšího studentského městečka.\n\nMezi roky 1975 až 1980 byl na místě usedlosti vybudován areál Matematicko-fyzikální fakulty UK, samotné koleje 17. listopadu byly dokončeny a zprovozněny v roce 1989.\n\nV létě roku 2005 zde proběhla velká rekonstrukce, při které byla většina studentů vystěhovaných. Vestibul mezi budovami prošel rekonstrukcí v roce 2009, ve stejný rok v zimě byly postaveny protipovodňová opatření. V roce 2014 byly instalovány termoizolační fólie na okna budovy B a horní poloviny budovy A, které zlepšily vnitřní klima.\n\nBudova A má 20 pater, je vysoká 69 metrů s anténou 70 m, nachází se blíže k příjezdové cestě. V přízemí se nachází kanceláře, v první patře hotel a ve zbylých patrech je ubytování. Uvnitř jsou 4 výtahy a dvě požární schodiště.\n\nBudova B má 16 pater. Funguje zde malý obchod s potravinami.\n\nBudova C není výšková, dříve se zde nacházela menza.\n\nBudovy A a B spojuje podchod, kde jsou prádelny, místnost s pingpongovým stolem, posilovna, hudební zkušebna a další technické zázemí.\n\nV dubnu 2005 zde při pokusu slanit se ve výtahové šachtě zahynul 25letý student a čerstvý absolvent MFF UK. Spadnul z 19. patra (60 metrů výšky) v brzkých ranních hodinách. Nejspíše se jednalo o sázku. V roce 2008 zde skokem z okna 19. patra ukončil svůj život jeden ze studentů. V roce 2016 zde skončil život dalšího studenta skokem z 16. patra.\n\n\n"}
{"id": "1298092", "url": "https://cs.wikipedia.org/wiki?curid=1298092", "title": "Den Helder", "text": "Den Helder\n\nDen Helder je město a přístav na severním cípu nizozemské provincie severní Holandsko. Severně od města se nachází ostrov Texel.\n\nDen Helder je domovskou námořní základnou pro nizozemské královské námořnictvo (oficiálně od roku 1947). Ve městě se také nachází vojenská Akademie královského námořnictva a Muzeum královského námořnictva.\n\nV Den Helderu začíná severoholandský vodní kanál vedoucí jižně, který končí v hlavní městě Amsterodamu.\n"}
{"id": "1298097", "url": "https://cs.wikipedia.org/wiki?curid=1298097", "title": "Čertoviny", "text": "Čertoviny\n\nČertoviny je česká filmová pohádka režírovaná Zdeňkem Troškou. Snímek, inspirovaný pohádkovou tvorbou Jana Drdy, Josefa Lady a dalších spisovatelů, se začal natáčet 23. května 2017.\n\nHlavními hrdiny jsou dva nešikovní čerti Popelák a Uhelák. Oba se snaží dostat hříšné duše do pekla, což v případě těchto trumberů působí úsměvně.\n\nV příběhu chybí tradiční princezna.\n\n\n"}
{"id": "1298098", "url": "https://cs.wikipedia.org/wiki?curid=1298098", "title": "PZH", "text": "PZH\n\nPZH může být:\n\n\n"}
{"id": "1298100", "url": "https://cs.wikipedia.org/wiki?curid=1298100", "title": "Rodina Andreje Babiše", "text": "Rodina Andreje Babiše\n\nRodina Andreje Babiše zahrnuje osoby v příbuzenském vztahu k českému podnikateli a politikovi slovenského původu Andreji Babišovi. Sám Babiš se stal zakladatelem koncernu Agrofert a politického hnutí ANO 2011, ministrem financí a předsedou vlády České republiky. Jeho nukleární rodinu představovala nejprve manželka Beata Babišová rozená Adamovičová (později uváděná též jako Beatrice) s dcerou Adrianou a synem Andrejem, následně pak druhá manželka Monika roz. Herodesová s dcerou Vivien a synem Frederikem. Otec Andreje, Štefan Babiš, se narodil ve slovenském Hlohovci, matka Adriana Babišová, rozená Scheibnerová, pochází z Jasině na Podkarpatské Rusi. Mladší bratr Alexander Babiš je podnikatel na Slovensku.\n\nPředci Andreje Babiše z otcovy linie zřejmě pocházejí ze severozápadního Slovenska (příjmení Babiš se často vyskytuje v matrikách z okolí Žiliny a je rozšířené také v Polsku, kde je psáno \"Babisz\"). Praděd Andreje Babiše, Štefan Bábis, byl panský dozorce a pocházel z Nového Mesta nad Váhom (maďarsky \"Wág-Újhely\"). Jeho syn, Antonín Babiš, děd Andreje Babiše, byl pokřtěn v prosinci 1886 ve vinařské vesnici Dvorníky ležící několik kilometrů nad Hlohovcem nedaleko řeky Váh. Zde se věnoval krejčovskému řemeslu. Ve svých 36 letech ochrnul po mozkové mrtvici a rodinu poté musela živit jeho manželka, babička Andreje Babiše, Antónia, rozená Kompanová.\n\nOtec Andreje Babiše, Štefan Babiš, se narodil roku 1922 v Hlohovci, dřívějším okresním městě mezi Trnavou a Nitrou na západním Slovensku. Vychodil lidovou školu a měšťanku v Hlohovci a ve vzdělání pokračoval na gymnáziu v Trnavě. Po maturitě v roce 1945 začal v Bratislavě pracovat jako vývozní referent v zahraničním oddělení firmy, z níž se krátce na to stalo \"Družstvo pro hospodaření se zemědělskými výrobky\". Souběžně se zapsal na Vysokou školu ekonomickou. Na studiích se Štefan Babiš pravděpodobně seznámil s pozdější manželkou Adrianou Scheibnerovou.\n\nNa začátku 50. let, krátce po sňatku s Adrianou Scheibnerovou, nastoupil Štefan Babiš do národního podniku Řemeslnické potřeby (ŘEMPO), kde se stal vedoucím plánovacího odboru a vůči režimu držel konformní postoj. Po nástupu do Řempa vstoupil do komunistické strany. Po čtyřech letech přešel na funkci šéfa výroby v Krajském svazu výrobních družstev a v roce 1956 získal místo v pražském podniku zahraničního obchodu Strojexport. V jeho rámci byl roku 1957 vyslán jako delegát do Etiopie. Po necelém roce se přesunul do Paříže, kde celá jeho rodina zůstala čtyři roky. \n\nPo návratu do Bratislavy změnil působiště a nastoupil do podniku zahraničního obchodu Keramika, kde se stal zástupcem ředitele obchodní skupiny pro vývoz žáruvzdorného materiálu. Krátce poté, dva dny před Vánoci v roce 1962, ho základní organizace KSS v Keramice vyloučila ze strany. Oficiálně proto, že ztratil stranickou legitimaci a nenahlásil, že sestra Viola žije v Kanadě. Proti vyloučení se odvolal, ale jeho případ městský výbor komunistické strany přezkoumal až po několika letech. Andrej Babiš ve svém životopisu uvedl, že stranickou legitimaci schválně zahodil některý z otcových kolegů a jeho otec pak prý nemohl sehnat tři roky zaměstnání. Nicméně podle Perglera dostupné prameny uvádějí, že práci neměl asi tři měsíce. Štefan Babiš si poté našel místo jako studijní technik v patentovém oddělení Výzkumného ústavu kabelů a izolantů. V polovině 60. let se mu podařil částečný návrat do oboru, když získal místo odborného asistenta katedry zahraničního obchodu na Vysoké škole ekonomické.\n\nPo invazi armád Varšavské smlouvy se Štefanu Babišovi podařila politická rehabilitace. Několik týdnů po okupaci nastoupil do Slovenské národní rady a republikového ministerstva zahraničního obchodu. V lednu 1969 Městský výbor KSS rozhodl o vrácení členství ve straně. Štefan Babiš se následně plně držel režimem vytyčené linie.\n\nJeště v roce 1969 byl Štefan Babiš vyslán jako obchodní přidělenec do Stálé mise ČSSR u OSN v Ženevě. Byl vedoucím oddělení a zástupcem státu v radě GATT. V srpnu 1971 celá rodina přicestovala ze Švýcarska na čtyřtýdenní dovolenou domů, načež jim ministerstvo zahraničního obchodu oznámilo, že přišli o výjezdní doložku kvůli emigraci matčina bratra Ervína Scheibnera a jeho rodiny. Štefan Babiš se na podzim mohl vrátit do Ženevy jen pod podmínkou, že se za něj zaručí ministerstvo. Obrátil se tak přímo na ministra zahraničního obchodu Andreje Barčáka a jako záruku svého pozdějšího návratu z mise nabídl, že syn Andrej Babiš zůstane v Československu. Žádosti bylo vyhověno. Štefan Babiš poté ve Švýcarsku žil až do roku 1975.\n\nŠtefan Babiš se po návratu ze zahraničí stal ředitelem odštěpného závodu PZO Polytechna v Bratislavě. Na této pracovní pozici zůstal až do svého odchodu do důchodu. Z pracoviště i základní organizace KSČ v Bratislavě I dostával příznivá dobrozdání. \n\nNa podzim 1979 začala Státní bezpečnost prověřovat roli Štefana Babiše v prodeji licence na výrobu kyseliny citronové do zahraničí. Pražská centrála Polytechny zařídila prodej licence francouzské firmě, bratislavská pobočka ve stejné době sjednala kontrakt s rakouskou firmou, podle hlášení spolupracovníků (StB) za méně výhodných podmínek. Podezření na trestnou činnost se neprokázalo. Štefanu Babišovi vícekrát hrozilo krácení prémií, generální ředitel Polytechny Ladislav Balla ho ale vždycky nakonec podržel. Spekulovalo se o tom, že Štefan Babiš na Ballu „něco ví“.\n\nV roce 1984 na něj Státní bezpečnost založila svazek s krycím jménem Vedoucí kvůli podezření z nehospodárnosti při uzavírání zahraničního kontraktu. Týkal se zakázky na výstavbu diplomatické čtvrti v Iráku. Spolupracovníci tajnou policii informovali, že Štefan Babiš nabízel prokuristovi západoněmecké firmy jednoprocentní provizi. Bezpečnostní složky případ podrobně zdokumentovaly. Škodu vyčíslily na 465 tisíc západoněmeckých marek (v té době asi tři miliony Kčs). Porušení zákona potvrdila i kontrola federálního ministerstva zahraničního obchodu. Štefan Babiš měl být trestně stíhán, ale zachránila ho prezidentská amnestie z 8. května 1985, která se týkala dotyčného trestného činu. Vyšetřovatel nakonec v polovině roku 1987 věc odložil a svazek uložil do archivu.\n\nPředkové Andreje Babiše z matčiny strany byli karpatští Němci, což byli němečtí řemeslníci, kteří žili od středověku na slovenské Spiši a ve dvou vlnách (první za vlády Marie Terezie v 18. století, druhá mezi lety 1810 až 1820 z podnětu uherských úřadů) začali osidlovat okolí měst Rachov a Jasiňa, kde pracovali jako dřevorubci, voraři nebo tesaři. Děd Andreje Babiše z matčiny strany, Imrich Scheibner, se narodil v roce 1894 v Jasině a pracoval jako kovář. Jasina tehdy byla poměrně kosmopolitní město, v němž se hovořilo rusínsky, maďarsky, německy a jidiš. Imrich Scheibner se oženil s Julianou Demänovskou (původně Demény), která pocházela z okolí Nových Zámků na jižním Slovensku.\n\nMatka Andreje Babiše, Adriana Babišová rozená Scheibnerová (1927–2008), se narodila v městečku Jasiňa, které tehdy spadalo pod Podkarpatskou Rus. V Jasině žila se svou rodinou až do konce druhé světové války. Město od Mnichovské dohody na podzim 1938 až do roku 1944 patřilo pod horthyovské Maďarsko, které si na toto období přisvojilo celou Podkarpatskou Rus. Scheibnerovi v té době zřejmě dostali maďarské občanství, protože po obsazení regionu Rudou armádou v roce 1944 a připojení Podkarpatské Rusi Sovětském svazu se museli přestěhovat do Maďarska. Nicméně v rámci repatriací se po skončení války přestěhovali na Slovensko. Andrejův děd z matčiny strany Imrich Scheibner dostal místo v zemědělském družstvu v Bratislavě-Karlově Vsi. Jeho manželka Juliana (Andrejova babička) se etablovala jako lidová umělkyně. Po komunistickém převratu v únoru 1948 byla chválena za čilou angažovanost - kromě členství v Komunistické straně Československa působila také jako soudkyně z lidu a v Komisi lidové kontroly.\n\nAdriana Scheibnerová se stejně jako její matka po Únoru angažovala v lidových soudech. Vystudovala bratislavskou VŠE. Manželova vytíženost a zejména pracovní pobyt v zahraničí na přelomu 50. a 60. let ji pasovaly do skromnější role. Pracovala ve vědeckých institucích, ve Výzkumném ústavu drůbežářského průmyslu, později vedla oddělení dokumentace v Hydrologickém ústavu Slovenské akademie věd. Po návratu ze Švýcarska (1975) pracovala jako tajemnice Ústavu marxismu-leninismu na Univerzitě Komenského v Bratislavě, čímž Andrejovi Babišovi zajišťovala „vnější ideologickou konformitu“. Aktivně se angažovala v Komunistické straně Slovenska; mimo jiné působila v různých komisích ustavených KSS. \n\nPodle Perglera popisují pamětníci Adrianu Babišovou jako velmi inteligentní, energickou, vzdělanou a elegantní ženu, která si mimo jiné šila vlastní oděvy. \n\nPodle Andreje Babiše byla jeho matka motorem jejich rodiny a celý život bojovala za to, aby její děti v životě uspěly. Dbala o to, aby se její synové dobře učili a vedla je ke sportu. Vztahy Andreje Babiše s jeho otcem byly komplikovanější. Údajně byl přísný šéf, který prosazoval spartánskou výchovu. Podle tety z matčiny strany míval záchvaty agresivity a matka i oba synové kvůli tomu velmi trpěli.\n\nAndrej Babiš má o sedm let mladšího bratra, podnikatele Alexandera Babiše, jenž postupně vstoupil do tří manželství.\n\nPrvní Babišovou manželkou se stala spolužačka z gymnázia a lékařka Beata Adamovičová, jež s ním má dceru Adrianu (provdanou Bobekovou, narozená 1979) a syna Andreje Babiše (narozen 1983). Andrej Babiš a Beata Babišová se počátkem 21. století rozvedli. Exmanželka premiéra Babiše a jeho syn Andrej mladší žijí v současnosti ve švýcarském městě Ženeva. Paní Babišová používá jméno \"Beatrice\".\n\nMediální pozornost se na oba sourozence upřela především v souvislosti s vyšetřováním kauzy Čapí hnízdo. Dcera Adriana Bobeková působila už od roku 2007 jako místopředsedkyně představenstva společnosti Imoba z holdingu Agrofert. V dubnu 2008 však svou pozici opustila a stala se předsedkyní dozorčí rady nově přejmenované firmy Farma Čapí hnízdo. V roce 2007 se také vdala za Slováka Martina Bobka, jenž se poté stal jednatelem společnosti Agrofert Trading. Byl také až do roku 2016 členem představenstva Agropodniku Velké Meziříčí. K listopadu 2018 zastával manažerskou pozici vedoucího obchodní divize pro zemědělské komodity v samotném Agrofertu. Policejnímu všetřování kauzy Čapí hnízdo se vyhýbala s odvoláním na své dlouhodobé psychické problémy. Podle Babiše staršího trpí od 16 let bipolární poruchou. Podle posudku soudního znalce z podzimu 2018 by však měla být k trestnímu stíhání způsobilá.\nAndrej Babiš mladší nejpozději v roce 2015 pracoval jako dopravní pilot u společnosti Travel Service a vlastnil licenci komerčního pilota. Zaškoloval se pro licenci na samostatné pilotování dopravních letadel typu Boeing 737, podle svědectví jiných pilotů ji však nezískal. Novinářům v listopadu 2018 uvedl, že byl v souvislosti s kauzou Čapí hnízdo unesen na Ukrajinu. Podle jeho asistenta u něj v roce 2015 propukla naplno schizofrenie a do Krivého Rogu na Ukrajině chtěl jet z Krymu za svojí přítelkyní. Odtud ovšem napsal e-mail policii, že tam byl unesen. Tvrzení o únosu odmítal jeho otec a uváděl, že syn je psychicky nemocný. Věc tehdy prošetřovala policie a došla k závěru, že se únos nikdy nestal.\n\nV roce 1992 se seznámil s Monikou Herodesovou (* 14. června 1974), která v té době právě nastoupila do podniku Lovochemie jako sekretářka. Jejím bratrem je Martin Herodes (* 21. srpna 1976), který začal pracovat taktéž v Lovochemii, následně byl ředitelem farmy Čapí hnízdo, do ledna 2019 pracoval ve firmě Imoba, která patří do koncernu Agrofert. Herodesová se ve svých 19 letech vdala za svého tehdejšího přítele, nicméně o dva roky později se rozvedla. V té době navázala partnerský vztah s Andrejem Babišem, jenž byl v Lovochemii jedním z ředitelů. Do tohoto vztahu se narodily dvě děti, dcera Vivien (narozena ~2000) a syn Frederik Babišovi (narozen ~2003). Herodesová přijala v roce 2013 příjmení Babišová, oddáni pak byli 29. července 2017.\n"}
{"id": "1298101", "url": "https://cs.wikipedia.org/wiki?curid=1298101", "title": "Římskokatolická farnost Březnice u Zlína", "text": "Římskokatolická farnost Březnice u Zlína\n\nŘímskokatolická farnost Březnice u Zlína je územní společenství římských katolíků s farním kostelem svatého Bartoloměje v děkanátu Zlín. \n\nPrvní písemná zmínka o kostele pochází z roku 1437 (je uvedeno farní beneficium a patronátní právo – to znamená, že zde stál kostel a fara). Osudy kostela byly značně proměnlivé. Původně katolický kostel přešel v roce 1570 do rukou českých bratří, v roce 1619 je uváděn jako luteránský. Po třicetileté válce znovu přešel do správy katolické církve.\nKostel má původně gotické jádro, v 19. století (po obnovení samostatné farní správy v roce 1858) byl přestavěn a rozšířen.\n\nFarářem je od ledna 2017 R. D. Mgr. Václav Fojtík.\n\nRodákem z Březnice je Theodor Kohn, sedmý olomoucký arcibiskup.\n\nVe farnosti se pravidelně koná tříkrálová sbírka. V roce 2017 činil její výtěžek 65 167 korun.\n\nV říjnu 2017 udílel ve farnosti svátost biřmování biskup Antonín Basler. \n"}
{"id": "1298102", "url": "https://cs.wikipedia.org/wiki?curid=1298102", "title": "Kuželové zobrazení", "text": "Kuželové zobrazení\n\nKuželové zobrazení je jedním z typů kartografického zobrazení (Mapové zobrazení), které je pojmenované podle zobrazovací plochy. Kromě kuželového zobrazení existuje azimutální a válcová zobrazovací plocha. \nMimo zobrazovací plochy se jednotlivá kartografická zobrazení liší i podle konstrukční osy (pólové, polární, transverzální nebo obecné).\n"}
{"id": "1298107", "url": "https://cs.wikipedia.org/wiki?curid=1298107", "title": "Tegula", "text": "Tegula\n\nTegula, společnost na výrobu vápenopískových cihel byla firma, která provozovala cihelnu čp. 40 na Slezském Předměstí a svoje sídlo měla v Hradci Králové v Jiříkově třídě čp. 238.\n\nTato firma, která vyráběla vápenopískové cihly, byla založena v roce 1918 a její továrna se nacházela na Slezském Předměstí proti budově nádraží. Pojmenování získala po latinském výrazu pro cihlu. Její historie je však o trošku starší, neboť již 1. listopadu 1908 se v Grandhotelu konala schůze podílníků a zájemců společnosti s ručením omezeným, jež zakoupila pozemky na Slezském Předměstí a plánovala zde brzké postavení továrny na výrobu vápenopískových cihel. Továrna na výrobu vápeno-pískových cihel v Hradci Králové s. r. o. byla založena na smlouvě z 25. listopadu téhož roku a jejími jednateli byli stavitel Alex. Haller, ing. Jaroslav Novák, sládek Jan Mattuš v Hradci Králové, obchodník s uhlím Václav Morávek v Plotištích a rolník Jan Jarkovský ve Velké Bělči.\n\nStavba cihelny byla zahájena v roce 1909. K jejímu vybudování byly používány obyčejné cihly z okolních cihelen, ale byly dováženy i pískové cihly z Bohdanče. Téhož roku byl do cihelny dopraven také velký kotel pro parní stroj. Roku 1912 nastávají problémy v mzdové oblasti a vedení firmy vyhrožovalo, že pokud nepřistoupí dělnictvo na její podmínky, má již za ně lacinější náhradu. Hospodářské neduhy se nakonec řeší tím, že zbudovaná cihelna byla v roce 1914 pronajata právě společnosti Tegula.\n\nVedle samotné výroby se věnovala i obchodu se stavebními hmotami, zejm. vápnem a portlandským cementem. Známá byla i podporou potřebných. Roku 1920 darovala na výstavbu studentské kolonie v Praze na Letné jeden vagón cihel. V roce 1928 zde byl odkryt v hloubce 35 cm popelnicový hrob z doby lužické, obsahující popelnici s kostmi a kusem jehlice. Mimo to byly v hrobě nalezeny dno nádoby a nádobka na nožce se čtyřmi prsními vypouklinami. V době krutých mrazů roku 1929 věnovala ve prospěch chudých 20 centů uhlí k ruce městského úřadu v Hradci Králové. Samozřejmostí bylo vybavení vším moderním zařízením, a to včetně telefonu, jenž měl číslo 55. V roce 1935 poškodil požár na Slezském Předměstí obytný dům společnosti Tegula. Domek byl obýván manžely Bendovými. Oheň se rychle šířil a shořelo vše, co bylo na půdě a všechna výbava dcery Bendových, Boženy. Tegula utrpěla škodu 40 000 Kč a Bendovi 15 700 Kč. Naštěstí byla škoda kryta pojištěním.\n\nDalší osudy firmy nejsou známé, neboť v Adresáři Protektorátu Čechy a Morava pro průmysl, živnosti, obchod a zemědělství z roku 1939 není o této společnosti ani slovo, což znamená, že zanikla někdy mezi léty 1935 a 1939. Příčinou zániku mohly být následky období hospodářské krize, které utlumilo stavební ruch či klesající zájem o vápenopískové cihly, případně o cihly vůbec, neboť při velkých stavbách se začíná přecházet na železobeton.\n"}
{"id": "1298108", "url": "https://cs.wikipedia.org/wiki?curid=1298108", "title": "Kiněl", "text": "Kiněl\n\nKiněl () je město v Samarské oblasti v Ruské federaci. Při sčítání lidu v roce 2010 měl přes čtyřiatřicet tisíc obyvatel.\n\nKiněl leží několik kilometrů východně od ústí Velkého Kinělu do Samary. Od Samary, správní střediska celé oblasti, je vzdálen přibližně čtyřicet kilometrů východně.\n\nPřes Kiněl vede jižní větev Transsibiřské magistrály z Moskvy přes Samaru a Čeljabinsk do Omsku. Zdejší nádraží leží na 1139. kilometru od Moskvy. Zároveň odsud vede trať na Orenburg a Taškent.\n\nVesnice byla nedaleko založena už v roce 1837. V roce 1877 byla vybudována trať ze Samary do Orenburgu, na které zde vznikla stanice a u ní osídlení, které bylo pojmenováno \"Kiněl\" podle nedalekého Velkého Kinělu.\n\nSídlem městského typu se Kiněl stal 30. ledna 1930 a městem 16. března 1944.\n"}
{"id": "1298111", "url": "https://cs.wikipedia.org/wiki?curid=1298111", "title": "United We Stand", "text": "United We Stand\n\n\n\n"}
{"id": "1298113", "url": "https://cs.wikipedia.org/wiki?curid=1298113", "title": "Peter Mesiarik", "text": "Peter Mesiarik\n\nPeter Mesiarik (* 8. prosince 1963, Myjava, Československo) je bývalý československý házenkářský brankář. \n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil ve všech 6 utkáních. Hrál i na letních olympijských hrách v Barceloně v roce 1992, kde tým skončil na 9. místě. Nastoupil ve všech 6 utkáních. V roce 1988 byl vyhlášen slovenským házenkářem roku. Na klubové úrovni hrál za Lokomotivu Trnava, ČH Bratislava, Topoľčany a v letech 1982–1984 během vojenské služby za Duklu Praha, se kterou v roce 1984 vyhrál Pohár mistrů evropských zemí. \n\n"}
{"id": "1298116", "url": "https://cs.wikipedia.org/wiki?curid=1298116", "title": "Dynastie Hong Bang", "text": "Dynastie Hong Bang\n\nDynastie Hồng Bàng byla legendární zakladatelskou královskou dynastií prvního vietnamského státu. Měla vládnout v letech 2879 př. n. l. – 258 př. n. l. a každý z jejích 18 panovníků dle legendy vládl více než sto let. Příběhy o zakladatelské dynastii jsou shromážděny v souboru \"Lĩnh Nam chích quái\" (\"Podivuhodné příběhy z Jižní země\"), jenž byl sestaven ve 13. století, a který má až pohádkové motivy. Velkou roli v něm hrají draci. Zakladatelem dynastie měl být Lạc Long Quân a čínská princezna Âu Cơ. Lạc Long Quân je v pověsti označován za mořského draka, Au Co za vílu. Jejich nejstarší syn Hùng měl být prvním králem. Jím založené království se mělo jmenovat Văn Lang. K nejvěrohodnějším aspektům \"Podivuhodných příběhů\" je lokace, tedy okolí dnešní Hanoje, což je podle archeologů skutečně nejstarší jádro vietnamské kultury. Důležitým politickým aspektem mýtu je také vyhraňování se vůči Číně (\"severní zemi\"). O první dynastii vypráví i jiné literární zdroje, například kronika \"Đại Việt sử ký toàn thư\". Ta určuje přesný rok začátku její vlády (2879 př. n. l.). Spis \"Việt sử lược\" určuje počátek dynastie do doby panování čínského krále Zhuānga z Zhōu, tedy někam do let 696 př. n. l.- 682 př. n. l. Dynastie Hong Bang měla vládnout až do roku 258 př. n. l., kdy měl moc převzít Thục Phán, vládce severnějšího království Âu Việt (založeného dle legendy již princeznou Au Co, poté, co se s Lạc Long Quânem rozešli). Obě království prý spojil pod názvem Âu Lạc a založil novou královskou dynastii Thục. Ani Thuc Phana ovšem historici nepovažují za plně historickou postavu.\n"}
{"id": "1298124", "url": "https://cs.wikipedia.org/wiki?curid=1298124", "title": "Red Deer", "text": "Red Deer\n\nRed Deer je kanadské město v Albertě, které se rozkládá uvnitř calgarsko–edmontonského koridoru a je obklopeno stejnojmenným okresem. Je to třetí největší město v Albertě po Calgary a Edmontonu.\n\nKríové nazývali řeku, na níž město leží \"Waskasoo Seepee\", což znamená v a lze tedy přeložit do češtiny jako \"řeka jelenů wapiti\". Záměnou jelena wapiti a jelena lesního () vzniklo jméno města.\n\n Oficiální stránky Ponoka\n"}
{"id": "1298126", "url": "https://cs.wikipedia.org/wiki?curid=1298126", "title": "Paprikáš", "text": "Paprikáš\n\nPaprikáš může být:\n\n"}
{"id": "1298135", "url": "https://cs.wikipedia.org/wiki?curid=1298135", "title": "Kodar", "text": "Kodar\n\nKodar () je hřbet v Zabajkalském kraji na ruské Sibiři. Název Kodar je odvozen od evenského slova pro skálu.\n\nKodar je částí Stanové vysočiny, která se rozkládá od severního cípu Bajkalu k řece Oljokma. Leží v Bajkalské riftové zóně, která je náchylná k zemětřesení. Hřbet je ohraničen řekami Vitim a Chara, které jsou oba přítoky Leny. Hřbetem protéká řeka Apsat.\n\nHřbet sestává z úzkých, hlubokých údolí, která sestupují více než 1000 m pod úroveň okolní krajiny. Nejvyšším bodem hřbetu je Pik BAM, dosahující 3072 m n. m. Podle studie z roku 2013, na hřbetu leží 34 ledovců. Ledovce jsou malé, nejvýše 2,1 km dlouhé.\n\nV oblasti panuje subpolární podnebí. Sibiřská tlaková výše způsobuje velmi nízké teploty a malé srážky v období od listopadu do března. Podle meteorologických měření z roku 1960 spadne v nadmořské výšce 2 500 m mezi 850 a 1000 milimetry srážek za rok, přičemž polovina z nich jako sníh. 80 procent sněhu zde napadne na konci jara nebo na začátku podzimu. \n\nSněžná čára leží ve výškách mezi 2 200  a 2 600 m n. m.\n"}
{"id": "1298136", "url": "https://cs.wikipedia.org/wiki?curid=1298136", "title": "Evangelický hřbitov v Horní Líštné", "text": "Evangelický hřbitov v Horní Líštné\n\nEvangelický hřbitov v Horní Lištné se nachází ve městě Třinec, v části Horní Líštná, a to u silnice II/476. Má rozlohu 7297 m² (bez pozemku s kapličkou).\n\nEvangelický (luterský) hřbitov v Horní Líštné byl založen roku 1859; byl určen pro evangelíky z Horní Líštné, Dolní Líštné a z Třince. Současně se založením byla na hřbitově vybudována márnice (kaplička) se zvonicí, na níž byly umístěny tři zvony vyrobené u Ignáce Hilzera z Vídeňského Nového Města. Posvěcení hřbitova se uskutečnilo 15. října 1859. Prvním pohřbeným se stal Jerzy Bujok z Třince. Ještě v průběhu 19. století byl hřbitov pro nedostatek místa dvakrát rozšířen. Během první světové války byly zvony zrekvírovány. Nové (ocelové) zvony byly pořízeny až roku 1929. Od roku 1956 provozoval hřbitov Místní národní výbor v Horní Lištné. Pohřební obřady se v márnici přestaly vykonávat roku 1981. Roku 2000 bylo velké množství historických náhrobků odstraněno.\nHřbitov je ve vlastnictví sboru SCEAV v Třinci, který je od roku 2013 i jeho provozovatelem.\n\n\n\n"}
{"id": "1298138", "url": "https://cs.wikipedia.org/wiki?curid=1298138", "title": "Suříkovec černouzdičkový", "text": "Suříkovec černouzdičkový\n\nSuříkovec černouzdičkový (\"Pericrocotus cantonensis\") je housečníkovitý pták patřící do rodu (generis) \"Pericrocotus\", někdy zařazen společně se suříkovcem růžovým (\"Pericrocotus roseus\") do jednoho druhu. Druh je monotypický a nevytváří tedy žádné poddruhy. Suříkovce černouzdičkového popsal Robert Swinhoe a Philip Sclater v roce 1861. Obývá území o rozloze 2 270 000 km². Není stálým ptákem, přes léto se vyskytuje v provinciích S’-čchuan (Sečuán) a Kan-su (v Číně se zdá být hojný) a zimu přečkává v jihovýchodní Asii, jako je Tanintharyi v Myanmaru či Malajský poloostrov, někdy se dostane až na Tchaj-wan. Extrémními daty, ve kterých druh migruje, je 10. prosinec a 23. březen. K životu pak dává přednost například nížinným lesům. Žije až do nadmořské výšky 1 200 metrů.\n\nSuříkovec černouzdičkový měří mezi 18 až 19 cm, křídlo přičemž měří dosahuje velikosti 8,7 až 9,3 cm, dlouhý ocas 8,71 až 9,57 cm a zobák je dlouhý mezi 1,35 až 1,66 cm. Samci mají částečně bílý obličej, bradu, hrdlo i břicho. Prsa a boky jsou vínově hnědá až do vínově šeda. Horní část těla má odstíny šedé, okolo očí se táhne tmavá maska. Samice se v některých ohledech zbarvení mírně liší, ale jinak se podobají samcům. Druh může být zaměněn se suříkovcem šedým (\"Pericrocotus divaricatus\"), má však méně nápadné zbarvení. Nebyly zjištěny žádné informace o komunikaci, rozmnožování délce dožití ani skladbě potravy, ale nejspíše se živí podobně jako suříkovec růžový (\"Pericrocotus roseus\").\n\nRozsah, velikost populace a její stabilita (přestože má klesající tendenci) nesplňují předpoklady pro zařazení mezi zranitelné druhy (areál menší než 20 000 km², jenž je nějakým způsobem ohrožen, a populace pod 10 000 jedinců s klesající tendencí 30 % za tři generace), proto je suříkovec černouzdičkový Mezinárodním svazem ochrany přírody zařazen mezi druhy málo dotčené.\n\n"}
{"id": "1298144", "url": "https://cs.wikipedia.org/wiki?curid=1298144", "title": "Rocky Mountain House", "text": "Rocky Mountain House\n\nRocky Mountain House je kanadské město v západní Albertě, které se nachází ve vzdálenosti přibližně 77 km západně od Red Deer na soutoku řek Clearwater a Severní Saskatchewan. V roce 2016 mělo 6635 obyvatel.\n\nHistorie města začíná v 18. století, kdy oblast osídlili britští a kanadští kožešinoví obchodníci během západní kanadské expanze. V roce 1799 Společnost Hudsonova zálivu a Severozápadní společnost zřídily obchodní stanice s kožešinami Rocky Mountain a Acton House. V roce 1821 se společnosti spojily, společnou obchodní stanici pojmenovaly Rocky Mountain House a pokračovaly v obchodování s domorodými národy až do roku 1875, kdy stanici uzavřely, ale název osady už zůstal. V roce 1912 se osada stala městem.\n\n"}
{"id": "1298152", "url": "https://cs.wikipedia.org/wiki?curid=1298152", "title": "Saburo Yamada", "text": "Saburo Yamada\n\nSaburo Yamada (též Saburu Yamada či Jamada) (1869–1965) byl japonský právník a diplomat.\n\nPůsobil na Tokijské univerzitě. Odborně se věnoval zejména mezinárodnímu právu soukromému a veřejnému.\n\nOd ledna do července 1920 byl členem mezinárodní plebiscitní komise pro Těšínsko.\n"}
{"id": "1298158", "url": "https://cs.wikipedia.org/wiki?curid=1298158", "title": "Liskovové princip zastoupení", "text": "Liskovové princip zastoupení\n\nLiskovové princip zastoupení (Liskov substitution principle) je princip objektově orientovaného programování, který říká, že pokud v počítačovém programu je S potomkem předka T, potom objekty typu T mohou být \"nahrazeny\" objekty typu S (např. objekt typu T lze \"zastoupit\" jakýmkoliv objektem potomka S) beze změny jakékoliv potřebné vlastnosti předka T. Liskovové princip zastoupení je formálněji konkrétní definicí vztahu dědění (\"subtyping\") nazvaného (strong) behavioral subtyping, kterou poprvé představila na konferenci v roce 1987 Barbara Liskovová v hlavním příspěvku s názvem \"Data abstraction and hierarchy\". Jedná se spíše o sémantický než syntaktický vztah, protože předpokládá sémantickou zaměnitelnost typů v hiearchii, zejména zaměnitelnost jejich objektů. Barbara Liskov a Jeannette Wing tento princip v roce 1994 stručně formulovaly takto:\n\"Podmínka na potomka\": Nechť formula_1 je vlastnost prokazatelná objektu formula_2 typu formula_3. Potom formula_4 jsou pravdivé pro objekty formula_5 typu formula_6, kde formula_6 je potomkem formula_3.\n"}
{"id": "1298161", "url": "https://cs.wikipedia.org/wiki?curid=1298161", "title": "Pirátská politika", "text": "Pirátská politika\n\nPirátská strana je označení, které přijaly politické strany v různých zemích. Pirátské strany prosazují občanská práva, přímou demokracii a účast na vládě, reformu autorského a patentového práva, svobodné sdílení znalostí (\"open content\"), ochranu osobních údajů, transparentnost, svobodu informací, svobodu projevu, boj proti korupci a Internetovou neutralitu.\n\nZatímco strany se liší, pokud jde o konkrétní politiky, společná témata pirátského hnutí zahrnují:\n\nNěkteré kampaně zahrnovaly požadavky na reformu autorského práva a patentových zákonů. V roce 2010 švédský europoslanec Christian Engström vyzval podporovatele změn Směrnice o uchovávání údajů, aby stáhli své podpisy, s odkazem na zavádějící kampaně.\n\nJako první byla založena Pirátská strana Švédska (\"Piratpartiet\"), jejíž webové stránky spustil 1. ledna 2006 Rickard Falkvinge. Falkvinge byl inspirován k založení strany, když zjistil, že švédští politici obecně nereagují na švédskou debatu o změně autorského zákona v roce 2005.\n\nPirátská strana Spojených států byla založena dne 6. června 2006 na University of Georgia postgraduálním studentem Brentem Allisonem. Cílem strany je zrušení Digital Millennium Copyright Act, zkrácení lhůty kopírovacího práva z 95 let po zveřejnění díla nebo 70 let po smrti autora na 14 let a vypršení platnosti patentů, které nemají za následek významný pokrok po čtyřech letech, oproti 20 letům. Nicméně Allison odstoupil z vedení tři dny po založení strany.\n\nPirátská strana Rakouska (\"Piratenpartei Österreichs\") byla založena v červenci 2006 pro Rakouské parlamentní volby 2006 Florianem Hufskym a Jürgenem \"Juxi\" Leitnerem.\n\nVe volbách do Evropského Parlamentu 2009, které se konaly mezi 4. a 7. červnem 2009, různé Pirátské strany postavily své kandidáty. Největšího úspěchu dosáhly ve Švédsku, kde Švédská pirátská strana získala 7,1 % hlasů a Christian Engström byl zvolen jako vůbec první člen pirátské strany poslancem Evropského Parlamentu (MEP). Engström popsal výsledek jako \"fantastický\" a řekl: \"použijeme všechny síly hájit osobní integritu a naše občanská práva\". Po zavedení Lisabonské Smlouvy, švédská Pirátská Strana v roce 2011 získala dalšího poslance evropského parlamentu, Amelii Andersdotter.\n\nV dubnu 2010 byla v Belgii založena mezinárodní organizace pro posílení spolupráce a jednoty mezi pirátskými stranami; Pirátská internacionála. V berlínských státních volbách 2011 získala Pirátská strana Berlína (zemská organizace Pirátské strany Německa) 8,9 % hlasů, což znamenalo 15 míst. V islandských parlamentních volbách 2013 získala Islandská pirátská strana 5,1 % hlasů a tedy tři pirátské poslance Islandského parlamentu. Těmi byla Birgitta Jónsdóttir pro Jihozápadní volební obvod, Helgi Hrafn Gunnarsson pro Reykjavík, volební obvod sever a Jón Þór Ólafsson za Reykjavík, volební obvod jih. Birgitta předtím byla poslankyní za občanské Hnutí (od roku 2009 do roku 2013), za Reykjavík, volební obvod jih.\n\nVolby do Evropského Parlamentu 2014 se konaly mezi 22. a 24. květnem. Julia Reda vedla kandidátku Pirátské strany Německa a byla následně zvolena když strana získala 1,45 % hlasů. Reda dříve pracovala jako asistentka v kanceláři bývalé europoslankyně Pirátské strany Amelie Andersdotter. Dne 11. června 2014 byla Reda zvolena místopředsedkyní skupiny Greens/EFA v Evropském Parlamentu. Reda dostala zodpovědnost zpravodaje pro reformu ochrany autorských práv.\n\nDalší významné výsledky dosáhly Česká pirátská strana, která obdržela 4,78 % hlasů, tedy 0,22% pod hranicí zvolení, Pirátská strana Lucemburska, která obdržela 4,23% hlasů, a Pirátská strana Švédska, která získala 2,19 % hlasů, takže ztratila oba své poslance. Islandská Pirátská strana vedla národní průzkumy veřejného mínění v březnu 2015 s 23,9 %. V celé historii Islandu jako nezávislé země to bylo poprvé, kdy politická strana jiná než Strana nezávislosti vedla v průzkumech jako největší strana. Strana nezávislosti měla 23,4 %, pouze 0,5 % za Pirátskou stranou. Podle průzkumu by Pirátská strana získala 16 míst v Althingu.\n\nV dubnu 2016, v návaznosti na skandál \"Panama papers\", měla v průzkumu veřejného mínění Islandská pirátská strana podporu 43 % a Strana nezávislosti 21,6 %, ačkoli Pirátská strana nakonec v říjnových parlamentních volbách 2016 získala jen 15 % hlasů.\n\nPirátská internacionála (\"Pirate Parties International\", PPI) je organizace zastřešující národní pirátské strany. Od roku 2006 organizace existovala jako volná unie národních stran. Od října 2009 má status nevládní organizace (\"Feitelijke vereniging\") se sídlem v Belgii. Organizace byla oficiálně založena na konferenci od 16. do 18. dubna 2010 v Bruselu, když byly stanovy organizace přijaty 22 národními pirátskými stranami zastoupenými na akci.\nEvropská pirátská strana (European Pirate Party, PPEU) je evropská politická strana, založená v březnu 2014, která se skládá z různých pirátských stran v rámci Evropských zemí.\n\nPiráti bez hranic (\"Pirates Without Borders\") je mezinárodní sdružení pirátů. Na rozdíl od Pirátské internacionály (která přijímá pouze strany jako členy s hlasovacím právem a organizace jako pozorující členy), Piráti bez hranic přijímají jednotlivce jako členy. PWB sami sebe vidí jako základ pro mezinárodní projekty. Prostřednictvím globální spolupráce se snaží odhalit dopad nadnárodních obchodních dohod na všechny lidi na Zemi a podporovat svobodu a demokracii. PWB pochází z nezávislého výboru pro koordinaci Pirátských stran v německy mluvících zemích známého jako DACHLuke (DACHL = Německo-Rakousko-Švýcarsko-Lucembursko).\n\nOd konference Pirátské internacionály 12. a 13. března 2011, PWB je \"pozorovatel\" Pirátské internacionály. Dříve nezávislý projekt \"pirátské vysílání\" se stal součástí Pirátů bez hranic od 3. května 2011.\n\nV Parti Pirate Francophone jsou organizovány francouzsky mluvící Pirátské strany. Současní členové jsou piráti stran v Belgii, Pobřeží slonoviny, Francie, Kanady a Švýcarska.\n\nMimo Švédsko byly obdobné pirátské strany založeny ve více než 40 zemích.\n\nZástupci hnutí Pirátské strany, zvolení do národních nebo nadnárodních parlamentů:\n"}
{"id": "1298162", "url": "https://cs.wikipedia.org/wiki?curid=1298162", "title": "AC Sparta Praha 2017/18", "text": "AC Sparta Praha 2017/18\n\nTento článek se podrobně zabývá sestavou a zápasy týmu AC Sparta Praha v sezoně 2017–2018.\n\nJeště na konci května 2017 do Sparty přestoupili srbský útočník či záložník Vukadin Vukadinović ze Zlína a bosenský záložník Eldar Ćivić ze Slovácka. Proběhla i výměna trenéra – místo dosavadního kouče Petra Rady nastoupil italský trenér Andrea Stramaccioni. Ten se Spartou podepsal dvouletý kontrakt.\n\n2. června do Sparty přestoupil slovenský obránce Lukáš Štetina z Dukly Praha. 6. června byla oznámena nová posila, rakouský útočník Marc Janko z Basileje. O pár dní později přišla italská média s informací, že do Sparty přestupuje francouzský útočník Jonathan Biabiany z Interu Milán. Informace zatím nebyla potvrzena. 12. června do Sparty přestoupil slovenský brankář Martin Dúbravka z Liberce. 13. června ukončil kariéru brankář Miroslav Miller a přesunul se na post trenéra brankářů v Bohemians. 14. června Spartu opustil brankář Marek Štěch. Odešel do 4. anglické ligy, do týmu Luton Town FC. 20. červen přinesl velkou čistku. V týmu skončili Mazuch, Holek, Hybš, Konaté a s největší pravděpodobností i Čermák. 21. června sparťané zahájí přípravu na novou sezonu. Od 26. června jedou na soustředění do Františkových Lázní. Na soustředění neodjel Aleš Čermák, který přestoupil do Viktorie Plzeň. Izraelský deník one.co.il potvrdil přestup Tala Ben Chajima z Maccabi Tel Aviv FC. 27. června do Sparty přišel Srb Srđan Plavšić z Crvene Zvezdy Bělehrad\n\nPoslední den soustředění ve Františkových Lázních Spartu čekal zápas s 1. FC Karlovy Vary, které hrají Divizi A \"(4. liga)\". Sparťané hráli poprvé pod trenérem Stramaccionim. V zápase s divizními Vary byli jasnými favority. Z nových posil si zahráli Vukadin Vukadinović, Lukáš Štetina, který byl pro tento zápas kapitánem, a Eldar Ćivić. Ve 25. minutě, po centru Karavajeva, otevřel skóre Lafata. V 36. minutě, po přihrávce Vukadinoviće, skóroval Lafata podruhé. Tři minuty po začátku 2. poločasu centroval do vápna Karavajev a do branky míč dorazil Šural. V 54. minutě po nahrávce Vukadinoviće zkompletoval Lafata hattrick. O 2 minuty později opět centroval Vukadinović, tentokrát skóroval Šural. V 80. minutě do vápna nahrával Piško a gól si připsal Pulkrab. Stramaccioni si ve Spartě užil vítěznou premiéru.\n\nPřed odjezdem na druhé soustředění Sparta odehrála zápas proti Táborsku, hrajícím v 2. lize. Sparťané do zápasu vstoupili s jedinou změnou oproti poslednímu zápasu proti Karlovým Varům, Vukadinoviće nahradil Šural. Svou premiéru v dresu Sparty si v druhém poločase odbyly letní posily, Martin Dúbravka a Srđan Plavšić. Sparťané zahrozili hlavičkou Lafaty a velkou šancí Vătăjelua, který si však sám před ležícím brankářem nepočínal dobře a nepovedený pokus poslal vedle. Skóre otevřel až v osmadvacáté minutě Mareček, který napřáhl z dálky a levačkou nedal brankáři soupeře šanci. Jenže hned o čtyři minuty později bylo vyrovnáno, když Frýdek odkopem trefil pouze nohu Klusáka, od níž se míč odrazil za bezmocného Koubka. Hosté mohli jít v prvním poločase dokonce do vedení, když si Prošek ve vápně zpracoval přihrávku z levé strany a z otočky trefil břevno sparťanské branky. Vedení si sparťané vzali zpět v 58. minutě, kdy si Plavšić pohrál z obráncem, který ho ve vápně musel zastavit nedovoleně, a nařízenou penaltu bez potíží proměnil Lafata. Sparťanský kapitán si gólovou radost zopakoval v 76. minutě, kdy do prázdné branky zakončil po krásné kombinaci a chytré přihrávce střídajícího Vukadinoviće.\n\nPo zápasu s Táborskem sparťané odjedou na soustředění do rakouského Bad Häringu. Prvním soupeřem Sparty je ukrajinský vicemistr FK Dynamo Kyjev, hrajícím 1. ukrajinskou ligu. Trenér vsadil na Marečka na pozici stopera, z letních posil pak nastoupili pouze Plavšić, který na pozici pravého křídla odehrál první poločas, a Štetina, jenž odehrál utkání celé. Sparťané do zápasu nevstoupili dobře a inkasovali už po pěti minutách hry, kdy se míče, odraženého po rohovém kopu, zmocnil Jarmolenko a přesnou ranou k tyči překonal Koubka. Jenže sparťané odpověděli záhy. Frýdek si ze standardky narazil míč s Marečkem a stejně jako o sedm minut dříve Jarmolenko skóroval přízemní ranou z dálky. Dynamo se však ještě do konce první půle ujalo vedení znovu. Morozyuk nejprve pěknou ranou z přímého kopu trefil břevno Koubkovy branky, chvíli nato odcentroval z pravé strany a Tsygankov uklidil míč do sítě. Do druhého poločasu trenér Stramaccioni prostřídal sestavu a Dynamo, které je v závěrečné fázi přípravy, začalo hru ovládat. Převaha ukrajinského celku se projevila i na skóre. Nejprve střídajícího Dúbravku překonal tvrdou ranou pod břevno Harmaš a čtvrtou branku dvacet minut před koncem vstřelil Mbokani, který využil chyby v rozehrávce a sparťanského brankáře chytře přeloboval.\n\nPo porážce s Dynamem sparťané remizovali s druholigovým německým Ingolstadtem 2:2 i přesto, že trenér Stramaccioni nechal velkou část opor odpočívat a do utkání nasadil mladíky z juniorky. Ti se představili v dobrém světle – v základu nastoupil Špaček se Svátou, později se přidali i Pavlík, Dao, Traoré a v závěru i Čmelík. Ingolstadt v úvodu zápasu diktoval tempo a po dvanácti minutách se ujal vedení, když Koubek nedosáhl na Moralesovu přízemní ránu zpoza vápna. Ofenzivní hráči Gaus s Kutschkem zlobili i nadále, ale Koubek odolal. Naopak se prosadili sparťané, když Plavšić využili chyby v rozehrávce Ingolstadtu a svou první brankou za Spartu vyrovnal. Po deseti minutách hry v druhé části šel německý tým do vedení znovu, když Piško fauloval ve vápně a s nařízeným pokutovým kopem si poradil Ćolak. Ten mohl dokonce i zvýšit, ale Bičík byl proti, stejně jako proti nebezpečnému pokusu Watanabeho. Poslední slovo tak patřilo znovu sparťanům. Karavaev odcentroval zprava a našel Janka, který nastoupil do svého prvního zápasu za Spartu. Rakouský útočník ale na soupeřova brankáře nevyzrál, jenže Zahustel byl z dorážky úspěšný a stanovil závěrečné skóre.\n\nPosledním soupeřem Sparty v Bad Häringu byl tým Blackburn Rovers FC z 3. anglické ligy. Hodinu před zápasem byla oznámena nová posila. Tou byl turecký obránce Semih Kaya z Galatasaraye. Sparťané zakončili soustředění v Rakousku výhrou 1:0 nad třetiligovým anglickým Blackburnem Rovers. Výhru svou premiérovou trefou za Spartu zařídil ve druhém poločase Janko. Téměř dvacet minut na trávníku strávil Rosický, který nastoupil v průběhu druhého poločasu. Právě rakouský střelec vůbec poprvé nastoupil za Spartu v základní sestavě, v duelu s Ingolstadtem do hry zasáhl v průběhu druhé půle. Proti Angličanům začali sparťané dobře a tvrdou ránu Šural z úhlu musel vyrazit brankář Raya. Poté ale převzali iniciativu hosté, kteří hrozili častými centry do vápna a udržovali si územní převahu. Největší šanci si vypracoval Conway, který unikl po levé straně, nacentroval, a před dobíhajícím Nyambem na poslední chvíli míč hlavou odvrátil Vătăjelu. Do druhé půle nastoupili sparťané doslova jako vyměnění. Svého soupeře začali rychle přehrávat a šance na sebe nenechaly dlouho čekat. Nejprve Lafata tvrdou ranou z dobré střelecké pozice trefil pouze obránce, když ale M. Kadlec v 50. minutě odcentroval z levé strany, Janko se nemýlil a lehkou tečí podél brankáře otevřel skóre. Lafata mohl krátce nato právě po Jankově pasu skóre navýšit, jenže soupeřův brankář Raya předvedl skvělý zákrok a míč vykopl. V závěru utkání mohl Blackburn vyrovnat po chybě ve sparťanské obraně, unikajícího Grahama ale výtečně vychytal Koubek.\n\nPo návratu ze soustředění Spartu čekala poslední generálka před začátkem sezony. Zápas odehrála s nizozemským Vitesse, hrajícím 1. nizozemskou ligu. Trenér Stramaccioni před utkáním zamíchal sestavou, Vătăjelu se posunul do obrany, Karavajev na pravé straně přepustil místo Zahustelovi a svou premiéru v rudém dresu si odbyl turecký stoper Semih Kaya. Sparťané do utkání nevstoupili dobře a hned po pár minutách musel Dúbravka zasahovat proti nebezpečnému výpadu Linssena po levé straně. Holandský záložník už však byl úspěšnější v 10. minutě, kdy hlavou do sítě usměrnil rohový kop z pravé strany a Vitesse vedlo. Sparťané se trápili v přechodu do útoku a šance nepřicházely. Nejblíže vyrovnávací brance byl v závěru první půle Šural, který sice po rohovém kopu zprava hlavičkoval přesně, jenže hostující Serero míč odvrátil z brankové čáry a dorážka Lafaty nemířila přesně. Se zlepšeným výkonem ve druhé půli začalo přicházet i větší množství šancí. Janko z brejku přeloboval branku, Lafatovu hlavičku lapil brankář Pasveer. Střídající Plavšić poté v rohu vápna vyzrál na hostujícího brankáře a vracel míč před branku, kde Jankovi scházel krok k tomu, aby ho poslal do sítě. Udeřilo ale hned z následného rohového kopu, který Janko prodloužil k Šuralovi, který míč zblízka doklepl do sítě. Rozhodnutí nepřinesly ani závěrečné příležitosti Foora a Janka, a tak Sparta završila přípravu na novou sezonu remízou 1:1.\n\nPrvního srpna se Sparta dohodla s italským Interem na ročním hostování francouzského křídelního útočníka Jonathana Biabianyho.\n"}
{"id": "1298163", "url": "https://cs.wikipedia.org/wiki?curid=1298163", "title": "Sherwood Park", "text": "Sherwood Park\n\nSherwood Park je předměstí Edmontonu v Albertě v Kanadě, které je definováno jako urban service area. Leží u východního okraje Edmontonu a administrativně náleží k Strathcona County. V roce 2015 mělo 68 782 obyvatel.\n\nPůvodně se jmenoval Campbelltown a byl založen Johnem Hookem Campbellem a Johnem Mitchellem v roce 1953 jako ubytovací komunita, v níž byly první byty uvedeny na trh veřejnosti v roce 1955. Kanadské poště se jméno Campbelltown nelíbilo kvůli existenci několika dalších stejně pojmenovaných komunit, a tak bylo v roce 1956 změněno na Sherwood Park.\n\n"}
{"id": "1298165", "url": "https://cs.wikipedia.org/wiki?curid=1298165", "title": "Ekonomické fórum v Krynici", "text": "Ekonomické fórum v Krynici\n\nEkonomické fórum v Krynici je každoroční mezinárodní setkání zástupců ekonomických a politických kruhů regionu střední a východní Evropy, konající se v Krynici-Zdrój od roku 1992 v první polovině září. Tvůrcem události je Zygmunt Berdychowski, a pořadatelem nadace Institut východních studií.\n\nEkonomické fórum v Krynici se vyvinulo z malé konference, na niž v roce 1992 přijelo asi 100 účastníků – hlavně z Polska. V současné době je považováno za největší a nejznámější setkání zástupců světa politiky a byznysu ve střední a východní Evropě .\n\nPodle organizátorů, mise Ekonomického fóra spočívá v vytváření příznivého klimatu pro rozvoj politické a ekonomické spolupráce v Evropě. V Krynici jsou vydávána důležitá prohlášení na téma ekonomické politiky, zatímco názory účastníků jsou citovány ve světových mediích a projednávány v expertním prostředí..\n\nFórum pravidelně navštěvují prezidenti, premiéři, ministři, evropští komisaři, poslanci, předsedové největších podniků, experti, zástupci samospráv, světa kultury a také novináři. 26. ročníku Ekonomického fóra v roce 2016 se zúčastnilo více než 3000 hostů z 60 zemí – čelných představitelů politického, ekonomického a společenského života z Evropy, Asie a Spojených států. \n\nZatím se Fóra zúčastnili m.j.:\n\nValdas Adamkus, José María Aznar, Gordon Bajnai, José Manuel Barroso, Marek Belka, Elmar Brok, Jerzy Buzek, Emil Constantinescu, Massimo D’Alema, Norman Davis, Valdis Dombrovskis, Roland Dumas, Andrzej Duda, Mikuláš Dzurinda, Robert Fico, Vlad Filat, Kolinda Grabar-Kitarović, Alfred Gusenbauer, Dalia Grybauskaitė, Rebecca Harms, Danuta Hübner, Toomas Hendrik Ilves, Ďorge Ivanov, Arsenij Jaceňuk, Viktor Janukovyč, Viktor Juščenko, Jarosław Kaczyński, Ewa Kopacz, Aleksander Kwaśniewski, Bronisław Komorowski, Gediminas Kirkilas, Horst Kohler, Milan Kučan, Vytautas Landsbergis, Thomas de Maizière, Stjepan Mesić, Mario Monti, Leszek Miller, Giorgio Napolitano, Viktor Orbán, Andris Piebalgs, Andreas Kaplan, Petro Porošenko, Viviane Reding, Micheil Saakašvili, Jorge Sampaio, László Sólyom, Beata Szydło, Boris Tadić, Donald Tusk, Vaira Vīķe-Freiberga, Lech Wałęsa, José Luis Zapatero \n\nKrynické konference se zúčastnily také významné osobnosti z České republiky, např.:\n\nJakub Dürr, Petr Dvořák, Martin Ehl, Jan Fischer, Štefan Füle, Jiří Gruša, Jan Hamáček, Václav Havel, Jan Mládek, Luboš Palata, Karel Schwarzenberg, Bohuslav Sobotka, Cyril Svoboda, Vladimír Špídla, Jaromír Štětina, Mirek Topolánek, Lubomír Zaorálek. \n\n26. ekonomické fórum v Krynici se stalo příležitostí k setkání premiérů státu Visegrádské skupiny: polské premiérky Beaty Szydło, českého premiéra Bohuslava Sobotky, slovenského premiéra Roberta Fica, mad´arského premiéra Viktora Orbána, a také ukrajinského premiéra Volodymyra Hrojsmana. Během diskuse „Střední a východní Evropa – mluvíme jedním hlasem?“ předsedové vlady hovořili o potenciálu zemí V4, kooperaci v rámci Visegrádské skupiny a budoucnosti Evropské unie. Prodiskutovali rovněž otázky spolupráce s Ukrajinou a připojení státu do EU.  \n\nBěhem Fóra se koná přes 150 debat  skladajících se z tematických bloků, které zahrnují klíčové oblasti ekonomiky, m.j.:\n\n\nNa Fóru se podílejí zástupci medií z celého světa, relace z debat se objevují v mezinárodních tiskových agenturách, například: Bloomberg, AFP, Reuters nebo TASS a také v nejčtenějších denících, m.j. The Wall Street Journal, Die Welt, Kommersant, Financial Times, Le Figaro či Euronews.\n"}
{"id": "1298166", "url": "https://cs.wikipedia.org/wiki?curid=1298166", "title": "Spruce Grove", "text": "Spruce Grove\n\nSpruce Grove je město v Albertě v Kanadě. Leží 11 km západně od Edmontonu a administrativně náleží k Parkland County. V roce 2016 mělo 34 066 obyvatel.\n\nPrvní osídlení pochází z roku 1879. Jako vesnice byla uznaná v roce 1907, načež byla rozpuštěna v roce 1916. Opětovně byla vesnice uznaná v roce 1955 a následně získala status města (town - 1971, city - 1986).\n\n"}
{"id": "1298172", "url": "https://cs.wikipedia.org/wiki?curid=1298172", "title": "Stettler", "text": "Stettler\n\nStettler je kanadské město v Albertě, které se rozkládá na východě provincie v County of Stettler No. 6. Nachází se ve vzdálenosti 101 km východně od Red Deeru na křižovatce dálnic Alberta Highway 12 a Alberta Highway 56 183 km jižně od Edmontonu. V roce 2016 mělo 5952 obyvatel.\n\nMísto bylo založeno v roce 1905 a bylo pojmenováno po švýcarském přistěhovalci Carlu Stettlerovi, který také založil osadu východně od města Blumenau a působil také v blízkém okolí obce Castor. Pracoval také v první městské radě Stettleru. V červnu 1906 bylo uznáno jako vesnice a v listopadu téhož roku získalo městská práva.\n\n"}
{"id": "1298175", "url": "https://cs.wikipedia.org/wiki?curid=1298175", "title": "Wetaskiwin", "text": "Wetaskiwin\n\nWetaskiwin je kanadské město v Albertě. Nachází se ve vzdálenosti 70 km jižně od Edmontonu. V roce 2016 mělo 12 655 obyvatel.\n\nJméno města pochází od kríjského slova \"wītaskiwinihk\", které znamená \"kopce, kde byl stvořen mír\".\n\n"}
{"id": "1298195", "url": "https://cs.wikipedia.org/wiki?curid=1298195", "title": "Vlastimil Válek (lékař)", "text": "Vlastimil Válek (lékař)\n\nVlastimil Válek (* 17. května 1960 Brno) je český politik a lékař – radiodiagnostik, od října 2017 poslanec Poslanecké sněmovny PČR, v letech 2012 až 2016 zastupitel Jihomoravského kraje, od roku 2010 zastupitel Městské části Brno-Líšeň, od roku 2019 místopředseda TOP 09.\n\nNarodil se v Brně. Dětství prožil v Poštorné a v Břeclavi, kde vystudoval gymnázium. Poté absolvoval obor všeobecné lékařství na Lékařské fakultě UJEP v Brně (dnes Masarykova univerzita). Promoval v roce 1985 a získal titul MUDr., následně začal žít v Brně.\n\nV roce 1985 nastoupil jako lékař do Fakultní nemocnice Brno-Bohunice, kde v současnosti vede Kliniku radiologie a nukleární medicíny. Zaměřuje se na diagnostiku a léčbu v oblasti nádorů břicha, sám je průkopníkem některých metod. Publikuje ve významných českých i zahraničních zdravotnických časopisech a pravidelně přednáší na prestižních zahraničních kongresech a univerzitách. Od roku 2012 je náměstkem ředitele Fakultní nemocnice Brno pro společné vyšetřovací a léčebné složky. Pro období let 2014 až 2017 byl zvolen předsedou České radiologické společnosti České lékařské společnosti J. E. Purkyně.\n\nOd roku 1993 také působí na Lékařské fakultě MU, kde se věnuje výzkumu a výuce budoucích lékařů. Zastává pozici profesora radiologie. Angažuje se rovněž jako předseda Akademického senátu Lékařské fakulty MU. Je autorem mnoha publikací s lékařským zaměřením.\n\nVedle lékařské profese se věnuje pomoci zrakově postiženým – pravidelně spoluorganizuje \"Běhy radiologů pro Světlušku\". Žákům základních škol přibližuje medicínu a studium na Masarykově univerzitě prostřednictvím projektu \"„Stojí za to se učit“\". Působil v mezinárodní organizaci Červený kříž, po roce 1989 byl ještě jako mladý lékař krátce republikovým místopředsedou této organizace.\n\nVlastimil Válek je ženatý a má čtyři děti. Žije v Brně, konkrétně v městské části Brno-Líšeň. Mezi jeho zájmy patří cimbálová muzika, sborový zpěv, literatura a české umění.\n\nDo politiky vstoupil, když byl v komunálních volbách v roce 2010 zvolen jako nestraník za TOP 09 zastupitelem Městské části Brno-Líšeň. Následně v roce 2013 do TOP 09 vstoupil a ve volbách v roce 2014 mandát zastupitele městské části obhájil, když vedl v Líšni kandidátku TOP 09.\n\nV komunálních volbách v roce 2014 kandidoval také za TOP 09 do Zastupitelstva města Brna, ale neuspěl.\n\nV krajských volbách v roce 2012 byl ještě jako nestraník za TOP 09 zvolen na kandidátce subjektu \"\"TOP 09 a Starostové pro Jihomoravský kraj\"\" zastupitelem Jihomoravského kraje. Původně byl na 24. místě kandidátky, ale vlivem preferenčních hlasů skončil nakonec třetí. Ve volbách v roce 2016 post krajského zastupitele obhajoval už jako člen TOP 09 na kandidátce subjektu \"\"TOP 09 s podporou starostů a \"Žít Brno\"\"\", ale neuspěl.\n\nVe volbách do Poslanecké sněmovny PČR v roce 2013 kandidoval jako člen TOP 09 v Jihomoravském kraji, ale neuspěl (skončil jako první náhradník). Ve volbách v roce 2017 byl lídrem TOP 09 v Jihomoravském kraji a byl zvolen poslancem.\n\nV komunálních volbách v roce 2018 do Zastupitelstva města Brna byl lídrem kandidátky TOP 09 a tudíž i kandidátem této strany na post primátora města. TOP 09 se však do zastupitelstva nedostala. Obhájil ale post zastupitele městské části Brno-Líšeň, když kandidoval jako člen TOP 09 na kandidátce subjektu \"\"SPOLU V LÍŠNI, koalice KDU-ČSL, TOP 09 a nestraníci\"\".\n\nV listopadu 2019 byl zvolen místopředsedou TOP 09 (získal 108 hlasů).\n"}
{"id": "1298197", "url": "https://cs.wikipedia.org/wiki?curid=1298197", "title": "Vlastimil Válek", "text": "Vlastimil Válek\n\nJméno a příjmení Vlastimil Válek má více nositelů:\n\n"}
{"id": "1298198", "url": "https://cs.wikipedia.org/wiki?curid=1298198", "title": "Říše Oyo", "text": "Říše Oyo\n\nŘíše Oyo byl státní útvar, který existoval v západní Africe, na území dnešní Nigérie a částečně Beninu, od 15. století až do roku 1896. Dominantním etnikem v něm byli Jorubové. Počátky říše jsou mytologicky spjaty s postavou zvanou Oraňan. Prvním významným historickým vládcem byl však až Orompoto, vrcholnou éru zažilo království v letech 1650–1750. Na konci 18. století, za vlády Abioduna (1770–1789) vypukla v Oyo občanská válka. Nakonec byla říše rozvrácena muslimskými Fulby.\n"}
{"id": "1298199", "url": "https://cs.wikipedia.org/wiki?curid=1298199", "title": "Lední hokej na Asijských zimních hrách 1986", "text": "Lední hokej na Asijských zimních hrách 1986\n\nHokejový turnaj v rámci Asijských zimních her 1986 se konal od 1. do 8. března 1986 v halách Makomanai a Cukisamu v Sapporu v Japonsku. Turnaje se zúčastnila čtyři mužstva, která spolu hrála v jedné skupině každé s každým dvakrát. Vítězství si připsali hráči Číny před domácími hráči Japonska a hráči Jižní a Severní Koreje.\n\n"}
{"id": "1298200", "url": "https://cs.wikipedia.org/wiki?curid=1298200", "title": "Remízek", "text": "Remízek\n\nRemízek je část krajiny, která poskytuje přirozený úkryt drobným živočichům i větším zvířatům v otevřeném prostranství. Remízky jsou v podstatě meze u polí (někdejší hranice mezi poli), které jsou porostlé různými malými stromky, keři a jinou vegetací. \n\n\"„V naší kdysi půvabné a ekologicky vyvážené krajině, během uplynulých desetiletí převážně změněné v průmyslovou step, zůstaly anebo byly uměle vysazeny na zemědělsky méně vhodné půdě ostrůvky stromů a keřů, které se dříve využívaly jako palivo i jako dříví užitkové. Jasan sloužil k výrobě násad, jeřáb a brslen jako dříví soustružnické, vrby pro košíkáře, olše na dřeváky s koženým svrškem, mladé doubky k těžbě kůry na tříslo. Pravidelné stínání těmto dřevinám s velkou regenerační schopností neškodilo a poskytovalo zvěři i ostatním živočichům ochranu, kryt a potravu.“\"\n\nRemízky vznikaly a mohou vznikat jako záměrně osázená místa nebo z ponechaných rozsáhlejších mezí u polí. Mohou vznikat i v místech, kde stávala obytná či hospodářská stavení a zbořeniště časem zarostlo vegetací. Rostou zde byliny včetně travin, keře (trnky, šípkové keře, černý bez), stromy, někdy plané ovocné stromy.\n\nPo kolektivizaci v 50. letech 20. století byla pole a políčka spojována v rozsáhlé lány. Důsledkem je, že remízků výrazně ubylo, a tedy zmizela i místa výskytu některých živočichů (např. brouk rodu majka), ubylo míst vhodných k rozmnožování některých živočichů a přirozených úkrytů.\n\nRemízky, polní meze i cesty mají zásadní ekologický význam, protože podporují biologickou rozmanitost, chrání půdu před erozivním působením větru a brání jejímu splachování při deštích. Proto dle legislativy mohou být považovány za významný krajinný prvek a jejich znovuzakládání je podporováno dotační politikou.\n\n\n"}
{"id": "1298205", "url": "https://cs.wikipedia.org/wiki?curid=1298205", "title": "Juturna", "text": "Juturna\n\nJuturna (také \"Diuturna\" nebo \"Iuturna\" byla v římské mytologii bohyně pramenů a vod nebo nymfa. \n\nByla dcerou Dauna, syna Pilumnova, a sestra Turna, krále Rutulů, kterého Aeneas zabil.\n\nProtože jí byl Jupiter zvlášť nakloněn, byla vybrána jako bohyně pramenů, rybníků a řek.\n\nV Latiu byla uctívána zejména u Lavinia, později byl její kult přenesen do Říma a v blízkosti Lacus Iuturnae jí byla zřízena posvátná studna. Gaius Lutatius Catulus jí po skončení První punské války v roce 241 př. n. l. slíbil, že jí na oslavu svého vítězství postaví chrám na Martově poli. Patrně po obnově tohoto chrámu za císaře Augusta se začal slavit svátek Iuturnálií 11. ledna.\n\n"}
{"id": "1298214", "url": "https://cs.wikipedia.org/wiki?curid=1298214", "title": "Mistrovství Itálie ve sportovním lezení", "text": "Mistrovství Itálie ve sportovním lezení\n\nMistrovství Itálie ve sportovním lezení (: \"Campionato italiano di arrampicata\") jsou národní mistrovství ve sportovním lezení, pořádané Italskou federací sportovního lezení - \"Federazione Arrampicata Sportiva Italiana\" (FASI), první se uskutečnilo v roce 1985.\n\nZávodí se v lezení na obtížnost (od roku 1985) a od roku 2000 také v lezení na rychlost a v boulderingu (: \"lead\", \"speed\", \"boulder\"). Mistrovství v jednotlivých disciplínách probíhala jak ve stejných městech současně, tak i zvlášť v jiných městech.\n\n\n"}
{"id": "1298215", "url": "https://cs.wikipedia.org/wiki?curid=1298215", "title": "Renault Agora", "text": "Renault Agora\n\nRenault Agora může označovat:\n"}
{"id": "1298217", "url": "https://cs.wikipedia.org/wiki?curid=1298217", "title": "Récréo", "text": "Récréo\n\nRécréo může označovat:\n"}
{"id": "1298222", "url": "https://cs.wikipedia.org/wiki?curid=1298222", "title": "Irisbus Citybus", "text": "Irisbus Citybus\n\nIrisbus Citybus může označovat:\n"}
{"id": "1298225", "url": "https://cs.wikipedia.org/wiki?curid=1298225", "title": "Oldřichovský potok", "text": "Oldřichovský potok\n\nNázev Oldřichovský potok má více vodních toků:\n\n"}
{"id": "1298228", "url": "https://cs.wikipedia.org/wiki?curid=1298228", "title": "Foresta", "text": "Foresta\n\nForesta, nákup a prodej paliva, staviva a hospodářských plodin byla firma, která především obchodovala s palivy, stavebním materiálem a řezivem. Sídlila v Hradci Králové a své sklady měla v Plotištích nad Labem a na Slezském Předměstí.\n\nV roce 1927 byla za účasti Všeobecné úvěrní společnosti v Hradci Králové zřízena a zapsána do obchodního rejstříku firma Foresta, jež převzala veškeré obchody zboží, které dosud prováděla Všeobecná úvěrní společnost, která nově soustředila veškerou svoji činnost na peněžní a záloženskou agendu, a zároveň rozšířila obor této působnosti tak, že začala prodávat palivo (uhlí, koks i palivové dříví), stavivo (cement, vápno, lepenka, rákos, drátěnky) a stavební řezivo všeho druhu. Speciální oddělení se zabývalo nákupem a prodejem truhlářského a kolářského řeziva. Zároveň společnost převzala do své správy stávající sklady Všeobecné úvěrní společnosti s vlečnými drahami na Pražském a Slezském Předměstí. Úřadovny však byly v domě Všeobecné úvěrní společnosti v Hradci Králové na Jiříkově třídě čp. 238 proti Grandhotelu (telefon číslo 37, 366 - Plotiště nad Labem a 55 - Slezské Předměstí). Společnost pracovala společně s firmami „Tegula“, továrna pro výrobu vápenopískových cihel, a „Granita“, žulové lomy u Skutče, s. r. o. v Hradci Králové, takže ve stavebním oboru disponovala veškerým potřebným materiálem.\n\nSvoje skladiště se snažila rozšiřovat, např. v Plotištích nad Labem zahájila firma činnost v únoru 1928. Prodávala zde dříví, uhlí a stavební hmoty v místě bývalé firmy Antonín Kotland, sklad uhlí. Při větrné smršti 4. července 1929 byly odneseny zdejší firemní dřevěné stavby a i uhlí bylo rozházené po okolí. Roku 1931 zde společnost přistavěla zděné skladiště, ale již v roce 1934 došlo k zrušení tohoto skladiště. Ještě na okraj je třeba zmínit vloupání do zdejší kanceláře firmy, k němuž došlo v noci na 23. dubna 1932 a byla odcizena pouze příruční pokladna s hotovostí ve výši 87,90 Kč, nepočítaje v to několik drobných krádeží uhlí z areálu firmy.\n\nRoku 1928 se pokoušela zřídit skladiště také v Kuklenách, ale obec neprojevila žádný zájem. Rok 1931 byl ve znamení velké změny. Dr. K. Kavalír se stal jednatelem místo Ing. V. Rejchla ml. Zároveň se projevují dozvuky světové hospodářské krize. Nedlouho po plotišťském bylo zrušeno i skladiště na Slezském Předměstí, takže firma přestala vyvíjet činnost a nejspíše v roce 1935 zanikla. Jisté je jen to, že v roce 1939 nefiguruje v Adresáři Protektorátu Čechy a Morava pro průmysl, živnosti, obchod a zemědělství, což dokazuje, že firma již tou dobou neexistovala.\n"}
{"id": "1298229", "url": "https://cs.wikipedia.org/wiki?curid=1298229", "title": "Aleš Jakubec", "text": "Aleš Jakubec\n\nAleš Jakubec (* 19. března 1976 Prostějov) je český politik a vysokoškolský pedagog, v letech 2010 až 2018 zastupitel města Olomouc (v letech 2010 až 2014 také radní města a v letech 2014 až 2018 pak náměstek primátora), člen TOP 09.\n\nNarodil se v Prostějově, dětství strávil v nedaleké vesnici Výšovice. Od svých 18 let, kdy začal studovat učitelský obor tělesná výchova a biologie na Fakultě tělesné kultury Univerzity Palackého, žije v Olomouci. Promoval v roce 1999 a získal titul Mgr. Po ročním pobytu v USA absolvoval postgraduální studium v oboru kinantropologie se specializací na fyziologii zátěže na FTK UP v Olomouci (získal tak titul Ph.D.). Stěžejní stáží byl pro něj semestrální studijní pobyt na Katolické univerzitě v belgické Lovani.\n\nOd roku 2003 působí jako vysokoškolský učitel na Fakultě tělesné kultury Univerzity Palackého v Olomouci.\n\nAngažuje se jako člen České společnosti tělovýchovného lékařství (od 2006), člen \"Klubu amatérských cyklistů\" (od 2006) či místopředseda občanského sdružení \"Pohyb a zdraví současně\" (od 2008). Od roku 2011 je také místopředsedou představenstva akciové společnosti Výstaviště Flora Olomouc.\n\nAleš Jakubec je ženatý a má jedno dítě. Žije ve městě Olomouc, konkrétně v části Nová Ulice. Ve volném čase sportuje a kromě cyklistiky a volejbalu se pravidelně účastní Olomouckého půlmaratonu.\n\nAleš Jakubec je také autorem mnoha publikací se sportovním a lékařským zaměřením.\n\nV komunálních volbách v roce 2002 byl zvolen jako nezávislý na kandidátce subjektu \"\"Sdružení nezávislých kandidátů - 2002\"\" zastupitelem obce Výšovice na Prostějovsku. Mandát však v dalších volbách neobhajoval.\n\nV roce 2009 se stal členem TOP 09, v současnosti působí jako krajský předseda strany v Olomouckém kraji. V komunálních volbách v roce 2010 byl zvolen zastupitelem města Olomouc, když vedl kandidátku TOP 09 v prvním obvodu. V listopadu 2010 se stal neuvolněným radním města. Ve volbách v roce 2014 mandát zastupitele města obhájil, když vedl tamní kandidátku TOP 09. V listopadu 2014 se stal náměstkem primátora města s kompetencemi: odbor koncepce a rozvoje, odbor životního prostředí, Zoologická zahrada Olomouc. Do jeho působnosti patřilo také Centrum ekologických aktivit Sluňákov. Ve volbách v roce 2018 obhajoval jako člen TOP 09 mandát zastupitele města z pozice lídra kandidátky subjektu \"\"TOP 09 a nezávislí\"\", ale neuspěl. Skončil tak rovněž v pozici náměstka primátora.\n\nV krajských volbách v roce 2012 kandidoval za TOP 09 na kandidátce subjektu \"\"TOP 09 a Starostové pro Olomoucký kraj\"\", ale neuspěl. Do krajského zastupitelstva se mu nepodařilo dostat ani ve volbách v roce 2016 na samostatné kandidátce TOP 09.\n\nVe volbách do Poslanecké sněmovny PČR v roce 2013 kandidoval za TOP 09 v Olomouckém kraji, ale neuspěl. Ve volbách v roce 2017 byl lídrem TOP 09 v Olomouckém kraji, ale neuspěl. Na 5. sněmu strany v listopadu 2017 byl zvolen členem předsednictva strany, získal 148 hlasů. Funkci zastával do listopadu 2019.\n"}
{"id": "1298233", "url": "https://cs.wikipedia.org/wiki?curid=1298233", "title": "Katrina Kaifová", "text": "Katrina Kaifová\n\nKatrina Kaifová (* 16. července 1983 Hongkong) je indická herečka a modelka, jedna z nejlépe placených bollywoodských hvězd. Měří 174 cm, váží 56 kg.\n\nNarodila se v Hongkongu jako Katrina Turquotte, její matka je Angličanka a otec pochází z Kašmíru, má sedm sourozenců. Po rozvodu rodičů žila na Havaji, v Londýně a na dalších místech, absolvovala domácí vzdělávání, od čtrnácti let vystupovala na módních přehlídkách a soutěžích krásy. V roce 2003 debutovala ve filmu ze zákulisí modelingu \"Boom\". Zpočátku se obtížně prosazovala kvůli špatné znalosti hindštiny, průlom v její kariéře znamenal komerční úspěch filmu \"Ahoj, Londýne\" (2007). Hrála také ve filmech Kabira Khana \"New York\" (2009) a \"Ek Tha Tiger\" (2012). \n\nV roce 2011 obdržela cenu Stardust Awards pro nejlepší indickou herečku za hlavní roli v komedii \"Tees Maar Khan\", dvakrát byla nominována na Filmfare Awards, v roce 2013 vyhrála anketu People's Choice Awards India. \n\nÚčinkovala v indické verzi televizní soutěže \"Chcete být milionářem?\", výhru odevzdala na podporu sirotčince v Čennaí, který provozuje její matka. \n\nV roce 2015 byla její socha umístěna v Muzeu voskových figurín Madame Tussaud.\n\n"}
{"id": "1298234", "url": "https://cs.wikipedia.org/wiki?curid=1298234", "title": "Gustav Stein, velkoobchod dřívím a parní pily", "text": "Gustav Stein, velkoobchod dřívím a parní pily\n\nGustav Stein, velkoobchod dřívím a parní pily byla firma, která obchodovala s dřívím a zároveň ho od roku 1898 na své pile v Plotištích nad Labem zpracovávala.\n\nTato firma byla založena v roce 1898. Kromě pily v Plotištích nad Labem, zřízené v roce 1897 Hugo a Gustavem Steinovými, měl majitel filiální pilu v Krásné v okrese Nové Město na Moravě a sklad dříví v Borové u Poličky. Roku 1915 poskytla svým pracovníkům drahotní přídavek ve výši 1-1,60 K týdně, čímž částečně vyhověla žádosti přednesené dělnictvem. V roce 1923 byla postavena kancelářská budova. Od roku 1928 firma zřídila filiální pilu v Šošůvce na okrese Blansko. Vedle toho vlastnila hospodářské usedlosti s pozemky v Krásné a v Pusté Rybné. Od roku 1913 měla navíc vlečku do svého plotišťského závodu u viaduktu.\n\nRoku 1929 se firma zúčastnila soutěže na koupi dříví vichřicí poraženého, kterou vypsala městská rada v Hradci Králové, přičemž její název do roku 1931 zněl Gustav Stein, obchod uhlím, dřívím a stav. hmotami. Na přelomu 20. a 30. let závod zasáhla světová hospodářská krize a ten pracoval dosti omezeně. K tomu 4. ledna 1935 zemřel senioršéf závodu Hugo Stein ve věku 61 let a závod převzal syn Walter Stein. Teprve koncem 30. let nastalo mírné hospodářské oživení, čímž se zvětšil i počet pracujících, jichž v roce 1937 bylo 7 úředníků a 130 dělníků v sezóně a 50 dělníků mimo ni. Od ledna do dubna téhož roku se zde dokonce pracovalo na 2 směny. Přesto se našel čas i na různé oslavy, např. když 1. listopadu 1932 oslavil disponent Jan Hoffmann výročí 30leté práce u této společnosti.\n\nFirma se koncem 30. let aktivizuje i v oblasti obrany republiky. V srpnu 1938 dala na sbírku ve prospěch Jubilejního fondu na obranu státu 5 000 Kč, i když ostatní firmy daly tehdy více, např. Fotochema 10 000 Kč, Lakovar 10 000 Kč, Družstvo rolnického skladiště 40 000 Kč, Old. Bendl a ing. Rusý 22 500 a mlynář Střemcha 10 000 Kč. V důsledku opevňovacích prací byla zaměstnanost v závodě velmi dobrá.\n\nV roce 1940 koupilo pilu se souhlasem říšského protektora město, které tento podnik zreorganizovalo do firmy Dřevoprůmyslové závody města Hradce Králové, jež se stala součástí tamního lesního hospodářství a produkovala řezivo všeho druhu, k němuž později přibyla i truhlářská výroba. Ředitelem závodů se stal Robert Prihoda, nadlesní z Hochelbe (Vrchlabí) s platem 62 000 K. Existence tohoto podniku je doložena ještě v roce 1948.\n"}
{"id": "1298238", "url": "https://cs.wikipedia.org/wiki?curid=1298238", "title": "Adeline Wuillèmeová", "text": "Adeline Wuillèmeová\n\nAdeline Wuillèmeová (* 8. srpna 1975 Remeš, Francie) je bývalá francouzská sportovní šermířka, která se specializovala na šerm fleretem. Francii reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996 v soutěži jednotlivkyň a družstev a v roce 2000, 2004 v soutěži jednotlivkyň. V soutěži jednotlivkyň se na olympijských hrách 2004 probojovala do čtvrtfinále. V roce 2005 obsadila třetí místo na mistrovství světa v soutěži jednotlivkyň a v roce 2008 získala titul mistryně Evropy. S francouzským družstvem fleretistek vybojovala v roce 2005 třetí místo na mistrovství světa v roce 2008 třetí místo na mistrovství Evropy.\n"}
{"id": "1298241", "url": "https://cs.wikipedia.org/wiki?curid=1298241", "title": "Angutit Inersimasut GM", "text": "Angutit Inersimasut GM\n\nAngutit Inersimasut GM (dánsky: Grønlandsmesterskab i fodbold) je nejvyšší fotbalová soutěž pořádaná na území Grónska. Pořádá ji Grønlands Boldspil Union (česky: Grónská fotbalová federace). Soutěž je pořádána turnajovým způsobem, z klimatických důvodů je pak rozdělena na tři fáze (městská, regionální a celostátní fáze).\n\nPrvní fotbalová soutěž na území Grónska vznikla v roce 1954 pod názvem Grønlandturneringen. Soutěž se pořádala nepravidelně, mezi lety 1954 – 1970 tak proběhlo pouhých osm ročníků. Teprve v roce 1971 po vzniku fotbalové federace se začala hrát soutěž pravidelně každý rok. Rekordmanem soutěže je s dvanácti tituly mužstvo B-67 z hlavního města (poslední titul získalo v roce 2016).\n\nZdroj: \n\nZdroj: \n\n"}
{"id": "1298242", "url": "https://cs.wikipedia.org/wiki?curid=1298242", "title": "Ysaora Thibusová", "text": "Ysaora Thibusová\n\nYsaora Thibusová (* 22. srpna 1991 Guadeloupe) je francouzská sportovní šermířka kreolského původu, která se specializuje na šerm fleretem. Francii reprezentuje od druhého desetiletí jednadvacátého století. Na olympijských hrách startovala v roce 2012 v soutěži jednotlivkyň a družstev a v roce 2016 v soutěži jednotlivkyň. V soutěži jednotlivkyň se na olympijských hrách 2016 probojovala do čtvrtfinále. V roce 2013 obsadila třetí místo na mistrovství Evropy v soutěži. S francouzským družstvem fleretistek vybojovala v roce 2013 druhé místo na mistrovství světa v roce 2012 a 2013 druhé místo na mistrovství Evropy.\n"}
{"id": "1298244", "url": "https://cs.wikipedia.org/wiki?curid=1298244", "title": "HC electronics", "text": "HC electronics\n\nHC electronics je elektrotechnická firma z Hradce Králové, jež vznikla v roce 1992.\n\nSpolečnost HC electronics s.r.o. byla založena roku 1992 a vznikla oddělením části organizace od akciové společnosti Tesla Hradec Králové.\n\nDo roku 1999 společnost sídlila v pronajatých prostorách areálu Tesly a v říjnu roku 1999 přesunula svoji výrobu do vlastní budovy B v Kalendově ulici čp. 688 s výrobní plochou 1200 m2. Největšími zákazníky jsou společnosti dodávající finální výrobky do radiokomunikační a telekomunikační techniky, energetiky, plynárenství, vojenského a automobilového průmyslu a v současné době také výrobci osvětlovací techniky.\n\nPři svém vzniku navázala na tradici Tesly Hradec Králové a jejími výrobními činnosti byl vývoj a výroba krystalových oscilátorů a hybridních integrovaných obvodů. S tím, jak klesal v průběhu roku 1994 celosvětově zájem o výrobu hybridních integrovaných obvodů, byla zahájena příprava na zavedení nové technologie osazování plošných spojů povrchovou montáží. K této technologii přibylo již v následujícím roce také osazování klasickou montáží.\n\nPro zákazníky firma zajišťuje nákup SMD i vývodových součástek, výrobu plošných spojů i testování hotových výrobků. Velkou část sortimentu SMD součástek má na skladě. Již od roku 1995 je velmi úspěšná také nabídka sad s SMD součástkami, která je využívána pracovníky vývoje, opraváři, drobnými prodejci elektroniky apod.\n\nV roce 2004 došlo k nákupu dalšího objektu (nyní budova A) a tím k přesunu části výroby do nově zrekonstruovaných prostor. O 3 roky později odešel z firmy jeden z vlastníků, takže pokračovala jen s pěti majiteli. Roku 2012 došlo zatím k poslednímu nemovitostnímu nákupu (budova C), aby mohly být rozšířeny skladové prostory.\n"}
{"id": "1298247", "url": "https://cs.wikipedia.org/wiki?curid=1298247", "title": "Laurence Modaineová", "text": "Laurence Modaineová\n\nLaurence Modaineová (* 28. prosince 1964 Douai, Francie) je bývalá francouzská sportovní šermířka, která se specializovala na šerm fleretem. Francii reprezentovala v osmdesátých a devadesátých letech. V průběhu své sportovní kariéry startovala i pod jmény Laurence Valletová, Laurence Cessacová. Na olympijských hrách startovala v roce 1984, 1988, 1992 a 1996 v soutěži jednotlivkyň a družstev. V soutěži jednotlivkyň obsadila na olympijských hrách 1992 a 1996 čtvrté místo. V roce 1994 obsadila třetí místo na mistrovství světa v soutěži jednotlivkyň. S francouzským družstvem fleretistek vybojovala na olympijských hrách 1984 bronzovou olympijskou medaili.\n"}
{"id": "1298250", "url": "https://cs.wikipedia.org/wiki?curid=1298250", "title": "In the Name of Metal", "text": "In the Name of Metal\n\n\n\n"}
{"id": "1298251", "url": "https://cs.wikipedia.org/wiki?curid=1298251", "title": "Jan Hendrych a spol.", "text": "Jan Hendrych a spol.\n\nJan Hendrych a spol. byla kuklenská firma, která se v roce 1873 neúspěšně pokusila založit a vést tamní pekárenský a mlýnský závod.\n\n9. ledna 1873 žádal Jan Hendrych, účetní ve starém cukrovaru a předseda akciové obchodní společnosti v Kuklenách, o odprodání obecního pole u kuklenské kovárny, kde je dnes škola, protože tam chtěl se společníky zařídit pekárnu na chléb a dodávat chléb do Prahy a do Liberce, týdně 300-400 centů. Společnost měla v úmyslu u pekárny postavit i parní mlýn, kde mínila semlít až 500 korců týdně, díky čemuž by se mohly obnovit obilní trhy v Kuklenách. 20. března téhož roku byl ve schůzi obecního zastupitelstva zamítnut odprodej pozemku u kovárny Hendrychovi a pronajat byl kováři Chalupovi.\n\n10. května 1873 zažádala společnost Jan Hendrych a spol. o povolení k postavení pekárny na chléb. V hostinci se ujednalo, aby některé hospodyně upekly chléb na zkoušku a která jej nejlépe upeče, té že se pečení svěří; nebylo však dohody, a tak byl chléb pečen pekařem. Pekárna byla povolena 10. května v čp. 59, které Hendrych koupil od Jana Šejvla 1. května 1873. 30. června 1873 bylo společnosti uděleno povolení ke stavbě pekárny v zahradě výše jmenovaného domu.\n\nNásledujícího roku žádal Hendrych, aby se nájemníci z čp. 59 vystěhovali. Představenstvo obce však odpovědělo, že až 1. května 1874. Ale Hendrych dal nájemníkům náhradu za vystěhování. Později podnik zanikl.\n\n18. ledna 1878 zakoupila obec ve 2. exekuční dražbě usedlost čp. 59 se zahrádkou pod 1 korec 2 věrtele za nejvyšší podání 4191 zl. Na pekárně vázly dluhy: hradecké spořitelny 2500 zl., Záložního úvěrního ústavu v Hradci Králové 269,91 zl., rodiny Ludvíkovy 220 zl., jiné pohledávky 222 zl., takže Hendrychovi zbylo 780 zl. Následně 5. února bylo rozhodnuto o vypsání konkursu na pronájem bývalé pekárny a v červnu 1878 byla pronajmuta za roční plat 250 zl. na 6 let Antonínu Srdínkovi. 13. července téhož roku vydal okresní soud vydražený domek čp. 59 obci. Později byl v domě zřízen chudobinec.\n"}
{"id": "1298252", "url": "https://cs.wikipedia.org/wiki?curid=1298252", "title": "Seznam dílů seriálu Scrubs: Doktůrci", "text": "Seznam dílů seriálu Scrubs: Doktůrci\n\nToto je seznam dílů seriálu \"Scrubs: Doktůrci\". Americký televizní seriál \"\" vysílala stanice NBC, poté ABC. Pořadí vysílání v USA a v Česku se mírně odlišuje, seznam uvádí pořadí podle americké premiéry. V Česku seriál premiérově odvysílala stanice Prima Cool s českým dabingem naráz během 11 měsíců v letech 2012–2013. Zatímco ve Spojených státech je celý seriál k dispozici na domácích nosičích, v Česku na DVD ani Blu-rayi nevyšel.\n\nSeriál má 9 řad a 182 dílů.\n\n<onlyinclude></onlyinclude>\n\nSymbolem jsou označeny díly, jejichž délka je nestandardně vyšší až o pět minut.\n\nDíl \"Mé nemravné tajemství\" (\"My Dirty Secret\") byl naplánován na 16. října 2003 jako třetí v pořadí třetí řady. Celý denní program byl ale posunut o týden kvůli vysílání baseballového zápasu. Zatímco ostatní seriály toho dne byly posunuty o jeden týden, z neznámých důvodů byl u Scrubs: Doktůrků neodvysílaný díl dočasně vynechán a odvysílán až mnohem později jako devátý v pořadí, což vytváří několik nekonzistencí v ději. Při reprízách a při některých mezinárodních uvedeních je díl navrácen na původně zamýšlené místo. V Česku byl díl odvysílán na čtvrtém místě.\nSoučasně s vysíláním osmé řady byl na internetu uveřejňován webový seriál Scrubs: Interns. Dvanáct 3-5minutových dílů vypráví příběhy internistů ze stejné nemocnice. V seriálu se mihly i postavy z hlavního seriálu Scrubs: Doktůrci. Deset dílů bylo možno zhlédnout na webu, dva se objevily exkluzivně na DVD a Blu-rayi osmé řady. V Česku nebyl tento seriál vysílán.\n"}
{"id": "1298253", "url": "https://cs.wikipedia.org/wiki?curid=1298253", "title": "Baadž", "text": "Baadž\n\nAl-Baadž (: بعاج) je město v severozápadním Iráku v provincii Ninive. Leží 125 kilometrů jihozápadně od Mosulu a 380 kilometrů severozápadně od Bagdádu. Severně od města leží město Sindžár. V roce 2014 bylo město dobyto Islámským státem o dva roky později v červnu 2017 dobyly město Lidové mobilizační síly.\n"}
{"id": "1298255", "url": "https://cs.wikipedia.org/wiki?curid=1298255", "title": "Jan Janssen", "text": "Jan Janssen\n\nJan Janssen, celým jménem Johannes Adrianus Janssen (* 19. května 1940 Nootdorp), je bývalý nizozemský závodník v silniční cyklistice, specialista na jednorázové závody a vítěz Tour de France 1968.\n\nJako amatér startoval na olympiádě 1960, kde skončil na 58. místě, vyhrál v roce 1961 závod Kolem Limburska a na Tour de l'Avenir v roce 1962 obsadil celkové třetí místo. Ve stejném roce přestoupil do profesionálního týmu Pelforth - Sauvage - Lejeune a vyhrál závod Züri-Metzgete. V roce 1964 se stal profesionálním mistrem světa v závodě jednotlivců a vyhrál celkovou klasifikaci Paříž-Nice. V roce 1965 vyhrál závod Kolem Nizozemska a v roce 1966 Bordeaux–Paříž a Brabantský šíp. V roce 1967 získal prvenství na klasikách Janov – Nice a Paříž - Roubaix i na etapové Vueltě a byl druhý na světovém šampionátu. V roce 1968 vyhrál jako první Holanďan v historii Tour de France, když o svém vítězství rozhodl až v závěrečné časovce z Melunu do Paříže, v níž připravil o žlutý trikot dosud vedoucího Belgičana Hermana Van Springela. Na Tour byl také druhý v roce 1966 a pátý v roce 1967, třikrát vyhrál bodovací soutěž (1964, 1965 a 1967) a získal sedm etapových vítězství.\n\nV roce 1968 byl zvolen nizozemským sportovcem roku. \n\n"}
{"id": "1298256", "url": "https://cs.wikipedia.org/wiki?curid=1298256", "title": "Silvia Strukelová", "text": "Silvia Strukelová\n\nSilvia Strukelová (12. dubna 1916 Terst, Itálie – 1997) byla italská sportovní šermířka, která se specializovala na šerm fleretem. Itálii reprezentovala ve třicátých, čtyřicátých a padesátých letech. Na olympijských hrách startovala v roce 1952 v soutěži jednotlivkyň. V roce 1947 obsadila třetí místo na mistrovství světa v soutěži jednotlivkyň. S italským družstvem fleretistek vybojovala v roce 1954 druhé a v roce 1947, 1952, 1953, 1955 třetí místo na mistrovství světa.\n"}
{"id": "1298260", "url": "https://cs.wikipedia.org/wiki?curid=1298260", "title": "Bruna Colombettiová", "text": "Bruna Colombettiová\n\nBruna Colombettiová provdaná Bruna Peronciniová (* 27. ledna 1936 – 26. července 2008 Milán, Itálie) byla italská sportovní šermířka, která se specializovala na šerm fleretem. Itálii reprezentovala v padesátých a šedesátých a letech. Na olympijských hrách startovala v roce 1956, 1960, 1964 a 1968 v soutěži jednotlivkyň a družstev. V roce 1955 obsadila druhé místo na mistrovství světa v soutěži jednotlivkyň. S italským družstvem fleretistek vybojovala na olympijských hrách 1960 bronzovou olympijskou medaili a s družstvem vybojovala v roce 1957 titul mistryň světa.\n"}
{"id": "1298265", "url": "https://cs.wikipedia.org/wiki?curid=1298265", "title": "Jindřich Jelínek, továrna na mýdlo v Králové Hradci", "text": "Jindřich Jelínek, továrna na mýdlo v Králové Hradci\n\nJindřich Jelínek, továrna na mýdlo v Králové Hradci byla firma, zabývající se od roku 1867 produkcí mýdla, pracích prášků a svíček.\n\nJindřich Jelínek přišel do Malšovic, protože se oženil s dcerou řídícího učitele v Pražském Předměstí Václava Ponce, který byl majitelem zejšího domu čp. 3. Právě vedle něj postavil obytné zděné stavení čp. 37 a dozadu velkou mydlářskou dílnu roku 1884. V roce 1890 kvůli zvětšení své mydlárny prodával pod cenou 1 zánovní příklopek (štorc) s kovaným kotlem, 1 železný litý kotel s okolkem na škvaření loje, 2 velké silné dřevěné kádě, 3 železné nádrže (reservoiry), 1 dubový špalek, 6 ks železných žlabů a lis na škvarky. Počátkem roku 1891 závod postrádal zručného mydlářského vařiče, a tak si zadal inzeráty i do celostátního tisku, např. do Národních listů (23. dubna 1891). V lednu 1892 zde byl zabit výbuchem mýdlových plynů vařič mýdla Jan Hlavatý, po němž zůstala vdova a 8letá dcera Aninka.\n\nFirma vzkvétala a za svoji činnost získávala různá ocenění. Na hospodářské, průmyslové a národopisné výstavě v roce 1894 v Hradci Králové obdržel čestný diplom Národní jednoty severočeské a zlatou medaili výstavní s korunou. Ve stejném roce je Jindřich Jelínek zaznamenán jako majitel domu čp. 160 na Velkém náměstí. 6. června 1900 se majitel firmy zúčastnil protestní schůze českých mydlářů proti zřízení První české akciové továrny na výrobu mýdla a mydlářských surovin. Na ní podal zevrubný obraz neutěšeného stavu českých mydlářů v královéhradeckém kraji. V roce 1905 zřídil v domě čp. 15 v Hradci Králové filiální sklad vlastních výrobků i dalších prostředků k praní. 4. března 1907 bylo městskou radou schváleno ukončení pronájmu bývalé pevnostní lunety. 18. března 1907 městská rada povolila Jindřichovi Jelínkovi do odvolání uschování různého nářadí v lunetě, v níž bývala Lhotova továrna na harmonia. V pozdější době přešla obě stavení i s mydlárnou na syna Josefa, který své mydlářské zboží dílem rozvážel a dílem prodával ve vlastním domě v Hradci Králové proti biskupské rezidenci (otcovu živnost převzal v roce 1906). Ve 30. letech ho vystřídal syn Jaroslav.\n\nMezi známé výrobky této mydlárny patřily Jelínkovo levandulové mýdlo neutrální, antiseptické holičské mýdlo Juno, toaletní mýdlo Lady, úsporné mýdlo Pradlena, prací prášek s fialkovou vůní Saponit a Albín. Vyráběly se zde však i svíčky a kostelní svíce. Jako člen Spolku českých mydlářů měl právo vyrábět také Korunní mýdlo. Takových mydlářů bylo v Čechách celkem 24.\n"}
{"id": "1298270", "url": "https://cs.wikipedia.org/wiki?curid=1298270", "title": "DBS", "text": "DBS\n\nDBS má vícero významů:\n\n"}
{"id": "1298276", "url": "https://cs.wikipedia.org/wiki?curid=1298276", "title": "8C", "text": "8C\n\n8C nebo VIII-C může označovat:\n\n\n\n"}
{"id": "1298278", "url": "https://cs.wikipedia.org/wiki?curid=1298278", "title": "Olha Charlanová", "text": "Olha Charlanová\n\nOlha Hennadijivna Charlanová (* 4. září 1990 Mykolajiv, Sovětský svaz) je ukrajinská sportovní šermířka, která se specializuje na šerm šavlí. Ukrajinu reprezentuje od prvního desetiletí jednadvacátého století. Na olympijských hrách startovala v roce 2008, 2012 a 2016 v soutěži jednotlivkyň a družstev. V soutěži jednotlivkyň získala na olympijských hrách 2012 a 2016 bronzovou olympijskou medaili. Je dvojnásobnou (2013, 2014) mistryní světa v soutěži jednotlivkyň a pětinásobnou (2009, 2011, 2012, 2013, 2014) mistryní Evropy v soutěži jednotlivkyň. S ukrajinským družstvem šavlistek vybojovala na olympijských hrách zlatou (2008) a stříbrnou (2016) olympijskou medaili. V roce 2009 a 2013 vybojovala s družstvem titul mistryň světa v a roce 2009 a 2010 titul mistryň Evropy.\n\n"}
{"id": "1298298", "url": "https://cs.wikipedia.org/wiki?curid=1298298", "title": "Olena Chomrovová", "text": "Olena Chomrovová\n\nOlena Mykolajivna Chomrovová (* 16. května 1987 Mykolajiv, Sovětský svaz) je ukrajinská sportovní šermířka, která se specializuje na šerm šavlí. Ukrajinu reprezentuje od prvního desetiletí jednadvacátého století. Na olympijských hrách startovala v roce 2008 v soutěži jednotlivkyň a družstev. V soutěži jednotlivkyň postoupila na olympijských hrách 2008 do čtvrtfinále. V roce 2010 obsadila třetí místo na mistrovství světa v soutěži jednotlivkyň a v roce 2007 obsadila třetí místo na mistrovství Evropy. S ukrajinským družstvem šavlistek vybojovala na olympijských hrách 2008 zlatou olympijskou medaili. V roce 2009 vybojovala s družstvem titul mistryň světa v a roce 2009 a 2010 titul mistryň Evropy.\n"}
{"id": "1298300", "url": "https://cs.wikipedia.org/wiki?curid=1298300", "title": "Mastodon (software)", "text": "Mastodon (software)\n\nMastodon je sociální síť podobná Twitteru. Na rozdíl od většiny sociálních sítí je Mastodon open source a každý si může založit svoji vlastní instanci. Každá instance je propojená s ostatními instancemi a je tedy možné se na ně připojit pomocí jednoho účtu.\n\nNa Mastodon se píší krátké příspěvky nazývané „toots”. Ty mohou dosahovat délky až 500 znaků (tweety na Twitteru pouze 280 znaků).\n\nSlužba je kompatibilní s federovanou sociální sítí GNU social a dalšími sítěmi, které využívají standard OStatus. Od vydání verze 1.6 je také kompatibilní s protokolem ActivityPub.\n"}
{"id": "1298301", "url": "https://cs.wikipedia.org/wiki?curid=1298301", "title": "Halyna Pundyková", "text": "Halyna Pundyková\n\nHalyna Vasylivna Pundyková (* 16. května 1987 Čotyrbok, Sovětský svaz) je ukrajinská sportovní šermířka, která se specializuje na šerm šavlí. Ukrajinu reprezentuje od prvního desetiletí jednadvacátého století. Na olympijských hrách startovala v roce 2008 v soutěži jednotlivkyň a družstev. V roce 2009 a 2011 obsadila třetí místo na mistrovství Evropy v soutěži jednotlivkyň. S ukrajinským družstvem šavlistek vybojovala na olympijských hrách 2008 zlatou olympijskou medaili. V roce 2009 a 2013 vybojovala s družstvem titul mistryň světa v a roce 2009 a 2010 titul mistryň Evropy.\n"}
{"id": "1298303", "url": "https://cs.wikipedia.org/wiki?curid=1298303", "title": "Olena Voroninová", "text": "Olena Voroninová\n\nOlena Oleksandrivna Voroninová (* 5. května 1990 Charkov, Sovětský svaz) je ukrajinská sportovní šermířka, která se specializuje na šerm šavlí. Ukrajinu reprezentuje od druhého desetiletí jednadvacátého století. Na olympijských hrách startovala v roce 2016 v soutěži družstev. V roce 2015 vybojovala třetí místo na mistrovství Evropy v soutěži jednotlivkyň. S ukrajinským družstvem šavlistek vybojovala na olympijských hrách 2016 stříbrnou olympijskou medaili. V roce 2013 vybojovala s družstvem titul mistryň světa a v roce 2013 druhé místo na mistrovství Evropy.\n"}
{"id": "1298305", "url": "https://cs.wikipedia.org/wiki?curid=1298305", "title": "Elzbieta Ledererová", "text": "Elzbieta Ledererová\n\nElzbieta Ledererová (7. ledna 1932, Dolní Kazimierz, Polsko – 27. května 2017, Augsburg, Německo) byla polská filoložka, překladatelka, která žila v Československu. Spolu se svým druhým manželem, Jiřím Ledererem se zapojila do událostí pražského jara 1968. Po Invazi vojsk Varšavské smlouvy do Československa se stala s manželem terčem komunistické perzekuce. Byla jednou z prvních signatářek Charty 77. V roce 1978 byla jednou ze zakládajících členů Výboru na obranu nespravedlivě stíhaných.\n\nV rámci akce Asanace byli manželé Ledererovi donuceni k emigraci do Spolkové republiky Německo.\n\n"}
{"id": "1298312", "url": "https://cs.wikipedia.org/wiki?curid=1298312", "title": "Sofija Veliká", "text": "Sofija Veliká\n\nSofija Alexandrovna Veliká (* 8. června 1985 Almaty, Sovětský svaz) je ruská sportovní šermířka, která se specializuje na šerm šavlí. Rusko reprezentuje od prvního desetiletí jednadvacátého století. Na olympijských hrách startovala v roce 2008, 2012 a 2016 v soutěži jednotlivkyň a družstev. V soutěži jednotlivkyň získala na olympijských hrách 2012 a 2016 stříbrnou olympijskou medaili. Je dvojnásobnou (2011, 2015) mistryní světa v soutěži jednotlivkyň a čtyřnásobnou (2006, 2008, 2015, 2016) mistryní Evropy v soutěži jednotlivkyň. S ruským družstvem šavlistek vybojovala na olympijských hrách 2016 zlatou olympijskou medaili a s družstvem vybojovala celkem pět titulů (2004, 2010, 2011, 2012, 2015) mistryň světa a sedm titulů (2003, 2004, 2006, 2012, 2014, 2015, 2016) mistryň Evropy.\n"}
{"id": "1298313", "url": "https://cs.wikipedia.org/wiki?curid=1298313", "title": "Josef Pilnáček. První královéhradecká továrna na mýdla, svíčky, voňavky, sodu kryst., parní voskárna a továrna na glycerin", "text": "Josef Pilnáček. První královéhradecká továrna na mýdla, svíčky, voňavky, sodu kryst., parní voskárna a továrna na glycerin\n\nJosef Pilnáček, Hradec Králové. První královéhradecká továrna na mýdla, svíčky, voňavky, sodu kryst., parní voskárna a továrna na glycerin byla královéhradecká rodinná firma, která produkovala od roku 1875 mýdla, prací prášky a svíčky.\n\nZakladatelem rodové mydlářské tradice je Matěj Pilnáček, narozený roku 1795, který se vyučil řemeslu u měšťanského mydláře Josefa Špuláka v Hradci Králové a od něho dostal 12. ledna 1812 svůj výuční list. Jeho tovaryšský list byl vystaven 9. září 1816 a jako tovaryš pracoval u Barbory Herrmannové, vdovy po hradeckém mydláři a dědovi spisovatele Ignáta Herrmanna a později si otevřel samostatnou živnost v blízkých Kuklenách.\n\nSyn Václav, který se narodil roku 1822, se vyučil mydlářem u svého otce a podle jeho „vandrovní“ knížky byl na zkušené v různých městech v Čechách, dále pracoval v rakouském Hainburku, Celji, Vídni, Terstu a jinde. V roce 1850 (podle jiných pramenů 1854) převzal mydlářství a hostinec po svém otci, který žil až do roku 1887.\n\nZakladatelem závodu se stal Václavův syn Josef Pilnáček, který začal pracovat roku 1875 v malé dílně na dvoře domu čp. 21 na tzv. Máselné podsíni. Tehdy bylo vše jen na něm, oporou mu byla jen jeho choť. Zpočátku pracoval sám s jedním dělníkem a vyráběl tenkrát asi 250 kg mýdla na praní týdně. Zvolna se však jeho živnost vzmáhala, že mohl přijmout první dělníky.\n\nPo sedmiletém trvání využil úvěru a koupil dům čp. 21, v němž měl pronajatu dílnu a krám. Mohl ho tak upravit pro své potřeby. Zastavěl podsíň a získal tím prostorný krám. Na dvoře naopak postavil nové rozsáhlejší dílny. Zaměstnával poté 6 dělníků. Ve své choti Hermíně Weidnerové, s níž se oženil v květnu 1875, nalezl pracovitou a obětavou pomocnici, která mu byla neocenitelnou podporou ve všem jeho podnikání. Brzy však opět pociťuje nedostatek místa a proto najímá za skladiště tuku a stáje pro koně pevnostní flošnu směrem k Novému Hradci Králové.\n\nV roce 1888 koupil Albersovo voskařství v domě U Špuláků a rozšířil svoji výrobu o bílení vosku a výrobu kostelních svíček. Velkou komplikací se stal rok 1894, kdy mydlárna v domě čp. 21 vyhořela. Její obnova byla radnicí zamítnuta, takže provoz mohl pokračovat pouze ve flošně a ve voskárně.\n\nVýstavami v roce 1891 v Praze, 1894 v Hradci Králové a 1900 v Kutné Hoře, kterých se vynikající měrou zúčastnil, stoupla známost závodu a odbyt se rozšířil tak, že roku 1895 zakoupil rozsáhlý komplex pozemků v nynější Pospíšilově třídě, kde počal se stavbou nové továrny, která stejně jako jeho předchozí dílna rostla pozvolně. Nejprve vznikly byty pro dílenský a kancelářský personál, stáje pro koně, skladiště surovin, bělidlo vosku a konečně v roce 1899 první část továrních budov. Rok na to přenesl výrobu z domu na náměstí do nových továrních místností. Továrna byla zařízena na 40 000 kg týdenní výroby mýdla k praní, 5 000 kg týdenní výroby svíček a 12 000 kg týdenní výroby sody. Postupem času se tak zařadila mezi přední a zároveň i nejmoderněji zařízené závody v Čechách, která se vždy podle možností přizpůsobovala všem moderním pokrokům ve výrobě, a ta byla postupně rozšiřována o výrobu glycerinu, stearinu a oleinu, přičemž zde ani jednou nedošlo k nějakému mzdovému sporu nebo stávce. Stejné to bylo s výrobky. Pilnáčkovo mýdlo, zvláště to ve speciálních dárkových obalech, kde se objevovaly mimo jiné motivy popásajících se oveček či dámy s jehňátkem, je dodnes vyhledávanou sběratelskou raritou. Z mýdel ke praní bylo zvlášť oblíbené terpentinové anglické mýdlo ve čtvrtkilogramových krychlích se znakem Hradce Králové. Z dalších významných výrobků jmenujme jemné toaletní mýdlo Lanol, mýdlo na holení Lanol shavingstick, ústní vodu Oxygol, zubní pastu Oxygolín a zubní krém Oxydont. 20. listopadu 1902 byl udělen Josefu Pilnáčkovi titul c. a k. dvorního dodavatele.\n\nRoku 1900 přibírá Josef Pilnáček do podniku svého syna Josefa V. B. Pilnáčka, který přinesl do závodu bohaté praktické i teoretické odborné zkušenosti, jež získal v zahraničí. Ty se projevují dalším zdokonalováním výroby a zvětšením závodu, který se v roce 1901 rozšířil o výrobu stearinových a parafinových svíček a stavbou nového objektu pro tuto výrobu, pro kterou byly pořízeny nové moderní svíčkařské stroje. Krátce nato byly zakoupeny i moderní stroje na výrobu toaletních mýdel. V roce 1913 byl dřevěný plot při zahradě továrny čp. 281 nahrazen železným.\n\nV roce 1922 Josef Václav Bohuslav Pilnáček přikročil k postavení nového křídla továrny s rozsáhlými sklepy pro uskladnění tuků, s novými místnostmi pro výrobu mýdlového prášku a prostornými sály pro oddělení toaletních mýdel a voňavkářské výrobky. Téhož roku byl uveden na trh nový druh mýdla ke praní: Pilnáčkovo původní terpentýnové mýdlo. V oblasti pracích mýdel si brzo získalo velkou oblibu, kvůli níž bylo nutno na počátku roku 1924 pořídit nové, moderní velké chladicí stroje a o rok později přestěhovat svíčkářské oddělení z budovy mydlárny do nově postaveného křídla, aby se uprázdněného místa mohlo použít k výrobě terpentýnového mýdla. V témže roce byl tento nově získaný prostor rozšířen nástavbou druhého patra pro novou, nejmoderněji vybavenou mydlárnu, ve které byly speciálně pro výrobu terpentýnového mýdla postaveny 2 obrovské kotle, každý o obsahu 350 hl. a 2 chladicí stroje. Rovněž byly pořízeny další krájecí a lisovací stroje.\n\nStále zvětšovanému provozu nedostačují již 2 zastaralé parní kotle, a proto bylo uvažováno o postavení nové, prostorné kotelny, jejíž stavba byla uskutečněna v letech 1929–1930 a byl v ní umístěn moderní kotel na úsporné topení uhelným prachem. V tomtéž období bylo započato s další nástavbou druhého patra nad dosavadní mydlárnou, čímž bylo dosaženo rovnosti této tovární budovy, ležící rovnoběžně s Pospíšilovou třídou.\n\n26. září 1929 zemřel Josef Pilnáček, takže podnik přechází do rukou Josefa V. B. Pilnáčka, kterému přinesl vydatnou podporu jeho syn Josef P. Z. Pilnáček. Na druhou polovinu závodu se přeneslo dědické právo v první řadě vdovy po zemřelém J. Pilnáčkovi, dále ing. R. Pilnáčka a dcer Many Kuthanové, Ady Weidnerové a Anny Janečkové. V roce 1931 byla jako reklamní akce ke zvýšení odbytu vyhlášena „Pilnáčkova soutěž, kde každý vyhraje“, v níž po zaslání nejméně 3 krabic od Pilnáčkova bílého citroterpentýnového mýdla, 5 krabic od Pilnáčkova původního terpentýnového mýdla, 2 krabic od Pilnáčkova mletého mýdla JAS, alespoň 2 adres obchodníků ze svého okolí, kteří tyto 3 druhy neprodávají, a zodpovězení otázky „Proč kupujete Pilnáčkova mýdla a proč Vás uspokojují?“ mohl zákazník jako 1. cenu vyhrát 5 000 Kč v hotovosti nebo řadu dalších výher. Ukončena byla 31. října téhož roku.\n\nStále rozšiřovaná výroba se projevovala nejen nedostatkem plochy pro výrobu, ale i zvětšenou poptávkou po místu pro administrativní účely, proto bylo v roce 1933 započato s nástavbou druhého patra kancelářské budovy. Zároveň bylo v celém podniku zavedeno automatické telefonní zařízení, novodobé strojové účetnictví a v mnohých směrech přeorganizována administrativa. Začátkem roku 1934 byl postaven druhý parní kotel na práškové topení, aby byla po ruce rezerva, a staré kotelny bylo využito k instalaci zařízení na odpařování glycerinu ze spodních mydlářských louhů.\n\nV červnu 1945 došlo v podniku k pokusu o znárodnění, který ztroskotal na odporu zaměstnanců. K znárodnění podniku a následně i dalšího nemovitého majetku došlo až po únoru 1948 a tovární výroba zanedlouho zanikla. Od 50. let 20. století zde poté sídlil Výzkumný ústav elektrotechnické keramiky. V roce 1992 byla továrna vrácena v rámci restitucí a od roku 2009 je její majitelkou Olga Řeháčková, dcera Josefa P. Z. Pilnáčka.\n"}
{"id": "1298315", "url": "https://cs.wikipedia.org/wiki?curid=1298315", "title": "Ferrero", "text": "Ferrero\n\nFerrero SpA je italský výrobce značkové čokolády a cukrovinek, je třetím největším výrobcem cukrovinek a čokolád na světě. Spadají pod něj značky Kinder, Tic Tac, Raffaello, Ferrero Rocher či Nutella. Tato firma byla založena v roce 1946 ve severo-italském městě Alba Pietrem Ferrerem, ten vyráběl čokoládové bonbóny a chtěl uspořit peníze, tak do jejich vnitřku dával oříšky, což byl předchůdce Nutelly. Po Pietrovi převzal firmu jeho syn Michele Ferrero a po něm jeho synové. V roce 2018 měla tato firma zaměstnanců.\n\n"}
{"id": "1298316", "url": "https://cs.wikipedia.org/wiki?curid=1298316", "title": "Ráštrapati Bhavan", "text": "Ráštrapati Bhavan\n\nRáštrapati Bhavan (Rashtrapati Bhavan, , tj. prezidentský palác, dříve známý jako Místokrálův palác) je vládní budova v Nové Dillí, dnes oficiální sídlo indického prezidenta (původně jako sídlo místokrále). Ke komplexu patří ještě Mughalské zahrady, a dohromady zabírá palác i s pozemky 130 ha, což její činí největší rezidencí hlavy státu na světě.\n\nBudově byla vyčleněna velkorysá plocha a lukrativní místo v nově plánovém Novém Dillí v roce 1912. Stavbu navrhl architekt Edwin Lutyens, poté byla stavěna až do roku 1929 (oficiálně otevřená se zbytkem města roku 1931).\n\nStavba vycházela z edwardského baroka, zejména zprvu neměl Lutyens zvlášť pochopení pro místní architekturu, přesto se ve stavbě jisté mughalské prvky objevují (převislé lišty čhája na místě vlysu vytvářející stín a chránící proti dešti, pavilónky čhatrí apod.). Z řádové architektury modifikoval tzv. dillíjský řád.\n"}
{"id": "1298319", "url": "https://cs.wikipedia.org/wiki?curid=1298319", "title": "512 (číslo)", "text": "512 (číslo)\n\nPět set dvanáct je přirozené číslo. Římskými číslicemi se zapisuje DXII a řeckými číslicemi φιβ. Následuje po čísle pět set jedenáct a předchází číslu pět set třináct.\n\n512 je:\n\n"}
{"id": "1298320", "url": "https://cs.wikipedia.org/wiki?curid=1298320", "title": "Ambroň východní", "text": "Ambroň východní\n\nAmbroň východní (\"Liquidambar orientalis\") je teplomilná, opadavá dřevina pocházející z Malé Asie. Je původním druhem v asijské části Turecka (střední, západní a severozápadní Anatólie) a na řeckém ostrově Rhodos. Byla hojně využívána již od počátku letopočtu a druhotně se dostala do okolních zemí se subtropickým podnebím.\n\nTyto reliktní, třetihorní stromy rostou hlavně v Turecku na několika chráněných územích. Největší oblast (286 ha) se nachází na jihozápadním pobřeží v provincii Muğla, velká populace (100 ha) je také v provincii Aydin a třetí (88 ha) v provincii Burdur; mimo tyto vyrůstají roztroušeně na dalších menších výměrách, většinou v jihozápadní části země. Zavedením přísných ochranných opatření došlo k zastavení jejich úbytku, od roku 1940 do konce 20. století byly zmenšeny plochy na kterých rostou o více než 6000 ha.\n\nRoste na plném slunci, snáší i polostín. Nejvhodnější půda je hlinitá nebo slabě jílovitá, neutrální až mírně kyselá. Preferuje vlhké, ale odvodněné stanoviště. Potřebuje klima ve kterém teplota neklesá pod bod mrazu a teplé, vlhké léto.\n\nAmbroň východní roste i v turisticky vyhledávaném Údolí Motýlů na řeckém ostrově Rhodos, kde se vyskytuje velké množství přástevníků kostiválových.\n\nOpadavý, jednodomý, zvolna rostoucí strom obvykle vyrůstající do výšky 4 až 10 m, ve své domovině však ojediněle dosahuje výšky blízké 30 m. Kmen má šedou kůru hluboce vrásčitou, korkovitou, lysé letorosty jsou oranžovohnědé. Střídavě vyrůstající listy s dlouhými řapíky jsou 4 až 8 cm široké, mají čepele dlanitě pětilaločné, špičaté laloky jsou hrubě zubaté. Matně zelené listy se na podzim vybarvují žlutohnědé až červenožlutě.\n\nJednopohlavné, drobné, zelenavě žluté květy vyrůstají v kulovitých květenstvích na stopkách. Samčí květy s drobnými listeny a bez okvětních lístků mívají čtyři až deset tyčinek a jsou vespod dohromady srostlé v kulovité květenství hlávku s krátkou stopkou, několik hlávek je sestaveno do vztyčeného přetrhovaného hroznu. Samičí květy s nepatrným kalichem a se dvěma čnělkami také společně srůstají polospodním dvoudílným semeníkem do kulovitého květenství hlávky s dlouhou, bezlistou stopkou. Kvetou obvykle v květnu, v době rašení listů.\n\nZ každého samičího květu v hlávce se po opylení vytvoří tobolka se zobánkem, která obsahuje několik semen. Tobolky jsou v hlávce spolu taktéž srostlé a vytvářejí plodenství podobající se ježaté kouli. Je asi 2,5 cm velká, visí na dlouhé stopce a trčí z ní zobánky nažek.\n\nPoraněná kůra stromu roní vonnou, nažloutlou pryskyřici, která se získává po umělém poranění kůry nebo poražením stromu a vylisováním kůry; na vzduchu pryskyřice tvrdne, teplem opět měkne. Pryskyřice se nazývá \"storax\" (Balsam Storax, Liquid Storax), nezaměňovat za \"styrax\", což je pryskyřice z tropických stromů rodu sturač (\"Styrax\"), obě mají podobné vlastnosti. V minulosti se dřevo stromů hojně využívalo pro stavební účely.\n\nPryskyřice má antibakteriální, antiseptické a protizánětlivé účinky, hojně se používá v tradiční medicíně. Smíchána s olejem slouží zevně k léčbě ran, vředů a svrabu, pevná se inhaluje proti kašli a vnitřně se jí léčí křeče, nemoci srdce, rakovina i následky mrtvice. Pryskyřice se používá také v kosmetice, kde stabilizuje vůně v parfémech i mýdlech, nebo pro výrobu cukrovinek, při náboženských obřadech je spalována jako náhrada kadidla.\n\nDřeviny jsou pro své na podzim výrazně zbarvené listy vysazované solitérně nebo do menších skupin v parkových úpravách. Na obruby okolo chodníků a cest se příliš nepoužívají, neboť svými opadanými plody znečišťují pozemek a plytkými kořeny poškozují chodníky.\n\n"}
{"id": "1298322", "url": "https://cs.wikipedia.org/wiki?curid=1298322", "title": "Linden", "text": "Linden\n\nLinden je slovo znamenající anglicky \"lípa\" může být:\n\n\n"}
{"id": "1298324", "url": "https://cs.wikipedia.org/wiki?curid=1298324", "title": "Mount Isto", "text": "Mount Isto\n\nMount Isto je nejvyšší hora Brooksova pohoří.\nSoučasně je horou s jednou z nejvyšších prominencí ve Spojených státech amerických. Mount Isto leží ve východní části Brooksova pohoří, na severovýchodě Aljašky, téměř 300 km za polárním kruhem. \n"}
{"id": "1298325", "url": "https://cs.wikipedia.org/wiki?curid=1298325", "title": "Jaroslav Dvořák (1999)", "text": "Jaroslav Dvořák (1999)\n\nJaroslav Dvořák (* 21. března 1999, Hradec Králové) je český hokejový útočník a mládežnický reprezentant, od září 2016 nastupující za A-tým českého mužstva Mountfield HK.\n\nSvoji hokejovou kariéru začal v klubu HC VCES Hradec Králové, kde prošel všemi mládežnickými kategoriemi a s mladším dorostem získal dva mistrovské tituly. Svůj premiérový start za \"áčko\" v nejvyšší soutěži si připsal 27. 9. 2016 proti Spartě Praha. Nadále však nastupoval i za mládež Hradce a kvůli většímu hernímu vytížení v seniorské kategorii hrál rovněž za Stadion Litoměřice, prvoligovou královéhradeckou farmu. Prvnímu týmu Hradce Králové v sezoně 2016/17 částečně pomohl v lize k historickému úspěchu - zisku bronzové medaile.\n\n\n"}
{"id": "1298326", "url": "https://cs.wikipedia.org/wiki?curid=1298326", "title": "A310", "text": "A310\n\nSpojení písmene A a číslice 310 může mít různé významy:\n\n"}
{"id": "1298329", "url": "https://cs.wikipedia.org/wiki?curid=1298329", "title": "Ouédraogo", "text": "Ouédraogo\n\nOuédraogo nebo Ouedraogo je západoafrické příjmení. Pochází z mosijštiny a znamená „hřebec“.\n\n"}
{"id": "1298332", "url": "https://cs.wikipedia.org/wiki?curid=1298332", "title": "FK Stráž pod Ralskem", "text": "FK Stráž pod Ralskem\n\nFK Stráž pod Ralskem je fotbalový klub ze Stráže pod Ralskem hrající I. A třídu Libereckého kraje. Klub byl založen v roce 1968.\n\nUmístění v jednotlivých sezónách:\n\nSeznam hráčů:\n"}
{"id": "1298333", "url": "https://cs.wikipedia.org/wiki?curid=1298333", "title": "Kostel svatého Jana Křtitele (Bílkov)", "text": "Kostel svatého Jana Křtitele (Bílkov)\n\nKostel svatého Jana Křtitele se nachází na východním okraji místní části Dačic v Bílkově. Kostel je filiálním kostelem římskokatolické farnosti Dačice. Jde o jednolodní stavbu s románskogotickým jádrem a pětibokým závěrem. Kostel je spolu s přilehlým ohrazeným hřbitovem, dvěma branami a křížem chráněn jako kulturní památka České republiky.\n\nKostel byl postaven snad kolem poloviny 13. století, kdy byl postaven románský presbytář a raně gotická loď. V roce 1371 byl kostel farním, farnost pak zanikla v 16. století. Budova fary pak byla až do roku 1790 opuštěna a následně zbořena a na jejím místě byla postavena škola.\n\nKoncem téhož století byla přistavěna kaple, ze které byla později vytvořena sakristie. V polovině 14. století byl kostel upraven, primárně byl přebudován presbytář. V sousedství stál do poloviny 15. století hrad, který byl zbořen a kostel pak byl opevněn. V rámci opevnění byl kostel také upraven, byl upraven krov lodi a připraveno podsebití. V roce 1803 byla postavena nová zděná věž, původní věž byla dřevěná a ta byla stržena. Roku 1827 byl upraven hlavní oltář, vedlejší pak byly upraveny v roce 1861. V roce 1844 pak byla zaklenuta kostelní loď. Dle jiného zdroje došlo k zaklenutí v roce 1842, v tomtéž roce pak byly pořízeny kostelní hodiny.\n\n\n"}
{"id": "1298339", "url": "https://cs.wikipedia.org/wiki?curid=1298339", "title": "ISO/IEC 7816", "text": "ISO/IEC 7816\n\nISO/IEC 7816, zavedená jako ČSN ISO/IEC 7816, Identifikační karty – Karty s integrovanýni obvody. Jde o soubor mezinárodních norem, jsou spravovány společně mezinárodními normalizačními organizacemi ISO (International Organization for Standardization) a IEC (International Electrotechnical Commission). \n\nO tyto normy pečuje Společná technická komise JTC 1 (JTC) 1 / Sub-komise SC 17, Karty a identifikace osob.\n\nDále jsou popsány jednotlivé části tohoto souboru norem.\n\nPět částí souboru ISO/IEC 7816 platí pro karty s galvanickými kontakty a tři z nich specifikují elektrické rozhraní:\n\nVšechny další části jsou nezávislé na fyzické formě technologie rozhraní. PLatí tedy pro karty s galvanickým přístupem a/nebo pro karty s radiofrekvenčním přístupem:\n\nTento dokument specifikuje fyzikální charakteristiky karet s integrovanými obvody s kontakty. Platí pro identifikační karty typu ID-1, které mohou obsahovat reliéfní znaky a/nebo magnetický proužek a/nebo dotykové identifikační znaky podle ISO/IEC 7811. Metody zkoušení jsou specifikovány v ISO/IEC 10373-1. \n\nTento dokument platí pro karty, které mají fyzické rozhraní s elektrickými kontakty. Nedefinuje však druh, počet a ani polohu integrovaných obvodů na kartě. \n\nTento dokument stanoví rozměry, umístění a přiřazení každého kontaktu karty s integrovanými obvody\ntypu ID-1. Také poskytuje informace o cestě, jak identifikovat normy, které stanoví použití kontaktů. Tento dokument se má používat ve spojení s ISO/IEC 7816-1.\n\nTento dokument specifikuje napájení, struktury signálů a výměnu informací mezi kartou s integrovaným obvodem (obvody) a zařízením rozhraní, jako je terminál. Rovněž pokrývá kmitočty signálů, úrovně napětí, hodnoty proudů, paritní konvence, pracovní proceduru, způsoby přenosu a komunikaci s kartou.\n\nO normě se předpokládá, že se bude používat v libovolných oblastech činnosti. Tato část specifikuje:\nTyto algoritmy zde nejsou popisovány. Tato část nepokrývá interní implementaci na kartě nebo ve vnějším světě. \n\nTento dokument nezávisí na fyzikální technologii rozhraní. Platí pro karty s přístupem pomocí jedné\nnebo více z následujících metod: kontakty, těsná vazba a radiofrekvence. Pokud karta podporuje simultánní použití více než jednoho fyzického rozhraní, pak vztahy mezi tím, co se stane na různých fyzických rozhraních, je mimo předmět tohoto vydání.\n\nTento dokument specifikuje postup registrace poskytovatelů aplikací a stanovuje autority a po-stupy pro zajištění a optimalizaci věrohodnosti této registrace.\n\nTento dokument specifikuje přímo nebo pomocí odkazů datové prvky včetně složených datových prvků, které mohou být použity pro mezioborovou výměnu. Dokument identifikuje následující charakteristiky každého datového prvku:\nRozvržení každého datového prvku je popsáno z pohledu rozhraní mezi zařízením rozhraní a kartou.\n\nDokument poskytuje definici datových prvků bez uvažování libovolných omezení na používání datových prvků.\n\nTento dokument specifikuje\n\nTento dokument specifikuje mezioborové příkazy, které lze použít pro kryptografické operace. Volba a podmínky použití kryptografických mechanizmů mohou ovlivnit exportovatelnost karty. Vyhodnocení vhodnosti algoritmů a protokolů je mimo předmět tohoto dokumentu. Tato norma nepokrývá interní implementaci v rámci karty a/nebo v rámci vnějšího světa.\n\nTento dokument specifikuje mezioborové příkazy pro správu karet, souborů a dalších struktur managementu, tj. datových objektů a bezpečnostních objektů. Tyto příkazy pokrývají celý životní cyklus karty a tedy některé příkazy mohou být použity dříve, než karta byla vydána držiteli karty nebo potom, když byla ukončena platnost karty. Podrobnosti o životním cyklu záznamů jsou uvedeny v ISO/IEC 7816-4.\n\nTento dokument specifikuje napájení, struktury signálu a strukturu odpovědi na reset mezi kartou s integrovanými obvody se synchronním přenosem a zařízením rozhraní, jako je koncové zařízení (terminál).\nTento dokument se rovněž zabývá frekvencí signálu, pracovnímy podmínkami a komunikací s kartou s integrovanými obvody. \n\nTento dokument specifikuje dva typy synchronních karet: typ 1 a typ 2. \n\nTento dokument specifikuje bezpečnostní mezioborové příkazy pro ověřování osob pomocí biometrických\nmetod v kartách s integrovanými obvody. Rovněž stanovuje strukturu dat a metody přístupu k datům pro použití\nkaret k přenášení biometrických referenčních dat a/nebo jako zařízení pro provádění biometrického ověřování\nosob (porovnávání na kartě). Identifikace osob pomocí biometrických metod je mimo předmět této normy.\n\nTato část ISO/IEC 7816 specifikuje provozní podmínky karet s integrovanými obvody, které poskytují rozhraní USB. Přiřazení kontaktových polí pro rozhraní USB odpovídá ISO/IEC 7816-3.\n\nTento dokument specifikuje příkazy pro správu aplikací v multiaplikačním prostředí, které pokrývají celý životní cyklus aplikací v multiaplikační kartě s integrovanými obvody.Dokument rovněž specifikuje příkazy, které lze použít před i po vydání karty držiteli karty.\n\nTento dokument specifikuje jednu aplikaci na kartě. Tato aplikace obsahuje informaci o kryptografických funkčních možnostech. Tento dokument popisuje společnou syntaxi a formát pro kryptografickou informaci a mechanizmy sdílení této informace, pokud je to vhodné.\n\nCíle této části ISO/IEC 7816 je:\nTato část podporuje následující možnosti:\n\n\n"}
{"id": "1298342", "url": "https://cs.wikipedia.org/wiki?curid=1298342", "title": "Jekatěrina Ďjačenková", "text": "Jekatěrina Ďjačenková\n\nJekatěrina Vladimirovna Ďjačenková (* 31. srpna 1987 Leningrad, Sovětský svaz) je ruská sportovní šermířka, která se specializuje na šerm šavlí. Pochází ze šermířské rodiny. Bratr Alexej Ďjačenko reprezentoval Rusko v šermu šavlí. Rusko reprezentuje od prvního desetiletí jednadvacátého století. Na olympijských hrách startovala v roce 2016 v soutěži jednotlivkyň a družstev. V roce 2013 obsadila druhé místo na mistrovství světa v soutěži jednotlivkyň a v roce 2009 a 2014 druhé místo na mistrovství Evropy. S ruským družstvem šavlistek vybojovala na olympijských hrách 2016 zlatou olympijskou medaili a s družstvem vybojovala celkem tři tituly (2011, 2012, 2015) mistryň světa a šest titulů (2006, 2012, 2013, 2014, 2015, 2016) mistryň Evropy.\n"}
{"id": "1298344", "url": "https://cs.wikipedia.org/wiki?curid=1298344", "title": "Julija Gavrilovová", "text": "Julija Gavrilovová\n\nJulija Petrovna Gavrilovová (* 20. července 1989 Novosibirsk, Sovětský svaz) je ruská sportovní šermířka, která se specializuje na šerm šavlí. Rusko reprezentuje od prvního desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň a družstev. V roce 2011 obsadila třetí místo na mistrovství světa a Evropy v soutěži jednotlivkyň. S ruským družstvem šavlistek vybojovala na olympijských hrách 2016 zlatou olympijskou medaili a s družstvem vybojovala celkem čtyři tituly (2010, 2011, 2012, 2015) mistryň světa a čtyři tituly (2012, 2013, 2015, 2016) mistryň Evropy.\n"}
{"id": "1298345", "url": "https://cs.wikipedia.org/wiki?curid=1298345", "title": "Jekatěrina Fedorkinová", "text": "Jekatěrina Fedorkinová\n\nJekatěrina Igorovna Fedorkinová (* 29. ledna 1983 Kaluga, Sovětský svaz) je bývalá ruská sportovní šermířka, která se specializovala na šerm šavlí. Rusko reprezentovala v prvním desetiletí jednadvacátého století. Na olympijských hrách startovala v roce 2008 v soutěži družstev. Je dvojnásobnou (2005, 2007) mistryní Evropy v soutěži jednotlivkyň. S ruským družstvem šavlistek vybojovala v roce 2004 titul mistryň světa a v roce 2003, 2004 a 2006 titul mistryň Evropy.\n"}
{"id": "1298346", "url": "https://cs.wikipedia.org/wiki?curid=1298346", "title": "Jitterbug", "text": "Jitterbug\n\nJitterbug [výsl.:džitrbag] je druh swingového tance. Vyvinul se z něj jive a ovlivnil i vznik rokenrolového tance. Měl blízko k Lindy Hop, nebyl však tak akrobatický a umožňoval tudíž se zapojit i netrénovaným tanečníkům. Vznikl ve Spojených státech amerických v 1. polovině 20. století. Pojmenování tance je často připisováno jazzovému zpěvákovi Cabu Callowayovi (jenž roku 1934 nahrál píseň \"Call of the Jitter Bug\"), ovšem pojem zřejmě vznikl dříve, ve slangu amerických předměstí. Zejména původ slova \"jitter\" je ovšem záhadný, nejčastěji se uvažuje o vzniku ze slovního spojení \"gin and bitter\". \"Bug\" zřejmě odkazuje na štěnici, buď na její pohyb, anebo opět na její \"nasávání\". Velmi rozšířený se stal tanec za druhé světové války, kdy byla v USA uvalena daň na taneční sály a začalo se masově tančit před podniky na ulicích a do zábavy se začali zapojovat spontánně nové skupiny lidí, kteří by \"dance hally\" předtím nenavštívili. Ti si zavedené, často náročné, tance, upravovali a zjednodušovali. Zároveň tanec američtí vojáci v té době rozšířili zejména do Tichomoří, na konci války pak i do Evropy. V americké televizi se prvně objevil roku 1957, v pořadu \"American Bandstand\" na ABC. V češtině není pojem příliš zaveden, proto byla například kniha Toma Robbinse \"Jitterbug Parfume\" z roku 1984 přeložena jako \"Parfém bláznivého tance\".\n"}
{"id": "1298347", "url": "https://cs.wikipedia.org/wiki?curid=1298347", "title": "Jelena Něčajevová", "text": "Jelena Něčajevová\n\nJelena Alexandrovna Něčajevová (* 14. června 1979 Leningrad, Sovětský svaz) je bývalá ruská sportovní šermířka, která se specializovala na šerm šavlí. Rusko reprezentovala v prvním desetiletí jednadvacátého století. Na olympijských hrách startovala v roce 2004 a 2008 v soutěži jednotlivkyň a družstev. V soutěži jednotlivkyň se na olympijských hrách 2004 probojovala do čtvrtfinále. V roce 2007 získala titul mistryně světa v soutěži jednotlivkyň a v roce 2001 titul mistryně Evropy. S ruským družstvem šavlistek vybojovala v roce 2001, 2002 a 2004 titul mistryň světa a v roce 2000, 2001, 2003, 2004 a 2006 titul mistryň Evropy.\n"}
{"id": "1298353", "url": "https://cs.wikipedia.org/wiki?curid=1298353", "title": "Svetlana Kormilicynová", "text": "Svetlana Kormilicynová\n\nSvetlana Anatoljevna Kormilicynová (; * 11. srpna 1984 Kaluga, Sovětský svaz) je bývalá ruská sportovní šermířka, která se specializovala na šerm šavlí. Rusko reprezentovala v prvním a druhém desetiletí jednadvacátého století. V roce 2010 získala titul mistryně Evropy v soutěži jednotlivkyň. S ruským družstvem šavlistek vybojovala v roce 2010 titul mistryň světa a v roce 2004 titul mistryň Evropy.\n"}
{"id": "1298354", "url": "https://cs.wikipedia.org/wiki?curid=1298354", "title": "Natalija Makejevová", "text": "Natalija Makejevová\n\nNatalija Makejevová (* 21. dubna 1979) je bývalá ruská sportovní šermířka, která se specializovala na šerm šavlí. Rusko reprezentovala v devadesátých letech a v prvním desetiletí jednadvacátého století. V roce 2003 obsadila druhé a v roce 1999 třetí místo na mistrovství Evropy v soutěži jednotlivkyň. S ruským družstvem šavlistek vybojovala v roce 2001 a 2002 titul mistryň světa a v roce 2000, 2002 a 2003 titul mistryň Evropy.\n"}
{"id": "1298355", "url": "https://cs.wikipedia.org/wiki?curid=1298355", "title": "Irina Baženovová", "text": "Irina Baženovová\n\nIrina Baženovová (* 6. června 1978) je bývalá ruská sportovní šermířka, která se specializovala na šerm šavlí. Rusko reprezentovala v devadesátých letech a v prvním desetiletí jednadvacátého století. V roce 2002 třetí místo na mistrovství Evropy v soutěži jednotlivkyň. S ruským družstvem šavlistek vybojovala v roce 2001 a 2002 titul mistryň světa a v roce 2000 a 2002 titul mistryň Evropy.\n"}
{"id": "1298357", "url": "https://cs.wikipedia.org/wiki?curid=1298357", "title": "Jelena Žemajevová", "text": "Jelena Žemajevová\n\nJelena Viktorovna Žemajevová (* 30. března 1971 Dolgoprudnyj, Sovětský svaz) je bývalá ruská a ázerbájdžánská sportovní šermířka, která se specializovala na šerm šavlí. Rusko a Ázerbájdžán reprezentovala v devadesátých letech a v prvním desetiletí jednadvacátého století. Její manžel je bývalý sovětský a ruský šermíř ázerbájdžánské národnosti Ilgar Mammadov. Na olympijských hrách startovala v roce 2004 v soutěži jednotlivkyň, kde postoupila do čtvrtfinále. V roce 2000 získala titul mistryně světa v soutěži jednotlivkyň a v roce 1999 titul mistryně Evropy. S ázerbájdžánským družstvem šavlistek vybojovala třetí místo na mistrovství světa v roce 1999, 2002, 2003 a mistrovství Evropy v roce 2002 a 2003.\n"}
{"id": "1298369", "url": "https://cs.wikipedia.org/wiki?curid=1298369", "title": "Mariel Zagunisová", "text": "Mariel Zagunisová\n\nMariel Leigh Zagunisová (* 3. března 1985 Portland, Spojené státy americké) je americká sportovní šermířka litevského původu z otcovy strany, která se specializuje na šerm šavlí. Oba rodiče závodně veslovali. Spojené státy reprezentuje od prvního desetiletí jednadvacátého století. Na olympijských hrách startovala v roce 2004, 2008, 2012 a 2016 v soutěži jednotlivkyň a družstev. V soutěži jednotlivkyň získala na olympijských hrách 2004 a 2008 zlatou olympijskou medaili. Je dvojnásobnou (2009, 2010) mistryní světa v soutěži jednotlivkyň. S americkým družstvem šavlistek vybojovala na olympijských hrách 2008 a 2016 bronzovou olympijskou medaili a s družstvem vybojovala celkem tři tituly (2000, 2005, 2014) mistryň světa.\n"}
{"id": "1298371", "url": "https://cs.wikipedia.org/wiki?curid=1298371", "title": "R8", "text": "R8\n\nSpojení písmene R a číslice 8 může mít různé významy:\n\n"}
{"id": "1298376", "url": "https://cs.wikipedia.org/wiki?curid=1298376", "title": "Římskokatolická farnost Dobřenice", "text": "Římskokatolická farnost Dobřenice\n\nŘímskokatolická farnost Dobřenice je územním společenstvím římských katolíků v rámci královéhradeckého vikariátu královéhradecké diecéze.\n\nKostel v Dobřenicích existoval již ve 14. století, v roce 1739 byl na jeho místě postaven kostel nový v barokním stylu. Fara byla postavena roku 1771.\n\nFarnost Dobřenice má sídelního duchovního správce, který je zároveň ex currendo administrátorem ve farnostech Kratonohy, Libčany a Osice.\n\n"}
{"id": "1298379", "url": "https://cs.wikipedia.org/wiki?curid=1298379", "title": "Sada Jacobsonová", "text": "Sada Jacobsonová\n\nSada Molly Jacobsonová (* 14. února 1983 Rochester, Spojené státy americké) je bývalá americká sportovní šermířka židovského původu, která se specializovala na šerm šavlí. Sestra Emily Jacobsonová reprezentovala Spojené státy v šermu šavlí. Spojené státy reprezentovala v prvním desetiletí jednadvacátého století. Na olympijských hrách startovala v roce 2004 s 2008 v soutěži jednotlivkyň a družstev. V soutěži jednotlivkyň získala na olympijských hrách stříbrnou (2008) a bronzovou (2004) olympijskou medaili. V roce 2006 obsadila třetí místo na mistrovství světa v soutěži jednotlivkyň. S americkým družstvem šavlistek vybojovala na olympijských hrách 2008 bronzovou olympijskou medaili a v roce 2005 vybojovala s družstvem titul mistryň světa.\n"}
{"id": "1298383", "url": "https://cs.wikipedia.org/wiki?curid=1298383", "title": "Becca Wardová", "text": "Becca Wardová\n\nRebecca Claire \"Becca\" Wardová (* 7. února 1990 Grand Junction, Spojené státy americké) je bývalá americká sportovní šermířka, která se specializovala na šerm šavlí. Spojené státy reprezentovala v prvním a druhém desetiletí jednadvacátého století. Na olympijských hrách startovala v roce 2008 v soutěži jednotlivkyň a družstev. V soutěži jednotlivkyň získala na olympijských hrách 2008 bronzovou olympijskou medaili. V roce 2006 získala titul mistryně světa v soutěži jednotlivkyň. S americkým družstvem šavlistek vybojovala na olympijských hrách 2008 bronzovou olympijskou medaili a v roce 2005 vybojovala s družstvem titul mistryň světa.\n"}
{"id": "1298386", "url": "https://cs.wikipedia.org/wiki?curid=1298386", "title": "V. J. Špalek, velkovýroba konfekce", "text": "V. J. Špalek, velkovýroba konfekce\n\nV. J. Špalek, velkovýroba konfekce byla královéhradecká firma, která se od roku 1834 zabývala výrobou a prodejem látek a oděvů.\n\nFirma V. J. Špalek v Hradci Králové, která byla založena roku 1834 J. F. Krušvicem, obchod látkami, textilním zbožím atd., byla převzata v roce 1894 z rukou Jana Krušvice (roz. Mužíka, 1829 Nový Hradec Králové – 1900 Hradec Králové) novým majitelem firmy Václavem Janem Špalkem, který závod následně specializoval na velkoobchod sukny.\n\nJeho přičiněním závod utěšeně vzkvétal a když v červenci 1910 lehl popelem dům na Velkém náměstí se starým čp. 123, byl během jednoho roku na tomto místě postaven moderní obchodní dům, který byl zkolaudován 28. listopadu 1911 a kam roku 1912 závod přesídlil.\n\nSvojí solidností si firma získávala stále větší okruh zákazníků, ale vypuknutím 1. světové války byla její činnost pomalu zastavena, neboť celý starší personál byl povolán do zbraně, roku 1915 nejstarší syn a o rok později i sám šéf firmy, takže sklady byly vyprodány a obchod uzavřen. Teprve v roce 1918 byl znovu otevřen a zahájil svoji činnost. Roku 1921 bylo zřízeno konfekční oddělení. Majitel firmy totiž sledoval organizaci konfekčních závodů v Anglii, Francii, Švýcarsku a Německu, kam vyslal oba své syny a sám často tyto země navštěvoval. Nebyl spokojen s naší trhovou konfekcí proti konfekcím anglickým, které se stavěly do popředí světové konkurence, a proto zřídil v roce 1923 vlastní dílny, které stále rozšiřoval a specializoval na výrobu prvotřídní konfekce v raglánech všeho druhu a Waterproofs podle světových modelů z nejlepších tuzemských látek, ale i anglických originálů. Veškeré jeho originální výrobky nesly ochrannou značku „LA-BE“.\n\nRoku 1925 tak firma mohla oslavit 90 let trvání firmy. Téhož roku připravila pro zimní sezónu nový vyzkoušený model lyžařského obleku a zavedla velkovýrobu čepic pod ochrannou značkou „Mont Everest“, a to ve 3 druzích: Everest Golf, Everest Jockey a Everest Club, přičemž všechny byly vyráběny z originálních anglických látek.\n\nV roce 1931 byla městskou radou povolena firmě veřejná dražba zboží. Dům byl pronajat společnosti Baťa, jež z něj chtěla zřídit svůj Dům služby. Firma zanikla v roce 1936 a celý Špalkův dům připadl výše zmíněné firmě Baťa, která ho zakoupila. Sám obchodník si užíval svobody a peněz a ještě o mnoho let později – 14. září 1947 – je v tisku zmínka o tom, že se dožil 80 let.\n"}
{"id": "1298387", "url": "https://cs.wikipedia.org/wiki?curid=1298387", "title": "Akademie výtvarných umění ve Vídni", "text": "Akademie výtvarných umění ve Vídni\n\nAkademie výtvarných umění ve Vídni (německy \"Akademie der bildenden Künste Wien)\" je rakouská veřejná vysoká škola uměleckého zaměření a nejstarší umělecká akademie ve střední Evropě.\n\nAkademii založil dvorní malíř Peter Strudel roku 1692 jako soukromou školu, vybudovanou po vzoru římské Accademia di San Luca a pařížské Královské akademie malířství a sochařství (\"Académie royale de peinture et de sculpture\"). Císař Josef I. školu podpořil a roku 1705 ji proměnil v císařský ústav. Přesto se po Strudelově smrti v roce 1714 činnost Akademie zastavila a až roku 1725 byla za císaře Karla VI. znovu založena jako \"C. a k. dvorní akademie malířství, sochařství a stavebních umění\", po roce 1740 se však opět dostala do nesnází. Teprve roku 1751 ji oživil vrchní stavební ředitel Adam Philipp Losy, který jí dal rektorské zřízení. V roce 1772 byly všechny umělecké školy ve Vídni spojeny do \"Sjednocené akademie výtvarných umění\", která se o sto let později stala vysokou školou. Roku 1871 byly schváleny plány výstavby nové školní budovy v novorenesančním stylu a roku 1877 se konalo její slavnostní otevření za přítomnosti císaře Františka Josefa I. V budově je v současnosti umístěna veřejnosti přístupná obrazová galerie zahrnující díla Rubense, Remrandta a van Dycka a dalších.\n\nOd školního roku 1920/1921 byly na Akademii poprvé přijaty ženy.\n\nOd roku 1998 má škola status univerzity, ale ponechala si své původní jméno a tak je v současnosti jedinou rakouskou univerzitou, která nemá slovo \"univerzita\" v názvu. Roku 1999 bylo zrušeno tradiční rozdělení na mistrovské školy (ateliéry) jednotlivých profesorů a nahrazeno dělením na ústavy:\n\nV roce 2012 studovalo na akademii 1318 studentů, z toho asi třetina ze zahraničí.\n\nJména pedagogů a absolventů školy zahrnují mnoho významných umělců své doby, nejen ze zemí Rakouské monarchie. Do otevření Akademie výtvarných umění v Praze roku 1799 byla spolu s akademií v Mnichově, založenou roku 1770, jednou z mála možností ke získání vzdělání pro české nebo v českých zemích narozené umělce a architekty.\n\nAkademie v letech 1907 a 1908 dvakrát odmítla přijmout ke studiu malířství Adolfa Hitlera (1889–1945).\n\n"}
{"id": "1298392", "url": "https://cs.wikipedia.org/wiki?curid=1298392", "title": "Pekař (zpěvák)", "text": "Pekař (zpěvák)\n\nPekař, vlastním jménem Petr Toms (rozený Štolba) (* 18. února 1987, Kutná Hora), je český zpěvák, skladatel a tanečník.\n\nHudbě se začal věnovat v patnácti letech. Svou hudební kariéru považuje za souhru náhod: „Nečekal jsem, že song \"Tančím\" bude mít milion zhlédnutí, ostatně nečekám úspěch u žádné písničky. Když se nechytne, tak co. A v opačném případě jsem mile překvapený.“ Ve svých skladbách často zpívá o vztazích a jejich koncích, o klišé. Vystudoval střední odbornou školu pedagogickou v Čáslavi, později studoval na Pedagogické fakultě Univerzity Karlovy. Následně byl učitelem v mateřské škole, avšak tato pozice nešla skloubit s hudební kariérou. Zanechal tedy této práce a začal se věnovat hudbě. Ohledně své náboženské víry prohlásil: „Nevěřím v Boha, ale věřím Bohu.“ V roce 2016 uspěl s písničkami \"Bůh, Tančím a Za tebou\", které předznamenaly jeho vůbec první debutové album s názvem \"#Pekař\". V roce 2016 se také stal Českým slavíkem v kategorii Objev roku. Dlouhodobě spolupracuje s kapelou Rybičky 48, s níž natočil skladbu \"Chtěl jsem tím říct\" a odstartoval s ní svou koncertní šňůru Kamarádi Tour. Členy své kapely představil jako Ondřej Soukup (basa, zpěv), Mickey Mikulica (bicí), Jamie Oswald (kytara, zpěv) a Kryštof Danczi (saxofon).\n\n"}
{"id": "1298398", "url": "https://cs.wikipedia.org/wiki?curid=1298398", "title": "Kim Či-jon", "text": "Kim Či-jon\n\nKim Či-jon (* 12. března 1988 Pusan, Jižní Korea) je korejská sportovní šermířka, která se specializuje na šerm šavlí. Jižní Koreu reprezentuje od prvního desetiletí jednadvacátého století. Na olympijských hrách startovala v roce 2012 v soutěži jednotlivkyň a v roce 2016 v soutěži jednotlivkyň a družstev. V soutěži jednotlivkyň vybojovala na olympijských hrách 2012 zlatou olympijskou medaili. V roce 2013 obsadila třetí místo na mistrovství světa v soutěži jednotlivkyň.\n"}
{"id": "1298400", "url": "https://cs.wikipedia.org/wiki?curid=1298400", "title": "Kim Hje-im", "text": "Kim Hje-im\n\nKim Hje-im (* 6. prosince 1985) je bývalá korejská sportovní šermířka, která se specializovala na šerm šavlí. Jižní Koreu reprezentovala v prvním desetiletí jednadvacátého století. V roce 2006 obsadila třetí místo na mistrovství světa v soutěži jednotlivkyň.\n"}
{"id": "1298403", "url": "https://cs.wikipedia.org/wiki?curid=1298403", "title": "Kostel svatého Ducha (Šumná)", "text": "Kostel svatého Ducha (Šumná)\n\nKostel svatého Ducha se nachází na návsi obce Šumná. Kostel je filiálním kostelem římskokatolické farnosti Štítary na Moravě. Jde o moderní jednolodní kostel postavený mezi lety 2005 a 2008. Investorem stavby bylo místní sdružení Fatym. Autorem stavby je architekt Marek Jan Štěpán. \n\nKostel je obdélného půdorysu a je dělený na tři části, čtyřpodlažní věž, kostelní loď a závěr. Kněžíště se závěrem je obklopeno další zdí a stavba tak zůstává čistě obdélná. \n\nKostel svatého Ducha v Šumné byl postaven mezi lety 2005 a 2008, původně se bohoslužby v obci odehrávaly na obecním úřadě a to přinášelo problémy. O stavbě kostela se rozhodlo v době, kdy bohoslužby byly konány každý den (přibližně od roku 1997) a prostory obecního úřadu již nedostačovaly. Stavba kostela začala 24. října 2005. Kostel byl vystavěn primárně pod zájmem kněze Marka Dundy ze sdružení Fatym a autorem stavby je Marek Štěpán, ten pak připravil i interiér kostela. Kostel byl vysvěcen 14. září 2008 biskupem Vojtěchem Cikrlem. \n\nV roce 2010 stavba kostela obdržela architektonickou cenu Klubu za starou Prahu.\n\n\n"}
{"id": "1298404", "url": "https://cs.wikipedia.org/wiki?curid=1298404", "title": "Tchan Süe", "text": "Tchan Süe\n\nTchan Süe (;* 30. ledna 1984 Tchien-ťin, Čína) je bývalá čínská sportovní šermířka, která se specializovala na šerm šavlí. Čínu reprezentovala v prvním desetiletí jednadvacátého století. Na olympijských hrách startovala v roce 2004 a 2008 v soutěži jednotlivkyň a družstev. V soutěži jednotlivkyň získala na olympijských hrách 2004 stříbrnou olympijskou medaili. V roce 2002 získala titul mistryně světa soutěži jednotlivkyň. S čínským družstvem šavlistek vybojovala na olympijských hrách 2008 stříbrnou olympijskou medaili a v roce 2003 vybojovala s družstvem druhé místo na mistrovství světa.\n"}
{"id": "1298406", "url": "https://cs.wikipedia.org/wiki?curid=1298406", "title": "Šen Čchen", "text": "Šen Čchen\n\nŠen Čchen (;* 28. července 1990) je čínská sportovní šermířka, která se specializuje na šerm šavlí. Čínu reprezentuje od druhého desetiletí jednadvacátého století. Na olympijských hrách startovala v roce 2016. V roce 2015 obsadila třetí místo na mistrovství světa soutěži jednotlivkyň.\n"}
{"id": "1298410", "url": "https://cs.wikipedia.org/wiki?curid=1298410", "title": "Jan Beneš a spol., továrna na hospodářské stroje v Pražském Předměstí u Hradce Králové", "text": "Jan Beneš a spol., továrna na hospodářské stroje v Pražském Předměstí u Hradce Králové\n\nJan Beneš a spol., továrna hospodářských strojů v Pražském Předměstí byla firma, která se od roku 1903 zabývala výrobou zemědělských strojů.\n\nTato továrna čp. 217 byla postavena v roce 1903 při pražské (kuklenské) silnici, tj. na Husově třídě u Fialových (dnes Sukových) sadů. Vedle ní roku 1910 postavil A. Žemla Hotel U České koruny. Vznik závodu měl za následek nejen zvýšení počtu obyvatel obce, ale i vzrůst poplatní síly.\n\nJak již z názvu vyplývá, sortiment továrny tvořily hospodářské stroje. Zejména šlo o secí stroje a patentní pluhy. Mnohé z těchto výrobků byly na různých výstavách a závodech oceněny nejvyššími cenami. Byly to např. nepřekonatelný secí stroj spodního výsevu Preciosa a patentní obracovací dvojradličný pluh Unikum. V roce 1906 závod vystavoval na Hospodářské výstavě v Praze.\n\nVedle vlastní výroby byly samozřejmé i dodávky strojů jiných výrobců, ať již z domova nebo ciziny (trieury - spirálové třídiče zrna, třídílný Cambridge válec, čtyřpolové brány osevní, luční brány na mech, třídílné brány kloubové systém Bacher a Scoular, vyorávače řepy s předkem, pluhy Sulky a Albion s předkem), ale také benzinových motorů.\n\n1. července 1908 se firma stala veřejnou obchodní společností a o 13 dní později byla zapsána do obchodního rejstříku. Roku 1913 vystoupil z firmy Benešův společník Čeněk Dostál, v listopadu 1914 byl ustanoven dohled nad jejím obchodováním a v roce 1920 došlo k združstevnění továrny. K upsání byl nutný obnos (k převzetí a dalšímu provozování výroby) 2 000 000 Kč, rozdělený na 10 000 podílů po 200 Kč, a zápisné na každý podíl 10 K. Upisování prováděla od 1. září do 31. října 1920 Diskontní společnost v Hradci Králové, přičemž 500 podílů odkoupil dosavadní majitel.\n\nVelká konkurence v oboru přinášela podniku potíže. Musel proto vydávat nemalé peníze do reklamy a prezentovat se na různých výstavách, např. 3. července - 2. srpna 1926 na Hospodářsko-průmyslové výstavě severovýchodních Čech v Jaroměři.\n\nZávod byl stejně jako mnohé další postižen řadou nehod, např. 24. července 1928 se při práci smekl 20letý strojník Jaroslav Vejdělek a zranil se na levé ruce. Největším problémem však byla světová hospodářská krize, která byla po období 1. světové války druhou překážkou v slibném rozvoji továrny. Přesto byla v roce 1928 povolena stavba nového skladiště. V roce 1939 byli majiteli firmy Jan a Jaroslav Benešovi. O něco později zde byla výroba zastavena, někdy mezi lety 1939 a 1945, protože již po osvobození v areálu žádná výroba neprobíhala.\n\nV roce 1946 zakoupil areál továrny Ústav pro zvelebování živností v Hradci Králové, který téhož roku poskytl učňovským školám velkou dvoranu v zakoupeném objektu, aby ji po přepažení mohly využívat jako dílny. V následujícím roce sám přesídlil do nových místností v této bývalé továrně.\n"}
{"id": "1298411", "url": "https://cs.wikipedia.org/wiki?curid=1298411", "title": "Nuuk Stadion", "text": "Nuuk Stadion\n\nNuuk Stadion je víceúčelový stadion, který se nachází v grónském hlavním městě Nuuk (dánsky: Godthåb). Nejvíce je využíván k fotbalovým zápasům. Stadion pořádá nejen mezinárodní zápasy národní fotbalové reprezentace, ale i soutěžní zápasy tři místních fotbalových klubů – B-67, Nuuk Idraetslag a Grønlands Seminarius Sportklub. Maximální kapacita stadionu činí 2 000 diváků.\n\nV červenci 2016 byla na stadion položena umělá tráva třídy FIFA 2-star, která umožňuje pořádání kteréhokoliv fotbalového utkání pořádaného Unií evropských fotbalových asociací (UEFA).\n\n"}
{"id": "1298445", "url": "https://cs.wikipedia.org/wiki?curid=1298445", "title": "Nuuk Idraetslag", "text": "Nuuk Idraetslag\n\nNuuk IL (celým názvem: Nuuk Idraetslag) je grónský sportovní klub, který sídlí ve městě Nuuk (dánsky: Godthåb). Založen byl v roce 1934, letopočet vzniku je i v klubovém emblému. Fotbalový oddíl se pravidelně účastní konečné fáze nejvyšší fotbalové soutěže v zemi. Mužský oddíl je šestinásobným mistrem Grónska z let 1955, 1981, 1985, 1986, 1990 a 1997. Oddíl házené je jedenáctinásobným mistrem Grónska. Své domácí zápasy odehrává na stadionu Nuuk, který má kapacitu 2 000 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu a házené.\n\n\n\nZdroj: \n\n\n"}
{"id": "1298446", "url": "https://cs.wikipedia.org/wiki?curid=1298446", "title": "Barbara Jaruzelska", "text": "Barbara Jaruzelska\n\nHalina Barbara Jaruzelska, rozená Ryfa (1931 Lublin – 29. května 2017) byla polská germanistka a vysokoškolská pedagožka. Jako manželka polského prezidenta Wojciecha Jaruzelského zastávala také v letech 1989–1990 pozici polské první dámy. Od roku 1969 byla zaměstnána v Ústavu lingvistiky Varšavské univerzity.\n"}
{"id": "1298447", "url": "https://cs.wikipedia.org/wiki?curid=1298447", "title": "Bohumír Kobliha", "text": "Bohumír Kobliha\n\nBohumír Kobliha (26. října 1902 v Přerově - 20. března 1981 v Přerově)) byl důstojníkem prvorepublikové československé armády a topografem. Po vypuknutí druhé světové války se jako vševojskový velitel v bojových jednotkách účastnil západního zahraničního odboje. Do vlasti se vrátil po skončení druhé světové války jako důstojník s frontovými zkušenostmi. V hodnosti plukovníka generálního štábu se Bohumír Kobliha stal prvním poválečným velitelem Vojenského zeměpisného ústavu (VZÚ) v Praze. Po Únoru 1948 byl převelen do zálohy a počátkem roku 1949 byl zatčen a obviněn z účasti na zločinech velezrady a vyzvědačství. Ve vykonstruovaném procesu byl odsouzen k deseti měsícům těžkého žaláře. Ten mu byl v roce 1950 prodloužen na tři roky vězení, které prožil prací v uranových dolech. Současně byl potrestán ztrátou vojenské hodnosti a zabavením majetku. Po odpykání trestu pracoval jako pomocný dělník a poté jako úředník (až do odchodu do důchodu v roce 1965) u Pozemních staveb Přerov. V roce 1970 se Bohumír Kobliha pokusil o svoji vojenskou rehabilitaci, která skončila nezdarem. Rehabilitovat se jej podařilo až po jeho smrti (1981) a po Sametové revoluci v roce 1991 na základě žádosti podané jeho manželkou. Bohumír Kobliha byl rehabilitován v plném rozsahu včetně navrácení vojenské hodnosti - plukovník generálního štábu. V roce 1995 byl povýšen (in memoriam) do hodnosti generálmajora.\n\nBohumír Kobliha se narodil 26. října 1902 v Přerově. Absolvoval čtyři třídy gymnázia a Vyšší hospodářskou školu. Středoškolská studia ukončil maturitou v roce 1920. Po dobrovolném odvodu a základním výcviku vykonával vojenskou základní službu u 6. \"Hanáckého\" pluku v Olomouci a ve výcvikovém středisku v Milovicích. Díky své fyzické kondici a dalším \"vojenským\" předpokladům a schopnostem byl vybrán ke studiu na nově zřizované Vojenské akademii v Hranicích na Moravě. Studium na Vojenské akademii ukončil v roce 1922 s hodností poručíka pěchoty. V roce 1923 absolvoval pěchotní školu v Milovicích. Ve funkci velitele čety (a zanedlouho ve funkci velitele roty) prošel několika posádkami na Moravě, na Slovensku a v Podkarpatské Rusi. Jako topograf se účastnil vojenských mapování.\n\nV roce 1926 byl vyslán do topografického kurzu ve Vojenském zeměpisném ústavu (VZÚ) v Praze. Tuto topografickou školu ukončil v roce 1927. Silný zájem o geodézii a mapování způsobil, že byl Bohumír Kobliha (v hodnosti nadporučíka) ponechán po dobu čtyř let (1927 - 1931) ve Vojenském zeměpisném ústavu (VZÚ). Jako topograf se zde Bohumír Kobliha až do roku 1931 podílel na topografickém mapování Československa.\n\nPo ukončení praxe ve Vojenském zeměpisném ústavu (VZÚ) nastoupil ke studiu (1931 až 1934) na Vysoké škole válečné v Praze. Tuto školu absolvoval s výborným prospěchem v roce 1934. Jako důstojník generálního štábu pak následně pracoval ve štábu velitelství divize, později pak působil ve funkci přednosty operačního oddělení VI. sboru v Košicích. V roce 1937 byl ustanoven přednostou operačního oddělení štábu armádního sboru. V roce 1938 - v období všeobecné mobilizace - zastával (v hodnosti majora) funkci náčelníka štábu \"Skupiny M-střed\". (Jejím úkolem byla obrana Košic z jižního směru.) Po evakuaci Košic a poté prakticky až do začátku okupace Československa (15. březen 1939) pracoval Bohumír Kobliha ve štábu VI. sboru na Slovensku.\nPo okupaci Československa a vyhlášení Protektorátu Čechy a Morava byla československé prvorepubliková armáda na jaře 1939 rozpuštěna. Bohumír Kobliha se vrátil do Přerova. Ještě v témže roce (o Vánocích 1939) se rozhodl tajně opustit protektorát, odejít do zahraničí a tam se zapojit do odbojových vojenských struktur. Přejít ilegálně (přes Slovensko) maďarskou hranici se Bohumíru Koblihovi podařilo až na třetí pokus a to v lednu 1940. Byl již téměř na jugoslávské hranici, když byl Maďary zadržen. Po tříměsíčním věznění byl vrácen zpět na Slovensko. Další pokus (v přestrojení a s falešným pasem na jméno jugoslávského důstojníka) byl korunován úspěchem. Bohumír Kobliha dorazil konečně 15. června 1940 do Bělehradu, kde se na francouzském velvyslanectví (29. června 1940) stal příslušníkem československé zahraniční armády. Týden poté odjel přes Řecko a Turecko do Bejrútu.\n\nV roce 1940 se Bohumír Kobliha stal velitelem roty a pak i praporu československé jednotky na Středním východě. Jednalo se o rotu doprovodných zbraní, která vznikla po vytvoření \"Československého pěšího praporu 11. – Východního\". V rámci svého zahraničního vojenského působení se Bohumír Kobliha účastnil válečných tažení:\nPrávě při obraně Tobrúku se Bohumír Kobliha vyznamenal nejen jako velitel doprovodných zbraní ale i jako topograf. Při nedostatku podrobných map byla jeho práce (při zdokonalování obranného systému) přínosem pro celou obranu Tobrúku (zejména pro dělostřelectvo).\n\nV hodnosti majora byl Bohumír Kobliha jmenován velitelem 500. praporu, který byl začleněn do „200. československého lehkého protiletadlového pluku – Východního“. (Stalo se tak poté, co byl 11. československý pěší prapor stažen z Tobrúku, přesunut do Palestiny a reorganizován na „200. československý lehký protiletadlový pluk – Východní“.) V rámci nové jednotky se Bohumír Kobliha (od prosince 1942) opakovaně účastnil protiletadlové obrany Tobrúku.\n\nPo porážce sboru Erwina Rommela v Africe byla ukončena i činnost skupiny československé armády na Středním východě a vojáci i velitelé zde působící mohli přejít k československé jednotce do Sovětského svazu. Odchod majora Bohumíra Koblihy do SSSR se ale neuskutečnil, protože byl povolán do hlavního štábu v Londýně. Po námořním přesunu (obeplutí Jižní Afriky) do Velké Británie se Bohumír Kobliha stal (v hodnosti podplukovníka) přednostou jednoho z oddělení československého hlavního štábu v Londýně. Na této pozici (důstojník pro vybudování branné moci) setrval až do odletu do osvobozené vlasti.\n\nOd 1. června 1945 do 15. dubna 1948 působil plukovník Bohumír Kobliha jako velitel Vojenského zeměpisného ústavu (VZÚ) v Praze. Po roce 1945 byl příslušníkem štábu hlavního velitelství pro vybudování československé branné moci.\n\nPo Únoru 1948 se stal plukovník Bohumír Kobliha - účastník západní části československého zahraničního odboje - velitelem ideově \"nespolehlivým\" a byla mu (17. dubna 1948) udělena \"dovolená na neurčito\" a následně - k posledním květnovému dni roku 1948 (31. května 1948) - byl převeden do zálohy. Dalším jeho působištěm se stal Státní ústav archeologický. (Československý Archeologický ústav)\n\nBohumír Kobliha byl zatčen 16. března 1949. Následně byl uvězněn, vyslýchán, obviněn (z účasti na zločinech velezrady a vyzvědačství) a odsouzen (ve vykonstruovaném procesu) k deseti měsícům těžkého žaláře. Perzekuce pokračovala v roce 1950, kdy byl Bohmíru Koblihovi jeho trest zvýšen na tři roky těžkého žaláře. Zároveň byl zbaven vojenské hodnosti (13. dubna 1950), byl mu zabaven majetek a pozbyl (na dobu tří let) svých občanských práv. Během věznění pracoval v několika uranových dolech. Když byl konečně propuštěn, živil se (po roce 1954) jako pomocný dělník. Nakonec (vzhledem ke zdravotnímu stavu) pracoval až do svého odchodu do důchodu (1. května 1965) v administrativě Pozemních staveb Přerov.\n\nV roce 1968 zahájila rehabilitační komise Českého svazu bojovníků za svobodu první pokus o rehabilitaci Bohumíra Koblihy. V roce 1970 pak další pokus zahájil sám Bohumír Kobliha podáním žádosti \"o vojenskou rehabilitaci\" a to přímo u Ministerstva národní obrany. Ani jedna z žádostí o rehabilitaci nebyla úspěšná.\n\nBohumír Kobliha pracoval ve výboru Svazu protifašistických bojovníků v Přerově, pomáhal MěNV při řešení otázek týkajících se životního prostředí a ve volném čase se věnoval malování české přírody. Zemřel 20. března 1981. Generálmajor Bohumír Kobliha je pohřben v rodinném hrobě na hřbitově v Přerově (válečný hrob K - III. - 11)\n\nManželka Bohumíra Koblihy po roce 1989 opětovně požádala o rehabilitaci svého manžela a v roce 1991 centrální rehabilitační komise ministerstva obrany ocenila zásluhy plukovníka generálního štábu Bohumíra Koblihy v boji za osvobození republiky i činnost při výstavbě armády. Na návrh této komise tehdejší ministr obrany ČSFR dovršil rehabilitaci Bohumíra Koblihy (v plném rozsahu) a to včetně vrácení (\"in memoriam\") jeho vojenské hodnosti - plukovník generálního štábu.\n\nV roce 1995 byl (u příležitosti 50. výročí osvobození republiky) plukovník generálního štábu Bohumír Kobliha \"in memoriam\" povýšen do generálské hodnosti. \n\n\n"}
{"id": "1298449", "url": "https://cs.wikipedia.org/wiki?curid=1298449", "title": "Bagna càuda", "text": "Bagna càuda\n\nBagna càuda (výslovnost IPA [ˌbaɲa ˈkɑʊ̯da], doslova \"horká lázeň\") je italský dip podobný švýcarskému fondue. Vznikl ve středověku v oblasti Piemontu jako jídlo venkovanů, konzumované o dožínkách nebo o vánočních svátcích, je znám také v jižní Francii a s italskými vystěhovalci se koncem 19. století rozšířil do Argentiny.\n\nPokrm se připravuje z mléka, másla, olivového oleje, česneku a ančoviček (někdy se přidává také smetana, mleté ořechy nebo lanýže), které se svaří dohromady na hustou omáčku. Bagna càuda se konzumuje teplá: aby nevystydla, podává se na stůl v kameninových nádobách zvaných fojòt, pod nimiž se udržuje plamen. K omáčce se podává na špalíčky nakrájená zelenina (obvykle syrová, ale může být i vařená, grilovaná nebo nakládaná): brokolice, květák, mrkev, topinambury, cuketa, ředkvička, paprika, fenykl, artyčok a další druhy podle chuti, mohou se použít také žampióny. Jídlo je zároveň společenskou událostí, strávníci se sesednou kolem stolu, hovoří a namáčejí si kousky zeleniny do mísy s horkou tekutinou. Bagna càuda se zapíjí červeným vínem, převážně odrůd Nebbiolo nebo Dolcetto. Dá se použít také jako omáčka k masu nebo polentě.\n\nV Asti se každoročně koná svátek tohoto pokrmu, bylo také navrženo jeho zařazení mezi mistrovská díla ústního a nehmotného dědictví lidstva. Bagna cauda se objevila také v jedné epizodě amerického televizního seriálu \"Babylon 5\".\n\n"}
{"id": "1298452", "url": "https://cs.wikipedia.org/wiki?curid=1298452", "title": "Marla Maplesová", "text": "Marla Maplesová\n\nMarla Maplesová (* 27. října 1963 Dalton) je americká herečka a bývalá manželka prezidenta Spojených států amerických Donalda Trumpa.\n\nNarodila se jako dcera realitního agenta \"Stanley Edwarda Maplesa\" a modelky \"Laury Ann Locklear\". Studovala na Northwest Whitfield High School v Tunnel Hill. V roce 1983 získala titul \"Miss Georgie\". V roce 1986 debutovala jako herečka malou roli ve filmu \"Vzpoura strojů\".\n\nV roce 1991 se objevila jako speciální host ceremoniálu WWE WrestleMania VII. V souboji Hulka Hogana a Sgt. Slaughtera (Robert Remus) plnila roli časoměřiče. Ve stejném roce hrála v televizním seriálu \"Designing Women\". V srpnu 1992 se objevila v Broadway theatre produkci \"The Will Rogers Follies\". V letech 1996-1999 hrála v několika filmech \"Boeing 747 v ohrožení, Vidláci, Vánoční přání, Štěstí, Sám doma a bohatý: Vánoční přání, Srdeční záležitosti\" či \"Černá a bílá\". Kromě toho hrála v seriálu\" \"Všichni starostovi muži\" a \"Chůva k pohledání\". V roce 2006 hrála ve filmu \"Loving Annabelle\".\n\nV roce 2013 vydala hudební album \"The Endless\" a v prosinci 2014 získala ocenění \"Hollywood Music in Media Award\" za píseň \"House of Love\", která se stala nejlepší písní ve stylu New Age.\n\nV roce 2015 získala ocenění na filmovém festivalu \"Kingdomwood Christian Film Festival\" za film \"Switching Lanes\" režiséra Thomase Mikala Forda. V roce 2016 se stala jedním z účastníků 22. série taneční soutěže Dancing with the Stars. Spolu se svým partnerem Tonym Dovolanim obsadila v soutěži 10. místo.\n\nV roce 1989 se seznámila s Donaldem Trumpem. Donald Trump byl v té době ženatý s Ivanou Trumpovou. O rok později se jejich vztah dostal na veřejnost, protože Ivana Trumpová požádala o rozvod. Rozvod byl dokončen v roce 1992. V říjnu 1993 porodila dceru Tiffany Trumpovou. O dva měsíce se za Donalda Trumpa provdala. Na svatbě, která se konala v newyorském Hotelu Plaza, bylo více než tisíc hostů. V roce 1997 partneři oznámili, že se rozcházejí. Rozvedení byli v roce 1999.\n\n\n"}
{"id": "1298453", "url": "https://cs.wikipedia.org/wiki?curid=1298453", "title": "Badwater Basin", "text": "Badwater Basin\n\nBadwater Basin je bezodtoká pánev, která je nejníže položeným místem v Severní Americe. Má nadmořskou výšku −86 m. Nachází se v Údolí smrti, na jihovýchodě Kalifornie, ve Spojených státech amerických. Oblast tvoří zvrásněné solné pláně a malé nádrže se silně slanou vodou (odtud název pánve Badwater). Badwater Basin náleží k nejteplejším místům na kontinentu, letní teploty zde dosahují k 50 °C. Přes extrémní životní podmínky zde rostou některé sukulenty a je zde přítomen vodní hmyz. Badwater Basin je součástí Národního parku Death Valley.\n"}
{"id": "1298455", "url": "https://cs.wikipedia.org/wiki?curid=1298455", "title": "Alfred Ippen, mostárna a strojírna", "text": "Alfred Ippen, mostárna a strojírna\n\nAlfréd Ippen, mostárna a strojírna byla královéhradecká firma, která se od roku 1908 zabývala výrobou velkých ocelových konstrukcí.\n\nPředchůdcem tohoto závodu čp. 433 byla slévárna firmy Holman, Jindra a spol., která zaměstnávala okolo třiceti pracovníků a byla zaměřena pouze na výrobu běžného komerčního zboží ze šedé litiny. V roce 1908 vyplatil Alfréd Ippen, od 1. května 1899 místo Josefa Ippena společník firmy Moric Ippen a syn v Hradci Králové (firma zapsána do obchodního rejstříku roku 1888 pod názvem „Moritz Ippen, Moric Ippen“, obchod s plodinami, vesměs v Králové Hradci; 1. července 1892 změněna na „Moric Ippen a syn“/„Moritz Ippen & Sohn“, v níž byli společníky Moric a Josef Ippenové, kteří v roce 1897 zapsali Alfredu Ippenovi svěřenou prokuru), ostatní společníky a založil tak novou firmu.\n\nIhned po převzetí závodu novým majitelem byla dosavadní výroba přeorientována na výrobu velkých ocelových konstrukcí (první ocelová konstrukce byla v závodě vyrobena v roce 1913) a kotlů, v strojírně se vyráběla parolodní zdvihadla pro obchodní lodě, které továrna exportovala do Terstu. Nová výroba znamenala větší nároky na výrobní technologie i zaměstnanost. Problémem továrny byly časté stávky. Ta ze 6. června 1913 se dostala až před královéhradecký krajský soud, kde jeden ze stávkujících dostal za přesvědčování stávkokazů, aby nenastoupili do práce, „5 měsíců žaláře zostřeného 5 posty“. Během 1. světové války firma prováděla částečně i zbrojní výrobu (granáty), ale nadále se vyráběly ocelové konstrukce. Teprve roku 1916 bylo továrníkovi povoleno postavit ohradní zeď okolo svého závodu. V roce 1918 zde již pracovalo 12 úředníků a 190 dělníků.\n\nPo skončení 1. světové války přichází do závodu několik odborníků – mostařů z Vídně, takže továrna mohla převzít i zahraniční zakázky, podobně jako zakázky pro čs. armádu. Výroba se orientuje především na mosty a také na výrobky všeobecného strojírenství na úkor slévárny (přenosné hangáry, garáže). Zejména mostárna získala značný věhlas, velká část produkce jak silničních, tak železničních mostů se vyvezla do Polska a tehdejšího Království Srbů, Chorvatů a Slovinců. Hradecká firma navíc zakoupila licence na výrobu vojenských mostů (Roth-Wagner) i silničních mostů (Herbet). Další podstatnou část produkce hradeckého závodu odebírala československá armáda. Pro její letecké útvary navíc vyráběla již zmíněné přenosné hangáry, pro mobilní a dělostřelecké jednotky železné přenosné garáže. Spektrum nabízených produktů bylo dále rozšířeno od roku 1920 o vyhlášenou výrobu nedobytných pokladen – trezorů. Na jejich výrobu používal závod vlastní patentované pancéřové desky Cerberus, které na svoji dobu vykazovaly značnou odolnost proti případnému poškození. Trezory si objednávaly zejména banky, a to jak tuzemské, tak zahraniční. Firma se mohla mimo jiné pochlubit, že obdržela zakázku na pancéřování trezorů Československé národní banky v Praze. S ohledem na rozmach elektrifikace v českých zemích ve 20. a 30. letech 20. století se část produkce zaměřila na výrobu stožárů pro vysoké napětí. Pro cukrovary produkovala i splachovací zařízení Elfa. Hradecká továrna navíc ještě zakoupila patent firmy Huber a Lutz na výrobu samočinného poklopového jezu, který úspěšně prodávala i do ciziny. V roce 1924 firma měla již 375 zaměstnanců, v roce 1927 400 dělníků a 25 úředníků. K výrobě využívala elektrické energie o síle 500 HP.\n\nVýrobu v závodě postihla i řada problémů a neštěstí. 2. října 1922 byl při zvedání mostní součásti jeřábem zabit dělník Ant. Souček ze Svobodných Dvorů. 20. května 1924 došlo k požáru v továrně. 11. října 1928 zemřel firemní zakladatel a společník Alfred Ippen. 20. července 1929 vypukl ve skladišti beden a dřevité vlny požár, který zachvátil sousední dřevěné skladiště starých modelů, jež shořelo až do základů. 24. ledna 1937 požár zachvátil sušárnu dříví na modely. 4. března 1938 byl zase dělník František Zub z Hradce Králové uškrcen vlastním šálem, který byl zachycen rychle se otáčející osou elektrického čerpadla. Tyto nehody však nikdy neměly výraznější vliv na provoz a výrobu.\n\nV roce 1937 bylo uděleno povolení k přístavbě mostárny. V době ohrožení nacistickým Německem firma spolupracovala na budování pohraničních opevnění a s nimi spojenými dalšími zabezpečeními. V červnu 1938 zase složila u Spořitelny královéhradecké v Hradci Králové pro Jubilejní fond na obranu státu 100 000 Kč.\n\nZa 2. světové války byla firma arizována a od roku 1941 přešla do rukou německého kapitálu, neboť Ing. Otto Ippen byl židovského původu, z firmy byl vyvlastněn a během okupace popraven. Výroba se orientuje na válečné potřeby. Znárodnění firmy proběhlo v roce 1945. Maxovi, jedinému z rodiny, který přežil holocaust, nebyla továrna vydána. Údajně se jednalo o požadavek továrního dělnictva. Po znárodnění se firma stala dočasně součástí hradeckého závodu Škodových závodů a později z ní vznikl závod Montas.\n"}
{"id": "1298456", "url": "https://cs.wikipedia.org/wiki?curid=1298456", "title": "Kút (Irák)", "text": "Kút (Irák)\n\nKút je město ve východním Iráku na levém břehu řeky Tigris, vzdálené 160 kilometrů jihovýchodně od Bagdádu. V roce 2003 byl počet obyvatel města odhadován na 374 000 lidí. Jde o hlavní město dříve stejnojmenné provincie, která byla v šedesátých letech 20. století přejmenována na Wásit.\n"}
{"id": "1298459", "url": "https://cs.wikipedia.org/wiki?curid=1298459", "title": "Jaroslav Brož (rozcestník)", "text": "Jaroslav Brož (rozcestník)\n\nJméno Jaroslav Brož má více osobností:\n\n"}
{"id": "1298461", "url": "https://cs.wikipedia.org/wiki?curid=1298461", "title": "František Kňourek, tržnice masa, sádla, uzenin a vývoz šunek", "text": "František Kňourek, tržnice masa, sádla, uzenin a vývoz šunek\n\nFrantišek Kňourek, tržnice masa, sádla, uzenin a vývoz šunek byla firma v Hradci Králové, která se od roku 1914 věnovala výrobě a prodeji masných výrobků a uzenin.\n\nO fungování Františka Kňourka jako uzenáře jsou dochované první písemné doklady z roku 1914, kdy působil v Hradci Králové. Svůj nový závod zřídil v roce 1925 v Husově třídě čp. 4 na Pražském Předměstí, když převzal závod F. Nováka (bývalá prodejna legionářského družstva). Kvalita jeho výrobků byla vyhlášená.\n\nV roce 1928 mu byla udělena koncese k provozování hostinské a výčepnické živnosti v omezeném rozsahu pro dům čp. 78. Roku 1936 obdržel povolení k opravě fasády tohoto domu.\n\nÚčastnil se i řady charitativních akcí, např. roku 1931 věnoval na stravovací akci školních dětí 20 kg škvařeného loje a na vánoční nadílku 1933 firma darovala 500 Kč. Mnohdy však naletěl, např. 9. února 1923 odebral od něho Josef Pokorný šunku o hmotnosti 6 kg, na které si však děti v spolkem Čs. Červeného kříže udržované jídelně pro děti nezaměstnaného dělnictva nepochutnaly. Často měl problémy i s pracovními úrazy. 23. srpna 1930 čistil učeň světlík, přičemž propadl a pořezal se na rukou a na nohou tak, že musel být dopraven do nemocnice. 4. března 1933 se zase při stahování telete pořezal na levé ruce řezník František Staněk.\n\nRoku 1931 zakoupil pan Kňourek hotel Slavie na Pražském Předměstí od hoteliéra A. Hofbauera a také jeho závod tím pádem změnil vlastníka. V roce 1933 dodával maso pro dělostřelecký pluk 104 Karel Černý, nový majitel firmy Kňourek. Při ofertním řízení 23. listopadu 1934 u posádkového velitelství v Hradci Králové byla zadána dodávka hovězího masa na rok 1935 pro královéhradeckou posádku firmě Kňourek, majitel F. Černý, řeznctví a uzenářství v Hradci Králové. Roku 1937 se objevuje reklamní heslo: MASO-SÁDLO-UZENINA, TO JE NAŠE POTRAVINA! Říká se - ne nadarmo... \"U KŇOURKŮ JE ZADARMO!\" V roce 1945 měl závod prodejny v Hradci Králové v Palackého třídě (v Kopečku) a v Hradci Králové II. na třídě maršála Stalina. Kňourkův závod existoval až do roku 1949.\n"}
{"id": "1298463", "url": "https://cs.wikipedia.org/wiki?curid=1298463", "title": "Wolf-Dieter Storl", "text": "Wolf-Dieter Storl\n\nWolf-Dieter Storl (* 1. října 1942) je německý etnobotanik, antropolog a spisovatel, který se zabývá především využitím léčivých bylin a zkoumáním šamanismu v tradičních společnostech. Ve svých dílech se věnuje úloze rostlin v životě člověka, včetně sakrální symboliky, magie, léčitelství a stravování.\n\nNarodil se v roce 1942 v Sasku. Ve věku 11 let se celá rodina odstěhovala do Ohia, kde vyrostl a vystudoval. V roce 1966 nejdříve získal titul BA antropologie na Ohio State University a následně titul MA sociologie na Kent State University. V roce 1974 pak získal titul Ph.D. na univerzitě v Bernu, s dizertací na téma šamanismu mezi Američany evropského původu.\n\nVedl řadu terénních výzkumů mezi spiritualisty ve Spojených státech amerických, dále v antroposofické komunitě poblíž Ženevy, mezi tradičními farmáři v oblasti Emmental ve Švýcarsku a mezi vinaři ve Francii. Pobýval s tradičními léčiteli kmene Šajenů. Vyučoval na univerzitách ve Vídni, v Bernu, v Oregonu a v indickém Váránasí. V roce 1984 se vrátil do Německa, kde se svou rodinou žije v podhůří Alp, píše knihy a vede semináře v Německu, Rakousku, Švýcarsku a Česku. Je častým hostem televizních pořadů především v Německu.\n\n"}
{"id": "1298464", "url": "https://cs.wikipedia.org/wiki?curid=1298464", "title": "Arora (prohlížeč)", "text": "Arora (prohlížeč)\n\nArora je svobodný webový prohlížeč vytvořený Benjaminem C. Meyerem. Arora se dá spustit na macOS, Linuxu, Windows, FreeBSD, OS/2, Haiku a systémů s podporou Qt toolkitu. Jméno Arora je palindrom.\nV prohlížeči se nachází historie prohlížení, záložky, OpenSearch, Režim ingognito, Správce stahování, WebInspector a AdBlock.\n\n \n"}
{"id": "1298469", "url": "https://cs.wikipedia.org/wiki?curid=1298469", "title": "Otar Korkia", "text": "Otar Korkia\n\nOtar Michajlovič Korkia ( ოთარ ქორქია, Отар Михайлович Коркия; 10. května 1923 Kutaisi – 15. března 2005 Tbilisi) byl gruzínský basketbalista, reprezentant Sovětského svazu. Měřil 195 cm, hrál na pozici pivota.\n\nJako hráč klubu BC Dinamo Tbilisi se stal třikrát mistrem SSSR (1950, 1953, 1954). Se sovětskou reprezentací vyhrál mistrovství Evropy v basketbale mužů 1947, mistrovství Evropy v basketbale mužů 1951 a mistrovství Evropy v basketbale mužů 1953 (u posledního titulu byl jako kapitán mužstva), na mistrovství Evropy v basketbale mužů 1955 skončil jeho tým na třetím místě. Získal také stříbrnou medaili na olympiádě 1952 v Helsinkách. \n\nV roce 1955 ukončil hráčskou kariéru a stal se trenérem, Dinamo Tbilisi dovedl v roce 1962 k vítězství v Poháru mistrů evropských zemí. Později koučoval kambodžskou reprezentaci. \n\nByl mu udělen titul zasloužilého mistra sportu a zasloužilého trenéra i Leninův řád. V roce 1991 ho Mezinárodní basketbalová federace zařadila na seznam padesáti nejlepších hráčů historie.\n\nJeho synovec Michail Korkia byl také basketbalistou, má zlatou medaili z olympijských her 1972.\n\n"}
{"id": "1298470", "url": "https://cs.wikipedia.org/wiki?curid=1298470", "title": "Peter G. Fedor-Freybergh", "text": "Peter G. Fedor-Freybergh\n\nPeter G. Fedor-Freybergh je světově uznávaným slovenským vědcem, který získal za publikační, pedagogickou činnost i ediční práci mnoho ocenění v oblasti vědy. Je prvním profesorem oboru Prenatální a postnatální psychologie a medicíny. Proslul zavedením pojmu „prenatální dítě“, jímž upozornil na těhotenství jako nenahraditelné období pro vývoj vztahu mezi matkou a dítětem i pro rozvoj dítěte. Narodil se 12. 11. 1936 „do staré prešpurské rodiny“ jak sám říká, oba rodiče byli lékaři – humanisté.\n\nProf. Fedor-Freybergh zahájil svou vědeckou dráhu na Slovensku a později se mu dostalo významných ocenění v Německu, Itálii, Rakousku a zejména ve Švédsku, kde se nadlouho usadil po emigraci na začátku 70. let. Důkazem jeho záslužné vědecké i popularizační činnosti je např. více než 20 čestných uznání a několik čestných doktorátů, které mu byly uděleny na nejvýznamnějších evropských univerzitách. Získal pět profesorských titulů v různých medicínských oborech včetně dětské psychiatrie, gynekologie apod.\n\nProf. Peter G. Fedor-Freybergh – gynekolog, porodník, psycholog a psychiatr - absolvoval Lékařskou fakultu UK v Bratislavě v roce 1959. Na Filozofické fakultě UK vystudoval nejprve psychologii a na Karlově univerzitě v Praze obhájil disertaci z dětské psychiatrie. V Bratislavě založil v roce 1966 samostatné oddělení dětské psychiatrie při fakultní nemocnici. V roce 1968 odešel na pozvání Vídeňské univerzity do Rakouska, kde ho později jmenovali profesorem psychoneuroendokrinologie, což byla zároveň první profesura tohoto oboru v Evropě. Dále působil ve Švýcarsku, Velké Británii a Švédsku. Všude jako porodník a gynekolog a zároveň jako dětský psychiatr a psycholog. Od roku 1983 byl prezidentem Světové organizace prenatální a perinatální psychologie a medicíny. Od roku 1992 je čestným a doživotním prezidentem této organizace. Přednáší na Lékařské fakultě UK v Praze, kde získal v roce 1996 profesuru v dětské a dorostové psychiatrii, a na Vysoké škole zdravotnictví a sociální práce sv. Alžběty v Bratislavě, kde vede Ústav prenatální a perinatální psychologie, medicíny a sociálních věd. Je šéfredaktorem mezinárodních vědeckých časopisů Journal of Prenatal and Perinatal Psychology and Medicine (Heidelberg), Neuroendocrinology Letters (Stockholm), Biogenic Amines (Paríž) a Activitas nervosa superior .\n\nKaždoročně je pořádána konference Freyberghovy dny na téma prenatální medicíny Jihočeskou univerzitou v Českých Budějovicích a Univerzitou Svaté Alžběty v Bratislavě. Téma prenatální a perinatální psychologie a etiky je velmi inspirativní, protože v tomto mladém oboru je stále co objevovat. Její ideová náplň spočívá především v základních tezích vědeckého odkazu profesora Fedora-Freybergha, kde se uvažuje o \"kontinuálním vývoji prenatálního a postnatálního vývoje\". Je zde zdůrazňován význam vztahu matka–dítě (profesor Fedor-Freybergh se na rozdíl od mnoha lékařů domnívá, že pro matku je plod již dítětem). Dále upozorňuje na význam psychosociálních fenoménů, které spolu s hormonálním vybavením matky (později i dítěte) hrají při vývoji dítěte významnou úlohu. Profesor Fedor-Freybergh dále zdůrazňuje, že v těhotenství je nutné sledovat nejen somatický stav matky \"dítěte\", ale i její psychickou a sociální pohodu\n\nProběhlo také osm ročníků konference Prenatálne dieťa, zde zpráva ze 7. ročníku.\n\nZa svého života svým širokým srdcem a láskou ovlivnil lidskostí mnoho odborníků.\n\nJde o renesančního člověka, který mluví jazykem filozofie, psychologie a medicíny. Je autorem dvou útlých, ale zásadních knih Prenatálního dítěte a Pohádky o ptáku štěstí.\n\nZaložil a vedl množství odborných imputovaných časopisů v tématu prenatální medicíny. Založil a už vydává mezinárodní odborný časopis: The International Journal of Prenatal and Perinatal Psychology and Medicine a je také šéfredaktorom prestižního časopisu Neuroendocrinology Letters .\n\nPeter Fedor-Freybergh zdůrazňuje, že prenatální stadia života představují unikátní příležitost prevence psychických, emočních a tělesných problémů v pozdějším\nživotě. Jde o tom že v právě v období těhotenství můžeme rozvinout preventivní procedury ke snížení počtu předčasných porodů a kojenecké úmrtnosti. Vychází\nz toho, že prenatální fáze vývoje člověka je již součástí jeho života a že již během ní je jedinec utvářen prostřednictvím zkušeností. U nenarozeného dítěte\nse tato zkušenost iniciuje a realizuje prostřednictvím procesu vštěpování. Těhotenství považuje doktor Freybergh za aktivní dialog mezi matkou a dítětem,\nrozšířený rovněž o dialog matky s otcem. Za velmi důležité považuje to, že ženy čekající dítě k němu přistupují jinak než zdravotníci. Zatímco oni hovoří o embryu či plodu, žena jej nazývá dítětem, může mu dokonce říkat i jménem. Jejich vzájemný dialog začíná podvědomě hned po početí. Lékař také uvádí, že pro matku se stává realitou ve chvíli, kdy vědomě nebo podvědomě začne dítě vnímat nikoli ve třetí osobě ale je druhé, jako „ty“.\n\nSpolečně s dalšími čtyřiceti slovenskými profesory nepodporuje umělé ukončování životů prenatálních dětí: TÉMA: 40 slovenských profesorov nesúhlasí s vykonávaním potratov (aktualizované).\n\nProfesor Fedor-Freybergh dále tvrdí, že optimalizováním prenatálního života člověka můžeme dosáhnout zdraví a přispět k civilizovanému, přátelskému a mírumilovnému soužití.\n\nSlovenská odborná veřejnost má pozoruhodný příklad sjednocujícího přístupu v osobě profesora MUDr. Petra Fedora-Freybergha, Dr.h.c., gynekologovi-porodníkovi, psychiatrovi pro děti a dospělé, psychoterapeutovi. Během svého působení na Univerzitě ve Stockholmu realizoval jedinečný výzkum účinnosti psychosociálních a psychoterapeutických intervencí na porod při výskytu rizikových faktorů u těhotných. Své koncepty a přístupy shrnul v knize Prenatální dítě. P.Fedor-Freybergh také zavedl na univerzitní klinice ve Stockholmu ambulantní porody.\n\nV České republice patří k jeho pokračovatelům klinická psycholožka Mgr. Michaela Mrowetz, na Slovensku neuropsychiatr MUDr. Radovan Hrubý.\n\nSe svou manželkou Lili, původem ze Švédska, žije v Bratislavě.\nZ prvního manželství má dospělého syna, úspěšného očního lékaře, žijícího v USA.\n\n"}
{"id": "1298473", "url": "https://cs.wikipedia.org/wiki?curid=1298473", "title": "Eric Trump", "text": "Eric Trump\n\nEric Frederick Trump (* 6. ledna 1984 New York) je americký podnikatel a syn amerického prezidenta Donalda Trumpa a jeho první manželky Ivany Trumpové. V roce 2007 založil a do roku 2016 i vedl \"Nadaci Erica Trumpa\" (Eric Trump Foundation). Je viceprezidentem společnosti The Trump Organization.\n\nNarodil se na Manhattanu v New Yorku. Jeho rodiče se rozvedli v roce 1991, když mu bylo sedm let. Studoval na Trinity School v New Yorku, poté v roce 2002 absolvoval The Hill School v Pottstownu a v roce 2006 přešel na Georgetown University ve Washingtonu, kde studoval finance a řízení.\n\nJe jedním z klíčových osobností společnosti The Trump Organization. Je odpovědný za expanzi společnosti na trhu s nemovitostmi. Spolu s otcem dohlížel na rozšíření sítě golfových hřišť Trump Golf a sestrou Ivankou Trumpovou vedl rekonstrukci a generální opravy hotelu Trump National Doral a golfového hřiště Blue Monster v Miami.\n\nV roce 2012 byl časopisem Forbes uznán mezi osobnostmi v oblasti nemovitostí. Časopis \"New York Observer\", jehož vydavatelem je jeho švagr Jared Kushner o něm napsal že patří k 20 nejdůležitějším mladým filantropům. V roce 2013 získala společnost The Trump Organization ocenění Rising Star of the Year časopisu \"Wine Enthusiast Magazine\".\n\nV roce 2006 založil svou Nadaci Erica Trumpa. Podle webových stránek nadace je jejím cílem sbírka pro nevyléčitelně nemocné děti a pacienty nemocnice St. Jude Children's Research Hospital. Podle veřejně dostupných daňových přiznání byla nadace založena výhradně za účelem získávání finančních prostředků během charitativních akcí pořádaných v golfovém sportu. Během devít let své existence nadace nashromáždila 8 054 000 dolarů. Všechny charitativní akce byly organizovány na golfových hřištích, která patří společnosti Trump Organization.\n"}
{"id": "1298474", "url": "https://cs.wikipedia.org/wiki?curid=1298474", "title": "Alois Copek", "text": "Alois Copek\n\nAlois Copek (15. srpna 1929 Prostějov – 4. srpna 2003 Kroměříž) byl český fotbalový útočník, mládežnický reprezentant a později trenér. Roku 2013 se stal posmrtně členem Síně slávy města Prostějova.\n\nProstějovský rodák a odchovanec hrál v nejvyšší soutěži během vojny v pražských armádních klubech. Poté se vrátil do Prostějova, kde hráčsky působil až do 60. let 20. století.\nV neděli 30. října 1949 v Praze debutoval v juniorské reprezentaci proti juniorům Polska, kdy odehrál celé utkání (výhra 1:0). Za B-mužstvo Československa nastoupil v neděli 19. října 1952 v Brně proti B-mužstvu Maďarska jako střídající hráč (nerozhodně 1:1).\n\nV československé lize hrál za ATK Praha a Tankistu Praha, vstřelil 7 prvoligových branek.\nPo skončení hráčské kariéry se stal trenérem dospělých a dorostu.\n\n\n"}
{"id": "1298476", "url": "https://cs.wikipedia.org/wiki?curid=1298476", "title": "Algernon Sidney", "text": "Algernon Sidney\n\nAlgernon Sidney nebo Sydney (14. nebo 15. ledna 1623 – 7. prosince 1683) byl anglický politik a člen Dlouhého parlamentu. Dnes je znám především jako republikánský politický teoretik. Sloužil jako plukovník a byl komisařem v procesu proti králi Karlu I., přičemž byl proti králově popravě. Sidney byl později obviněn ze spiknutí proti Karlu II. Obvinění bylo zčásti založeno na jeho práci \"Pojednání o vládě\" (\"Discourses Concerning Government\"). Byl popraven za velezradu a posmrtně rehabilitován. Po smrti byl uctíván whigy jako vlastenec, hrdina a mučedník.\n\nVedle svého současníka Johna Lockea je Sidney považován za důležitého předchůdce moderního politického myšlení. Oponoval božskému právu králů na vládu a podporoval ideje jako omezená vláda založená na dobrovolném souhlasu lidu a právo občanů změnit nebo odstranit zkaženou vládu.\n\nSidneův otec byl Robert Sidney, 2. hrabě z Leicesteru, přímý potomek Johna Dudleye, 1. vévody z Northumberlandu a prasynovec Philipa Sidneyho. Jeho matka byla Dorothy Percyová, dcera Henryho Percyho, 9. hraběte z Northumberlandu. Sidney se narodil na hradě Baynard v Londýně, a byl vychován v Penshurst Place v Kentu. Jeho matka psala svému manželovi v listopadu 1636, že slyšela, že jejich syna \"moc vychvalují všichni, kteří přicházejí od vás . . . [pro] velkou bystrost a velmi příjemnou povahu\". Poté, co strávil nějaký čas v Irsku, jehož byl jeho otec guvernérem, se Sidney vrátil do Anglie v roce 1643.\n\nNavzdory tomu, že dříve slíbil, že pouze \"extrémní nouze mě přinutí pomýšlet na to, abych v Anglii pozvedl zbraň\", Sidney sloužil v armádě Východní asociace a stal se podplukovníkem jízdy hraběte z Manchesteru. Bojoval v bitvě u Marston Moor v roce 1644, o čemž pak jeden svědek napsal: \"Plukovník Sidney statečně zaútočil v čele jízdního pluku mého pána lorda Manchestera a vrátil se s mnoha zraněními, opravdovými odznaky jeho cti\". Později byl Sidney jmenován plukovníkem tohoto regimentu, ale vzdal se funkce kvůli špatnému zdraví.\n\nV roce 1645 byl Sidney zvolen do Dlouhého parlamentu jako poslanec za Cardiff, kde se postavil proti kompromisu s králem Karlem I. V roce 1648 byl proti čistce umírněných, kteří vytvořili kusý parlament. Přesto, že byl komisařem soudu nad Karlem, Sidney oponoval rozhodnutí popravit krále; zpochybňoval zákonnost a moudrost takového kroku.\n\nRoku 1649 Sidney změnil názor a prohlásil královskou popravu za \"nejspravedlivější a nejodvážnější čin, jaký kdy byl v Anglii nebo kdekoliv jinde vykonán\".\n\nKdyž v roce 1653 Cromwellova armáda vstoupila do Parlamentu s rozkazem jej rozpustit poté, co byl představen návrh zákona, který by volby učinil svobodnějšími, Sidney odmítl opustit budovu, dokud mu nepohrozili fyzickou likvidací. Považoval pak Cromwella za tyrana.\n\nNa odpočinku byl Sidney údajně dost odvážný, aby rozčílil Lorda ochránce tím, že uvedl představení \"Julia Caesara\", v němž sám hrál roli Bruta. Na čas byl milencem Lucy Walterové, pozdější milenky Karla, prince z Walesu.\n\nSidney se domníval, že republika náležitě prosazovala národní zájmy Anglie (na rozdíl od vojenských selhání Stuartovců).\n\nPo Cromwellově smrti (1658) armáda zrušila v roce 1659 Protektorát a znovu se sešel kusý parlament s Sidneyem jako členem. Během let 1659-1660 byl Sydney členem delegace, která měla pomoci dojednat mír mezi Dánskem a Švédskem, jelikož válka by ohrozila námořní obchod Anglie a Nizozemí.\n\nSidney pohrdal konvenční diplomacií (\"pár ran z našeho děla by ten mír prosadilo\") a chtěl prosadit mír příznivý pro Anglii. Jelikož švédský král Karel X. nebyl schopen je okamžitě přijmout, delegace vyjednala s Nizozemci o vytvoření společné flotily, která by vynutila mírové podmínky. Karel X. si stěžoval, že Angličané \"chtějí všechny komandovat, jako kdyby tu byli páni\". Sidney osobně předal Karlovi návrh smlouvy (již přijatý Dánskem) a pohrozil mu vojenskou akci. Zaznamenal, že Karel \"nám ve velkém vzteku ... řekl, že jsme udělali návrh pomocí naší flotily a položil ruku na svůj meč, že on má návrh po svém boku\". Sidney necouvl a pozorovatel napsal: \"Každý byl překvapen, jak se mu Sidney postavil\". Ale hlava delegace Edward Montagu měl v plánu se s flotilou vrátit do Anglie, načež Sidney projevil \"svůj názor, [že] za odesílání flotily pryč by si zasloužil, aby ztratil hlavu\".\n\nI přes toto omezení vlivu Anglie nakonec Dánsko, Švédsko, Francie, Anglie a Holandsko smlouvu 27. května 1660 podepsali. Během tohoto období Sidney podepsal návštěvní knihu na Univerzitě v Kodani slovy: \"PHILIPPUS SIDNEY MANUS HAEC INIMICA TYRANNIS ENSE PETIT PLACIDAM CUM LIBERTATE QUIETEM\" (\"Tato ruka, nepřítel tyranů, mečem hledá mír a svobodu\"). Tento citát byl aktem zákonodárce začleněn do velké pečetě státu Massachusetts v roce 1780 během Americké revoluční války.\n\nSidney byl právě v zahraničí, když byla v roce 1660 obnovena monarchie. Jeho první reakce na restauraci stuartovské monarchie byla: \"Jelikož krále uznal parlament, vím ... že jsem mu povinen službou, jaká přísluší poddanému, a budu ji konat. Budou-li záležitosti probíhat legálně a umírněně, budu raději mít zaměstnání než být bez něj.\"\n\nProtože v roce 1659 obhajoval popravu Karla I., Sidney si myslel, že bude moudré, aby zůstal v exilu v Římě. Jakýsi cizinec ho zachránil z pokusu o atentát. V roce 1663 během návštěvy  Kalvínské akademie na Univerzitě v Ženevě Sidney napsal do návštěvní knihy: \"SIT SANGUINIS ULTOR JUSTORUM\" (\"budiž pomstěna krev spravedlivých\"). V Augsburgu v dubnu 1665 byl terčem dalšího pokusu o atentát.\n\nV polovině roku 1666 byl Sidney v Paříži, kde jednal s králem Ludvíkem XIV. Ludvík pak napsal, že Sidney \"mi slíbil, že vyvolá velké povstání ... ale chtěl předem 100 000 ecu ... bylo to víc, než jsem chtěl vsadit na slovo uprchlíka, [a tak] jsem mu nabídl [do začátku] pouze 20 000\". Sidney zůstal ve Francii do roku 1677, kdy se vrátil do Anglie.\n\nBěhem let 1665-66 Sidney napsal \"Dvorní maximy\", ve kterých argumentoval pro zrušení obnovené monarchie: \"... jako smrt je \"největší zlo, které může postihnout člověka, monarchie je nejhorší zlo, které může postihnout národ\"\". Tvrdil též, že anglický republika bude mít přirozenou \"jednotu zájmů\" s holandskou republikou, jelikož se zbaví \"dvou nenáviděných rodin, Stuartů a Oranžských\". Rukopis nebyl široce známý a poprvé vyšel tiskem roku 1996.\n\nSidney se vrátil do Anglie na začátku září 1677. Po smrti svého otce zdědil 5100 liber, ale pro získání dědictví byl nucen podat žalobu na své bratry, kteří jako vykonavatelé pozůstalosti mu odmítli vyplatit peníze. I když nakonec vyhrál, řízení bylo zdlouhavé a vyžadovalo zůstat několik let v Anglii. Bydlel v Leicester House v Londýně. Opět se začal angažovat v politice a přál si alianci s Nizozemci proti oběma královským rodům Stuartům a Oranžským.\n\nPo rozpuštění posledního parlamentu  Karla II. v roce 1681, Sidney, podle Burneta, pomohl napsat odpověď na královo prohlášení, nazvanou \"Prosté a skromné ospravedlnění činnosti posledních dvou parlamentů\".\n\nSidney se spojil s lordem Shaftesburym a dalšími proti tomu, co vnímali jako královskou tyranii, \"sílu bez autority\". Sidney byl později zapleten do spiknutí Žitného domu, plánu na  zabití Karla a jeho bratra Jakuba, který se později stal králem Jakubem II.\n\nDne 25. června 1683 byl na Sidneye vydán zatykač. Během zatčení byly zabaveny jeho dokumenty včetně rukopisu \"Pojednání o vládě\". Byl souzen od 7. listopadu 1683. William Howard, 3. baron Howard z Escricku byl jediný svědek, a protože zákon vyžadoval dva svědky, bylo nutné, aby soud použil \"Pojednání\" jako druhého svědka. Ministr spravedlnosti Jeffreys (jehož styl vedení soudu byl tehdy i později terčem značné kritiky) rozhodl: \"Scribere est agere\" (\"psát znamená jednat\").\n\nStátní zástupce Heneage Finch popsal \"Pojednání\" jako \"argument pro lidi, aby povstali se zbraní v ruce proti králi\". Na to Sidney řekl, že je snadné ho odsoudit tím, že cituje jeho slova vytržená z kontextu: \"Pokud rozsekáte bibli na kusy, můžete udělat ze všech autorů Písma rouhače; můžete obvinit Davida za to, že říká, že neexistuje žádný Bůh, a apoštoly, že byli opilí.\" Tvrdil také, že má právo si psát, co chce, pokud to neuveřejní. Jeffreys odpověděl, že nikdo nemá právo proklínat krále, na veřejnosti ani v soukromí. Sidney byl shledán vinným z velezrady a odsouzen k trestu smrti dne 26. listopadu. Jeffreys, mrzutý jako vždy, řekl, že doufá, že Bůh by dá Sidneye do pořádku pro vstup na onen svět, \"jelikož vidím, že pro tento svět způsobilý nejste\".\n\nV \"Apologii Algernona Sidneye v den jeho smrti\", Sidney napsal, že jeho celoživotní snahou bylo: \"...bránit všeobecná práva lidstva, zákony této země a pravé protestantské náboženství proti zkaženým zásadám, svévolné moci a papežství... Teď ochotně pokládám svůj život za totéž; a maje při sobě spolehlivé svědectví, že Bůh ... mě podpoří, ... pramálo lituji, i když mě člověk odsoudil\"\n\nSidney požádal krále o milost na základě Jeffreysova neprofesionálního chování a přátelé a příbuzní podpořili jeho prosbu. Ale král byl stejně nesmiřitelný jako předtím v případě Williama Russella. Sidney se pak smířil se smrtí a prohlásil \"Král si tedy může udělat tabatěrku z mého zadku\".\n\nByl popraven dne 7. prosince 1683 a jeho ostatky byly pohřbeny v Penshurstu.\n\nPro Sidneyho byla absolutní monarchie velké politické zlo. Jeho \"Pojednání o vládě\" (text, pro který Sidney přišel o život) bylo psáno během vylučovací krize jako reakce na knihu Roberta Filmera \"Patriarcha\", obranu božského práva monarchů\",\" poprvé vydané v roce 1680. Božské právo králů je politický systém, v němž všechny pravomoci vlády jsou svěřeny výhradně královi a udělil mu je Bůh. V rámci tohoto systému král působí jako Boží ruka na zemi. Jeho moc přesahuje do soukromého náboženského života jeho poddaných. Občané proto byli často pronásledováni a vězněni pro své náboženské přesvědčení. A na tuto formu vlády Sidney silně útočí a popisuje, jak podle něj má vypadat legitimní občanská vláda. Jeho \"Pojednání o vládě\" bylo zveřejněno v Londýně roku 1698.\n\nSidney věřil, že lid má právo zvolit si vlastní formu vlády, a že v případě, že vláda je zkažená, lidu zůstává pravomoc ji odvolat a vytvořit jinou. Podle jeho vlastních slov \"Bůh ponechává člověku možnost volby formy vlády ... Ten, kdo zakládá, může také zrušit.\"\n\nSidney také tvrdil, že aby mohla právoplatná civilní vláda existovat, musí být založena na obecném a dobrovolném souhlasu. V \"Pojednání o vládě\" píše, že \"Obecný souhlas ... je základem všech spravedlivých vlád.\"\n\nKromě toho Sidney věřil, že civilní vláda by měla mít omezené pravomoci. Napsal: \"Jediné důvody, pro které se zřizují vlády a nabízí se jim poslušnost, jsou zajištění spravedlnosti a ochrany.\" To znamená omezenou občanskou vládu, jejímž primárním účelem je 1) zajištění právní spravedlnosti prostřednictvím soudního systému a 2) zajištění bezpečnosti svých občanů. Z toho také podle Sidneye plyne, že pokud se vládě nepodaří plnit tyto základní úkoly, nejsou jí již občané zavázáni poslušností.\n\n\"Pojednání o vládě\" spolu s Lockovými \"Dvěma traktáty o vládě\" jsou uznávány za klíčové vlivy při zakládání Spojených států amerických. Otové zakladatelé četli a studovali tyto práce jako studenti koloniálních univerzit. Thomas Jefferson zejména do hloubky studoval a zkoumal díla Lockeho a Sidneye. \"Pojednání o vládě\" bylo nazváno \"učebnicí americké revoluce.\" \nPo smrti byl Sidney byl uctíván jako \"whigovský vlastenec–hrdina a mučedník\".\n\nSidneyův vliv na politické myšlení v Británii osmnáctého století a koloniální Americe byl z dobových politických teoretiků pravděpodobně druhý hned za Johnem Lockem. Ve své studii o politické teorii v Británii let 1689 až 1720 J. P. Kenyon napsal, že vliv Sidneye byl \"jistě mnohem větší\" než Lockea. Básník James Thomson ve své básni \"Roční období\" ocenil Sidneye jako \"britského Cassia\", hrdinu \"prohřátého\" \"starověkou osvícenou láskou / antickou svobodou\".\n\nSidneyho pověst utrpěla ránu, když Sir John Dalrymple v roce 1771 publikoval své \"Memoáry Velké Británie a Irska\", v nichž odhalil, že Sidney dostával důchod od Ludvíka XIV. Dalrymple, který Sidneye dříve velmi obdivoval, napsal, že by jen stěží cítil větší hanbu, kdyby viděl, jak jeho vlastní syn utekl z bitvy.\n\n\"Sidney\" se často používal jako křestní jméno ve Spojených státech po americké revoluci kvůli obdivu k Algernonu Sidneymu jako mučedníkovi královské tyranie.\n\n"}
{"id": "1298481", "url": "https://cs.wikipedia.org/wiki?curid=1298481", "title": "Anne-Lise Touyaová", "text": "Anne-Lise Touyaová\n\nAnne-Lise Touyaová (* 19. ledna 1981 Tarbes, Francie) je bývalá francouzská sportovní šermířka, která se specializovala na šerm šavlí. Francii reprezentovala v prvním desetiletí jednadvacátého století. Bratři Damien Touya a Gaël Touya reprezentovali Francii v šermu šavlí. Na olympijských hrách startovala v roce 2004 a 2008 v soutěži jednotlivkyň a družstev. V roce 2001 a 2005 získala titul mistryně světa v soutěži jednotlivkyň a v roce 2000 titul mistryně Evropy. S francouzským družstvem šavlistek vybojovala v roce 2006 a 2007 titul mistryň světa a v roce 2005 a 2007 titul mistryň Evropy.\n"}
{"id": "1298484", "url": "https://cs.wikipedia.org/wiki?curid=1298484", "title": "Cécile Argiolasová", "text": "Cécile Argiolasová\n\nCécile Argiolasová (* 6. červenec 1976 Toulouse, Francie) je bývalá francouzská sportovní šermířka, která se specializovala na šerm šavlí. Francii reprezentovala v devadesátých letech a v prvním desetiletí jednadvacátého století. Na olympijských hrách startovala v roce 2004 v soutěži jednotlivkyň. V roce 2002 obsadila třetí místo na mistrovství světa v soutěži jednotlivkyň a v roce 2002 získala titul mistryně Evropy. S francouzským družstvem šavlistek vybojovala v roce 2006 a 2007 titul mistryň světa a v roce 2007 titul mistryň Evropy.\n"}
{"id": "1298487", "url": "https://cs.wikipedia.org/wiki?curid=1298487", "title": "Cuxhavener Küstenheiden", "text": "Cuxhavener Küstenheiden\n\nCuxhavener Küstenheiden je vřesoviště nacházející se v Cuxhavenu v Dolním Sasku. Chráněné území bylo vyhlášeno v roce 1983 a v současnosti má rozlohu 892 hektarů.\n\nCuxhavener Küstenheiden je soubor celé řady různých biotopů od několika druhů vřesovišť přes duny až po lesy.\n\nV chráněném území se nachází přes 200 ohrožených druhů rostlin a zvířat (např. koroptev polní, bělořit šedý, skokan ostronosý; z rostlin zde najdeme např. hořec hořepník, ostřice plstnatoplodá a rosnatka).\n"}
{"id": "1298488", "url": "https://cs.wikipedia.org/wiki?curid=1298488", "title": "Ève Pouteilová-Nobleová", "text": "Ève Pouteilová-Nobleová\n\nÈve Pouteilová-Nobleová (* 7. června 1981 Annecy, Francie) je bývalá francouzská sportovní šermířka, která se specializovala na šerm šavlí. Francii reprezentovala v devadesátých letech a v prvním desetiletí jednadvacátého století. V roce 1999 obsadila třetí místo na mistrovství světa v soutěži jednotlivkyň. S francouzským družstvem šavlistek vybojovala v roce 1999 druhé místo na mistrovství světa a v roce 2000 druhé místo na mistrovství Evropy.\n"}
{"id": "1298491", "url": "https://cs.wikipedia.org/wiki?curid=1298491", "title": "945 (číslo)", "text": "945 (číslo)\n\nDevět set čtyřicet pět je přirozené číslo. Římskými číslicemi se zapisuje CMXLV. Následuje po číslu devět set čtyřicet čtyři a předchází číslu devět set čtyřicet šest.\n\n945 je:\n\n"}
{"id": "1298492", "url": "https://cs.wikipedia.org/wiki?curid=1298492", "title": "Carole Vergneová", "text": "Carole Vergneová\n\nCarole Vergneová (* 7. srpna 1985 Saint-Malo, Francie) je bývalá francouzská sportovní šermířka, která se specializovala na šerm šavlí. Francii reprezentovala v prvním a druhém desetiletí jednadvacátého století. Na olympijských hrách startovala v roce 2008 v soutěži jednotlivkyň a družstev. V roce 2009 obsadila třetí místo na mistrovství světa v soutěži jednotlivkyň. S francouzským družstvem šavlistek vybojovala v roce 2007 titul mistryň světa a Evropy.\n"}
{"id": "1298494", "url": "https://cs.wikipedia.org/wiki?curid=1298494", "title": "Jiří Lederer (publicista)", "text": "Jiří Lederer (publicista)\n\nJiří Lederer (15. července 1922 Kvasiny – 12. října 1983 Birnbach, Německo) byl český rozhlasový a televizní kritik, novinář a publicista, esejista, spisovatel. V roce 1967 s oženil s polskou překladatelkou Elzbietou Ledererovou. Aktivně se zúčastnil Pražského jara, po Invazi vojsk Varšavské smlouvy do Československa byl vězněn komunistickým režimem. V roce 1980 byli v rámci akce Asanace manželé Ledererovi donuceni k emigraci do Spolkové republiky Německo.\n\n"}
{"id": "1298495", "url": "https://cs.wikipedia.org/wiki?curid=1298495", "title": "Cécilia Berderová", "text": "Cécilia Berderová\n\nCécilia Berderová (* 13. prosince 1989 Morlaix, Francie) je francouzská sportovní šermířka, která se specializuje na šerm šavlí. Francii reprezentuje od prvního desetiletí jednadvacátého století. Na olympijských hrách startovala v roce 2016 v soutěži jednotlivkyň a družstev. V soutěži jednotlivkyň postoupila na olympijských hrách 2016 do čtvrtfinále. V roce 2015 obsadila druhé místo na mistrovství světa v soutěži jednotlivkyň. S francouzským družstvem šavlistek vybojovala v roce 2009 a 2014 druhé místo na mistrovství světa a v roce 2014, 2015, 2016 druhé místo na mistrovství Evropy.\n"}
{"id": "1298498", "url": "https://cs.wikipedia.org/wiki?curid=1298498", "title": "Solenne Maryová", "text": "Solenne Maryová\n\nSolenne Maryová (* 2. března 1981 Saint-Martin-d'Hères, Francie) je bývalá francouzská sportovní šermířka, která se specializovala na šerm šavlí. Francii reprezentovala v prvním desetiletí jednadvacátého století. Na olympijských hrách startovala v roce 2008 v soutěži družstev. V roce 2009 obsadila třetí místo na mistrovství Evropy v soutěži jednotlivkyň. S francouzským družstvem šavlistek vybojovala v roce 2006 titul mistryň světa.\n"}
{"id": "1298500", "url": "https://cs.wikipedia.org/wiki?curid=1298500", "title": "Kilgore Trout", "text": "Kilgore Trout\n\nKilgore Trout (1907 – 1981) je fiktivní postava vytvořená spisovatelem Kurtem Vonnegutem. Do jisté míry je také Vonnegutovým literárním alter-egem. \n\nVystupuje v mnoha Vonnegutových knihách, kde zastává různé role. V románech Jatka č. 5 a Žehnej vám Pánbůh, pane Rosewatere slouží jeho dílo jako prostředek k vývoji hlavních postav. V Kriminálníkovi a Časotřesení je sám jedním z hlavních hrdinů. Ve Snídani šampiónů se pohybuje na pomezí obou rolí.\n\n\n\n"}
{"id": "1298501", "url": "https://cs.wikipedia.org/wiki?curid=1298501", "title": "Marion Stoltzová", "text": "Marion Stoltzová\n\nMarion Stoltzová (* 30. srpna 1990 Dijon, Francie) je francouzská sportovní šermířka, která se specializuje na šerm šavlí. Francii reprezentuje od druhého desetiletí jednadvacátého století. V roce 2012 obsadila třetí místo na mistrovství Evropy v soutěži jednotlivkyň. \n"}
{"id": "1298503", "url": "https://cs.wikipedia.org/wiki?curid=1298503", "title": "Charlotte Lembachová", "text": "Charlotte Lembachová\n\nCharlotte Lembachová (* 1. dubna 1988 Štrasburk, Francie) je francouzská sportovní šermířka, která se specializuje na šerm šavlí. Francii reprezentuje od druhého desetiletí jednadvacátého století. Na olympijských hrách startovala v roce 2016 v soutěži jednotlivkyň a družstev. V roce 2015 obsadila druhé místo na mistrovství Evropy v soutěži jednotlivkyň. S francouzským družstvem šavlistek vybojovala v roce 2014 druhé místo na mistrovství světa a v roce 2014, 2015, 2016 druhé místo na mistrovství Evropy.\n"}
{"id": "1298505", "url": "https://cs.wikipedia.org/wiki?curid=1298505", "title": "Obsah a primitivní část polynomu", "text": "Obsah a primitivní část polynomu\n\nObsah polynomu a primitivní část polynomu jsou v oboru komutativní algebry dvě úzce související charakteristiky polynomu. Především se uvažují u polynomů s koeficienty z celých čísel, pro která platí základní věta aritmetiky, ale stejná definice je užívána a platí obecněji pro polynomy s koeficienty z libovolného gaussovského oboru integrity. Obsah polynomu je největší společný dělitel všech jeho koeficientů (je tedy určen jednoznačně až na vynásobení jednotkou), primitivní část polynomu vznikne vydělením polynomu jeho obsahem. \n\nJe-li obsahem polynomu jednotka, je polynom nazýván primitivní polynom.\n\nGaussovo lemma říká, že součin primitivních polynomů je opět primitivním polynomem. \n"}
{"id": "1298508", "url": "https://cs.wikipedia.org/wiki?curid=1298508", "title": "Primitivní polynom", "text": "Primitivní polynom\n\nPrimitivní polynom může být:\n"}
{"id": "1298511", "url": "https://cs.wikipedia.org/wiki?curid=1298511", "title": "Aleksandra Sochová", "text": "Aleksandra Sochová\n\nAleksandra Anna Sochová (* 30. března 1982 Pabianice, Polsko) je polská sportovní šermířka, která se specializuje na šerm šavlí. Polsko reprezentuje od prvního desetiletí jednadvacátého století. Na olympijských hrách startovala v roce 2004, 2008, 2012, 2016 v soutěži jednotlivkyň a družstev. V roce 2003 obsadila třetí místo na mistrovství světa v soutěži jednotlivkyň a v roce 2004 titul mistryně Evropy. S polským družstvem šavlistek vybojovala v roce 2008 titul mistryň Evropy.\n"}
{"id": "1298515", "url": "https://cs.wikipedia.org/wiki?curid=1298515", "title": "Bogna Jóźwiaková", "text": "Bogna Jóźwiaková\n\nBogna Jóźwiaková (* 25. dubna 1983 Poznań, Polsko) je polská sportovní šermířka, která se specializuje na šerm šavlí. Polsko reprezentuje od prvního desetiletí jednadvacátého století. Na olympijských hrách startovala v roce 2008 a 2016 v soutěži jednotlivkyň a družstev. V roce 2007 obsadila třetí místo na mistrovství světa v soutěži jednotlivkyň a v roce 2006 obsadila třetí místo na mistrovství Evropy. S polským družstvem šavlistek vybojovala v roce 2008 titul mistryň Evropy.\n"}
{"id": "1298517", "url": "https://cs.wikipedia.org/wiki?curid=1298517", "title": "Krasnokamensk", "text": "Krasnokamensk\n\nKrasnokamensk () je město v Zabajkalském kraji v Ruské federaci. Při sčítání lidu v roce 2010 měl přes pětapadesát tisíc obyvatel, což z něj činilo druhé největší město kraje po Čitě a před Borzjou. Je zde nejvýznamnější ruský uranový důl.\n\nKrasnokamensk leží v suché stepi na jihovýchodě Zabajkalska, v severozápadním předhůří Argunského pohoří. Od Čity správního střediska kraje, je vzdálen přibližně 500 kilometrů jihozápadně. Blíž, přibližně čtyřicet kilometrů jihozápadně od Krasnokamensku, protéká Arguň, jedna ze zdrojnic Amuru, která zde tvoří čínsko-ruskou hranici, za kterou leží Vnitřní Mongolsko, součást Čínské lidové republiky.\n\nDo Krasnokamensku vede od roku 1972 patnáct kilometrů dlouhá železniční trať, která se severně od něj odpojuje od železniční trati z Charanoru do Priargunsku.\n\nV roce 1963 byl v oblasti objeven uran. V roce 1968 byl založen v návaznosti na těžbu uranu Krasnokamensk, který se už v roce 1969 stal městem. Jméno odkazující v překladu na \"Rudý kámen\" poukazuje jak na barvu okolní horniny, tak na barvu politické levice.\n"}
{"id": "1298518", "url": "https://cs.wikipedia.org/wiki?curid=1298518", "title": "Přírodní park Stráž nad Ohří", "text": "Přírodní park Stráž nad Ohří\n\nStráž nad Ohří je přírodní park na levém břehu řeky Ohře v severozápadní části Doupovských a přilehlé části Krušných hor v okrese Karlovy Vary.\n\nOblast klidu Stráž nad Ohří byla vyhlášena na území o rozloze 3 700 hektarů v roce 1985 okresním národním výborem v Karlových Varech. V roce 1997 byl status chráněného území změněn na přírodní park.\n\nÚzemí přírodního parku se nachází v katastrálních územích obcí Krásný Les a Stráž nad Ohří. Je vymezeno silnicemi třetí třídy, které spojují Damice, Krásný Les, Srní a Malý Hrzín. Jihovýchodní hranici tvoří tok řeky Ohře.\n\nVětšinu geologického podloží tvoří třetihorní vulkanity jako jsou alkalické bazalty a tefrity, které v oblasti vrcholu Pekelské skály a jejího severovýchodního úbočí přechází do trachybazaltů, trachyandezitů a intruzívních trachytických brekcií. V nejnižší části údolí Ohře, kde řeka vyhloubila údolí až na úroveň krystalinika, se vyskytují prekambrické nerozlišené různě metamorfované horniny. V západní části parku tvoří podloží jižně od Krásného lesa především pyroklastika bazaltových hornin. Na území krušnohorské části přírodního parku převládají prekambrické nebo paleozoické ruly a svory.\n\nPřírodním parkem vede hranice mezi geomorfologickými celky Doupovské a Krušné hory. Hranice mezi nimi probíhá jižně od Krásného Lesa k Osvinovu a dále na severovýchod kolem vrcholu Pekelské skály směrem ke Smilovu. Doupovská část spadá do geomorfologického okrsku Jehličenská hornatina, zatímco krušnohorská leží na území podcelku Klínovecká hornatina a v okrsku Jáchymovská hornatina. Nejvyšším vrcholem území je Pekelská skála s nadmořskou výškou 774 metrů.\n\nZ půdních typů převládá kambizem eutrofní v doupovské části a kambizem dystrická v krušnohorské části chráněného území. Na čedičových výchozech se ostrůvkovitě vyskytují rankery.\n\nNejvýznamnějším vodním tokem je řeka Ohře, do které se v parku vlévá několik drobných přítoků, z nichž největší jsou Plavenský, Hornohradský a Pekelský potok. Plavenský potok teče podél západní hranice parku.\n\nNa území přírodního parku žije řada vzácných a zvláště chráněných druhů rostlin a živočichů. Patří mezi ně árón plamatý (\"Arum maculatum\"), kapradina laločnatá (\"Polystichum aculeatum\"), prstnatec bezový (\"Dactylorhiza sambucina\"), vstavač mužský (\"Orchis mascula\"), tařice skalní (\"Aurinia saxatilis\") nebo třemdava bílá (\"Dictamnus albus\"). Z živočichů se zde vyskytují užovka stromová (\"Zamenis longissimus\"), čáp černý (\"Ciconia nigra\"), mlok skvrnitý (\"Salamandra salamandra\"), střevle potoční (\"Phoxinus phoxinus\") nebo bolen dravý (\"Leuciscus aspius\").\n\nPřírodní park je součástí evropsky významné lokality Doupovské hory a zároveň se nachází na území ptačí oblasti Doupovské hory. Jediným maloplošným chráněným územím je přírodní památka Čedičová žíla Boč.\n\n\nV chráněném území stojí památkově chráněné zříceniny hradů Hauenštejn a Himlštejn. Dalšími památkově chráněnými objekty jsou kostel svatého Petra a Pavla v Krásném Lese, kostel svatého Michaela ve Stráži nad Ohří a drobné objekty nebo stavby lidové architektury v Boči, Malém Hrzíně, Stráži nad Ohří a Krásném lese.\n\n"}
{"id": "1298520", "url": "https://cs.wikipedia.org/wiki?curid=1298520", "title": "Cena ÚSTR za svobodu, demokracii a lidská práva", "text": "Cena ÚSTR za svobodu, demokracii a lidská práva\n\nCena ÚSTR za svobodu, demokracii a lidská práva (dříve Cena Václava Bendy) je české ocenění, které uděluje Ústav pro studium totalitních režimů v listopadu každého roku osobnostem, které se významně podílely na boji za obnovu svobody a demokracie Československé republiky v letech nesvobody (1938–1945) a komunistické totalitní moci (1948–1989).\n\nCena Václava Bendy byla udělována od roku 2008. Byla pojmenována po disidentovi Václavu Bendovi. V roce 2016 byla struktura ocenění změněna. Cena Václava Bendy zůstala 1. kategorií. Dále byly zavedeny dvě další kategorie:\n\n2. Cena za mimořádný přínos k reflexi novodobých dějin, která je určena pro výzkumníky, umělce či místní politiky, kteří přispěli k diskusi o období nesvobody.\n\n3. Cena za následováníhodné počiny při hájení principů demokracie, svobody a lidských práv udělovaná za počiny po roce 1989.\n\n\n"}
{"id": "1298521", "url": "https://cs.wikipedia.org/wiki?curid=1298521", "title": "2020 ve filmu", "text": "2020 ve filmu\n\nToto je seznam filmů, jejichž premiéra je plánována na rok 2020.\n\n\"(řazeno podle data plánované premiéry)\"\n\n\"(řazeno abecedně)\"\n"}
{"id": "1298528", "url": "https://cs.wikipedia.org/wiki?curid=1298528", "title": "Rádio Jihlava", "text": "Rádio Jihlava\n\nRádio Jihlava je soukromá rozhlasová stanice působící v Jihlavě a blízkém okolí. Začala vysílat 1. června 2009 ze studia v jihlavském nákupním centru City Park. Signál šíří na jediném FM kmitočtu 101,1 MHz výkonem 630 wattů z vodárny v Hosově a také prostřednictvím internetového streamu. Rádio Jihlava je hudebně-zábavní stanice se zpravodajským a informačním servisem s důrazem na regionální události z Jihlavska a Vysočiny.\n\n\n\nPONDĚLÍ-PÁTEK\n05.30 – 09.00 Kafárna Rádia Jihlava s Míšou – snídaňové menu s příchutí informací a zábavy\n09.00 – 09.00 Vzkazy z práce do práce – udělejte si pohodu i v zaměstnání\n10.00 – 12.00 Jihlavské kukátko – jihlavské aktuality pod lupou\n12.00 – 14.00 Pohodička po obědě – recepty, rady, tipy, horoskopy\n14.00 – 15.00 Jihlavské story – témata právě o Vás\n16.00 – 17.00 Pohodovka s Martinou\n17.00 – 18.00 Fugas na Rádiu Jihlava!\n18.00 – 21.00 Fugas na Rádiu Jihlava!\n22.00 – 05.30 Od ucha k uchu (úsměvná vyprávění)\n\nSOBOTA\n05.30 – 09.00 Sobotní Lenošárna – nejpohodovější víkendový start\n09.00 – 09.00 Plnou parou s Járou\n10.00 – 12.00 Od ucha k uchu (úsměvná vyprávění)\n\nNEDĚLE\n05.30 – 09.00 Sobotní Lenošárna – nejpohodovější víkendový start\n09.00 – 13.00 Nedělní dopoledne s Martinou na 101.1 FM\n13.00 – 19.00 Pohodovka s Káťou na Rádiu Jihlava\n"}
{"id": "1298529", "url": "https://cs.wikipedia.org/wiki?curid=1298529", "title": "Grønlands Seminarius Sportklub", "text": "Grønlands Seminarius Sportklub\n\nGrønlands Seminarius SK (celým názvem: Timersoqatigiiffik Sportsforeningen Grønlands Seminarius Sportklub) je grónský sportovní klub, který sídlí ve městě Nuuk (dánsky: Godthåb). Založen byl v roce 1944, letopočet vzniku je i v klubovém emblému. Klubové barvy jsou červená a žlutá.\n\nFotbalový oddíl se každoročně účastní nejvyšší fotbalové soutěže v zemi. Jeho mužský oddíl je pak pětinásobným mistrem Grónska z let 1958, 1972, 1973, 1975, 1976. Fotbalový oddíl své domácí zápasy odehrává na stadionu Nuuk, který má kapacitu 2 000 diváků. Oddíl házené je čtyřnásobným mistrem Grónska. Nejúspěšnějším oddílem je ovšem volejbalový, který má na svém kontě celkem 24 národních titulů (jedenáctkrát muži a třináctkrát ženy).\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu, házené a volejbalu.\n\n\n\n\nZdroj: \n\n\n"}
{"id": "1298532", "url": "https://cs.wikipedia.org/wiki?curid=1298532", "title": "José María Velasco Ibarra", "text": "José María Velasco Ibarra\n\nJosé María Velasco Ibarra (19. březen 1893, Quito – 30. březen 1979, Quito) byl ekvádorský politik, zastávající ve 20. století celkem pětkrát úřad prezidenta země.\n\nPo nabytí vzdělání v Evropě, mimo jiné i na pařížské Sorbonně, započal svoji politickou dráhu v tehdejší ekvádorské správě.\n\nPo dobu 12 let psával pod pseudonymem \"\"La Briolle\"\" sloupky do největších deníků, např. do El Comercia. Stavěl se v nich proti korupci v politice ve svojí vlasti a odsuzoval volební podvody.\n\n"}
{"id": "1298534", "url": "https://cs.wikipedia.org/wiki?curid=1298534", "title": "Vaso Vujukaová", "text": "Vaso Vujukaová\n\nVasiliki \"Vaso\" Vujukaová (* 20. června 1986 Athény, Řecko) je řecká sportovní šermířka, která se specializuje na šerm šavlí. Řecko reprezentuje od prvního desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň. Na olympijských hrách 2012 se probojovala do čtvrtfinále. V roce 2012 a 2013 obsadila druhé místo na mistrovství Evropy v soutěži jednotlivkyň.\n"}
{"id": "1298535", "url": "https://cs.wikipedia.org/wiki?curid=1298535", "title": "Cătălina Gheorghiţoaiaová", "text": "Cătălina Gheorghiţoaiaová\n\nCătălina Gheorghiţoaiaová (* 19. června 1975 Brašov, Rumunsko) je bývalá rumunská sportovní šermířka, která se specializovala na šerm šavlí. Rumunsko reprezentovala v prvním desetiletí jednadvacátého století. Na olympijských hrách startovala v roce 2004 v soutěži jednotlivkyň, kde se probojovala do semifinále a obsadila čtvrté místo. V roce 2004 obsadila třetí místo na mistrovství Evropy v soutěži jednotlivkyň. S rumunským družstvem šavlistek vybojovala v roce 2001 druhé místo na mistrovství světa a v roce 2004 vybojovala s družstvem druhé místo na mistrovství Evropy.\n"}
{"id": "1298537", "url": "https://cs.wikipedia.org/wiki?curid=1298537", "title": "Dorina Mihaiová", "text": "Dorina Mihaiová\n\nDorina Mihaiová (* 1. června 1981 Bukurešť, Rumunsko) je bývalá rumunská sportovní šermířka, která se specializovala na šerm šavlí. Rumunsko reprezentovala v prvním desetiletí jednadvacátého století. V roce 2003 získala titul mistryně světa v soutěži jednotlivkyň. S rumunským družstvem šavlistek vybojovala v roce 2004 druhé místo na mistrovství Evropy.\n"}
{"id": "1298539", "url": "https://cs.wikipedia.org/wiki?curid=1298539", "title": "Jackie Shroff", "text": "Jackie Shroff\n\nJackie Shroff (* 1. února 1957) je indický herec. V Bollywoodu působí od roku 1978, objevil se ve více než 200 filmech v 10 jazycích. Bydlí v indické Bombaji. Jeho ženou je Ayesha Dutt a mají spolu dvě děti.\n\n"}
{"id": "1298540", "url": "https://cs.wikipedia.org/wiki?curid=1298540", "title": "Petr Zettner", "text": "Petr Zettner\n\nPetr Zettner (13. července 1977 Jihlava – 19. listopadu 2017 Praha) byl český manažer. Od 1. září 2017 zastával funkci šéfredaktora Rádia Junior Českého rozhlasu.\n\nVystudoval žurnalistiku na Katedře žurnalistiky Filozofické fakulty Univerzity Palackého v Olomouci (v roce 2009 získal titul Bc.). První manažerské zkušenosti získal v letech 2000 a 2001 jako programový ředitel \"Rádia Vysočina\" (předchůdce dnešního Hitrádia Vysočina). Poté krátce působil v Praze v České televizi a Rádiu Impuls. V letech 2005-2009 byl editorem Českého rozhlasu Region Vysočina.\nV roce 2009 byl pověřen spuštěním nového Rádia Jihlava, především sestavením týmu, přípravou programového schématu a zahájením vysílání, které úspěšně proběhlo 1. června 2009.\nV letech 2010–2012 byl editorem regionální redakce Radiožurnálu. Od roku 2012 působil v Českém rozhlase jako analytik, vedle toho spolupracoval na projektech jako např. Česko 2023, HRDiNA.cz, Generation What, Vyzyvatelé aj. \n\n"}
{"id": "1298541", "url": "https://cs.wikipedia.org/wiki?curid=1298541", "title": "Židovský hřbitov v Českém Těšíně", "text": "Židovský hřbitov v Českém Těšíně\n\nŽidovský hřbitov Českém Těšíně byl zbudován roku 1926, kdy byla místní židovské obci vyčleněna část komunálního hřbitova (výstavba 1925). Dříve se židé pohřbívali na židovských hřbitovech na polské straně. Po rozdělení města se však dodržení všech pohřebních zvyklostí značně zkomplikovalo. V roce 1928 byla postavena řada hřbitovních budov (márnice, obřadní síň apod.) dle návrhu architekta Eugena Fuldy.\n\nNáhrobky byly vyskládány do deseti pravidelných řad. Tvořeny byly z rozličných materiálů (žula, pískovec, umělý kámen).\n\nBěhem nacistické okupace byl hřbitov značně poškozen. Pomníky jsou povalené a zarostlé břečťanem. Jen část nápisů je dodnes čitelná.\n\n"}
{"id": "1298543", "url": "https://cs.wikipedia.org/wiki?curid=1298543", "title": "Marwan Barghouti", "text": "Marwan Barghouti\n\nMarwan Hasib Ibrahim Barghouti (také psáno al-Barghuthi; arabsky: مروان حسيب ابراهيم البرغوثي‎‎ ; narozen 6. června 1959) je palestinský politický činitel odsouzený a uvězněný za vraždu izraelským soudem. Je považován za vůdce První a Druhé intifády. Barghouti nejprve podpořil mírový proces, ale později se stal rozčarovaný, a po roce 2000 se stal vůdcem Druhé Intifády na Západního Břehu. Barghouti byl vůdce Tanzimu, polovojenské odnože Fatahu.\n\nIzraelské úřady nazvaly Barghoutiho teroristou, a obvinily ho z organizace mnoha útoků, včetně sebevražedných bombových útoků proti civilním i vojenským cílům. Barghouti byl zatčen Izraelskými obrannými silami v roce 2002 v Ramalláhu. Byl souzen na základě obvinění z vraždy a odsouzen k pěti doživotním trestům. Marwan Barghouti se odmítl bránit proti vzneseným obviněním, a po celou dobu trval na tom, že proces je nezákonný a nelegitimní.\n\nBarghouti má stále velký vliv na Fatah i z vězení. Jeho popularita však sahá mnohem dál, spekuluje se dokonce o možnosti být sjednocujícím kandidátem který by nahradil Mahmúda Abbáse.\n\nBěhem jednání o výměně palestinských vězňů za zajatého izraelského vojáka Gilada Šalita, trval Hamás na zahrnutí Barghoutiho do dohody s Izraelem. Nicméně, Izrael nebyl ochoten přistoupit na požadavek i přes původní zprávu o možném propuštění v rámci dohody 11. října 2011 mezi Izraelem a Hamásem. Izraelské zdroje zprávu brzy popřely.\n\nV listopadu 2014, Barghouti vyzval Palestinskou samosprávu , aby okamžitě ukončila bezpečnostní spolupráci s Izraelem a vyzval k třetí Intifádě proti Izraeli.\n\nBarghouti se narodil ve vesnici Kobar poblíž Ramalláhu, je součástí rodinného klanu Barghouti, pocházejícího z Deir Ghassaneh. Mustafa Barghouti, také palestinský politický činitel, je jeho vzdálený bratranec. Barghouti je jedno ze sedmi dětí, jeho otec byl námezdný pracovník v Libanonu. Jeho mladší bratr Muqbel ho popsal jako \"neposlušného a vzpurného chlapce\".\n"}
{"id": "1298544", "url": "https://cs.wikipedia.org/wiki?curid=1298544", "title": "Teroristický útok v Londýně v červnu 2017", "text": "Teroristický útok v Londýně v červnu 2017\n\nK teroristickému útoku v Londýně v sobotu 3. června došlo mezi 22.08 a 23.46 BST v jižní části města. Nejdříve najela bílá dodávka se třemi teroristy uvnitř do chodců na London Bridge a několik jich zranila. Odsud se teroristé přesunuli do tržnice a nákupní zóny Borough Market, kde vystoupili z dodávky a pobodali několik lidí. Zde policie všechny tři útočníky zastřelila. Ti byli příslušníci radikálního islámu. Tento útok si vyžádal 11 mrtvých včetně tří útočníků a dalších 48 zraněných, z toho 21 vážně.\n\nTento útok nebyl spáchán střelnými zbraněmi, nýbrž autem, kuchyňským nožem a lepící páskou. Útočníci na sobě měli falešné sebevraždené vesty.\n\nV roce 2017 se staly před tímto útokem ve Spojeném království dva další incidenty, jeden v březnu v Londýně a jeden v květnu po koncertu v Manchesteru. Britská policie od března 2017 do tohoto útoku zamezila dalším pěti věrohodným pokusům o teroristický čin.\n\nVypůjčená bílá dodávka značky Renault najela v 22.08 BTS na most London Bridge v rychlosti přibližně 80 km/h do chodců, kterých 5 až 6 srazila, 3 z nich zemřeli. Lidé v panice skákali z mostu do Temže. Dodávka následně odjela k tržišti Borought Market.\n\nPo incidentu byl uzavřen London Bridge a také sousední most Southwark Bridge. Na žádost policie byla uzavřena také stanice metra London Bridge, dále stanice Banks.\n\nÚtočníci z London Bridge po pár set metrech vystoupili v tržnici Borough Market. Pobodali v barech a restauracích několik lidí. Setkali se i s odporem, lidé na ně házeli židle či nádobí. Přibližně za dvě minuty k útoku dorazila policie, všichni tři útočníci byli zastřeleni. Při zásahu použilo zbraň 8 policistů, kteří vystřelili celkem padesátkrát, kromě pachatelů postřelili i jednoho civilistu, který však nebyl v ohrožení života.\n\nPolicie ve 23.46 BST vyzvala veřejnost, aby urychleně omezila pohyb v ulicích Londýna a unikla do bezpečí. Útoky byly v 00.25 BST prohlášeny policií za teroristický čin.\n\nTřetí incident byl hlášen v přibližně 23.00 BTS ve čtvrti Vauxhall, ten ale nesouvisel s teroristickými útoky. Zde policie zasahovala kvůli pobodání.\n\nDen po útocích britská premiérka Theresa Mayová předsedala schůzi vládního výboru pro mimořádné situace COBRA. Vyhlásila také, že je nutné začít intenzivní boj s propagandou radikálního islámu zejména v oblasti kyberprostoru. Britské politické strany na den přerušily kvůli sobotnímu atentátu v Londýně celonárodní kampaň před čtvrtečními předčasnými parlamentními volbami.\n\nAmerický prezident Donald Trump na svém Twitteru přislíbil, že USA udělají vše, co je v jejich silách, aby Británii pomohly při londýnském dramatu. Stejně tak vyjádřili soustrast mj. Emmanuel Macron a za českou vládu Bohuslav Sobotka.\n\nNa mostech v centru Londýna byly kvůli tomuto útoku nainstalovány bariéry, které chrání chodce před dalšími útoky.\n\nTento teroristický čin vykonali 3 teroristé.\nPolicie informovala o sedmi bezprostředních obětech na životě. Z dalších desítek zraněných bylo 21 v kritickém stavu. První obětí, jejíž identita byla zveřejněna, se stala třicetiletá Kanaďanka Chrissy Archibaldová, kterou srazila dodávka na London Bridge, kde byla se svým snoubencem. Z mostu také dodávka srazila do řeky pětačtyřicetiletého Francouze Xaviera Thomase, který tam byl rovněž se snoubenkou. Dalšími dvěma mrtvými Francouzi byli číšník Alexandre Pigeard a šestatřicetiletý kuchař Sébastien Belanger. Další oběť v důsledku pobodání byla 28letá Australanka Sara Zelenak, která pracovala v Londýně jako chůva.\n\nMezi hospitalizovanými zraněnými byl ekonomický novinář listu \"Sunday Express\" a specialista na bojová umění Geoff Ho, který s útočníky bojoval. Zraněn a v kritickém stavu byl také jeden dopravní policista a další policista, který byl mimo službu. Média rovněž referovala o dalším hospitalizovaném, 47letém Royi Larnerovi, který se útočníky pokoušel zastavit.\n\n"}
{"id": "1298546", "url": "https://cs.wikipedia.org/wiki?curid=1298546", "title": "Integrovaná doprava Středočeského kraje", "text": "Integrovaná doprava Středočeského kraje\n\nIntegrovaná doprava Středočeského kraje (IDSK) je příspěvková organizace Středočeského kraje, která má být organizátorem integrované dopravy ve Středočeském kraji. Podle obchodního rejstříku vznikla 1. listopadu 2016 a do obchodního rejstříku byla zapsána 15. února 2017, faktickou činnost zahájila 1. dubna 2017 v úzké součinnosti s organizací ROPID. 26. dubna 2017 byla přijata jako řádný člen České asociace organizátorů veřejné dopravy.\n\nK 1. prosinci 1993 byl založen ROPID, příspěvková organizace hlavního města Prahy, která zajišťovala rozvoj a provoz Pražské integrované dopravy nejen v Praze, ale i v jejím spádovém území, tedy značné části Středočeského kraje. V březnu 2008 pražský radní pro dopravu uvedl, že se Praha velmi intenzivně snaží o zapojení Středočeského kraje do fungování a vlastnické struktury ROPIDu, tato myšlenka však po krajských volbách a zvolení Davida Ratha středočeským hejtmanem na čas zapadla. \n\nNa konci listopadu 2012 bylo započato jednání o sloučení PID a SID v jednu metropolitní integrovanou dopravu. Zástupci organizace ROPID navštívili krajský úřad a společně s jeho představiteli dohodli okruh otázek, na které chtějí odpovědi. Do konce ledna 2013 měl vzniknout ucelený materiál (ze zprávy nebylo zřejmé, kdo ho má zpracovat), který pak projednají rady obou krajů, a měla být stanovena širší komise pro konkrétnější jednání. Zvažováno mělo být zavedení jednotné čipové karty, zřízení společného podniku pro organizaci dopravy atd.\n\nTým odborníků z organizace ROPID, z odboru dopravy středočeského krajského úřadu a politici z výboru dopravy zastupitelstva Středočeského kraje připravili v roce 2013 84stránkový dokument \"Analýza současného stavu a návrh dalšího postupu integrace veřejné dopravy v Praze a Středočeském kraji\".\n\nVýbor pro dopravu Zastupitelstva hl. m. Prahy schválil 6. listopadu 2013 záměr sjednotit Pražskou a Středočeskou integrovanou dopravu do jednoho systému; stejné usnesení přijal 31. října 2013 výbor pro dopravu zastupitelstva Středočeského kraje. Na základě těchto usnesení rozhodnou Rada hlavního města Prahy a Rada Středočeského kraje. Podle záměru má sjednocování do jednoho společného integrovaného dopravního systému začít v roce 2014. Dosud nedošlo k dohodě, kdo by měl celý sjednocený systém řídit. Konkrétní principy fungování sjednoceného IDS nebyly zatím v analýze a usneseních uvedeny, analýza však vychází z principu, že integrovaný dopravní systém tvoří jednu síť a má jeden společný tarif a společné jízdenky. Účelem sjednocení je podle usnesení zlevnit, zjednodušit, zefektivnit a zrychlit hromadnou dopravu. Rada hlavního města Prahy schválila 18. února 2014 záměr sloučit oba systémy na principu jedna jízdenka, jeden tarif a jedna síť. Rada Středočeského kraje se od té doby nevyjádřila, například v prezentaci ROPIDu z 20. května 2014 není žádné stanovisko rady kraje zmíněno.\n\nNa konferenci Integrované dopravní systémy, pořádané Sdružením dopravní telematiky ve Žďáru nad Sázavou dne 20. května 2014, prezentoval vedoucí technicko provozního odboru ROPID Ing. Radim Vysloužil projektový záměr ROPIDu na léta 2014–2020, podle kterého by centrální dispečink ROPID měl převzít řízení dopravy pro celý kraj, přičemž by měl být rozšířen systém sledování vozidel v reálném čase, informační prvky ve vozidlech i zastávkách, cca 2000 autobusů a 550 křižovatek by mělo být vybaveno zařízením pro preferenci autobusů na semaforech, měly by být instalovány samoobslužné kiosky pro prodej jednotlivých i časových jízdenek, akceptující i bankovní karty, železniční zastávky a autobusy v kraji by měly být vybaveny označovači jízdenek\n\nRada hlavního města Prahy schválila 17. února 2015 vznik řídící rady nového integrovaného dopravního systému. Město Praha očekávalo od Středočeského kraje, že vznik této řídicí rady také schválí a jmenuje do ní své zástupce. Členy řídící rady měli být zástupci politických reprezentací obou krajů, zástupci organizace ROPID a odboru dopravy Krajského úřadu Středočeského kraje a nezávislí odborníci. Řídicí rada měla stanovit konkrétní parametry nového IDS, harmonogram integračních etap a založení nového organizátora dopravy, ve kterém měly být zastoupeny oba kraje.\n\n8. prosince 2015 Rada hlavního města Prahy přijala usnesení č. 2994 k integraci veřejné dopravy do jednoho společného IDS Prahy a Středočeského kraje, kterým schválila předložený dokument „Integrace veřejné dopravy v Praze a Středočeském kraji - II. etapa - Návrh základních parametrů společného IDS“. Rada města uložila předsedovi Řídící rady nového společného IDS Prahy a Středočeského kraje zahájit přípravy k založení společného organizátora IDS Prahy a Středočeského kraje a připravit ke schválení radám a zastupitelstvům obou krajů všechny kroky nutné k založení společného oragnizátora a spuštění společného IDS a zahájit přípravy realizace a postupné integrace a koordinace veřejné dopravy v Praze a Středočeském kraji do jednoho společného IDS. Řediteli organizace ROPID nařídila ve spolupráci s odborem dopravy Středočeského kraje pokračovat v přípravách III. etapy postupné integrace a koordinace. Oba kraje podle něj měly nejprve zadat zejména vypracování ekonomicko-právní analýzy, na jejímž základě se měly rozhodnout, jakou právní formu bude nová organizace mít. Následně měly být připraveny konkrétní kroky nutné k jejímu založení a spuštění společného IDS. Ty ještě podléhaly schválení zastupitelstvy obou krajů. Termín realizace v materiálu nebyl uveden, kontrolní termíny postupu byly usnesením rady stanoveny na 31. prosince 2015 a 31. březen 2016.\n\nV dokumentu byla zvolena kompromisní varianta pásmově-zónového tarifu, podle kterého v částech Středočeského kraje vzdálenějších od Prahy dojde k rozdělení pásmového tarifu sestávajícího ze soustředných kružnic na jednotlivé výseče pro zohlednění tangenciálních jízd, jako vzor použití takového systému je zmíněn vídeňský region (VOR – Verkehrsverbund Ost-Region). Čísla zón by byla maximálně dvojciferná, kde první číslice by vyjadřovala pásmo a druhá výseč. V přechodných obdobích integrace by se při dopravě přes hranici PID a SID uplatňoval zásadně lomený tarif, nikoliv souběh dvou tarifů na téže trase. Papírové jízdenky pro jednotlivou jízdu by byly neadresné, tedy vázané jen svou časovou a pásmovou/zónovou platností, u elektronických jednotlivých i předplatních jízdenek by se v autobusech mimo MHD evidovalo použití na konkrétních spojích.\n\nRada Středočeského kraje 16. května 2016 na svém pravidelném zasedání projednala postup integrace hromadné dopravy na území Středočeského kraje a hlavního města Prahy. Doporučila pokračovat v integraci dalších oblastí do připravovaného společného integrovaného dopravního systému (IDS) Středočeského kraje a Prahy.\n\nV úterý 9. srpna 2016 schválila Řídicí rada společného integrovaného dopravního systému Prahy a Středočeského kraje na společném zasedání v sídle Krajského úřadu Středočeského kraje na zřízení středočeského organizátora integrované dopravy, příspěvkové organizace Integrovaná doprava Středočeského kraje (IDSK). Ta má následně ve spolupráci s organizací ROPID připravovat integraci jednotlivých oblastí podle schváleného harmonogramu. IDSK a ROPID mají v budoucnu na základě vzájemné smlouvy spolupracovat a doplňovat se, aby postupně mohl vzniknout společný integrovaný dopravní systém, který bude pokrývat území Prahy i celého Středočeského kraje podle zásady jedna jízdenka, jeden tarif, jeden jízdní řád, jedna síť. Podle informace středočeského hejtmana Miloše Patery na příštím jednání krajského zastupitelstva měla být projednána a schválena zřizovací listina nového organizátora integrované dopravy. Od nového roku 2016 měl zavést integrovanou dopravu v regionech Nymbursko II, Mělnicko III a Sedlčansko I., od poloviny roku 2017 na Kladensku. Náměstek pražské primátorky Petr Dolínek přislíbil, že se návrhem na integraci obou systémů měla v nejbližší době zabývat i Rada hlavního města Prahy. Jako příklad uvedl, že je třeba s novým jednotným systémem sladit nákup nových jízdenkomatů.\n\nIDSK a ROPID mají od 1. ledna 2017 pracovat na společném pracovišti v Praze v Rytířské ulici a na přípravě společného IDS spolupracovat. Mají užívat společný software pro jízdní řády i s výstupy pro ekonomiku. IDSK má převzít především dosavadní činnosti oddělení dopravní obslužnosti kraje na krajském úřadě, které se vznikem příspěvkové organizace zaniklo. Činností IDSK je především komplexní dopravní a ekonomická správa regionálních autobusových linek PID nezajíždějících do Prahy (řada 400), objednávka železniční dopravy na území kraje a správa linek SID a nezaintegrovaných autobusových linek. Systémové činnosti (marketing, přepravní průzkumy, standardy kvality, odbavovací systémy, technika) má mít zajištěné smluvně od ROPIDu. ROPIDu má zůstat správa linek MHD v Praze a příměstských linek PID řady 300 a objednávky železniční dopravy v Praze. Souběžná existence dvou příspěvkových organizací byla označena za vývojový mezistupeň, aby mohl vzniknout jeden nový organizátor vlastněný oběma kraji.\n\nZřízení druhého organizátora veřejné dopravy, příspěvkové organizace zřízené Středočeským krajem, bylo realizováno jako nejvhodnější řešení na základě právních analýz (protože nelze zřídit společného organizátora dopravy vlastněného oběma kraji) i s ohledem na časové limity dané výběrovými řízeními a harmonogramem integrace. Tento postup byl schválen dne 9. srpna 2016 Řídící radou IDS, přičemž samotné zahájení činnosti nové organizace proběhlo k 1. dubnu 2017.\n\nŘeditel je jediným statutárním orgánem organizace. Ředitelem nové organizace byl na základě výběrového řízení jmenován Pavel Procházka, který po mnoho let byl pověřen řízením organizace ROPID. Podle Obchodního rejstříku byl od 15. února 2017 ředitelem Martin Jareš, a od 20. května 2017 Pavel Procházka, podle zprávy Středočeského kraje byl Pavel Procházka do funkce jmenován 9. března 2017, podle pozdější zprávy byl pouze dočasně pověřen řízením. V pondělí 6. května 2019 Rada Středočeského kraje jmenovala s účinností od 15. května 2019 novým ředitelem Michala Štěpána, kterého ve výběrovém řízení vybrala ze dvou uchazečů. Hejtmanka uvedla, že si vedení kraje od změny slibuje výraznější zvýšení efektivity řízení organizace. Michal Štěpán v minulosti prošel například pozicemi regionálního ředitele pro osobní dopravu ČD a náměstka generálního ředitele ČD pro obchod. \n\nOrganizace má zaměstnávat má 15 lidí, z toho 13 uvádí na stránce kontaktů: ředitele organizace, jeho asistentku, zástupce ředitele pro ekonomiku (Martin Švarc), dva ekononomy dopravní obslužnosti a jednoho provozního ekonoma, zástupce ředitele pro dopravu (Martin Jareš, dřívější mnohaletý vedoucí odboru projektování dopravy organizace ROPID), koordinátora projektů a integrace, dva projektanty železničních a autobusových linek a tři projektanty autobusových linek.\n\nOrganizace sídlí v Praze ve stejné budově jako organizace ROPID. Její roční rozpočet by neměl překročit 20 milionů korun. Dočasné sídlo kanceláře ředitele a dopravního úseku je v budově dispečinku ROPID v autobusovém terminálu Praha-Letňany, dočasné sídlo ekonomického úseku je v budově středočeského krajského úřadu ve Zborovské ulici na Smíchově.\n\nPředmětem činnosti podle zakládací listiny a obchodního rejstříku je \n\nDoplňkovými činnostmi jsou: \n\nIntegraci všech oblastí kraje má organizace zvládnout do konce roku 2018. Společně s integrací bude IDSK řešit koordinaci, hospodárné, efektivní a účelné zajištění dopravní obslužnosti mezi jednotlivými středočeskými městy, obcemi a Prahou, kontrolovat plnění standardů kvality jednotlivých dopravců i spolupráci na modernizaci a vývoji vozového parku. Činnost IDSK má nabíhat postupně. \n\nOrganizace připraví výběrové řízení na autobusové dopravce, které musí krajský úřad vybrat do roku 2019.\n\n"}
{"id": "1298548", "url": "https://cs.wikipedia.org/wiki?curid=1298548", "title": "Kostel Nanebevzetí Panny Marie (Olbramkostel)", "text": "Kostel Nanebevzetí Panny Marie (Olbramkostel)\n\nKostel Nanebevzetí Panny Marie se nachází v centru obce Olbramkostel. Kostel je farním kostelem římskokatolické farnosti Olbramkostel. Jde o jednolodní renesančněbarokní stavbu s románskogotickým jádrem. Kostel je chráněn jako kulturní památka České republiky. Poblíž kostela stojí budova barokní fary z 18. století, dříve poblíž kostela stál i klášter a proboštství, tyto však zanikly v roce 1527. \n\nPrvní písemná zmínka o kostele v obci Olbramkostel pochází z roku 1293, měl být postaven snad Olbramem ze Schenku. Kostel byl postaven v románském slohu a dobudován již ve slohu gotickém. Zřejmě roku 1593 byla postavena ke kostelu věž. V roce 1526 zaniklo prodejem statků proboštství a do bitvy na Bílé hoře v kostele pak působili luteráni, po třicetileté válce pak už opět katolící.\n\nV roce 1719 byl kostel přebudován, v tomto roce byla ke kostelu přistavěna boční kaple svatého Isidora, ta byla budována v barokním slohu. Kostel byl také upraven v barokním slohu. Kostel pak byl upraven ještě v roce 1846, v tomto roce byla střecha kostela pokryta břidlicí a v roce 1863 byl kostel výrazně přestavěn a zvětšen. V roce 1905 byly pořízeny hodiny na věž a čtyři zvony do věže. Další čtyři zvony pak byly pořízeny v roce 1922, od roku 1921 byla celá obec a také kostel, kostelní hodiny a věž opraveny. Roku 1932 pak byl kostel elektrifikován a v roce 1942 byly kostelu rekvírovány pro válečné účely dva zvony.\n\n\n"}
{"id": "1298550", "url": "https://cs.wikipedia.org/wiki?curid=1298550", "title": "Teroristické útoky v Londýně 2017", "text": "Teroristické útoky v Londýně 2017\n\nJako teroristický útok v Londýně v roce 2017 mohou být označeny následující události:\n"}
{"id": "1298551", "url": "https://cs.wikipedia.org/wiki?curid=1298551", "title": "Rudolf Dassler", "text": "Rudolf Dassler\n\nRudolf Dassler (26. března 1898 Herzogenaurach, Německo – 27. října 1974) byl německý politik a podnikatel, zakladatel firmy na sportovní oblečení Puma. Jeho mladším bratrem byl Adolf Dassler. Oba bratři byli původně partnery v obuvnické společnosti \"Gebrüder Dassler Schuhfabrik\", ale vzájemná rivalita mezi nimi je donutila po druhé světové válce společnost rozdělit. Adolf Dassler založil společnost Adidas a Rudolf založil svou společnost Puma.\n\nZpočátku se společnost jmenovala \"Ruda\" (počáteční písmena jeho jména a příjmení), později byla společnost přejmenována na název Puma.\n\nAdolf Dassler, Rudolfův mladší bratr, začal vyrábět sportovní obuv v matčině kuchyni, poté co se vrátil z první světové války. Jeho otec, Christoph, který pracoval v továrně na výrobu obuvi a jeho bratr, který ručně vyráběl hroty pro traťové boty ve svém kovářském obchodě, pomáhali Adolfovi v začátcích jeho vlastního byznysu. V roce 1924 se Rudolf připojil ke společnosti Gebrüder Dassler Schuhfabrik. Rudolf byl známý jako \"Bobby\", protože to byl jediný zvuk, který dokázal vytvořit po dobu prvních 3 let svého věku.\n\nS nárůstem moci Adolfa Hitlera v roce 1933 se oba Dasslerovi bratři připojili k nacistům.\n\nRudolf Dassler zemřel 27. října 1974 na karcinom plic ve věku 76 let.\n\n"}
{"id": "1298552", "url": "https://cs.wikipedia.org/wiki?curid=1298552", "title": "Jindřich Wimmer &amp; spol.", "text": "Jindřich Wimmer &amp; spol.\n\nJindřich Wimmer & spol., zastupitelství sdružených šamotových továren a obchod stavebninami byla královéhradecká firma, která se od roku 1917 obchodovala se stavebninami.\n\nTato firma byla založena v roce 1917 a původně se věnovala stavbě pokojových kamen ze šamotových kachlů, přestavbám kamen a sporáků, jakož i všem opravám, které spadaly do kamnářského oboru. Později se svým rozvojem se její nabídka služeb i sortimentu rozrůstala. O 2 roky později již nabízela dlaždice a glasované obkládačky pro dlažby a obklady všech místností, kameninové roury a žlaby, kameninové soudky a štoudve na vodu, zelí a omastek, ohnivzdorné výrobky, kuchyňské sporáky z rakovnických bílých kachlů, rakovnická kachlová kamna, šamotové cihly a moučku, kusové stavební vápno a portlandský cement.\n\nSídlila v Hradci Králové na náměstí arcivévody Bedřicha, resp. Husově náměstí čp. 538, ale své hlavní skladiště měla firma v Plotištích nad Labem naproti Lakovaru na ploše 5 600 m2 se 2 krytými odděleními. Bylo postaveno v roce 1925 pro uskladnění šamotu, šamotového a kameninového zboží. Vedle toho v něm byla zřízena úřadovna a byt pro skladníka. Roku 1927 byla do něj zřízena železniční vlečka a v roce 1931 bylo k němu postaveno zděné skladiště. V tomto skladišti bylo v roce 1935 zaměstnáno 5 dělníků, 1 skladník a 1 úředník. Mimo to měla 40 kladečů dlaždic a 7 úředníků v Hradci Králové a filiální závody v Kolíně a v Písku. Následujícího roku rozšířila závod přístavbou 3 skladišť a zvětšením původních skladů. Tehdy zaměstnávala 8 úředníků a 31 dělníků. Majitelem závodu byl stále Jindřich Wimmer, velkoobchodník a šéf firmy, a Emanuel Wimmer, ředitel v. v. v Praze. V roce 1937 bylo přistavěno skladiště o rozměrech 50 m x 7 m. Při velmi dobrém odbytu společnost zaměstnávala 12 úředníků a až 60 dělníků. Vzestupnou tendenci mělo hlavně obkládání zdí jako fasády.\n\nSpolečnost se účastnila všech významných stavebních počinů v samotném městě i mimo něj, např. provedla veškeré obklady a dlažby v novostavbě královéhradecké okresní nemocnice nebo obklady stěn při novostavbě přijímací budovy a podchodu novostavby místního nádraží. Majitel firmy se jako zapřísáhlý sokol účastnil i stavby sokolovny v Hradci Králové. Firma úspěšně přežila i období německé okupace, čehož důkazem může být týdeník Štít ze 14. listopadu 1947, v kterém zaměstnanci blahopřáli k výročí 30letého trvání firmy jejímu šéfovi Jindřichu Wimmerovi a společníkovi Antonínu Wimmerovi, řediteli firmy Wimmer a spol., stavební keramika, Plzeň.\n\nPřesto se objevily i různé zádrhely. V červnu 1937 to byla stávka dělníků, kteří žádali zvýšení nízkých mezd, a v dubnu 1943 úmrtí Emanuela Wimmera, ředitele tiskárny v. v. a spolumajitele firmy. Největším problémem však byl nástup komunistů k moci po únoru 1948, kdy byla do firmy ustanovena národní správa, která nedlouho poté dopomohla zániku této společnosti.\n"}
{"id": "1298554", "url": "https://cs.wikipedia.org/wiki?curid=1298554", "title": "Bratrstvo, vzájemně se podporující a pohřební spolek v Kuklenách", "text": "Bratrstvo, vzájemně se podporující a pohřební spolek v Kuklenách\n\nBratrstvo, vzájemně se podporující a pohřební spolek v Kuklenách byl podpůrný spolek, který sdružoval občany z Kuklen i okolních obcí a jeho úkolem byla podpora onemocnělých členů lékařskou péčí a v případě úmrtí výpomocí s vypravením pohřbu.\n\nZaložení spolku navrhl při rozmluvě v hostinci Václav Hájek a 18. října 1874 bylo tiskopisem vyzváno občanstvo, aby zařídilo spolek k podpoře onemocnělých členů lékařskou péčí a v případě úmrtí výpomocí na vypravení pohřbu. Dobrovolná sbírka vynesla slušnou částku a ustavující schůze se konala 25. října téhož roku.\n\nNa ní byly vypracovány stanovy a dány ke schválení. 1. listopadu 1874 byla odbývána první valná hromada, při níž se přihlásilo 47 členů. Zároveň bylo zažádáno o schválení stanov. Předsedou byl zvolen kovář Antonín Kudrna, jednatelem sklenář Josef Hoza a pokladníkem hostinský Jan Balcar. Kromě nich bylo zvoleno 6 výborů (obuvník Václav Hájek, kožešník Jan Tomášek, kooperátor František Kovařík, obchodník František Čejka, rolník František Rýdlo a rolník František Srdínko ze Svobodných Dvorů). Antonín Kudrna vydržel v předsednické funkci 4 roky, jeho nástupce Josef Hoza pouhý rok a nejdéle byl předsedou spolku Josef Kurz (20 let). Na místě jednatele se vystřídali: Josef Hoza (8 let), Petr Rublič (7 let), Boh. Weidner (2 roky), K. Duchna (6 roků), Ant. Petrák (1 rok) a František Adamíra (1 rok), a na místě pokladníka: Jan Tomášek (17 let), Petr Rublič (6 let) a Jan Balcar (2 roky).\n\nRoku 1875 byl určen příspěvek 25 zlatých na pohřeb, který vystrojí spolek bez hudebníků a zpěváků; zemřel-li by člen do půl roku, obdrží jen příspěvek. Kdo žádal o podporu v nemoci, musel předložit lékařské vysvědčení.\n\nSpolek od svého počátku pořádal řadu tanečních zábav (6. února 1876 ples v Besedě), výletů (1882) a účastnil se i mnoha církevních slavností. Ve slavnostním duchu probíhaly i jubilejní oslavy spolku, 25. ledna 1880 (5 let trvání, v sále hostince U Pilnáčků), 28. září 1884 (10 let trvání) a 6. srpna 1899 (25 let trvání).\n\nV roce 1876 měl spolek 62 členů a 293,72 zlatých jmění. Téhož roku platil spolek za půlkopový pohřeb: záduší 2,10 zl., za zvonění a kostelní službu 4 zl., duchovnímu za mši 3 zl., ministrantům 60 kr., za rakev 6 zl., hrobníku 2 zl., učiteli, zpěvákům, 2 hornistům a kalkantovi (obsluze měchů u varhan) 6 zl. Později placeno řediteli kůru, zpěvákům, kalkantovi a 6-8 hudebníkům 8 zl. 50 kr. Vedle toho bylo pořízeno 12 svítilen, za jejichž zapůjčení platili nečlenové dopoledne 25, odpoledne 20 kr.\n\nPočet přijatých členů byl proměnlivý, v roce 1875 bylo přijato 8 členů, 1876 13, 1877 15, 1878 12, 1879 10, 1880 27, 1881 15, 1812 4, 1883 2 a 1884 10 členů. Roku 1885 měl spolek 259,85 zl. příjmů a 249,95 zl. vydání. Podporoval 7 členů v nemoci po 42 týdnů obnosem 105 zl. Celé jmění tehdy činilo 1 233,11 zl. V roce 1889 je spolek zmíněn pod názvem Bratrstvo ku podpoře a pohřbu řemeslníků a roku 1904 jako Podpůrný a pohřební spolek „Bratrstvo“. V roce 1893 mělo Bratrstvo 99 řádných členů.\n\n12. června 1905 bylo oslaveno 25leté předsedování Josefa Kurze koncertem, 17. července 35letí trvání spolku a 8. března 1914 byla 40. valná hromada. Tehdy měl spolek jen 76 členů, což mělo za následek malou výši příspěvků a na to navazující částečné omezení výdajů.\n\nBěhem 1. světové války spolková činnost ochabla, protože i předseda Kňourek byl povolán do služby v armádě. Od roku 1899 byli předsedy: Josef Kurz do roku 1903 (celkem 29 let), Josef Hoza 5 let, Jan Kudrna 1 rok, V. Kňourek 9 let, František Souček 1 rok a Josef Adamíra 6 let. Jednateli byli: Jan Kudrna 8 let, V. Kňourek 1 rok, František Karel 4 roky, Boh. Kudrna 6 roků, František Bíma 4 roky, Karel ml. 2 roky a Jar. Macháček.\n\n31. prosince 1921 měl spolek 3 667,99 Kč jmění a o 3 roky později oslavil 50 let svého trvání. Kdy přesně zanikl nevíme.\n"}
{"id": "1298555", "url": "https://cs.wikipedia.org/wiki?curid=1298555", "title": "Upernavik Kujalleq", "text": "Upernavik Kujalleq\n\nUpernavik Kujalleq (zastarale: \"Upernavik Kujatdleq\"), dříve Søndre Upernavik, je ostrovní osada v severozápadním Grónsku. Navzdory svému názvu se nenachází v kraji Kujalleq, ale v kraji Avannaata. Osada byla založena v roce 1855 jako obchodní stanice na ostrově Qeqertaq. V roce 2017 žilo v Upernavik Kujallequ 198 obyvatel.\n\nUpernavik Kujalleq je jedinou osadou na ostrově Qeqertaq, který je druhý největší ostrov Upernavického souostroví, obrovského souostroví malých ostrovů na severovýchodním pobřeží Baffinova zálivu. Nachází se v blízkosti mysu \"Qullumut\", nejjižnějšího bodu ostrova. Nachází se tu také heliport.\n\nVe všední dny, Air Greenland slouží obci jako součást vládní zakázky. Většina vrtulníků létá z heliportu Upernavik Kujalleq do Kangersuatsiaqu a Upernaviku.\n\nPočet obyvatel Upernavik Kujallequ zůstal relativně stabilní v průběhu posledních dvou desetiletí. Nejvíce obyvatel měla osada v roce 1998 (208 obyvatel) a nejméně v roce 2001 (184 obyvatel).\n"}
{"id": "1298556", "url": "https://cs.wikipedia.org/wiki?curid=1298556", "title": "Funerální spolek Hradec Králové", "text": "Funerální spolek Hradec Králové\n\nFunerální spolek Hradec Králové byl podpůrný spolek, který sdružoval občany z Hradce Králové i okolních obcí a jeho úkolem byla finanční výpomoc s vypravením pohřbu.\n\nNápad na jeho založení vznikl mezi členy zdejšího úřednického spolku. V zařizujícím výboru zasedali Ludvík svobodný pán Malovecz z Malovic u Kosoře jako starosta, Jan rytíř z Kolbů jakožto jeho náměstek, Edvard Brendler, Bedřich Hájek, Norbert Hajnovský, Vojtěch Lešetický, Bedřich Sallak, Bedřich Spiess a Arnošt Svoboda. Stanovy, jež ustavující valná hromada 23. března 1873 přijala a místodržitelství následně stvrdilo, byly prvních 15 let výboru jedinou normou, kterou se musel řídit.\n\nSpolek zahájil svoji činnost 6. července 1873 a v první řadě měl sloužit potřebám salaristů, v druhé řadě pak i ostatním třídám obyvatelstva. V prvním desetiletí své existence jeho aktivita rostla. Roku 1883 byl vypraven pohřeb prvnímu nekatolíkovi. V roce 1887 byl odsouhlasen návrh B. V. Spiesse, aby mimo základní pohřebné 60 zl. a náhrady za portanty po 14 zl. byl vyplácen zvláštní příplatek 1 zl. za každý rok strávený ve spolku, a to nehledě na jeho příspěvky do pokladny. Tento krok nebyl příliš finančně šťastný, neboť se minimálně jednou stalo to, že člen I. třídy, který za 30 let zaplatil 54 zl., dostal nakonec 104 zl. Valná hromada 6. května 1888 schválila výroční zprávu, v níž bylo mezi jiným prohlášeno, že funerální spolek se z náboženských příčin neuzavírá nikomu, a že přijme každého, kdo by měl o členství zájem. 31. května 1890 bylo rozhodnuto o snížení zápisného ze 2 zl. na 1 zl. Roku 1891 zpracoval B. V. Spiess statistiku funerálního spolku a seznam jeho členů. V lednu 1900 převzal jednatelství a pokladnu spolku Aug. Novotný, pokladník spořitelny.\n\nČlenem spolku tehdy mohl být každý bez rozdílu pohlaví, kdo dosáhl 5. roku svého věku a ještě nepřekročil 55 let, požíval dobré pověsti a bylo o něm známo, že je zdráv. Členové se dělili do 6 skupin: I. (6-20 let, měsíční příspěvek 15 kr.), II. (21-30 let, měsíční příspěvek 18 kr.), III. (31-40 let, měsíční příspěvek 24 kr.), IV. (41-45 let, měsíční příspěvek 30 kr.), V. (46-50 let, měsíční příspěvek 34 kr.) a VI. (51-55 let, měsíční příspěvek 42 kr.). Pohřebné obnášelo 60 zl. a náhrada za portanty 14 zl., úhrnem 74 zl. Starším členům se poskytoval ještě zvláštní příplatek dle toho, jak dlouho byli členy. Na valné schůzi, konané 7. května 1900, bylo oznámeno, že má spolek 220 členů a 10 147 K 3 h. jmění. Starostou se stal Ed. Chocenský, jeho náměstkem Viktor Collino a jednatelem a pokladníkem Aug. Novotný. 4. března 1901 byl opět zvolen starostou Ed. Chocenský. Ke konci roku 1904 měl jmění 11 176 K, 223 členů a za ten samý rok vyplatil pohřebné ve výši 806 K.\n\nPozději počal spolek upadat, a tak se 8. dubna 1907 konala valná hromada, na níž byla tato organizace rozpuštěna. O 7 dní později bylo na schůzi likvidačního výboru rozhodnuto, že bude vyplácena 52 % kvóta, a to proti vrácení členské knížky u pokladníka Augustina Novotného ve spořitelně. V dalších letech byl nahrazen spolky Naše podpora a Katolická Charitas.\n"}
{"id": "1298559", "url": "https://cs.wikipedia.org/wiki?curid=1298559", "title": "Gioia Marzoccaová", "text": "Gioia Marzoccaová\n\nGioia Marzoccaová (* 22. června 1979 Lecco, Itálie) je bývalá Italská sportovní šermířka, která se specializovala na šerm šavlí. Itálii reprezentovala v devadesátých letech a v prvním a druhém desetiletí jednadvacátého století. Na olympijských hrách startovala v roce 2004, 2008 a 2012 v soutěži jednotlivkyň. V roce 2001, 2003 a 2007 obsadila třetí místo na mistrovství světa v soutěži jednotlivkyň a v roce 2000 a 2003 obsadila třetí místo na mistrovství Evropy. S italským družstvem šavlistek vybojovala v roce 2003 titul mistryň světa a v roce 2011 titul mistryň Evropy.\n"}
{"id": "1298561", "url": "https://cs.wikipedia.org/wiki?curid=1298561", "title": "504 (číslo)", "text": "504 (číslo)\n\nPět set čtyři je přirozené číslo. Římskými číslicemi se zapisuje DIV a řeckými číslicemi φδ. Následuje po číslu pět set tři a předchází číslu pět set pět.\n\n504 je:\n\n"}
{"id": "1298562", "url": "https://cs.wikipedia.org/wiki?curid=1298562", "title": "Ilaria Biancová", "text": "Ilaria Biancová\n\nIlaria Biancová (* 29. května 1980 Pisa, Itálie) je bývalá italská sportovní šermířka, která se specializovala na šerm šavlí. Itálii reprezentovala v devadesátých letech a v prvním a druhém desetiletí jednadvacátého století. Na olympijských hrách startovala v roce 2008 v soutěži jednotlivkyň. V roce 1999, 2000 a 2001 obsadila druhé místo na mistrovství světa v soutěži jednotlivkyň a v roce 2003 získala titul mistryně Evropy. S italským družstvem šavlistek vybojovala v roce 1999 a 2003 titul mistryň světa a v roce 2011 titul mistryň Evropy.\n"}
{"id": "1298564", "url": "https://cs.wikipedia.org/wiki?curid=1298564", "title": "Vzdělávací a podpůrný spolek Neruda v Hradci Králové", "text": "Vzdělávací a podpůrný spolek Neruda v Hradci Králové\n\nVzdělávací a podpůrný spolek Neruda v Hradci Králové byl vzdělávací a podpůrný spolek, který vyvíjel činnost v Hradci Králové v letech 1896-1904.\n\nSpolek byl založen v roce 1896 jako Vzdělávací a podpůrný spolek Neruda a hned od počátku se zaměřoval zejm. na literaturu. Ustavující valná hromada se sešla 12. července 1896. Prvním předsedou byl zvolen JUDr. Josef Baše, advokát v Hradci Králové, místopředsedou Václav Beneš a pokladníkem B. Procházka.\n\nPrvním a zásadním cílem bylo zřízení veřejné čítárny, která byla od 15. října téhož roku přístupná každodenně a bezplatně členům i nečlenům spolku, a to od 10.00 do 22.00 hod. Čítárna byla umístěna ve spolkové místnosti hostince U Beků (restaurace Hugo Batista v Tomkově ulici).\n\nDalší činnost byla věnována vzdělávání širokého okruhu obyvatelstva. Od 25. července 1896 do 14. února 1897 uspořádal 37 přednášek (7. února 1897 „O mravnosti středověké se vztahem na nynější dobu“ od R. J. Svěceného), z nich 9 v Hradci Králové a 28 v okolních obcích. Dále uspořádal 8 zábavních večerů, 6 v Hradci Králové, 1 v Černilově a 1 v Třebechovicích pod Orebem. Knihovna čítala 235 knih ve 250 svazcích. Za uplynulé období bylo 473 osobám vypůjčeno 978 knih ve 1021 svazcích. Spolek čítal 352 členů, z těch 1 zakládajícího, 6 přispívajících a 345 činných, z nich 218 v Hradci Králové a 127 mimo něj. Mezi činnými členy bylo i 25 žen. K 1. únoru 1897 změnil také spolkové místnosti, protože se nastěhoval do hotelu Merkur.\n\n28. února 1897 se stal starostou Vítězslav Halounek, místostarostou V. Beneš, pokladníkem Jindřich Malina. Při ustavující výborové schůzi 2. března téhož roku získal funkci jednatele Ant. Lochman. 11. září 1898 byl zvolen předsedou Alois Hajn, místopředsedou Č. Herynk, pokladníky Josef Šaršon a Antonín Lochmann, jednatelem Bedřich Malina a knihovníky Čeněk Halla a Václav Píša. Spolek již čítal 376 členů. Téhož roku spolek podal obecnímu zastupitelstvu žádost o subvenci na svoji knihovnu.\n\nV posledních letech nevyvíjel vůbec žádnou činnost, a tak se v roce 1904 rozešel. Knihovnu čítající na 600 svazků rozdělil mezi Veřejnou čítárnu Palackého, Odborovou komisi dělnickou, odbor Národní jednoty severočeské a Besídku učňů. Jmění 35 K, Nerudovo poprsí a obrazy odevzdal Palackého čítárně.\n"}
{"id": "1298565", "url": "https://cs.wikipedia.org/wiki?curid=1298565", "title": "616 (číslo)", "text": "616 (číslo)\n\nŠest set šestnáct je přirozené číslo. Římskými číslicemi se zapisuje DCXVI. Následuje po číslu šest set patnáct a předchází číslu šest set sedmnáct.\n\n616 je:\n\n\n"}
{"id": "1298566", "url": "https://cs.wikipedia.org/wiki?curid=1298566", "title": "Irene Vecchiová", "text": "Irene Vecchiová\n\nIrene Vecchiová (* 10. června 1989 Livorno, Itálie) je italská sportovní šermířka, která se specializuje na šerm šavlí. Itálii reprezentuje od prvního desetiletí jednadvacátého století. Na olympijských hrách startovala v roce 2012 a 2016 v soutěži jednotlivkyň a družstev. V soutěži jednotlivkyň se na olympijských hrách 2012 probojovala do čtvrtfinále. V roce 2013 obsadila třetí místo na mistrovství světa v soutěži jednotlivkyň a ve stejném roce obsadila třetí místo na mistrovství Evropy. S italským družstvem šavlistek vybojovala v roce 2011 titul mistryň Evropy.\n"}
{"id": "1298568", "url": "https://cs.wikipedia.org/wiki?curid=1298568", "title": "Rossella Gregoriová", "text": "Rossella Gregoriová\n\nRossella Gregoriová (* 30. srpna 1990 Salerno, Itálie) je italská sportovní šermířka, která se specializuje na šerm šavlí. Itálii reprezentuje od druhého desetiletí jednadvacátého století. Na olympijských hrách startovala v roce 2016 v soutěži jednotlivkyň a družstev. V roce 2014 a 2015 obsadila třetí místo na mistrovství Evropy v soutěži jednotlivkyň. S italským družstvem šavlistek vybojovala v roce 2013 třetí místo na mistrovství Evropy.\n"}
{"id": "1298571", "url": "https://cs.wikipedia.org/wiki?curid=1298571", "title": "Alessandra Lucchinová", "text": "Alessandra Lucchinová\n\nAlessandra Lucchinová (* 1. dubna 1984 Lamezia Terme, Itálie) je bývalá italská sportovní šermířka, která se specializovala na šerm šavlí. Itálii reprezentovala v prvním a druhém desetiletí jednadvacátého století. V roce 2005 obsadila třetí místo na mistrovství světa v soutěži jednotlivkyň. S italským družstvem šavlistek vybojovala v roce 2003 titul mistryň světa a v roce 2010 a 2013 obsadila s družstvem třetí místo na mistrovství Evropy.\n"}
{"id": "1298573", "url": "https://cs.wikipedia.org/wiki?curid=1298573", "title": "Demokracie a transgrese", "text": "Demokracie a transgrese\n\nDemokracie je slovo řeckého původu (démos = lid, kratia = vláda).\n\nTransgrese (angl.: transgression); 1. přejití, překročení, 2. přestupek, přečin, 3. provinění.\n\nTento článek se termínem transgrese zabývá jako způsobem přelévání ekonomické moci do politiky v demokratické společnosti.\n\nV demokratické společnosti je výsledkem voleb ustavení demokratické vlády. Ta je pod kontrolou lidu, a proto bude chránit občany před útlakem, a je založena na konsensu, a proto bude efektivní. V demokracii slouží vláda lidem. Ti jsou svým vládcům povinováni poslušností. Vláda si však poslušnost musí neustále získávat tím, že efektivně usiluje o veřejné dobro. Politická moc stojí proti moci ekonomické. Výhody ekonomického růstu jsou většině lidí odepřeny. Majetní si mohou kupovat na úkor demokracie politický vliv, zatímco méně majetní už nemají žádný důvod věřit, že veřejná politika může sloužit pro jejich dobro.\n\nUstavení demokratické vlády je výsledkem předvolebního úsilí stran nebo jednotlivců ve snaze o získání hlasu voliče. Úsilí o získání hlasu voliče probíhá politickým zápasem uvnitř formálních struktur - jevištní aréna a vně formálních struktur - zákulisní aréna.\n\nPolitický zápas je boj vedený především v legislativě a vládních úřadech a kolem nich, ale čas od času i ve volebních kampaních. Ministři musí mít od zákonodárců svolení, aby vládli, a peníze, s nimiž to dělají, a v parlamentních systémech závisí na zákonodárcích i náplň jejich práce. Zákonodárci jsou voleni voliči, kteří mají všichni stejnou moc v síle jednoho hlasu na osobu. Ostatní, např. zájmové skupiny, se pokoušejí, jak nejlépe to dovedou, ovlivňovat tento boj ze strany. Takto vedený politický zápas je možno nazvat \"jevištní arénou\". Na jevištní aréně mají hlavní roli zvolení zástupci a vládní ministři, kdežto ostatní hrají jen podpůrné role. V normálních demokraciích je moc rozhodovat svěřena jevištní aréně a tuto moc regulují a chrání funkční instituce.\n\nKromě toho se politický zápas odehrává i vně formálních struktur a za formální scénou: při lobbování, předváděním ekonomické moci, neformálním tlakem, prostřednictvím \"think tanků\", pamfletů, traktátů a především v médiích. Technické nástroje, pomocí kterých instituce nebo firma buduje a udržuje vztahy se svým okolím a veřejností, charakterizuje termín \"public relations\" - vztahy s veřejností (často uváděné pod zkratkou PR /čteno pí ár/). Podoborem \"public relations\" jsou \"media relations\" /vztahy s médii/. Na dobrém PR byla založena předvolební kandidatura Emmanuela Macrona, který se stal francouzským prezidentem 15. května 2017. O měsíc později získal Macron v parlamentu absolutní většinu, dva měsíce poté jsou Francouzi rozčarovaní\n\nV oblasti vztahů s médii a veřejností se od běžných metod public relations a media relations liší praktika \"spin doktoring\", která posunuje běžné metody těchto vztahů za hranice etické přijatelnosti tím, že nedbá na skutečné zájmy veřejnosti a snaží se získat podporu pro určitý názor nebo téma i za cenu lží a překrucování. Takto vedený politický zápas je možno nazvat \"zákulisní arénou\". V zákulisní aréně se svádí bitva především o ideje, o to, které problémy jsou pro politiku významné, a také o to, co přijde na pořad na jevištní aréně, o autoritu, o postavení vlády a její kontrolu platformy, z níž může vládnout. V zákulisní aréně vládnou \"ostatní\" /např. organizace mužů a žen, držitelé ekonomické moci nebo intelektuálně naivní lidé/.\n\nS mocí v zákulisní aréně mohou manipulovat ti, kdo kontrolují relevantní zdroje nutné pro to, aby se v ní mohli angažovat. Hlavní slovo zde mají peněžní zájmy, které mohou upravovat politický směr třemi způsoby, kterými jsou:\n\nTi, kdo mají peníze, mohou zvětšovat rozsah zákulisní arény. Mohou peníze investovat a vytvářet think tanky, komise, politicky aktivní skupiny, webové stránky, mediální organizace a podobně.\n\nDíky peněžním zájmům mohou využít svůj vliv na uspořádání věcí tak, aby jim to vyhovovalo, tj. předpojatost. Mohou investovat do uskupení, které sami vytvořili, jako jsou mediální organizace, think tanky nebo vkládat více peněz než konkurence. Mohou přitáhnout spřátelené intelektuály, dát jim prostor a zdroje. Mohou kontrolovat obsah veřejné komunikace, stejně jako formování idejí.\n\nVlivem peněz se ekonomická moc přelévá do politiky a veřejnou politiku deformuje, dochází k transgresi. V demokracii mají být kandidáti na úřad zavázáni voličům. Protože každý volič má jeden hlas, existuje politická rovnost, a nikdo z voličů si nemůže kandidáta zavázat více než jiný.\n\nV situaci, kdy se kandidáti stávají závislými nejen na voličích a jejich hlasech, ale také na dárcích a jejich penězích, musí získat nejen voliče, ale také dárce. A protože je pravděpodobné, že dárci budou spíše bohatí než chudí, dostávají bohatí možnost ovlivňovat kandidáty a veřejnou politiku dvakrát, jednou jako voliči, podruhé jako dárci, zatímco nebohatí mají jen jeden vliv, vliv svého hlasu.\n\nKdyž se v zákulisí systematicky posilují investice, předpojatost a transgrese, je výsledek následující: 1. Začíná se akceptovat politické využití soukromých peněz. 2. Proměna peněz v politický zdroj snižuje hodnotu hlasu a ničí politickou rovnost, která je obsažena v principu jeden člověk - jeden hlas. 3. To podněcuje poptávku po politických investičních příležitostech. Peněžní zájmy vyžadují nákladnou politiku, protože nákladná politika je předmětem transgrese. Většina z těch, kdo investují do politiky soukromé peníze, mají víc, než potřebují, nebo pokud jde o korporativní investory, vydávají peníze jiných lidí. 4. Dříve nebo později dojde ke stavu, kdy už politika na jevištní scéně není schopna převládnout nad vlivem ze zákulisí. Za scénou se začíná rozhodovat o tom, kdo může být v úřadě a co může dělat na politickém jevišti.\n\nZákulisní aktéři získají moc nad ideologiemi, idejemi a agendami. Na viditelné scéně dál probíhá aktivní politický život, ale při celkovém shrnutí jevištní a zákulisní politiky už mnoho z demokratické reality nezůstane.\n"}
{"id": "1298574", "url": "https://cs.wikipedia.org/wiki?curid=1298574", "title": "Anna Ferrarová", "text": "Anna Ferrarová\n\nAnna Ferrarová (* 20. června 1976 Padova, Itálie) je bývalá italská sportovní šermířka, která se specializovala na šerm šavlí. Itálii reprezentovala na přelomu tisíciletí. V roce 1999 obsadila třetí místo na mistrovství světa v soutěži jednotlivkyň. S italským družstvem šavlistek vybojovala v roce 1999 titul mistryň světa a v roce 2000 obsadila s družstvem třetí místo na mistrovství Evropy.\n"}
{"id": "1298576", "url": "https://cs.wikipedia.org/wiki?curid=1298576", "title": "Your Face Sounds Familiar", "text": "Your Face Sounds Familiar\n\nYour Face Sounds Familiar je interaktivní televizní franšíza vyvinutá firmami Endemol a Antena 3, kde si celebrity pokoušejí co nejlépe ztvárnit slavné zpěváky a kapely. Formát podobný holandské televizní sérii Soundmixshow byl poprvé vysílán ve Španělsku pod názvem \"Tu cara me suena\" v roce 2011.\n\nCelebrity se týden do týden pokoušejí napodobit pohyby, gesty a především zpěvem hudební hvězdy. Koho budou představovat v příštím týdnu, si celebrity náhodně vybírají pomocí rulety nebo tzn. „face finder wheel“ (kola tváří). Jednotlivá vystoupení jsou posuzována porotou. Každý člen pak uděluje body za předvedené taneční a pěvecké proměny. Body za jednotlivá kola se sčítají a nejlepší se ve finále utkají o titul šampiona. Ve většině zemích dostane vítěz kola finanční odměnu, kterou daruje na dobročinné účely.\n\nPo úspěchu, který show zaznamenala ve Španělsku, vzniklo více než 47 verzí (k prosinci 2016) po celém světě. Mimo běžné série programu vznikají speciální verze – dětská, duety, vánoční, charitativní.\n\nLegenda\n"}
{"id": "1298580", "url": "https://cs.wikipedia.org/wiki?curid=1298580", "title": "Okrašlovací spolek v Kuklenách", "text": "Okrašlovací spolek v Kuklenách\n\nOkrašlovací spolek v Kuklenách byl kulturně-osvětový spolek, jehož hlavní náplní byla péče o veřejnou zeleň, propagace i obnova místních památek a pořádání kulturních akcí. Ustaven byl v roce 1891, ale jeho počátky můžeme klást až do roku 1887.\n\nO založení okrašlovacího spolku se v Kuklenách začalo hovořit začátkem 80. let 19. století. 10. ledna 1887 byla ve schůzi obecního zastupitelstva zvolena na návrh MUDr. Marka komise, aby u cest a na veřejných místech byly vysazovány stromy. Toť úplný počátek spolku!\n\nZa rok skutečného vzniku se udává rok 1890, ale prozatímní výbor však vznikl až v lednu 1891 a sestával z pánů: Aloise Nejedlého, MUDr. Hanuše Marka, starosty obce Pilnáčka, ředitele Bauera, Františka Součka, Petráka a učitele Jos. Matušky jako jednatele. Na výzvu k vstoupení do spolku zareagovalo 80 občanů a stanovy, jež měly jako vzor stanovy okrašloací jednoty v Novém Bydžově, byly předloženy k schválení.\n\n8. února 1891 byl na valné hromadě zvolen následující výbor: František Bauer, Adolf Pilnáček, MUDr. Hanuš Marek, Antonín Bayer, Alois Nejedlý, Josef Matuška, Ot. Švippl, Rak, Zdeněk Felfel, Ant. Čejka, Josef Hoza a František Soudek. Ve výborové schůzi 28. února 1891 se stal předsedou MUDr. Hanuš Marek, místopředsedou František Rak, jednatelem Josef Matuška a pokladníkem Alois Nejedlý. Spolek čítal již 90 členů.\n\nV červnu 1893 spolek žádal obecní zastupitele, aby mohl odstranit zapáchající žumpu u dráhy, aby se mu podařilo upravit místo před čp. 89 (Kozí plácek), chodník před čp. 20-23, zarovnat Pardubickou ulici tím, že vyčnívající zahrádky obec nařídí odstranit a kouty opět zahrádkami vyplnit. Stálý je problém s financemi. Členské příspěvky ani výnosy z různých akcí spolku nestačí. Bez obecní pomoci by nemohl svoji činnost nejen rozšiřovat, ale také udržet. Roku 1898 dostal spolek od obce 100 zl.\n\n12. dubna 1902 přišel spolek s návrhem zřídit chodník a rigol před novou školou, upravit chodník od náměstí k Bláhovce, upravit náměstí, upravit stezník z Pardubické ulice směrem k Růžové uličce (vedle Kurzů). Náklad by však vyžadoval 2 000 K, a ježto měl spolek jen 600 K jmění, zažádal, aby byl příspěvek obce 1 400 K dán do rozpočtu na příští rok. 27. června téhož roku Alois Nejedlý oznámil, že spolek upravil náměstí, zřídil chodníky a rigoly.\n\nKoncem října 1903 znovu žádá o subvenci nejméně 1 500 K a následujícího měsíce mu je skutečně odsouhlasena. O 4 roky později odebírá časopis Krása našeho domova, do něhož v roce 1910 odeslal k otištění 6 fotografií, dokumentujících péči o místní architekturu.\n\n7. dubna 1908 spolek žádal obecní úřad, aby okresní výbor vydláždil kostkami přechod z chodníku u čp. 1 přes okresní silnici na chodník ke školní budově a aby zřídil veřejný záchodek na náměstí. Obecní úřad zažádal, ale okresní výbor žádosti nevyhověl. Ještě téhož měsíce byl před školou zřízen malý parčík.\n\n22. dubna 1914 byl osázen svah vedle erární silnice od náhona k cukrovaru a obec počala s navážením chodníku tamtéž. Následujícího roku bylo zažádáno o zřízení pískovcových obrubníků k chodníkům a vůbec o rychlou úpravu všech chodníků. Činnost spolku se však zmenšovala kvůli probíhající 1. světové válce. Poté zmínky o spolku pozvolně mizely, takže nevíme přesně dobu jeho zániku. Vzniku Československa se patrně nedočkal.\n"}
{"id": "1298582", "url": "https://cs.wikipedia.org/wiki?curid=1298582", "title": "Huarijská kultura", "text": "Huarijská kultura\n\nHuarijská kultura, též Kultura Huari či Kultura Wari, byla starověká kultura v předkolumbovské jižní Americe, na území dnešního Peru, v jeho západní části, u pobřeží Tichého oceánu, přesto do značné míry v horských oblastech And. Spolu s Tiahuanacem nejvýznamnější jihoamerické civilizační centrum své doby (tzv. říše středního horizontu). Navazovalo na močickou kulturu. Říše Huari se začala rozvíjet okolo roku 500 a existovala zhruba půl století. Zpočátku se kultura Tiahuanaca, ležící na jih od Huari, rovněž v pacifickém pobřežním pásu, vyvíjela dosti nezávisle (jejím předchůdcem nebyla Močická kultura, ale spíše kultura Pucara), ale v 6.–7. století se Huari a Tiahuanaco natolik sblížily, že historikové často hovoří o kultuře jediné. Název říše dostala podle svého hlavního města Huari (Wari), které leželo asi 11 kilometrů severovýchodně od dnešního města Ayacucho. Zatímco Tiahuanaco bylo spíše náboženským centrem, Huari mělo světský charakter, bylo to město spojené s okolím pevnými silnicemi, zřejmě obchodní centrum. Bylo tvořeno ulicemi do pravého úhlu. Počet obyvatel města se odhaduje na 40 000. Domy byly postaveny z kamene a některé byly až třípatrové. Kolem roku 800 se dostalo do krize v důsledku sucha a kolem roku 1000 bylo patrně velmi náhle a z neznámých důvodů opuštěno. Vchody budov byly zablokovány, jako kdyby se obyvatelstvo chtělo do města znovu vrátit, to se však z nejasných důvodů nestalo. Podle některých archeologů byly příčinou násilné konflikty mezi jednotlivými skupinami obyvatel. Lidé huarijské kultury hovořili dnes už vymřelým jazykem puquina. Písemné památky nalezeny nebyly. Sociální systém byl dosti hierarchický, založený na povinné práci obyvatel pro své vládce – na stavbách a na terasovitých polích – i daních. Zdá se, že tento systém převzala navazující (přesněji po pozdním přechodném období vyvstávající) Kultura Chimú a od ní Inkové. O významné sociální stratifikaci svědčí průlomový objev hrobek z roku 2013, v lokalitě El Castillo de Huarmey. Tento objev též ukázal, že těla králů (byla nalezena těla tří královen) byla mumifikována, a že kultura užívala lidské oběti (v hrobce tří královen jich bylo nalezeno 60).\n\n"}
{"id": "1298592", "url": "https://cs.wikipedia.org/wiki?curid=1298592", "title": "One Night of Blood", "text": "One Night of Blood\n\n\n"}
{"id": "1298594", "url": "https://cs.wikipedia.org/wiki?curid=1298594", "title": "Mesyláty", "text": "Mesyláty\n\nJako mesyláty se označují soli a estery kyseliny methansulfonové (CHSOH). V solích se vyskytuje aniont CHSO Při tvorbě mezinárodního nechráněného názvu léčivé látky obsahující tuto skupinu či aniont se název mění na mesilát.\n\nMesylátové estery jsou skupina organických sloučenin obsahujících funkční skupinu CHSOO–R, zkráceně MsO-R, kde R je organický substituent.\n\nMesylátové estery se vyrábějí reakcí příslušného alkoholu s methansulfonylchloridem za přítomnosti zásady, například triethylaminu.\n\nMesyl je zkrácený název pro methansulfonylovou skupinu (CHSO, Ms), například methansulfonylchlorid je často nazýván mesylchlorid. Přestože mesyláty jsou často náchylné k hydrolýze, mesylové skupiny navázané na dusík jsou vůči hydrolýze odolné. Tato skupina se objevuje v řadě různých léčiv (například u antiarytmik).\n\nVe vzorcích ledu z Antarktidy byla nalezena stopová množství dodekahydrátu methansulfonátu hořečnatého. Tato přírodní forma byla popsána jako minerál ernstburkeit a vyskytuje se velmi vzácně.\n"}
{"id": "1298612", "url": "https://cs.wikipedia.org/wiki?curid=1298612", "title": "J'entends plus la guitare", "text": "J'entends plus la guitare\n\nJ'entends plus la guitare je francouzské filmové drama z roku 1991. Natočil jej režisér Philippe Garrel podle vlastního scénáře (na scénáři se dále podíleli Marc Cholodenko a Jean-François Goyet). Hudbu k filmu složil Faton Cahen, který s režisérem spolupracoval již v minulosti. Snímek byl uveden na Benátském filmovém festivalu, kde získal Stříbrného lva. Ve filmu hráli například Benoît Régent, Johanna ter Steege, Yann Collette a další. Snímek je do značné míry inspirován Garrelovým vztahem se zpěvačkou a herečkou Nico.\n\n"}
{"id": "1298616", "url": "https://cs.wikipedia.org/wiki?curid=1298616", "title": "Dan White", "text": "Dan White\n\nDan White (2. září 1946 – 21. října 1985) byl americký politik, který od ledna do listopadu 1978 působil v San Francisco Board of Supervisors. Narodil se jako druhý z devíti sourozenců do rodiny irského původu v Long Beach. V roce 1965 nastoupil do armády a v letech 1969 až 1970 sloužil ve Vietnamské válce. Později pracoval jako ochranka na střední škole v Anchorage a roku 1972 se vrátil do Kalifornie. Dne 27. listopadu 1978 zavraždil sanfranciského starostu George Mosconeho a zastupitele Harveyho Milka. Následně byl odsouzen na sedm let ve vězení, avšak již po pěti letech byl propuštěn. Necelé dva roky po propuštění spáchal ve své garáži sebevraždu otravou oxidem uhelnatým.\n\n"}
{"id": "1298622", "url": "https://cs.wikipedia.org/wiki?curid=1298622", "title": "Přeměna beta plus", "text": "Přeměna beta plus\n\nPřeměna beta plus (β), též nazývaná vyzáření/emise pozitronu je druh radioaktivní přeměny, při které proton v atomovém jádru vyzáří pozitron a elektronové neutrino, přičemž se změní na neutron. Protonové číslo nuklidu se tak sníží o 1 a nukleonové číslo se nezmění. Tato přeměna je způsobena slabou jadernou interakcí.\n\nPříkladem přeměny β je přeměna hořčíku-23 na sodík-23:\n\nMg → Na + e + ν\n\nJelikož taková přeměna snižuje protonové číslo nuklidu, objevuje se většinou u radionuklidů s velkým přebytkem protonů. Změna protonového čísla také znamená přeměnu na jiný chemický prvek.\n\nPřeměna beta plus by neměla být zaměňována s přeměnou beta minus, kdy dochází k vyzáření elektronu a přeměně neutronu na proton, čímž protonové číslo vzroste o 1.\n\nV roce 1934 prováděli Frédéric a Irène Joliot-Curie bombardování hliníku alfa částicemi za dosažení reakce He + Al → P + n, a zpozorovali, že produkt reakce P vyzařuje pozitrony shodné s těmi, které našel roku 1932 Carl David Anderson v kosmickém záření, což byl první popsaný případ beta plus přeměny. Jev pojmenovali „umělá“ radioaktivita. Za objev umělé radioaktivity získali Nobelovu cenu.\n\nIzotopy, u kterých probíhá tato přeměna a vyzařují tedy pozitrony, jsou například draslík-40, dusík-13, sodík-22, hliník-26 a jod-121. Příklad přeměny:\n\nNa → Ne + e + ν\n\nKdyž je z původního jádra vyzářen pozitron, vzniklý (Z−1) atom se musí zbavit jednoho elektronu v obalu, aby atom zůstal neutrální. To znamená, že atom ztratí hmotnost dvou elektronů (jednoho od elektronu a jednoho od pozitronu) a přeměna beta plus je energeticky možná pouze tehdy, když je hmotnost vzniklého atomu alespoň o dvě hmotnosti elektronu (1,02 MeV) menší oproti původnímu atomu. Izotopy, u kterých při přeměně protonu na neutron jejich hmotnost vzroste nebo klesne o méně než \"2m\", se nemohou přeměňovat tímto způsobem.\n\nβ radioaktivní izotopy, například C, N, O a F, se používají v pozitronové emisní tomografii.\n"}
{"id": "1298627", "url": "https://cs.wikipedia.org/wiki?curid=1298627", "title": "Sandra Benadová", "text": "Sandra Benadová\n\nSandra Benadová (* 9. května 1973) je bývalá německá sportovní šermířka, která se specializovala na šerm šavlí. Německo reprezentovala v devadesátých letech a v prvním desetiletí jednadvacátého století. V roce 2000 obsadila třetí místo na mistrovství světa v soutěži jednotlivkyň a v roce 2001 obsadila druhé místo na mistrovství Evropy. S německým družstvem šavlistek vybojovala v roce 2001 titul mistryň Evropy.\n"}
{"id": "1298630", "url": "https://cs.wikipedia.org/wiki?curid=1298630", "title": "Sibylle Klemmová", "text": "Sibylle Klemmová\n\nSibylle Klemmová (* 10. dubna 1984) je bývalá německá sportovní šermířka, která se specializovala na šerm šavlí. Německo reprezentovala v prvním a druhém desetiletí jednadvacátého století. V roce 2010 obsadila třetí místo na mistrovství Evropy v soutěži jednotlivkyň.\n"}
{"id": "1298642", "url": "https://cs.wikipedia.org/wiki?curid=1298642", "title": "Josef Ježek, elektrotechnický závod v Hradci Králové", "text": "Josef Ježek, elektrotechnický závod v Hradci Králové\n\nJosef Ježek, elektrotechnický závod v Hradci Králové byla královéhradecká firma, která se od roku 1905 věnovala výrobě a instalacím elektrotechnických zařízení a zanikla díky komunistickému převratu v roce 1948.\n\n5. února 1904 složil Josef Ježek zkoušky na elektro-strojního inženýra na Technikum Mittweida v Sasku. Následujícího roku založil elektrotechnický závod včetně obchodu s elektrotechnickým zbožím. Dalším programem bylo provádění elektroinstalací (elektrické světlo, telefony, zvonky, hromosvody). 7. září 1909 se v jeho skladišti vzňala gasolinová lampa, kterou vyhodil oknem do zahrady Adalbertina a tím zabránil většímu požáru. Utrpěl popáleniny na rukou a škodu kolem 900 K, jež byla kryta pojistkou. Počátkem roku 1910 J. Ježek zakoupil dům čp. 76 na Svatojánském náměstí za 54 000 K a 5. července téhož roku se městská rada usnesla na tom, že mu udělí povolení ke zřízení elektrotechnické dílny a dřevníku v čp. 76.\n\nV letech 1911–1912 byla postavena nová budova Záložního úvěrního ústavu v Hradci Králové a firma měla to štěstí, že do ní mohla zavést elektřinu, a to včetně montáže lustrů. První bodová svářečka byla vyrobena v roce 1925. Nesla zn. BOSVA. Po bodovkách následovaly obloukové svářečky JESVA, stykové svářečky, švovky, klešťové svářečky a dentální svářečky pro zubní techniky DESVA. Tyto výrobky byly nesporně velmi kvalitní, ale jejich odbyt musel být podpořen různými reklamními kampaněmi včetně účasti na různých prezentacích a výstavách. Z nich jmenujme II. Orientační trh obchodu, živností a průmyslu v Hradci Králové pod protektorátem městské rady královéhradecké 3.-17. června 1934. V témže roce vystavoval také v pražském Veletržním paláci, kde propagoval zejm. své nově zdokonalené elektrické bodové svářecí stroje BOSVA.\n\nZávodu se však nevyhýbaly různé problémy. Roku 1928 se objevila firma v tisku v souvislosti s tím, že si od ní půjčil automobil i se šoférem známý podvodník Alois Prchlík. 9. května 1932 zase spáchal sebevraždu 18letý učeň Oldřich Kolář, zaměstnaný právě v tomto závodě.\n\nRoku 1930 firma oslavila 25 let trvání, přičemž v té době měla 90 odborných sil, 12 úředníků, 2 filiálky, vlastní výrobu elektrotechnického zboží a rádiových součástí. V letech 1935–1939 probíhal export vyráběných strojů do Jugoslávie, Rakouska, Holandska, Francie. Ve 30. letech 20. století se firma také účastnila instalace elektrických zařízení v nově dokončovaných opevněních v našem pohraničí.\n\nV roce 1941 do firmy vstoupil syn zakladatele, název firmy se změnil na J. Ježek & syn, elektrotechnické závody v Hradci Králové, továrna na elektrické svářecí stroje. Téhož roku proběhl nákup bývalé textilní továrny v Hořicích v Podkrkonoší, která za okupace sloužila jako sklad. V letech 1945–1946 byl zrekonstruován závod v Hořicích v Podkrkonoší pro účely výroby svařovacích strojů. Poté se vlastní výroba svařovacích strojů přemístila z Hradce Králové do zrekonstruovaného závodu v Hořicích bez přerušení výroby, pokračovala výroba svařovacích strojů pod názvy JESVA, BOSVA, DESVA. Po únoru 1948 došlo k znárodnění firmy a začlenění závodů v Hradci Králové do VČE a v Hořicích do ČKD Praha.\n"}
{"id": "1298643", "url": "https://cs.wikipedia.org/wiki?curid=1298643", "title": "Orsolya Nagyová", "text": "Orsolya Nagyová\n\nOrsolya Nagyová (* 17. listopadu 1977 Budapešť, Maďarsko) je bývalá maďarská sportovní šermířka, která se specializovala na šerm šavlí. Maďarsko reprezentovala v devadesátých letech a v prvním a druhém desetiletí jednadvacátého století. Na olympijských hrách startovala v roce 2004 a 2008 v soutěži jednotlivkyň. V roce 2009 obsadila třetí místo na mistrovství světa v soutěži jednotlivkyň a v roce 2001, 2002, 2007 obsadila třetí místo na mistrovství Evropy. S maďarským družstvem šavlistek vybojovala v roce 2002 druhé místo na mistrovství světa a Evropy.\n"}
{"id": "1298646", "url": "https://cs.wikipedia.org/wiki?curid=1298646", "title": "Anna Mártonová", "text": "Anna Mártonová\n\nAnna Mártonová (* 31. března 1995 Budapešť, Maďarsko) je maďarská sportovní šermířka, která se specializuje na šerm šavlí. Maďarsko reprezentuje od druhého desetiletí jednadvacátého století. Na olympijských hrách startovala v roce 2016 v soutěži jednotlivkyň. V roce 2015 obsadila třetí místo na mistrovství světa v soutěži jednotlivkyň a v roce 2016 obsadila druhé místo na mistrovství Evropy.\n"}
{"id": "1298648", "url": "https://cs.wikipedia.org/wiki?curid=1298648", "title": "Edina Csabová", "text": "Edina Csabová\n\nEdina Csabová (* 15. května 1979) je bývalá maďarská sportovní šermířka, která se specializovala na šerm šavlí. Maďarsko reprezentovala v devadesátých letech a v prvním desetiletí jednadvacátého století. V roce 1999 a 2003 obsadila třetí místo na mistrovství Evropy. S maďarským družstvem šavlistek vybojovala v roce 2002 druhé místo na mistrovství světa a Evropy.\n"}
{"id": "1298651", "url": "https://cs.wikipedia.org/wiki?curid=1298651", "title": "Mítov (hrad)", "text": "Mítov (hrad)\n\nMítov (též \"Liškův hrad\") je pravěké hradiště a zaniklý středověký hrad u stejnojmenné vesnice v okrese Plzeň-jih. Nachází se na západním okraji kamenolomu, jehož lomová stěna se téměř dotýká pravěkého valu. Jejich pozůstatky jsou chráněny jako kulturní památka ČR.\n\nLokalita byla osídlena již v pravěku. Archeologické výzkumy odhalily keramiku z eneolitu, z období knovízské kultury a z doby halštatské.\n\nO středověkém hradu se nezachovaly žádné písemné zprávy, ale nalezená keramika umožňuje datovat jeho existenci do třináctého století. Je možné, že jeho zakladatelem byl některý příslušník rodu Buziců nebo že souvisel s těžbou a zpracováním železné rudy, jejíž pozůstatky se před rozšířením lomu nacházely v předpolí hradu.\n\nPravěké hradiště bylo chráněno hradbou, ze které se dochoval hlinitokamenitý val se stopami požáru. V  jihovýchodní části hradištního areálu ve třináctém století vznikl hrad obehnaný s výjimkou nepřístupné jižní strany až pět metrů vysokým valem a hlubokým příkopem vysekaným ve skále. Na severozápadní straně hradního jádra vybíhá do příkopu skalisko, nad kterým se dochoval další nízký val. Zástavbu jádra připomínají jen terénní relikty dvou budov, z nichž větší má půdorys přibližně 8 × 8 metrů. Pravděpodobně je to pozůstatek dřevěné obytné věže postavené na kamenné podezdívce. Také ostatní stavby na hradě byly převážně dřevěné. Pravěký val byl využit, aby kryl přístupovou cestu, která vedla úzkým koridorem mezi ním a vnitřním valem.\n\n"}
{"id": "1298652", "url": "https://cs.wikipedia.org/wiki?curid=1298652", "title": "Réka Benkóová", "text": "Réka Benkóová\n\nRéka Benkóová (* 8. dubna 1989) je maďarská sportovní šermířka, která se specializuje na šerm šavlí. Maďarsko reprezentuje od prvního desetiletí jednadvacátého století. V roce 2008 obsadila třetí místo na mistrovství Evropy.\n"}
{"id": "1298654", "url": "https://cs.wikipedia.org/wiki?curid=1298654", "title": "Nanok Idraetslag", "text": "Nanok Idraetslag\n\nNanok IL (celým názvem: Nanok Idraetslag) byl grónský fotbalový klub, který sídlil v osadě Qullissat. Založen byl v roce 1950. V roce 1960 se stal teprve třetím mistrem Grónska ve fotbale. Celostátního fotbalového turnaje se naposled zúčastnil v roce 1969.\n\nV roce 1972 byla osada Qullissat opuštěna a tím zaniklo i jeho fotbalové mužstvo.\n\nZdroj: \n\n\nZdroj: \n\n\n"}
{"id": "1298659", "url": "https://cs.wikipedia.org/wiki?curid=1298659", "title": "Josef Katschner a syn, továrna vaječných a medových výrobků a sušárna zeleniny", "text": "Josef Katschner a syn, továrna vaječných a medových výrobků a sušárna zeleniny\n\nJosef Katschner a syn, továrna vaječných a medových výrobků a sušárna zeleniny byla královéhradecká firma, která se od roku 1907 věnovala produkci potravin.\n\nRoku 1907 Josef Katschner se svým synem (veřejnými společníky od 1. října 1907) zahájil v Hradci Králové stavbu své továrny na výrobu cukrovinek, nudlí, makaronů a vaječných výrobků - první továrnu na výrobu perníku v Rakousku-Uhersku. Její výstavbu provedl místní stavitel Josef Jihlavec. 24. června 1907 rozhodla městská rada o tom, aby byla žádost továrníka J. Katschnera na zavedení pitné vody do jeho továrny postoupena vodárenskému odboru. Následujícího roku se do Hradce Králové také přistěhoval, protože dosud žil v Polici nad Metují, kde podnikatelsky začínal. Roku 1908 také vystavoval na Pražské průmyslové výstavě. V roce 1909 byla firmě povolena přístavba dílen při tovární budově v bloku V. V září 1911 píchla vosa do jazyka 19letou dělnici. V krátké chvíli nebohé jazyk naběhl a vyplnil těsně všecku dutinu ústní, čimž průdušnice zacpána a než lékař přišel, dívka se zadusila. Následujícího roku byla firma mnohokrát kritizována za nezákonné zaměstnávání dětí a školní mládeže, mnohdy jako stávkokaze.\n\nVýroba těstovin z jeho továrny tehdy pokryla celý domácí trh i export hlavně na Balkán (Bosna a Hercegovina). 9. června 1914 však zemřel Josef Katschner a do čela závodu se postavil jeho syn.\n\nRozvoj firmy pokračoval i po vzniku Československa a vedle sousední Jitřenky se i ona stala „výstavním stánkem“ hradeckého průmyslu, kterou si prohlédla řada našich i zahraničních delegací, a to i když 27. prosince 1919 zemřel továrník Josef Katschner. V roce 1925 v továrně pracovalo 145 dělníků, 4 úředníci a 1 topič. Tehdy bylo denně vyráběno 500 kg cukrovinek, neapolitánek, kulatých dezertů a miňonek, 800 kg nudlí a makarónů, 400 kg medových koláčů a totéž množství kanditů. Majitel firmy dokázal ustát světovou hospodářskou krizi a uhájit svoji pozici na trhu. V roce 1936 však podaly odbory na firmu trestní oznámení podle vládního nařízení č. 79-1935 pro porušování kolektivních smluv. Okresní úřad v Hradci Králové svolal následně jednání, aby se pokusil o smírné vyřízení této záležitosti.\n\nFirmě se nevyhnula ani častá neštěstí a další problémy. Byly to v prvé řadě požáry, ať již ten, který vypukl 1. dubna 1914 a vyžádal si značné škody, protože voda prosákla stropy a poškodila částečně i zdivo, či oheň 19. února 1916, jenž zachvátil celý zadní trakt továrny a ohrožoval netoliko továrnu, nýbrž i sousední obytná stavení. V červnu 1933 padla za oběť požáru oplatkárna a škoda činila na 150 000 Kč. V prosinci 1937 byla vyloupena firemní pokladna. Ztratilo se z ní 5 000 Kč. Útěchou ale bylo, že celá sedmičlenná tlupa kasařů byla ještě téhož měsíce zatčena. Nezanedbatelný požár postihl továrnu i v noci na 24. září 1940. Lidové noviny z 26. září 1940 o tom napsaly:\n\n\"„Oheň mezi cukrovím. Hradec Králové. V noci na úterý zpozoroval policista, konající pochůzku v nejživější ulici města, Karlově třídě, že z budovy továrny na cukrovinky a těstoviny firmy Katschner vychází kouř a oknem viděl v dílně šlehat plameny. Policista nejprve vzburcoval obyvatele domu a poté přivolal z nedaleké policejní stanice pohotovost pěti strážníků. Za jejich pomoci se podařilo dvěma minimaxy a vodou uhasit ohnisko požáru mezi dvěma pecemi. Když přijely hasičské sbory z Hradce a sousedního Pražského Předměstí, byl již požár, ohrožující velmi cenné zásoby a tovární zařízení, omezen a za dvě hodiny po vznícení pak úplně uhašen. Oheň mohl nabýt velmi nebezpečného rozsahu, ježto v blízkosti plamenů bylo mnoho dříví, odpadkového papíru a jiných hořlavin.“\"\n\nVýrobu to však nikdy nezastavilo. Stejně tak různé pracovní úrazy, které vznikaly kvůli vysokému pracovnímu nasazení. Dalším neštěstím byl v říjnu 1941 úraz 21leté dělnice Věry Černášové, která byla při vkládání těsta zachycena válcem stroje a byly jí rozdrceny všechny prsty levé ruky.\n\nV roce 1948 byl podnik znárodněn, a tím jednou provždy zanikl. Provoz byl následně začleněn do národního podniku Perník v Pardubicích.\n"}
{"id": "1298660", "url": "https://cs.wikipedia.org/wiki?curid=1298660", "title": "Kissaviarsuk-33", "text": "Kissaviarsuk-33\n\nK-1933 (celým názvem: Kissaviarsuk-33) je grónský sportovní klub, který sídlí ve městě Qaqortoq (dánsky: Julianehåb). Založen byl v roce 1933, letopočet vzniku je i v klubovém emblému. Fotbalový oddíl se pravidelně účastní konečné fáze nejvyšší fotbalové soutěže v zemi. Jeho mužský oddíl je pak osminásobným mistrem Grónska z let 1964, 1967, 1969, 1987, 1988, 1991, 1998 a 2003. Oddíl házené je dvojnásobným mistrem Grónska. Své domácí zápasy odehrává na stadionu Qaqortoq, který má kapacitu 800 diváků. Klubové barvy jsou modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu, badmintonu a házené.\n\n\n\nZdroj: \n\n\n"}
{"id": "1298661", "url": "https://cs.wikipedia.org/wiki?curid=1298661", "title": "Jeanine Deckersová", "text": "Jeanine Deckersová\n\nJeanine Deckersová, celým jménem Jeanne-Paule Marie Deckersová (17. října 1933 Brusel – 29. března 1985 Wavre) byla belgická zpěvačka a hudební skladatelka, která se proslavila díky hitu „Dominique“. Byla příslušnicí dominikánského řádu s řeholním jménem \"Luc-Gabrielle\". Ve francouzsky mluvících zemích byla známá pod přezdívkou \"Sœur Sourire\" (Sestra Úsměv) a v angličtině jako \"The Singing Nun\" (Zpívající jeptiška).\n\nPocházela z obchodnické rodiny, navštěvovala uměleckou školu a působila jako skautská vedoucí, v roce 1959 vstoupila do dominikánského kláštera ve Waterloo. Skládala písně s náboženskou tématikou, které sama zpívala s doprovodem kytary, v roce 1962 nahrála pro firmu Philips Records autorskou skladbu „Dominique“, pojednávající o svatém Dominikovi. Píseň vedla po čtyři týdny americkou hitparádu Billboard Hot 100 a Adult Contemporary, získala cenu Grammy za nejlepší náboženskou píseň. Českou verzi pod názvem \"Dominiku\" s textem Jiřiny Fikejzové nazpívaly Judita Čeřovská a Ivana Pavlová.\n\nDeckersová studovala Katolickou univerzitu v Lovani, po řadě kritických vyjádření vůči konzervativním církevním představitelům (například v písni „La pilule d'or“ hájila právo na užívání potratové pilulky) v roce 1967 z kláštera odešla a stala se hudebnicí na volné noze s pseudonymem Luc Dominique, zůstala však umělkyní jednoho hitu, album \"I Am Not a Star in Heaven\" (1970) nebylo komerčně úspěšné. Angažovala se také v charismatickém hnutí. Navázala milostný vztah s Annie Pecherovou, která byla o jedenáct let mladší, společně provozovaly útulek pro autistické děti. Postupně Deckersová upadla do dluhů, belgické úřady ji také začaly stíhat za údajné daňové úniky. Upadla do depresí a 29. března 1985 ukončily společně s Annie svůj život předávkováním barbituráty, jsou pohřbeny v jednom hrobě ve městě Wavre.\n\nNěkolik jejích písní převedl do češtiny evangelický farář Miroslav Brož.\n\nVydala autobiografii \"Vivre sa vérité\". V roce 1965 byl natočen americký film \"The Singing Nun\" s Debbie Reynoldsovou v hlavní roli, volně inspirovaný jejím životním příběhem. V roce 2009 zfilmoval její životopis Stijn Coninx pod názvem \"Soeur Sourire\", titulní roli hrála Cécile de France. \n\n"}
{"id": "1298662", "url": "https://cs.wikipedia.org/wiki?curid=1298662", "title": "Mount Marcus Baker", "text": "Mount Marcus Baker\n\nMount Marcus Baker je nejvyšší hora pohoří Chugach Mountains.\nNachází se v západní části pohoří, na jihu Aljašky, ve Spojených státech amerických. Leží necelých 120 km severovýchodně od Anchorage. Mount Marcus Baker má jednu z nejvyšších prominencí na světě (3 269 m) a osmou nejvyšší ve Spojených státech.\n"}
{"id": "1298665", "url": "https://cs.wikipedia.org/wiki?curid=1298665", "title": "Chemická galaxie", "text": "Chemická galaxie\n\nChemická galaxie je nová reprezentace periodické soustavy prvků vytvořená Philipem Stewartem, lépe známá v tabulkové podobě periodické tabulky, založené na cyklické povaze vlastností chemických prvků (které závisí zejména na valenčních elektronech). Ještě předtím, než Dmitrij Mendělejev vytvořil první uspokojivou tabulku, používali chemici spirální reprezentaci periodické soustavy, a to od té doby pokračuje, ale tyto měly obvykle kruhový obrys.\n\nJohn Drury Clark byl první, kdo představil spirálu s oválným obrysem. Jeho návrh byl použit jako živá barevná dvoustránková ilustrace v časopise \"Life\" 16. května 1949. V roce 1951 namaloval umělec Edgar Longman velkou nástěnnou malbu, přizpůsobil obraz z \"Life\" tím, že vytvořil eliptický tvar, který naklonil k vytvoření dynamického efektu. To inspirovalo Stewarta, tehdy 12 let starého, k lásce k chemii. Po přečtení knihy Freda Hoylea \"Původ vesmíru\" měl představu, že Longmanův design připomíná spirální galaxii. K této myšlence se vrátil o mnoho let později a publikoval první verzi své \"galaxie\" v listopadu 2004. Jeho design se snaží vyjádřit vazbu mezi naprosto nepatrným světem atomů a rozlehlostí hvězd, uvnitř kterých byly prvky vytvořeny, což jako první prokázal právě Hoyle.\n\n\"Chemická galaxie\" je primárně zaměřena na vzbuzení zájmu o chemii u nechemiků, zejména mladých lidí, ale přesto vědecky věrně informuje o vztazích mezi prvky a má výhodu nad tabulkou, že není rozdělena souvislou sekvencí prvků. Revidovaná verze \"Chemická galaxie II\", zavádí nový systém inspirovaný Michaelem Laingem pro barvení lanthanoidů a aktinidů, aby vynikly paralely s přechodnými kovy. Návrh byl přeložen do digitální podoby Carlem Wenczekem z Born Digital Ltd.\n\n\n"}
{"id": "1298667", "url": "https://cs.wikipedia.org/wiki?curid=1298667", "title": "Gotšalk", "text": "Gotšalk\n\nGotšalk (11. století - 6. června 1066) byl od roku 1043 slovanský kníže Obodritů, kmenového svazu Polabských Slovanů. Jeho otcem byl kníže Pribigněv (pokřtěný jako Udo), syn křesťanského knížete Mstislava. Manželkou Gotšalka byla dánská princezna Sigrid Svendsdatter, dcera krále Svena II. Dánského s niž měl syny Budivoje a Jindřicha.\n\nV mládí pobýval v klášteře sv. Michala v Lenzenu a poté v klášteře v Lüneburgu, kde získal vzdělání. Po zavraždění jeho otce Sasy v r.1028 se vzdal křesťanství a převzal velení nad pohanskými Lutici, aby pomstil vraždu svého otce. Zabil mnoho Sasů, než byl poražen a zajat vévodou Bernardem II. Saským. Po jeho opětovné konverzi ke křesťanství byl propuštěn a poslán do Dánska, kde se pohyboval mnoho let kolem krále Knuta Velikého. Po smrti obodritského knížete Ratibora, který byl zabit v roce 1043 v boji s norským králem Magnusem se Gotšalk začal znovu ucházet o své dědické právo knížete Obodritů, které se mu podařilo získat. Na území Obodritů budoval nové pevností a kláštery, kromě toho šířil křesťanství (sám např. vysvětloval články křesťanské víry svým obodritským a lutickým poddaným v jejich rodném jazyce) a rozvíjel spojenectví se svými skandinávskými a německými sousedy.\n\nGotšalk byl zavražděn Lutici během protikřesťanského povstání na zač.června 1066 pravděpodobně na hradě v Lenzenu. Jeho manželka byla vyhnána a na hranicích brutálně zavražděna. Jeho synové Jindřich a Budivoj utekli do Dánska. Zpočátku byla aliance Luticů a Obodritů vedena Blusem, ale po jeho smrti už v témže roce 1066 ho nahradil kníže Kruto, jehož mocenskou základnou byla Wagrie. Smrt blahoslaveného Gotšalka, knížete-mučedníka se snažil pomstít jeho syn Budivoj, ale byl zabit v Plönu v roce 1075. Až koncem 11. století pomstil Gotšalkovu smrt jeho další syn Jindřich, když zabil knížete Kruta během hostiny.\n"}
{"id": "1298669", "url": "https://cs.wikipedia.org/wiki?curid=1298669", "title": "Thomsonův rozptyl", "text": "Thomsonův rozptyl\n\nThomsonův rozptyl je elastický rozptyl elektromagnetického záření o volné nabité částice, jak popisuje klasický elektromagnetismus. Jedná se pouze o limit nízkoenergetického Comptonova rozptylu, kinetická energii částic a fotonová frekvence se nemění v důsledku rozptylu. Tento limit je platný, dokud je energie fotonu mnohem menší než hmotnost energie částice: formula_1 nebo ekvivalentně, pokud je vlnová délka světla je mnohem větší než Comptonova vlnová délka částice.\n\nPři nízkoenergetickém omezení elektrické pole dopadající vlny (fotonů) urychluje nabité částice, což je dáno tím, že vysílá záření o stejné frekvenci jako incidentní vlna a tím dochází k rozptylu. Thomsonův rozptyl je důležitý jev ve fyzice plazmatu a byl poprvé popsán fyzikem J. J. Thomsonem. Dokud je pohyb částic nerelativistický (tj. jeho rychlost je mnohem menší než rychlost světla), hlavní příčinou zrychlení částice bude elektrická polní složka incidentní vlny. V prvním přiblížení, může být vliv magnetického pole zanedbán. Částice se budou pohybovat ve směru oscilujícího elektrického pole, což vede k elektromagnetickému dipólovému záření. Pohybující se částice vyzařuje nejvíce ve směru kolmém na její zrychlení a proto bude záření polarizované ve směru jejího pohybu. V závislosti na tom, kde se pozorovatel nachází, může být světlo rozptýlené z prvku s malým objemem více či méně polarizováno.\n\nElektrické pole příchozí a pozorované vlny (tj. odchozí vlna) mohou být rozděleny na složky ležící v rovině pozorování (tvořené příchozími a pozorovanými vlnami) a složky kolmými na tuto rovinu. Součásti ležící v rovině jsou označovány jako \"radiální\" a součásti kolmé k rovině jsou \"tangenciální\". \n\nDiagram vpravo zobrazuje rovinu pozorování. Ukazuje radiální složku dopadajícího elektrického pole, které způsobuje, že nabité částice v bodě rozptylu vykazují radiální složku zrychlení (tzn. složku tečnou k rovině pozorování). Lze prokázat, že amplituda pozorované vlny bude úměrná kosinusu χ, úhlu mezi dopadajícím a pozorovaným vlnami. Intenzita, která je čtvercem amplitudy, pak bude snížena o faktor cos(χ). Je vidět, že tangenciální složky (kolmé k rovině diagramu) nebudou tímto způsobem ovlivněny.\n\nRozptyl je nejlépe popsán emisním koeficientem, který je definován jako ε, kde ε dt dV dΩ dλ je energie rozptýlená objemovým prvkem formula_2 v čase dt do pevného úhlu dΩ mezi vlnovými délkami λ a λ+dλ. Z pohledu pozorovatele existují dva emisní koeficienty, ε odpovídající radiálně polarizovanému světlu a ε odpovídající tangenciálně polarizovanému světlu. Pro nepolarizované dopadající světlo jsou tyto:\n\nkde formula_5 je hustota nabitých částic na bodu rozptylu, formula_6 je incident toku (tj. energie/čas/plocha/vlnová délka) a formula_7 je Thomsonův průřez pro nabité částice, který je definován níže. Celková energie vyzařovaná objemovým prvkem formula_2 v čase dt mezi vlnovými délkami λ a λ+dλ se zjišťuje integrováním součtu emisních koeficientů ve všech směrech (pevný úhel):\n\nThomsonův diferenciální průřez, týkající se součtu emisivity koeficientů je dán\n\nvyjádřeno v jednotkách SI, q je náboj na částici, m hmotnost částice a formula_11 konstanta permitivita vakua. (K získání výrazu v CGS jednotkách použijeme faktor 4π\"ε\".) Integrací přes prostorový úhel získáme Thomsonův průřez\nv jednotkách SI. \n\nDůležité je, že průřez je nezávislý na frekvenci fotonu. Průřez je úměrný jednoduchým číselným faktorem čtverci klasického poloměru bodové částice o hmotnosti m a náboji q, tj.\n\nAlternativně, může být toto vyjádřeno z hlediska formula_14, Comptonovy vlnové délky a konstanty jemné struktury:\n\nPro elektron je Thomsonův průřez číselně dán vztahem:\n\nReliktní záření je lineárně polarizované v důsledku Thomsonova rozptylu, což bylo naměřeno DASI a dalšími nedávnými experimenty.\n\nSluneční K-koróna je výsledkem Thomsonova rozptylu slunečního záření od slunečních koronálních elektronů. NASA STEREO mise vytváří trojrozměrné obrazy elektronové hustoty v okolí Slunce měřením K-koróny ze dvou samostatných satelitů.\n\nV tokamacích, koronách cílů ICF a dalších experimentálních fúzních zařízeních mohou být teploty a hustoty elektronů v plazmě měřeny s vysokou přesností detekcí účinku Thomsonova rozptylu laserového paprsku s vysokou intenzitou.\n\nInverzní Comptonův rozptyl může být viděn jako Thomsonův rozptyl ve zbytkovém rámci relativistické částice.\n\nRentgenová krystalografie je založena na Thomsonově rozptylu.\n\n"}
{"id": "1298672", "url": "https://cs.wikipedia.org/wiki?curid=1298672", "title": "Sandarmoh", "text": "Sandarmoh\n\nSandarmoh (karelsky \"Sandarmoh\") je místo v lese v Medvežjegorském rajónu Karelské republiky v Rusku, 12 km od města Medvežjegorsk. Během stalinských represí v letech 1937–1938 zde bylo na rozloze 10 ha zastřeleno a pochováno více než 9,5 tisíce lidí 58 různých národností. \n\nJedná se o jedno z největších pohřebišť obětí stalinských čistek na severozápadu Ruska. Zahynuli zde lidé z nejrůznějších koutů SSSR, zejména vězni pracující na stavbě Bělomořsko-baltského kanálu a vězni ze soloveckého gulagu, ale i obyvatelé nedalekých vesnic. Popravy probíhaly v utajení. Celkem bylo objeveno 236 lokalit s masovými hroby. První ostatky byly nalezeny v červenci 1997.\n\nBylo zjištěno, že Sandarmoh se stal místem hromadné popravy 1111 vězňů z první várky vězňů gulagu na Soloveckých ostrovech. O jejich osudu nebylo dlouho známo nic víc, než že byli 27. října 1937 naloženi na nákladní lodě a odvezeni na neznámé místo. Až do nálezu ostatků se předpokládalo, že byli utopeni v Bílém moři. Nicméně roku 1995 se podařilo Venjaminu Jofovi, řediteli petrohradské nevládní neziskové organizace Memorial, nalézt v archivech FSB v Archangelsku originální dokumenty a seznamy lidí, kteří mají být popraveni. Popravy se konaly od 27. října do 4. listopadu 1937. Celkem se jednalo o 1116 vězňů, ale jeden z nich zemřel a 4 byli převezeni jinam.\n\n1. července 1997 odhalila expedice petrozavodského a petrohradského Memorialu pod vedením Jurije Dmitrijeva místo masakru.\n\n27. října 1997 se poprvé konaly Dny paměti. Akci zorganizovala společnost Memorial.\n\nKaždoročně od roku 1997 se v datum počátku Velké čistky (5.–7. srpna) v lese u Medvežjegorska koná pravoslavná a katolická panychida a veřejná pietní akce.\n\nV roce 1998 byl otevřen památník Sandarmoh a vztyčen kamenný pomník s nápisem: \"Lidé, nezabíjejte jeden druhého\". Roku 2004 byl vztyčen žulový kozácký kříž na paměť popravených Ukrajinců. Oficiální odhalení proběhlo 5. srpna 2005. V kapli jsou volně přístupné seznamy všech popravených.\n\n4. června 2010 patriarcha moskevský a vší Rusi Kirill u příležitosti první vizitace Petrozavodské a Karelské eparchie navštívil pamětní hřbitov Sandarmoh, pomodlil se a zapálil svíci v kapli svatého Jiří a pomodlil se také na místě masových hrobů vedle pamětních křížů.\n\nVýroční připomínkové akce se v  pamětní datum 8. srpna 2016 nezúčastnili žádní místní představitelé ani duchovní.\n"}
{"id": "1298673", "url": "https://cs.wikipedia.org/wiki?curid=1298673", "title": "BulgariaSat-1", "text": "BulgariaSat-1\n\nBulgariaSat-1 je geostacionární komunikační družice provozovaná firmou Bulgaria Sat a vyrobená společností SSL. Je založená na osvědčené platformě SSL 1300. Umístěna je na pozici 1,9° východní délky a její užitečné zatížení se skládá z 30 transpondérů v pásmu Ku BSS a 2 transpondérů v pásmu Ku FSS pro pevné satelitní služby a televizní vysílání ve vysokém rozlišení. Satelit je napájen šesti solárními panely, které dohromady generují 10 kW elektrické energie. Předpokládaná životnost je 15 let a palivo by mělo stačit na 20 let provozu. Raketa Falcon 9 ho vynesla na super synchronní dráhu, odkud se satelit vlastními motory přesune na pozici na geostacionární dráze. BulgariaSat-1 je první geostacionární komunikační družice Bulharska a má poskytovat televizní a datové služby Direct-to-Home (DTH) na Balkáně a v dalších evropských regionech.\n"}
{"id": "1298675", "url": "https://cs.wikipedia.org/wiki?curid=1298675", "title": "Feromagnetický supravodič", "text": "Feromagnetický supravodič\n\nFeromagnetické supravodiče jsou materiály, které vykazují vnitřní koexistenci feromagnetismu a supravodivosti. Patří mezi ně UGe, URhGe, a UCoGe. Důkazy feromagnetické supravodivosti byla také hlášena u ZrZn v roce 2001, ale pozdější zprávy tyto výsledky zpochybnily. Tyto materiály vykazují supravodivost v blízkosti magnetického kvantového kritického bodu.\n\nPovaha supravodivého stavu ve feromagnetických supravodičích je v současné době předmětem diskuse. Dřívější výzkumy studovaly koexistenci konvenční \"s\"-vlny supravodivosti s putovním ferromagnetismem. Nicméně, scénář párování spinového-tripletu brzy získal navrch. Model pro koexistenci párování spinového tripletu a feromagnetismu byl vyvinut v roce 2005.\n\nTyto modely uvažují rovnoměrnou koexistenci feromagnetismu a supravodivosti, tj. stejných elektronů, které jsou feromagnetické a supravodivé současně. Dalším scénářem, kdy existuje souhra mezi magnetickým a supravodivým uspořádáním ve stejném materiálu, jsou supravodiče se spirálovým nebo spirálovým magnetickým uspořádáním. Mezi takové patří ErRhB a HoMoS. V těchto případech se supravodivé a magnetické parametry uspořádání navzájem propojují v prostorově modulovaném vzoru, který umožňuje jejich vzájemnou koexistenci, i když již není jednotný. Dokonce párování spinového singletu může koexistovat s ferromagnetismem tímto způsobem.\n\nV konvenčních supravodičích tvoří elektrony Cooperovy páry mající opačný spin, které tvoří páry tzv. spinových singletů. Nicméně, jiné typy párování jsou také povolené Pauliho principem. V přítomnosti magnetického pole mají spiny tendenci otáčet se za polem, což znamená, že magnetické pole je škodlivé pro existenci Cooperových párů spinových singletů. Životaschopný Hamiltonián v oblasti středního pole pro modelování cestujícího feromagnetismu, který koexistuje s nerovnoměrným stavem spinového tripletu, může být po diagonalizaci napsán jako:\n\nformula_1,\n\nformula_2,\n\nformula_3.\n\n"}
{"id": "1298677", "url": "https://cs.wikipedia.org/wiki?curid=1298677", "title": "Pralesnička fantastická", "text": "Pralesnička fantastická\n\nPralesnička fantastická (\"Ranitomeya fantastica\") je pralesničkovitý druh žáby patřící do rodu \"Ranitomeya\". V roce 1884 ji popsal George Albert Boulenger a vědeckým synonymem pro druh je \"Dendrobates fantasticus\". Tento název určil také Boulenger ve stejném roce.\nŽába je endemitem státu Peru a obývá zde celkem 13 území o rozloze 16 048 km, vyskytuje se například v regionech San Martín (sever) a Loreto (jih). K životu dává přednost primárním a sekundárním (obnoveným) tropickým deštným lesům, jež obývá od 180 do 1 200 m n. m.\nPralesnička fantastická patří mezi nejmenší druhy pralesniček; dosahuje velikosti asi 20 milimetrů. Samci jsou vybaveni hrdelním vakem. Na rozdíl od některých jiných druhů pralesniček dosahuje pralesnička fantastická větší barevnosti. Přední polovina těla má žluté zbarvení a od tmavé zadní poloviny ji odděluje bílý pruh. U druhu se vyvinuly některé barevné variace. Zatímco vysokohorský morfotyp má hlavu zdobenou černým znakem ve tvaru motýla, u nominální morfy není většinou vyvinut. Svým zbarvením se podobá pralesničce klamavé (\"Ranitomeya imitator\"), která s ní tvoří sesterský druh. Podobné zbarvení, zvláště v oblastech, kde spolu tyto dva druhy koexistují, by mohlo být určité mimikry a odrazovat predátory. Druh je denní. Samice kladou 2 až 5 vajec na spodní stranu listu, ostatek péče potom obstarává samec. Když se mláďata vylíhnou, přenese je do džbánků bromélií, kde se dále vyvíjejí.\nPodle Mezinárodního svazu ochrany přírody patří pralesnička fantastická mezi zranitelné druhy. Nebezpečí představuje ztráta přirozeného prostředí a také odchyt žab pro prodej. Roku 2001 byly sice některé žáby ze své domoviny odchytány bez rozporu se zákony, přesto však probíhá ilegální obchod, jež ohrožuje například nominální morfotyp. Pralesnička fantastická je zapsána na druhou přílohu Úmluvy o mezinárodním obchodu s ohroženými druhy volně žijících živočichů a rostlin, pro zachování bude důležité například sledovat obchod či ochrana oblastí, ve kterých se vyskytuje.\n\nPralesnička žije v chráněné oblasti Cordillera Escalera.\n"}
{"id": "1298683", "url": "https://cs.wikipedia.org/wiki?curid=1298683", "title": "Seznam dílů seriálu Luther", "text": "Seznam dílů seriálu Luther\n\nToto je seznam dílů seriálu \"Luther\". Britský kriminální drama \"Luther\" měl premiéru na stanici BBC One.\n\n<onlyinclude></onlyinclude>\n\n"}
{"id": "1298685", "url": "https://cs.wikipedia.org/wiki?curid=1298685", "title": "Luboš Plný", "text": "Luboš Plný\n\nLuboš Plný (* 4. listopadu 1961, Česká Lípa) je český malíř a konceptuální umělec, řazený obvykle do art brut. Je zastoupen v řadě významných zahraničních i domácích sbírek. Jako jediný český výtvarník byl roku 2017 vybrán do mezinárodní expozice Viva Arte Viva! na 57. bienále umění v Benátkách. Žije a pracuje v Praze.\n\nLuboš Plný se narodil v České Lípě jako jediné dítě rodičů zaměstnaných u Československých drah. Od dětství se věnoval kresbě, zajímala ho ale také anatomie, kterou studoval na pitvách mrtvých živočichů. Vyučil se elektrikářem na železničním učilišti v Nymburce. Roku 1983 nastoupil základní vojenskou službu. V důsledku prožívaného stresu začal trpět depresemi, poruchami spánku a halucinacemi; opakovaně porušoval disciplínu. Následně byl hospitalizován na psychiatrii, kde mu byla diagnostikována simplexní schizofrenie. Na jeho zdravotní stav měla negativní vliv i nevhodně zvolená farmakoterapie. Následujících šest let pracoval u Československých drah v severních Čechách a věnoval se silovému trojboji. Ve 27 letech mu byl přiznán invalidní důchod. Během pobytu v České Lípě učil výtvarnou výchovu na tamní LŠU a pohyboval se v okruhu místní neoficiální kultury.\n\nRoku 1989 se přestěhoval do Prahy, kde v průběhu dalších let vystřídal řadu zaměstnání. Maloval cínové vojáčky, byl uklízečem v Domě módy, prodavačem v antikvariátu, kustodem v galerii Nová síň; absolvoval také hrobnický kurs (2004). Začal se hlouběji zajímat o příčiny svého onemocnění insomnií, studoval lékařskou literaturu a anatomické atlasy, účastnil se pitev. Jeho kresby z této doby sloužily jako určitá forma autoterapie.\nKoncem 80. let se dvakrát neúspěšně pokusil o přijetí na Akademii výtvarných umění v Praze. Roku 1989 se zde nechal zaměstnat jako model v kursech figurálního kreslení s cílem získat do té doby neexistující titul „Akademický model“. Roku 2000 mu jej slavnostně udělil rektor AVU doc. Jiří T. Kotalík. Sám Plný k tomu uvádí: \"Uvědomil jsem si, že než být průměrný umělec, raději budu nejlepší model.\" Přesto se průběžně stále věnoval vlastní umělecké práci.\n\nÚstředním námětem tvory Luboše Plného je lidské tělo, jeho fungování, limity a smrtelnost. Většinu jeho děl můžeme označit za „anatomické autoportréty“ na pomezí kresby a malby, konceptuálního umění a vědeckého projektu. Kresby barevnou tuší kombinuje s akrylovou malbou a koláží, doplňuje je i autentickými organickými prvky jako krev, vlasy, popel zesnulých rodičů, použitými zdravotnickými materiály, nebo „doličnými předměty“ z experimentů prováděných na vlastním těle.\n\nPřevážně lidské, ale výjimečně i zvířecí tělo zachycuje v horizontálních, vertikálních nebo laterálních průřezech, jako by na sebe skládal virtuální řezy pořízené tomografem. V jediném obraze často propojuje různé úhly pohledu. Precizně zaznamenává jednotlivé vrstvy: kůži, svalstvo, kosti, cévní systém i vnitřní orgány. Některé anatomické detaily (především hlavu a pohlavní orgány) provádí s důkladnou pečlivostí, jiné jen naznačuje či zcela vynechává. Obrazy těl jsou montáží, která je poskládána např. z kreseb podle anatomického atlasu z 19. století, rentgenových snímků, fotografií madon, modelek nebo exponátů anatomického muzea La Specola ve Florencii. Záznamy z různých epoch vyjímá z kontextu a propojuje do nových souvislostí se svým osobním příběhem. Soustředí se většinou na konkrétní události ve svém životě a svou anatomickou kresbu chápe především jako „mentální prostor“, jako rekonstrukci toho, co víme, spíše než zobrazení viděného.\n\nVelkou inspirací pro Luboše Plného bylo narození syna Vincenta (2005), které dokumentoval v řadě svých děl. Po chirurgickém zákroku, kdy mu byla odstraněna část štítné žlázy, se tento orgán na jeho kresbách objevuje začerněný; někdy do nich zapojuje i autentickou fotodokumentaci z operace.\n\nNedílnou součástí každé kresby Luboše Plného jsou podrobné písemné záznamy které jsou zároveň jeho deníkem. Začátek i konec práce na každé kresbě označuje počtem dní, kterého k onomu datu právě dosáhl, a také symbolem hvězdičky a křížku.Systematicky zaznamenává i veškeré dílčí časové údaje, jako je například pauzy v kreslení.\n\nPrvním a pro samotného autora nejvýznamnějším projektem, jenž lze označit jako „konceptuální“ bylo celé šestileté období, kdy působil jako model na AVU s cílem získat titul „akademický model“. Během této doby, která se rovnala délce běžného studia, zdokonaloval svou postavu, studoval dějiny umění a nashromáždil obsáhlou dokumentaci čítající lékařské posudky, doporučení významných umělců či fotografie, na kterých pózoval v postojích postav z historie umění (Myronův Diskobolos, Rodinův Myslitel, Jan Křtitel Leonarda da Vinci, Smrt Marata od Jacques-Louise Davida...). Projekt podpořilo grantem Centrum pro současné umění. Roku 1999 byla jeho žádost schválena uměleckou radou a v následujícím roce mu rektor AVU doc. Jiří T. Kotalík na závěrečné promoci v Anežském klášteře titul „akademický model“slavnostně udělil. Od té doby označuje svá díla razítkem „akademický model Luboš Plný“, které používá namísto podpisu.\nSvůj život důsledně dokumentuje v deníku, kam zapisuje každodenní výčet činností, osobní údaje o zdravotním stavu, meteorologické a astronomické jevy a doplňuje je výstřižky, zmenšenými fotografiemi a oficiálními dobovými dokumenty. Řada jeho děl má charakter vědeckého experimentu. Vede si záznamy o léčbě nemocí, různých tělesných procesech, např. o příjmu a výdeji tekutin, nebo o „kvalitě“ bavlněných žmolků z vlastního pupíku a jejich souvislosti s teplotou, aktuálním počasím, či druhem oděvu (\"Pupíkový deník\"). V dílech \"Otec\" a \"Matka\" popel každého ze svých rodičů, uložený ve skleněné laboratorní misce, obkroužil spirálou, ve které je drobným písmem zaznamenán každý jednotlivý den jejich životů.\n\nSoučástí tvorby Luboše Plného jsou také fotograficky zaznamenané performance a časosběrné projekty, v nichž sleduje proces vlastního stárnutí. S odstupem mnoha let se nechává fotografovat ve shodných pozicích a snímky propojuje v kolážích do nového artefaktu. Duševní a tělesné utrpení, ale také fyzicky prožívanou slast transformuje do uměleckých projektů, jejichž prostřednictvím se snaží uchopit limity vlastní fyzické existence (TZ, 2017). Nebrání se podstoupit konfrontaci s bolestí, která pro něj má katarzní dopad: V sérii fotografií zaznamenal svou drastickou performanci, při které si bez anestezie sešil ševcovskou nití okolí očí a ústa i obě předloktí.\nVytváří také trojrozměrné asambláže tzv. erotických pomůcek.\n\n\nLuboš Plný byl portrétován fotografy Jaroslavem Brabcem, Mario Del Curtem (který soubor jeho portrétů vystavil v rámci projektu Art brut Live v DOXu, 2015), Bruno Decharmem, Vladimírem Štěpanským, Františkem Vaňáskem a Martinem Watschem v rámci jeho cyklu „Jedineční“. Roku 2016 se tento fotografický soubor dostal mezi finalisty prestižní ceny FEP FETA AWARD v Amsterdamu.\n\nPlného dílo oficiálně zastupuje Česko-francouzská asociace abcd\n\n\n\n\n\n"}
{"id": "1298686", "url": "https://cs.wikipedia.org/wiki?curid=1298686", "title": "SK Slavia Praha 2017/2018", "text": "SK Slavia Praha 2017/2018\n\nTento článek se podrobně zabývá událostmi ve fotbalovém klubu SK Slavia Praha v období sezony 2017/18 a jeho působení v 1. lize, ligovém poháru a evropských pohárech. Slavia v tomto ročníku obhajuje titul z uplynulého ročníku ePojisteni.cz ligy a účast v semifinále MOL Cupu. Slavia díky triumfu v lize nastoupila do mistrovské části 3. předkola Ligy mistrů UEFA, i když jako nenasazený tým. Do nové sezóny tým vstoupil s 26 zápasů dlouhou sérií bez prohry v ligovém zápase. Sezónu klub zakončil druhým místem v 1. lize, kde získal 59 bodů a zaostal tak o sedm bodů před vítěznou Plzní. Po dlouhých 16 letech však Slavia slavila triumf v domácím poháru.\n\nV průběhu předcházející sezony majoritní vlastník klubu CEFC navýšil svůj podíl ve společnosti z 60 % na 99,96 % akcií na úkor předchozího spoluvlastníka Jiřího Šimáněho. Zbývající akcie byly v rukou minoritních podílníků. Ve stejném vlastnickém složení klub vstoupil i do sezony 2017/18.\n\nVe složení realizačního týmu nedošlo oproti předchozímu ročníku ke změnám. Hlavním trenérem zůstal Jaroslav Šilhavý, jeho asistenty Jiří Chytrý a Jan Bauer. Tým brankářských trenérů zůstal ve složení Milan Veselý a Radek Černý. I do této sezony klub vstoupil bez hlavního skauta (po odchodu Jakuba Dovalila v lednu 2016) a sportovního ředitele (po odchodu Josefa Jinocha v srpnu 2016).\n\nVše se změnilo v prosinci 2017. Z pozice hlavního trenéra byl odvolán Jaroslav Šilhavý a místo něj byl povolán Jindřich Trpišovský z Liberce. Z toho si jako asitenty přivedl Jaroslava Köstla a Zdeňka Houšteckého. Na pozici trenéra brankářů setrval Radek Černý, přidal se k němu nově Štěpán Kolář, vedoucím mužstva zůstal Stanislav Vlček. Sportovním ředitelem se pak stal Jan Nezmar.\n\nPoslední úprava: konec ročníku.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: Konec ročníku\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: konec ročníku.\n\n\"Zdroj: slavistickenoviny.cz\"\n\"Zdroj: slavia.cz\"\n\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nPoslední úprava: konec ročníku.\n\nPoslední úprava: konec ročníku.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\nPoslední úprava: 1. ledna 2018.\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\n\"zdroj:\" FAČR\n"}
{"id": "1298687", "url": "https://cs.wikipedia.org/wiki?curid=1298687", "title": "K. V. Skuherský, továrna na nábytek", "text": "K. V. Skuherský, továrna na nábytek\n\nK. V. Skuherský, továrna na nábytek byla královéhradecká nábytkářská firma, která fungovala v letech 1895–1948.\n\nZakladatelem závodu byl Karel Vojtěch Skuherský (29. listopadu 1865 Hradec Králové – 7. ledna 1930 Hradec Králové). Byl synem královéhradeckého obchodníka Karla Skuherského a jeho manželky Žofie, rozené Rajské. Navštěvoval královéhradecké gymnázium, ale otec jej určil k budoucímu převzetí jeho závodu. Vyučil se pozlacovačství. Poté byl zaměstnán v Brně a ve Vídni, kde navštěvoval obchodní školu, a ve velkých obchodních domech v Drážďanech, Vratislavi, Berlíně, Hamburku aj. V roce 1895 převzal po smrti otce nepatrný závod v Hradci Králové (K. V. Skuherský, výroba a sklad nábytku na Svatojanském náměstí, zal. 1860), který svojí pílí rozšířil tak, že mohl přistoupit ke stavbě továrny čp. 440-441 (dnešní Škroupova ulice), \n\nFirma Skuherský, která ve 30. letech zaměstnávala na 205 dělníků a ve městě postavila 26 domů, nebyla pouze výrobcem nábytku, ale velmi oceňovanou a kvalitní značkou. Jeho krásné ložnice, elegantní i moderní jídelny a obývací pokoje, couches, roztomilé jednotlivé kusy nábytku a praktické, soudobé kuchyně, byly známé nejen u nás, ale i v zahraničí. Potvrzením toho bylo v roce 1910 jmenování K. V. Skuherského rytířem řádu Božího hrobu a vyznamenání zlatým křížem tohoto řádu, ale i různá ocenění z mezinárodních výstav (zlatá medaile a čestný kříž z mezinárodní výstavy umění v hospodářství v Bruselu 1906). Téhož roku mu bylo na schůzi městské rady povoleno užívat továrnu v bloku VIII, jejíž stavba začala v roce 1909, a v následujícím roce byla povolena adaptace domu čp. 285 na skladiště. Od roku 1921 měla továrna nejmodernější sušárny dřeva. To se nejprve vyvařilo, čímž se vylouhovaly různé škodliviny. Poté se sušilo stupňovaným teplem až na 95 °C.\n\nSamozřejmostí byla prezentační činnost na různých výstavách, např. 30. července – 30. srpna 1899 na Krajinské výstavě v Červeném Kostelci, 22. července – 19. srpna 1934 na Podkrkonošské výstavě českého odboje, práce a svérázu kraje v Hořicích v Podkrkonoší. Podporou odbytu se také stal prodej nábytku na splátky.\n\nVelkým problémem však byla špatná komunikace s dělnictvem, jež mnohokrát stávkovalo a konkurence tak přebírala stávající i nové zákazníky firmy. Nejdelší stávka v roce 1921 trvala 12 týdnů.Dělnictvo tehdy nežádalo nic jiného, než uznání všeobecně platné pracovní a mzdové smlouvy kolektivní. Oprávněnost požadavků utvrzuje též fakt, že stávky se solidárně zúčastnilo 25 učňů a 3 mistři. Podnikatel však zareagoval tak, že za sklo svého výkladu umístil vyhlášku, v níž oznámil, které dělníky opět do práce přijme a dal ultimátum, že kdo do 27. září nenastoupí práci, nebude již více přijat. Uveřejněním těchto jmen chtěl zanést rozkol mezi stávkující, což se mu částečně povedlo. Přesto nakonec musela ustoupit firma a přistoupit na podmínky stávkujících. 6. listopadu 1933 se zase uskutečnila jednohodinová demonstrativní stávka. K těmto problémům připočítejme ještě to, že vlastník firmy ve svých domech požadoval po dělnících takové nájemné, že mnozí se ho museli vzdát, prostě nedokázali na něj vydělat a ještě se u toho uživit.\n\nZtrátou pro firmu byla smrt zakladatele 7. ledna 1930, ale podnik se úspěšně rozvíjel i pod jeho nástupci. Nový šéf firmy K. V. Skuherský byl ještě téhož roku jmenován komorním radou. V roce 1934 zde pracovalo zařízení Conweyor. Univerzální pohyblivý montážní pás byl v té době jediným na světě. Závod neochromil ani požár ve strojovně 22. února 1937. Přečkal i německou okupaci a hned po osvobození se dostal pod národní správu. Jeho vlastník naopak mířil za svoji protektorátní činnost před lidový soud. V roce 1946 bylo navíc rozhodnuto, že výroba bude orientována výhradně na produkci kancelářských stolů. O 2 roky později se podnik vyhláškou ministra průmyslu stal závodem Spojených UP závodů, národního podniku, čímž zanikl.\n"}
{"id": "1298690", "url": "https://cs.wikipedia.org/wiki?curid=1298690", "title": "Axino", "text": "Axino\n\nAxino je hypotetická elementární částice předpovězená některými teoriemi částicové fyziky. Pecceiho–Quinnové teorie se pokouší vysvětlit pozorovaný jev známý jako silný CP problém zavedením hypotetických reálně skalárních částic zvaných axiony. Přidání supersymetrie do modelu předpovídá existenci fermionového superpartnera pro axion, axina a bosonového superpartnera \"saxionu\". Všechny tyto částice jsou svázané v chirálním superpoli.\n\nAxino je v takovém modelu nejlehčí supersymetrickou částicí. Vzhledem k této vlastnosti je považováno za kandidáta na částici temné hmoty.\n\nSupermultiplet obsahující axion a axino byl navržen jako původce narušení supersymetrie, kde supermultiplet ziská očekávané hodnoty F-horizontu.\n"}
{"id": "1298694", "url": "https://cs.wikipedia.org/wiki?curid=1298694", "title": "MACS J0025.4-1222", "text": "MACS J0025.4-1222\n\nMACS J0025.4-1222 je kupa galaxií vytvořená srážkou dvou kup galaxií, a je součástí katalogu MAssive Cluster Survey (MACS). Podobně jako dříve objevená kupa Bullet i tato kupa ukazuje jasné oddělení mezi těžištěm mezigalaktického plynu (většinou normální, nebo baryonická hmota) a kolizí kup.\n\nV obrázku je mezigalaktický plyn zobrazen v růžové barvě a těžiště hmotnosti kolidujících kup v modré barvě, zobrazuje oddělení obou, podobně jako u kupy Bullet. To poskytuje nezávislý, přímý důkaz temné hmoty a podporuje názor, že částice temné hmoty interagují s ostatními jen velmi slabě.\n\nObrázek je složený ze samostatných expozic pořízených detektory ACS a WFPC2 Hubbleova vesmírného dalekohledu a detektorem ACIS observatoře Chandra. Snímky z Hubbleova teleskopu byly pořízeny 5. listopadu 2006 a 6. června 2007. Obrázky ve viditelném světle z Hubbleova dalekohledu ukázaly gravitační čočkování, které astronomům umožnily odvodit rozložení celkové hmotnosti (temné i normální hmoty)(zbarveno modře). Rozdělení normální hmoty je většinou ve formě horkého plynu zářícího jasně v rentgenovském spektru (zobrazeno růžově). Distribuce byla přesně zmapována z dat observatoře Chandra. Z toho bylo možné říct, že většina hmoty ve dvou modrých regionech je temná hmota.\n\nMezinárodní tým astronomů vedla Marusa Bradac z Kalifornské univerzity v Santa Barbaře, a Steve Allen z Kavliho Institutu pro částicovou astrofyziku a kosmologii na Stanfordově univerzitě a Stanford Linear Accelerator Center (SLAC).\n\nDva shluky, které tvoří MACS J0025 mají každý téměř milion miliard krát hmotnost Slunce. Spojují se rychlostí milion mil za hodinu, a horký plyn v každé kupě se srazil s horkým plynem v druhé a zpomalil. Temná hmota (která interaguje slabě) však toto neudělala. Pozorujeme vzdálenost mezi normální hmotou (růžová) a temnou hmotou (modře), což poskytuje přímý důkaz temné hmoty a podpoření názoru, že částice temné hmoty interagují navzájem téměř výhradně prostřednictvím gravitace.\n"}
{"id": "1298695", "url": "https://cs.wikipedia.org/wiki?curid=1298695", "title": "Vzájemně interagující temná hmota", "text": "Vzájemně interagující temná hmota\n\nV astrofyzice je vzájemně interagující temná hmota (SIDM) hypotetická forma temné hmoty skládající se z částic se silnou vzájemnou interakcí. Tento typ temné hmoty byl postulován v roce 2000 jako řešení řady konfliktů mezi pozorováním a simulacemi (bezkolizní studená temná hmota) na galaktickém měřítku a menších. Byla také použita k vysvětlení pozorování ESO 146-5 jádra kupy galaxií Abell 3827.\n\nByla také vyslovena domněnka, že vzájemně interagující temná hmota by mohla sloužit jako vysvětlení pro roční modulace signálu v experimentu DAMA.\n\n"}
{"id": "1298696", "url": "https://cs.wikipedia.org/wiki?curid=1298696", "title": "Cristo de la Concordia", "text": "Cristo de la Concordia\n\nCristo de la Concordia (španělsky \"El Cristo de la Concordia\") je socha, ztvárňující postavu Ježíše Krista. Nachází se na vrchu San Pedro, na východ od Cochabamby v Bolívii. Je přístupná lanovkou. Socha je vysoká 34,20 metru, podstavec má 6,24 metru při celkové výšce 40,44 metrů.\n\nStavba sochy započala dne 12. července 1987 a byla dokončena 20. listopadu 1994. Byla navržena dvěma bratry, Césarem a Wálterem Terrazas Pardo, a byla postavena podle sochy Krista Vykupitele v Rio de Janeiru. Stojí 265 metrů nad městem Cochabamba, 2 840 metrů nad mořem. Po dokončení se stala největší sochou Ježíše Krista na světě, čímž překonala svůj model. Váží přibližně 2 200 tun. Hlava sochy má výšku 4,64 metru a váží 11 850 kilogramů. Rozpětí paží je 32,87 metru. 1399 schodů vede k prostoru uvnitř paží sochy, ale návštěvníkům je povolen výstup pouze v neděli.\n\nSocha je o něco menší než Socha Krista Krále v polském Świebodzinu a vyšší než socha Krista Vykupitele (30 m vysoký) v brazilském Riu de Janeiru. Je to třetí největší socha na jižní polokouli po soše Virgen de la Paz ve Venezuele a soše svaté Rity z Cascie v Brazílii. Levá ruka sochy ukazuje na jih a pravá ukazuje na sever.\n"}
{"id": "1298697", "url": "https://cs.wikipedia.org/wiki?curid=1298697", "title": "IC 3568", "text": "IC 3568\n\nIC 3568 je planetární mlhovina která je od Země vzdálena 1,3 kiloparseku (4500 světelných let) a nachází se v souhvězdí Žirafy (jen 7,5 ° od Polárky). Je to relativně mladá mlhovina a má jádro o průměru pouze 0,4 světelných let. Byla nazvána Mlhovina Plátek citronu Jimem Kalerem, vzhledem k jejímu vzhledu na jednom obrázku ve falešných barvách z Hubbleova vesmírného dalekohledu. Mlhovina Plátek citronu je jednou z nejznámějších jednoduchých mlhovin, s téměř dokonale kulovitým tvarem. Jádro mlhoviny nemá zřetelně viditelné struktury ve formování a je převážně složeno z ionizovaného helia. Centrální hvězda je velmi horký a jasný asymptotický červený obr, a může být viděna jako červeno-oranžová hvězda v amatérských dalekohledech. Mlhovinu obklopuje slabé halo mezihvězdného prachu.\n\n\n"}
{"id": "1298699", "url": "https://cs.wikipedia.org/wiki?curid=1298699", "title": "Einsteinova rentgenová observatoř", "text": "Einsteinova rentgenová observatoř\n\nEinsteinova rentgenová observatoř (HEAO-2) byl první plně zobrazovací rentgenový teleskop vypuštěný do kosmického prostoru a druhý ze tří vysokoenergetických astrofyzikálních observatoří NASA. Před startem nesla observatoř jméno HEAO B, po úspěšném dosažení oběžné dráhy byl název změněn na počest Alberta Einsteina.\n\nEinsteinova observatoř, HEAO-2, byla vynesena do kosmu dne 13. listopadu 1978 z Mysu Canaveral na Floridě na nosné raketě Atlas-Centaur SLV-3D na téměř kruhovou oběžnou dráhu s počáteční výškou mírně nad 500 km. Sklon oběžné dráhy byl 23,5 stupně.\n\nObservatoř ukončila svoji činnost v roce 1982 a po vstoupu do zemské atmosféry shořela 25. března 1982.\n\nEinsteinova observatoř nesla jeden velký rentgenový dalekohled, který poskytoval vynikající úroveň citlivosti (stokrát lepší než bylo dosaženo dříve) a vteřinové úhlové rozlišení bodových zdrojů a plošných objektů. Observatoř měla přístroje citlivé v rozmezí 0,2 – 3,5 keV. V ohniskové rovině dalekohledu byly instalovány čtyři přístroje: \nByl přítomen také koaxiální nástroj MPC, sledovací proporcionální čítač, pracující v rozsahu 1-20 keV, a dva filtry, které mohly být použity se zobrazovacími detektory:\n\n"}
{"id": "1298700", "url": "https://cs.wikipedia.org/wiki?curid=1298700", "title": "Suricata", "text": "Suricata\n\nSuricata může být:\n"}
{"id": "1298702", "url": "https://cs.wikipedia.org/wiki?curid=1298702", "title": "International Working Test 2016", "text": "International Working Test 2016\n\nInternational Working Test 2016 (IWT 2016) byl XXV. ročník mezinárodní soutěže retrieverů ve working testech, který se konal 2. a 3. dubna 2016 v Belgii poblíž města Lubbeek. Pořadatelem soutěže byl Belgian Labrador Retriever Club (BLRC).\n\nMaximální počet startujících byl stanoven 40 týmů. Každá členská země mohla vyslat maximálně 3 národní týmy. Nakonec se soutěže se zúčastnilo jen 37 týmů (32 národních týmů, 5 národních free týmů) ze 14 zemí. Vítězem se stal národní tým Nizozemska (3) před free týmem Švýcarska (SwissFree) a národním týmem Rakouska (1).\n\nRozhodčími byli Lydia Goossens, Barry Taylor, Colin Pelham, Lee Hartis, Mark Demaine.\n\nIWT 2016 se zúčastnily 3 národní týmy. Národní týmy (1) a (2) byly nominovány Retriever Sportem CZ a národní tým (3) byl nominován Retriever klubem CZ, Klubu chovatelů loveckých slídičů žádný tým nenominoval.\n\nVýsledková listina\n\n\n"}
{"id": "1298703", "url": "https://cs.wikipedia.org/wiki?curid=1298703", "title": "Old. Bendl a ing. Jos. Rusý. První královéhradecká továrna na překližované desky, dýhy a parní pila", "text": "Old. Bendl a ing. Jos. Rusý. První královéhradecká továrna na překližované desky, dýhy a parní pila\n\nOld. Bendl a ing. Jos. Rusý. První královéhradecká továrna na překližované desky, dýhy a parní pila byla plotišťská dřevozpracující firma, která fungovala v letech 1928-1945.\n\nFirma vznikla 1. ledna 1928 v Plotištích nad Labem na místě koupené parní pily (postavena v roce 1924 Josefem Machatým) firmy KNESPL, KVAPIL & SVOBODA, parní pila a velkoobchod dřívím, PLOTIŠTĚ NAD LABEM (do roku 1925 Akciová společnost pro zužítkování lesů a dříví Praha), jejíž objekt předchozího roku vyhořel. Tato nová továrna zaměstnávala od svého počátku 40 dělníků a poměrně se jí dařilo, neboť již v roce 1929 přistavěla skladiště pro výrobky. Je však možné, že důvodem k výstavbě byl pravý opak, neboť probíhající světová hospodářská krize mohla firmu dohnat k výrobě na sklad a tím pádem nebylo výrobky kam uschovat.\n\nTuto teorii však nepotvrzuje vývoj v následujících letech. V roce 1930 se firma stavebně rozšířila, nabrala i větší počet pracovníků a v následujícím roce přistavěla navíc sušárnu na dříví. Další rozšíření proběhlo v roce 1932.\n\n16. ledna 1934 si firma patentuje klížicí folie s vložkou (patentový spis č. 54667, chráněno od 15. listopadu 1935), což přineslo do klížení dřeva malou revoluci, neboť vynikaly znamenitou schopností uskladňovací, pružností, stálou lepivostí a zejm. umožňovaly klížit přirozeně vlhké, čerstvě řezané dýhy, aniž by došlo vlhkostí k zředění klihu a on tím ztratil na klíživosti.\n\nV roce 1934 již firma zaměstnávala 320 dělníků a výroba se orientovala na překližované desky truhlářské, letecké, klosetová sedadla, překližované sudy, skříňky pro rádia, gramofony apod. V tomtéž období měla 3 parní stroje (kotle) o velikosti 75 m2, 85 m2 a 120 m2; první stroj o 120 HP, druhý o 150 HP. Mimo to vlastnila 2 elektrické generátory o 25 kW a 40 kW a 42 různých motorů pro pohon obráběcích strojů. Kromě toho přistavěla na severní straně další skladiště.\n\nO rok později v podniku pracovalo 310 dělníků a 25 úředníků. Závod byl ještě dále rozšířen značnými investicemi a jakost výrobků značně zdokonalila nová výše popsaná metoda. Bohužel výrobní kapacita nebyla plně využita, a to vzhledem k odbytovým těžkostem. Teprve v posledním čtvrtletí došlo k mírnému zlepšení odbytu.\n\nI v roce 1936 byla firma, sídlící v objektu čp. 211, největším zaměstnavatelem v Plotištích nad Labem. Tehdy zde bylo v pracovním poměru 30 úředníků a 390 dělníků. Za rok 1936 firma zpracovala 6 000 m3 dřeva domácího původu a 4 000 m3 dřeva dovezeného z ciziny. Znovu došlo k rozšíření závodu, tentokrát šlo o novou jednopatrovou tovární budovu o rozměrech 25 m x 8 m a zřízení 2 nových sušárenských teplovzdušných komor. Firma na sebe upozornila také tím, že se se svými překližkami zúčastnila výstavby krkonošského hotelu Černý.\n\nRozšiřování firmy se nezastavilo ani v roce 1937, kdy došlo k pronájmu sousední louky a pole za náhonem od Ing. Františka Součka, aby zde vznikl nový sklad materiálu. Vzrostl i počet zaměstnanců (465), a to vše jen díky tomu, že byla provedena částečná racionalizace podniku a poptávka po výrobcích této firmy mnohonásobně vzrostla. Ve 30. letech se firma stala prvním a jediným čs. výrobcem pancéřových překližovaných desek.\n\nV hospodářsky slabším roce 1938 se početní stav zaměstnanců ustálil na 480 dělnících a 50 úřednících a dílovedoucích. Továrna byla poháněna 1 parním strojem o 220 HP, 1 parním strojem o 150 HP a 3 parními kotli o 275 m2 výhřevné plochy (120 m2, 80 m2 a 75 m2). Závod byl tehdy vybaven 60 obráběcími stroji, Kromě toho zde byly 2 elektrárny na 100 a 50 kVA, které vyráběly elektrický proud k pohonu 25 elektrických motorů.\n\nDo života firmy, jejímž dalším společníkem byl Ing. Antonín Pavlíček ze Svobodných Dvorů, však zasáhla německá okupace, která se tak stala největším problémem v úspěšném rozvoji firmy. Naštěstí si k dosavadní produkci vybrala i výrobu nábytku, který byl v době různých náhražek a všeobecného šetření považován za velmi kvalitní.\n\nHřebíčkem do rakve této firmy se stalo poválečné znárodnění a požár v říjnu 1947, který způsobil škodu asi 10 milionů Kčs. Dalším velkým problémem bylo přestěhování překližkárny do slovenských Žarnovic a následná specializace provozu na výrobu sudů, dveří a podobných produktů.\n"}
{"id": "1298704", "url": "https://cs.wikipedia.org/wiki?curid=1298704", "title": "Spektrograf", "text": "Spektrograf\n\nSpektrograf je přístroj, který rozděluje světlo na frekvenční spektrum a zaznamenává signál pomocí fotoaparátu. Existuje několik druhů přístrojů, které jsou označovány jako \"spektrografy\", v závislosti na přesné povaze vln. Termín byl poprvé použit v červenci 1876 Henry Draperem, který vynalezl první verzi tohoto zařízení, a který použil k pořízení několika fotografií spektra Vegy. Tato nejstarší verze spektrografu byla těžkopádná a obtížně říditelná.\n\nJeden způsob jak definovat spektrograf je přístroj, který rozděluje světlo podle vlnové délky a zaznamenává tato data. Spektrograf má obvykle multi-kanálový detektorový systém nebo zobrazovací systém, který detekuje světelné spektrum.\n\nPrvní spektrografy používaly fotografický papír jako detektor. Hvězdná spektrální klasifikace a objev hlavní posloupnosti, Hubbleova zákona a Hubbleovy sekvence byly učiněny se spektrografy, které používaly fotografický papír. Rostlinný pigment fytochrom byl objeven pomocí spektrografu, který používal jako detektor živé rostliny. V novější době spektrografy používají elektronické detektory, jako jsou čipy, které mohou být použity pro viditelné světlo a UV záření. Přesná volba detektoru závisí na vlnové délce světla, které má být zaznamenáno.\n\nPřipravovaný vesmírný dalekohled Jamese Webba bude obsahovat i blízký infračervený spektrograf (NIRSpec) a střední infračervený spektrometr (MIRI).\n\nSpektrograf echelle využívá dvě difrakční mřížky otočené vzájemně o 90 stupňů a umístěné blízko sebe. Proto se používá vstupní bod a ne štěrbina a 2D CCD-čip zaznamenává spektrum. Obvykle by se odhadovalo načtení spektra na úhlopříčce, ale když mají obě mřížky širokou vzdálenost a jedna je otočena tak, že je vidět pouze první řádek a druhá je otočena tak, že je vidět spousta vyšších řádů, dostane se velmi jemné spektrum na malý společný čip CCD. Malý čip také znamená, že kolimační optika nemusí být optimalizována pro koma nebo astigmatismus, ale sférická aberace může být nastavena na nulu.\n\n\n"}
{"id": "1298705", "url": "https://cs.wikipedia.org/wiki?curid=1298705", "title": "Výhledy (rozcestník)", "text": "Výhledy (rozcestník)\n\nVýhledy je název více míst: \n"}
{"id": "1298706", "url": "https://cs.wikipedia.org/wiki?curid=1298706", "title": "Lacaille 9352", "text": "Lacaille 9352\n\nLacaille 9352 (Lac 9352) je hvězda v jižní části hvězdné oblohy v souhvězdí Jižní ryby. Se zdánlivou hvězdnou velikostí 7,34 je hvězda příliš slabá na to, aby byla viditelná pouhým okem i ve velmi dobrých pozorovacích podmínkách. Měření pomocí paralaxy ji umisťuje do vzdálenosti asi 10,74 světelných let od Země. Jde tak o jedenáctý nejbližší hvězdný systém ke sluneční soustavě a jde o nejbližší hvězdu v souhvězdí Jižní ryby. Simulace v programu ChView ukazují, že jeho nejbližší soused je EZ Aquarii ve vzdálenosti 4,1 světelných let od Lacaille 9352.\n\nHvězda má čtvrtý největší známý vlastní pohyb, který byl poprvé zaznamenán Benjaminem Gouldem v roce 1881. Pohybuje se rychlostí 6,9 úhlových vteřin za rok. Komponenty prostorové rychlosti této hvězdy jsou (U, V, W) = (-93,9, -14,1, -51,4) km/s. Pokud se radiální rychlost (\"V,\") rovná +9.7 km/s, pak asi před 2700 lety byla hvězda Lacaille 9352 v minimální vzdálenosti od Slunce přibližně 10,6 světelného roku.\n\nLacaille 9352 má v spektrální klasifikaci jako M0.5V, což naznačuje, že jde o hvězdu hlavní posloupnosti červeného trpaslíka. Jde o prvního červeného trpaslíka, u kterého byl změřen úhlový průměr. Ten činí asi 46 % slunečního průměru. Má asi polovinu hmotnosti Slunce a ve vnější obálce je efektivní teplota asi 3 626 K.\n\n"}
{"id": "1298707", "url": "https://cs.wikipedia.org/wiki?curid=1298707", "title": "International Working Test 2014", "text": "International Working Test 2014\n\nInternational Working Test 2014 (IWT 2014) byl XXIII. ročník mezinárodní soutěže retrieverů ve working testech, který se konal 5. a 6. července 2016 v Dánsku poblíž města Skive. Pořadatelem soutěže byl Dansk Retriever Klub (DRK).\n\nMaximální počet startujících byl stanoven 36 týmů. Každá členská země mohla vyslat maximálně 3 národní týmy. Zbývající počet týmů do maxima byl k dispozici pro free týmy. Nakonec se soutěže se zúčastnilo 36 týmů (31 národních týmů a 5 národních free týmů) ze 12 zemí. Vítězem se stal národní tým Dánska (1) před národními týmy Dánska (2) a Maďarska (2).\n\nRozhodčími byli Fons Exelmans, Bruno Julien, David Latham, Damian Newman, Allan Schofield, Carsten Andersen, Boye Rasmussen.\n\nIWT 2014 se zúčastnil pouze jeden národní týmy, který byl nominován Retriever Sportem CZ. Retriever klub CZ ani Klubu chovatelů loveckých slídičů žádný tým nenominovaly.\n\nNa začátku každého soutěžního dne byly týmy rozděleny skupin. První den do sedmy skupin a druhý den do čtyř skupin podle startovních čísel. Během dne každý tým absolvoval sedm resp. čtyři testy. Rozdělení do skupin určovalo, kterým testem tým začínal.\n\nVýsledková listina\n\n\n"}
{"id": "1298709", "url": "https://cs.wikipedia.org/wiki?curid=1298709", "title": "Borzja (město)", "text": "Borzja (město)\n\nBorzja () je město v Zabajkalském kraji v Ruské federaci. Při sčítání lidu v roce 2010 měla přes jednatřicet tisíc obyvatel, čímž byla třetím největším městem oblasti po Čitě a Krasnokamensku.\n\nBorzja leží v jižních stepích Zabajkalska na řece Borzje, pravém přítoku Ono n golu. Od Čity, správního střediska kraje, je vzdálena přes 400 kilometrů jihovýchodně. Blíže je to k čínsko-ruské hranici, přibližně 70 kilometrů jihovýchodně, a k mongolsko-ruské hranici, přibližně 40 kilometrů jihozápadně.\n\nDo města vede železniční trať z Čity, které se zde rozděluje na větev vedoucí na jihozápad přes Solovjovsk do Čojbalsanu do Mongolska a na větev vedoucí přes Zabajkalsk do Čínské lidové republiky směrem na Charbin.\n\nSídlo zde vzniklo v 18. století a jeho význam výrazně stoupl po napojení na železniční síť v roce 1899, kdy bylo vznikající osídlení kolem železniční stanice oficiálně pojmenováno \"Suvorovskij\" k poctě historického vojevůdce Alexandra Vasiljeviče Suvorova. Formální pojmenování se ale příliš neujalo a při povýšení na město v roce 1950 bylo město oficiálně pojmenováno v souladu s neoficiálním pojmenováním \"Borzja\" podle řeky, na které leží.\n"}
{"id": "1298710", "url": "https://cs.wikipedia.org/wiki?curid=1298710", "title": "International Working Test 2013", "text": "International Working Test 2013\n\nInternational Working Test 2013 (IWT 2013) byl XXII. ročník mezinárodní soutěže retrieverů ve working testech, který se konal 6. a 7. července 2013 v Německu v bažantnici poblíž zámku Moyland. Pořadatelem soutěže byl Deutscher Retriever Club (DRC).\n\nKaždá členská země mohla vyslat maximálně 4 národní týmy. Zbývající počet týmů do maxima byl k dispozici pro free týmy. Nakonec se soutěže se zúčastnilo jen 40 týmů ze 13 zemí. Vítězem se stal obhájující tým z Maďarska před týmy z Dánska a Německa.\n\nRozhodčími byli Jennifer Hay, Gordon Hay, Graham West, Keld Jørgensen, Kurt Becksteiner, Anja Möller.\n\nIWT 2013 se zúčastnily 2 národní týmy nominovány Retriever Sportem CZ a Retriever klubem CZ, Klubu chovatelů loveckých slídičů žádný tým nenominoval.\n\nVýsledková listina\n\n"}
{"id": "1298713", "url": "https://cs.wikipedia.org/wiki?curid=1298713", "title": "Spořitelní a záložní spolek pro Svobodné Dvory", "text": "Spořitelní a záložní spolek pro Svobodné Dvory\n\nSpořitelní a záložní spolek pro Svobodné Dvory byl regionální peněžní ústav, který fungoval v letech 1902-1948.\n\nSpořitelní a záložní spolek pro Svobodné Dvory a okolí byl založen 19. října 1902. Na ustavující a I. valné hromadě byl prvním starostou spolku zvolen Jan Smetana, místostarostou František Srdínko a pokladníkem Josef Francek, kterého 25. března 1903 vystřídal Josef Kozel. K jeho zápisu došlo 22. října 1902. Svoji činnost však spolek rozpočal až k 1. lednu 1903 v počtu 27 členů. Jeho první zisk, tj. za rok 1903, činil 45 K, přičemž 6. prosince 1903 bylo rozhodnuto o snížení úrokové míry z vkladů z 4 ¼ na 4 %. Obvod spolku tvořily obce Svobodné Dvory a Plotiště nad Labem.\n\nV roce 1934 byl spolek přejmenován na \"Kampelička, spořitelní a záložní spolek ve Svobodných Dvorech\". V době okupace bylo podle vládního nařízení č. 268/1941 užíváno také německého označení \"Kampelička, Spar- und Vorschussverein in Freihöfen\".\n\nRozhodnutím Místního národního výboru v Hradci Králové ze dne 24. července 1945 č.j. 6272/45 byla v kampeličce podle § 12, odst. 2) dekretu prezidenta republiky z 19. května 1945 zavedena dočasná národní správa a národním správcem byl ustanoven Josef Souček, obuvník ve Svobodných Dvorech. V roce 1948 byla kampelička přípisem ministerstva financí z 20. listopadu 1948 č.j. 207.832/48-III/7 přeměněna na ústav lidového peněžnictví a sloučena s Okresní spořitelnou a záložnou v Hradci Králové.\n"}
{"id": "1298714", "url": "https://cs.wikipedia.org/wiki?curid=1298714", "title": "Dampfnudel", "text": "Dampfnudel\n\nDampfnudel (v množné čísle dampfnudeln, výslovnost IPA /ˈdampfˌnuːdl̩/, alsasky psáno Dampfnüdel, v překladu „nudle v páře“) je tradiční jídlo Rakouska, Bavorska, jižního Německa a Alsaska. Jedná se o sladký knedlík, který je smažen nebo vařen ve směsi mléka a másla. Uvnitř má náplň, ovocnou, s džemem nebo vanilkový krém. Obvykle je podáván jako hlavní jídlo. Správný dampfnudel má zlatavou krustu. Dampfnudel se často plete s pokrmem germknödel, ale germknödel je vařen ve slané vodě a posypán mákem.\n\nŘíká se, že dampfnudel pochází z města Frenckenfeld v Porýní-Falci v blízkosti hranic francouzského Alsaska. Když při třicetileté válce švédští vojáci vtrhli do Freckenfeldu, požadovali výkupné. Místní mistr pekař Johannes Muck s jeho ženou a učedníkem udělali dampfnudel, který dali vojákům, kterým zachutnal a Muck jim řekl, že pokud budou chtít více dampfnudelů, musí přestat drancovat okolní města a vesnice. Vojáci souhlasili. Od té doby je řada dampfnudelnů vyobrazena na znaku Freckenfeldu.\n\nK výrobě dampfnudelu se využívají následující ingredience: mouka, voda, droždí, máslo nebo margarín, někdy vejce nebo cukr.\n"}
{"id": "1298718", "url": "https://cs.wikipedia.org/wiki?curid=1298718", "title": "Isabelle de Ludres", "text": "Isabelle de Ludres\n\nMarie-Elisabeth de Ludres (známá jako \"Isabelle de Ludres\", 1647, Ludres – 28. ledna 1726, Nancy) byla francouzská markýza, milenka francouzského krále Ludvíka XIV. v letech 1675–76.\n"}
{"id": "1298719", "url": "https://cs.wikipedia.org/wiki?curid=1298719", "title": "SpaceX CRS-12", "text": "SpaceX CRS-12\n\nSpaceX CRS-12 (alternativně SpX-12, nebo jednoduše CRS-12) je dvanáctá a zároveň poslední zásobovací mise kosmické lodi Dragon k Mezinárodní vesmírné stanici (ISS) podstoupená v rámci původního kontraktu Commercial Resupply Services uzavřeného s NASA. Celkově jde o čtrnáctý let Dragonu do vesmíru (pokud počítáme i demo lety C1 a C2+).Byl použit nově vyrobený exemplář lodi Dragon. Statický zážeh před startem proběhl 10. srpna 2017.\n\nNáklad tvořilo celkem 2910 kg vybavení. Z toho 1652 kg v hermetizované části a přibližně 1258 kg v nehermetizované. V nehermetizované části byl umístěn přístroj CREAM.\nCílem tohoto experimentu je s využitím mikrogravitace vypěstovat větší krystaly proteinu LRRK2, který má vliv na Parkinsonovu chorobu. Na Zemi je vytváření větších trojrozměrných krystalů proteinů komplikované, řešením by tak mohlo být jejich pěstování ve vesmíru. V tomto konkrétním případě by měl být výsledkem lepší vývoj terapií proti tomuto proteinu.\n\nExperiment, který má otestovat vliv kosmického prostředí na růst nové plicní tkáně. Je to první experiment zabývající se chováním plicní tkáně ve vesmíru. Buňky budou během pokusu umístěné v novém inkubátoru SABL.\n\nExperiment navazuje na předchozí úspěšné výzkumy, které byly na ISS s hlodavci prováděny. Zkoumat se bude vliv dlouhodobého pobytu ve vesmíru na imunitní systém a strukturu svalů a kostí u hlodavců. Na rozdíl od jiných projektů se zvířata vrátí na Zem všechna živá, takže bude možné prozkoumat jejich zdravotní stav.\n\nTento japonský experiment je v mnohém podobný předcházejícímu experimentu. Nejvýraznějším rozdílem je ale použití umělé gravitace a každá myš je umístěna ve vlastní kleci, což umožňuje individuální výzkum. V odstředivce zajišťující umělou gravitaci může být umístěno až šest hlodavců, u kterých tak bude možné zkoumat, jaký vliv má čistě jen vesmírné záření v prostředí s gravitací. \n\n\"Activity of Mutated Drosophila in Microgravity\" se zaměří na sledování viditelných rozdílů v letu normálních a mutovaných octomilek. \"Cactus-Mediated Carbon Dioxide Removal in Microgravity\" bude měřit množství přijatého oxidu uhličitého a vydaného kyslíku od pokusných sukulentů. Cílem je zjištění, zda by do budoucna bylo možné zlepšit efektivitu recyklace vzduchu při dlouhodobých misích. \"Conversion of Adipogenic Mesenchymal Stem Cells into Mature Cardiac Myocytes\" bude sledovat kmenové buňky, ze kterých se má stát srdeční tkáň. Předchozí experimenty ukázaly, že upravené kmenové buňky v prostředí mikrogravitace urychlily svůj vývoj. \"Genes in Space-4\" bude sledovat efektivitu proteinů tepelného šoku v organismu, který dlouhodobě pobývá ve vesmíru. V tomto případě se bude sledovat organismus háďátka obecného. \"Eli Lilly-Lyophilization\" vyzkouší, jaký je rozdíl mezi lyofilizací vzorků na Zemi a v mikrogravitaci. \"Evaluation of Radiation Deterrent Materials\" má najít nejvhodnější materiál pro budoucí vesmírné lety, který pasivně stíní radiaci. \n\n\"NanoRacks – Cuberider-1\" je modul, na kterém běží kód napsaný žáky střední školy, data z jeho senzorů budou posílána studentům zpět na Zemi. \"NanoRacks-National Center for Earth and Space Science Education – Student Spaceflight Experiments Program (SSEP) Mission 11\" je další část studentského projektu SSEP, který odstartoval v roce 2010, cílem je zaujmout studenty. V rámci tohoto startu se na ISS dostane 21 projektů. \"NanoRacks-Ramon SpaceLab-01\" je soubor pěti experimentů, konkrétně vliv mikrogravitace na fermentaci droždí, rychlost rozpouštění léků v žaludečních štávách, vytvoření stabilnější emulze vody a oleje, růst kvasinek v moči a přesun fluoreskujících plasmidů během přechodu bakterie Escherichia coli do stavu mikrogravitace.\n\n\"NDC-3: Chicagoland Boy Scouts and Explorers\" je experiment skautů z Chicaga měřící rychlost mutací bakterií. \"Spaceborne Computer\" je rok dlouhý experiment, který má ověřit spolehlivost běžné výpočetní techniky na ISS. \"Space Technology and Advanced Research Systems (STaARS-1) Research Facility\" je víceúčelové zařízení, které může pomoci farmeceutickému průmyslu nebo s vývojem lepších biopaliv. \"STaARS BioScience-1\" má zjistit, proč nebezpečný kmen bakterií Zlatého stafylokoka N315 ztrácí v mikrogravitaci své škodlivé vlastnosti. \"STaARS-iFUNGUS\" použije kulturu plísní Penicillium chrysogenum k hledání nových antibiotik.\n\nZpět na Zemi Dragon dopravil 1700 kg experimentů a vybavení.\n"}
{"id": "1298720", "url": "https://cs.wikipedia.org/wiki?curid=1298720", "title": "Římskokatolická farnost – děkanství Černilov", "text": "Římskokatolická farnost – děkanství Černilov\n\nŘímskokatolická farnost – děkanství Černilov je územním společenstvím římských katolíků v rámci královéhradeckého vikariátu královéhradecké diecéze.\n\nPrvní zmínka o duchovní správě v Černilově je z roku 1271. Místní farnost později spravovali utrakvisté. Katolická duchovní správa byla obnovena až v roce 1643, následně však zanikla. Černilov se stal filiálkou farnosti Holohlavy. Farnost byla opětovně osamostatněna v roce 1718. Roku 1752 pak začala stavba nového kostela, zasvěceného Nalezení svatého Štěpána. Roku 1880 kostel vyhořel, záhy byl však obnoven.\n\n\nFarnost má sídelního duchovního správce, který je zároveň administrátorem ex currendo ve farnostech Číbuz a Libřice.\n\n"}
{"id": "1298721", "url": "https://cs.wikipedia.org/wiki?curid=1298721", "title": "Lokrum", "text": "Lokrum\n\nLokrum ( \"Lacroma\") je chorvatský ostrov v Jaderském moři necelý kilometr jihovýchodně od Dubrovníku. Má rozlohu 0,7 km², je dlouhý 1,6 km, široký půl kilometru a má obvod přes pět kilometrů. V roce 1963 byl Lokrum vyhlášen přírodní rezervací.\n\nOstrov byl ve středověku pojmenován \"Acrumen\" (z latinského acer = kyselý) podle místního ovoce agrumů. Roku 1023 byl arcibiskupem Vitalem založen benediktinský klášter sv. Marie, zrušený koncem 18. století. Podle pověsti se na Lokrumu zachránil při ztroskotání na své cestě ze Svaté země král Richard Lví srdce a jako výraz díků přispěl na stavbu Dubrovnické katedrály. Roku 1859 ostrov zakoupila arcivévodkyně Charlotta Belgická a s manželem Maxmiliánem si zde nechali postavit letní sídlo. V roce 1918 byl Lokrum připojen k Jugoslávii, volné chvíle zde trávil král Alexandr I. Karađorđević.\n\nOstrov je porostlý cypřišem, vavřínem, dubem cesmínovitým a borovicí halepskou, žije zde velké množství introdukovaných pávů. Nejvyšší bod leží 96 metrů nad mořem a stojí na něm zbytky pevnosti \"Fort Royal\", postavené Napoleonovými vojáky. V jižní části Lokrumu se nachází slané jezírko \"Mrtvo more\", využívané ke koupání. Charlottin novogotický zámek slouží jako muzeum s bohatými přírodopisnými sbírkami i pamětní síní dubrovnického polyhistora Ruđera Boškoviće. Nachází se zde také informační středisko, restaurace, botanická zahrada s blahovičníky, palmami a dalším exotickým rostlinstvem i kostelíky svatého Blažeje a Navštívení Panny Marie. Do přístavu Portoć na severovýchodním pobřeží jezdí pravidelně motorové čluny z Dubrovníka, na ostrově je však zakázáno přespávat a vzhledem k nedostatku vody také rozdělávat oheň, včetně kouření.\n\n"}
{"id": "1298729", "url": "https://cs.wikipedia.org/wiki?curid=1298729", "title": "Casey Cott", "text": "Casey Cott\n\nCasey Cott (* 8. srpna 1992) je americký herec, který se proslavil rolí Kevina Keller v seriálu stanice The CW \"Riverdale\".\n\nCott vyrůstal v Chagrin Falls v Ohio. Než se rozhodl studovat herectví navštěvoval Bostonskou univerzitu, poté přestoupil na Carnegie Mellon School of Drama. Má dva bratry: Carly Cotta a Coreyho Cotta, který je také hercem. \n\nV roce 2012 se objevil v místní produkci her \"Bloody Bloody Andrew Jackson\" a \"Romeo a Julie\". V roce 2014 byl součástí hry \"Parade\", která se hrála v divadle New Hazlett v Pittsburghu. V roce 2016 si zahrál roli Mosese v muzikálovém projektu Stephena Shwartze \"The Prince of Egypt\" v Sag Harboru v New Yorku.\n\nV březnu 2016 byl obsazen do role Kevina Kellera v dramatickém seriálu \"Riverdale\". Původně se ucházel o role Archieho a Jugheada. Pro druhou sérii byla jeho role povýšena na hlavní.\n\nV roce 2017 si zahrál ve videoklipu Sabriny Carprnter písničky „Why“. Ve stejném roce získal roli ve filmu \"The Mascot.\"\n\n \n"}
{"id": "1298731", "url": "https://cs.wikipedia.org/wiki?curid=1298731", "title": "One Love Manchester", "text": "One Love Manchester\n\nOne Love Manchester byl benefiční koncert živě vysíláný a pořádáný zpěvačkou Ariana Grande po sebevražedném bombovém útoku v Manchester aréně v květnu 2017. Odehrával se na kriketovém stadionu Emirates Old Trafford pro 50 000 lidí v Manchesteru. V Česku ho vysílala televizní stanice . \n\nBritská pobočka Mezinárodního červeného kříže při tomto koncertu vybrala 10 millionů liber (v přepočtu 296 milionů korun). Nahrávka z něj byla vydána jako album na Apple Music a Spotify.\n\n"}
{"id": "1298736", "url": "https://cs.wikipedia.org/wiki?curid=1298736", "title": "Kostel svatého Prokopa (Dobřínsko)", "text": "Kostel svatého Prokopa (Dobřínsko)\n\nKostel svatého Prokopa se nachází v centru obce Dobřínsko. Kostel je farním kostelem římskokatolické farnosti Dobřínsko. Jde o jednolodní stavbu s románským jádrem. Kostel je chráněn jako kulturní památka České republiky. \n\nPrvní písemná zmínka o kostele svatého Prokopa v Dobřínsku pochází z roku 1298. Podle jiných zdrojů však mělo k postavení kostela dojít až počátkem 14. století pány z Dobřenska, tehdy byla postavena nejstarší část kostela, tj. presbytář. Samotná kostelní loď pak byla postavena až v roce 1826. V kostele se však nachází i starší památky, například křtitelnice z roku 1631 či náhrobní deska z roku 1637. Kostel byl rekonstruován v padesátých letech 20. století.\n\nV roce 1870 pak byla vysazena lípa u kostela, která stojí do dnešních dob.\n\n\n"}
{"id": "1298739", "url": "https://cs.wikipedia.org/wiki?curid=1298739", "title": "Tímea Nagyová", "text": "Tímea Nagyová\n\nTímea Nagyová (* 22. srpna 1970 Budapešť, Maďarsko) je bývalá maďarská sportovní šermířka, která se specializovala na šerm kordem. Maďarsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996, 2000 a 2004 v soutěži jednotlivkyň a družstev. V soutěži jednotlivkyň získala na olympijských hrách 2000 a 2004 zlatou olympijskou medaili. V roce 2006 získala v soutěži jednotlivkyň titul mistryně světa a v roce 1995 titul mistryně Evropy. S maďarským družstvem kordistek vybojovala celkem pět titulů mistryň světa (1992, 1993, 1995, 1997, 1999).\n"}
{"id": "1298742", "url": "https://cs.wikipedia.org/wiki?curid=1298742", "title": "Emese Szászová", "text": "Emese Szászová\n\nEmese Szászová (* 7. září 1982 Budapešť, Maďarsko) je maďarská sportovní šermířka, která se specializuje na šerm kordem. Maďarsko reprezentuje od prvního desetiletí jednadvacátého století. Na olympijských hrách startovala v roce 2008, 2012 a 2016 v soutěži jednotlivkyň. V soutěži jednotlivkyň získala na olympijských hrách 2016 zlatou olympijskou medaili. V roce 2010 obsadila druhé a v roce 2006, 2013 třetí místo na mistrovství světa v soutěži jednotlivkyň a v roce 2013, 2015, 2016 obsadila třetí místo na mistrovství Evropy. S maďarským družstvem kordistek vybojovala v roce 2005 druhé místo na mistrovství světa v roce 2004, 2006, 2007 druhé místo na mistrovství Evropy.\n"}
{"id": "1298745", "url": "https://cs.wikipedia.org/wiki?curid=1298745", "title": "Hugo Veliký", "text": "Hugo Veliký\n\nHugo Veliký (898 – 16. června 956) byl franský vévoda a pařížský hrabě.\n\nNarodil se v Paříži, Île-de-France, jako syn Roberta I. Francouzského a Beatrix z Vermandois, dcery Herberta I. z Vermandois. Jeho nejstarším synem byl Hugo Kapet, který se stal v roce 987 francouzským králem. Jeho rodina je známá jako Robertovci.\n\nV roce 922 si západofranští baroni po povstání proti karlovskému králi Karlovi III. Francouzskému zvolili Hugova otce Roberta za západofranského krále. Po smrti Roberta I. v bitvě u Soissons v roce 923 Hugo odmítl korunu ve prospěch svého švagra Rudolfa Burgundského. Karel však, aby získal korunu, požádal o pomoc svého bratrance Herberta II. z Vermandois, který krále namísto pomoci uvěznil. Herbert pak využíval svého vězně k uskutečňování svých ambicí až do Karlovy smrti v roce 929. Herbert II. z Vermandois pak bojoval proti králi Rudolfovi a jeho vazalu Hugu Velikému. Nakonec se Herbert s Rudolfem v roce 935 dohodli.\n\nPo smrti krále Rudolfa v roce 936 Hugo vlastnil téměř celý region mezi Loirou a Seinou, což odpovídalo starobylé Neustrii, s výjimkou Anjou a území odstoupeného v roce 911 Normanům. Velmi aktivně se podílel na příchodu Ludvíka IV. Francouzského z anglického království v roce 936. V roce 937 se Hugo oženil s Hedvikou Saskou, dcerou Jindřicha I. Ptáčníka, a brzy se dostal do pře s Ludvíkem.\n\nV roce 938 král Ludvík IV. začal útočit na pevnosti a pozemky bývalých členů své rodiny, některé měl v držení Herbert II. z Vermandois. Roku 939 král Ludvík zaútočil na Huga Velikého a Viléma I. Normandského, poté bylo uzavřeno příměří, které trvalo do června. V témže roce Hugo spolu s Herbertem II. z Vermandois, Arnulfem I. Flanderským a vévodou Vilémem Normandským vzdali poctu císaři Otu Velikému a podpořili jej v boji proti Ludvíkovi. Když se v roce 945 Ludvík dostal do rukou Normanů, vydali jej Hugovi výměnou za jejich mladého vévodu Richarda. Hugo Ludvíka IV. propustil v roce 946 za předpokladu, že se vzdá pevnosti Laon. V roce 948 biskupský koncil Huga v jeho nepřítomnosti odsoudil a exkomunikoval. Hugo reagoval útokem na Soissons a Remeš a exkomunikace byla opakována koncilem v Trevíru. Hugo konečně ustoupil a uzavřel mír s Ludvíkem IV., církví a svým švagrem Otou I. Velikým.\n\nPo smrti Ludvíka IV. byl Hugo jedním z prvních, kdo uznali Lothara za jeho nástupce a za intervence královny Gerbergy byl nápomocen při jeho korunovaci. Král Hugovi přidělil burgundské a akvitánské vévodství. Burgundský vévoda Giselbert jej však uznal za svého vazala a zasnoubil svou dceru s Hugovým synem Otou Jindřichem. Hugo zemřel 16. června 956 v Dourdanu.\n\nHugo se v roce 922 oženil s Juditou, dcerou hraběte Rogera z Maine a jeho manželky Rothildy. Judita zemřela bezdětná v roce 925.\n\nDruhou Hugovou manželkou se v roce 926 stala Eadhild, dcera anglosaského krále Eduarda I. Staršího. Eadhild zemřela bezdětná v roce 938.\n\nPotřetí se Hugo oženil s Hedvikou Saskou, dcerou Jindřicha I. Ptáčníka a jeho ženy Matyldy. S Hedvikou měl Hugo několik dětí:\n\n"}
{"id": "1298746", "url": "https://cs.wikipedia.org/wiki?curid=1298746", "title": "Australia Telescope Compact Array", "text": "Australia Telescope Compact Array\n\nAustralia Telescope Compact Array (ATCA) je radioteleskop spravovaný Organizací vědeckého a průmyslového výzkumu Commonwealthu (CSIRO) na Observatoři Paula Wilda, nacházející se přibližně dvacet čtyři kilometrů západně od australského města Narrabri ve svazovém státu Nový Jižní Wales.\n\nRadioteleskop je tvořen šesti samostatnými parabolickými anténami. Průměr jednoho talíře činí 22 metrů a jeho hmotnost dosahuje přibližně 270 tun. Obrat antény o 360° trvá 9 minut. Vlnová délka přijímaných mikrovln se pohybuje v rozmezí 3 mm až 20 cm. Ohnisková vzdálenost měří 7 metrů. Aktivita je kontinuální sedm dní v týdnu. Přibližně 80 % činnosti je vynaloženo na pozorování. Maximální vertikální náklon talíře k nebi je 78 %, čehož dosáhne během čtyř minut.\n\nSystém využívá metody tzv. aperturové syntézy s rozlišovací schopností pod 0,001\". Princip vychází ze skládání radiových vln zachycených jednotlivými teleskopy, přičemž vlny o stejné fázi se navzájem „posilují“ zatímco vlny o nesouhlasných fázích se navzájem odruší. Pět antén je mobilních rychlostí 4 km/h na kolejnicích o délce tři kilometry ve východozápadní ose. Kolejnice ve směru severojižním měří 214 metrů. Šestá anténa se pak nachází tři kilometry západně od hlavního pásu talířů.\n\nKompaktní sít dalekohledů ATCA je součástí australské soustavy radioteleskopů Australia Telescope National Facility. Zařízení lze využívat společně s dalšími teleskopy CSIRO, 64metrovou anténou na Observatoři Parkes a 22metrovým talířem teleskopu Mopra u Coonabarabranu tak, aby mohlo být docíleno interferometrie s velmi dlouhou základnou (Very Long Baseline Interferometry), která umožňuje přesné měření polohy velmi vzdálených radiových zdrojů ve vesmíru.\n\nProjekt Australia Telescope Compact Array byl schválen federálním australským kabinetem v srpnu 1982. Výměna vlády v roce 1983 nejdříve způsobila, že byl projekt pozastaven, ale v listopadu téhož roku došlo k přehodnocení a umožnění zahájení výstavby. Radioteleskop začal fungovat během srpna 1988 a k oficiálnímu otevření došlo 2. září téhož roku australským premiérem Bobem Hawkem. V době zahájení provozu se stal částí jediné takové observatoře na jižní polokouli. Náklady na stavbu dosáhly výše 50 milionů australských dolarů.\n\nModernizace zařízení proběhla v letech 2000, 2008 a 2009, v jejímž rámci došlo mj. k rozšíření rozsahu přijímaných radiových vln v pásmu extrémně vysoké frekvence (EHF, Extremely high frequency). Generální inovace trvala několik roků a dokončena byla v listopadu 2000.\n\nATCA je věřejně přístupná návštěvníkům, když obsahuje návštěvnické středisko s audiovizuální prezentací. Pravidelně jsou pořádány také otevřené dny a akce k významným výročím, jakými se staly první přistání člověka na Měsíci či vlastní spuštění radioteleskopu.\n\nLokace se stala místem natáčení australského dětského seriálu \"Sky Trackers\" z roku 1994.\n\n"}
{"id": "1298747", "url": "https://cs.wikipedia.org/wiki?curid=1298747", "title": "Otaru (Hokkaidó)", "text": "Otaru (Hokkaidó)\n\nOtaru (japonsky: 小樽市, Otaru-ši) je japonské město a přístav v podprefektuře Širibeši na ostrově Hokkaidó. Otaru je asi 40 kilometrů severozápadně od Sapporo, hlavního města Hokkaidó. Město leží u zátoky Išikari a dlouho fungovalo jako hlavní přístav. Je oblíbenou turistickou destinací, kvůli svým historickým budovám a snadné dostupnosti ze Sapporo.\n\nK roku 2011 populace činila 131 706 obyvatel. Rozloha je 243,13 km. Starostou je od roku 2015 Hideaki Morii (森井 秀明, *1972)\n\nPůvodně město obýval národ Ainuové, který v dnešním Japonsku tvoří menšinu. Název Otaru pochází z ainštiny. V roce 1865 ji byl přiznán status vesnice šogunátem, roku 1880 položena železnice ze Sapporo do Otaru a v roce 1899 bylo Otaru císařskou vyhláškou ustaveno jako přístav, otevřený obchodům s Amerikou a Velkou Británií. Status města získalo až 1. srpna 1922.\n"}
{"id": "1298754", "url": "https://cs.wikipedia.org/wiki?curid=1298754", "title": "Test vzdálených asociací", "text": "Test vzdálených asociací\n\nTest vzdálených asociací (\"původním názvem Remote Associates Test – RAT\"), vyvinutý v 60. letech Sarnoffem Mednickem, je nástroj užívaný k určení tvůrčího potenciálu člověka, tedy jeho kreativního myšlení. Test obvykle trvá čtyřicet minut a obsahuje třicet až čtyřicet položek. Každá položka se skládá ze tří slov, které jsou na první pohled zdánlivě nesouvisející. Testovaná osoba má za úkol doplnit čtvrté slovo, které je nějakým způsobem spojeno s každým z prvních třech slov. Procesem kreativního myšlení je zde myšleno uvažování člověka, které vede k nacházení vztahů a souvislostí mezi vzájemně vzdálenými myšlenkami či skutečnostmi. \n\n__OBSAH__\n\nTest RAT (Remote Associates Test), forma pro dospělé, byla původně publikována v roce 1959 a poté opět v roce 1962 profesorem Sarnoffem Mednickem a Martou T. Mednickovou. V roce 1971 publikovali Mednick a Mednicková formu RAT pro střední školy. Mednick a Mednicková také definovali proces kreativního myšlení v testovacím manuálu jako \"vytváření asociativních prvků do nových kombinací, které buď splňují stanovené požadavky, nebo jsou nějakým způsobem užitečné. Čím více se vzájemně oddělují prvky nové kombinace, tím je kreativnější proces nebo řešení“ . Spearman-Brownova reliabilita testu RAT byla 0,92 u jednoho vzorku studentů na Eastern women´s college a 0,91 ve vzorku mužů testovaných na University of Michigan. \n\nExistují dvě formy RAT pro dospělé a dvě formy pro studenty, každá z nich se skládá ze třiceti položek. Respondent má k provedení testu 40 minut. Každá položka obsahuje tři zdánlivě nesouvisející slova. Úkolem probandů je vyprodukovat vzdálenou asociaci k zadané trojici slov, tedy najít (prostřednictvím kreativního procesu) čtvrté slovo, které tato tři vzorová slova spojuje, nebo s každým z nich lze spojit smysluplným způsobem. Výsledné slovo pak může se vzorovými souviset odlišnými způsoby, může se jednat o synonyma, skládání slov, či sémantickou podobnost. Spojení mezi slovy bývá vzdálenější a méně běžné a jeho odhalení vyžaduje, aby participant zapojil jiné myšlení než běžné analytické. Výsledné skóre participanta je pak počet správných odpovědí.\n\nV roce 2003 Bowden a Jung-Beeman vytvořili sadu 144 RAT položek. Oproti původní verzi RAT, kde může být hledané slovo v různém vztahu k předchozím třem slovům (synonymum, slovní spojení, apod.), jsou tyto položky koncipované tak, aby se jednalo vždy o stejný druh vztahu.\n\nPodle Madnicka by měl být kreativní člověk schopen vymýšlet slova s vyšším podílem vzdáleně asociovaných slov souvisejících s předloženým slovem. Pokud bychom například uvedli jakožto vzorové slovo „křeslo“, kreativní člověk by volil spíše slova jako „parlament“, „zubař“, nebo „poprava“, zatímco člověk s malou kreativitou by vyslovil nejspíše „sedět“, nebo „židle“.\n\nPodle Mednicka by RAT mohl být použit k otestování \"všech oblastí tvůrčího úsilí\" a naznačuje, že ti, kteří vynikají na RAT, budou mít kreativní nadání například i ve vědách. Mednick také navrhl, aby tento test byl použit k výběru studentů z rodin s nižšími příjmy, aby byli přijati do speciálních vzdělávacích programů. Neexistují však žádné údaje, které by ukazovaly, že studenti, kteří si vedli v testu RAT dobře, vynikají v jakémkoli konkrétním předmětu, což vedlo ke kritice platnosti RAT. Worthen a Clark (1971) dospěli k závěru, že RAT měří spíše cit pro jazyk než kreativní potenciál jedince. Správná odpověď je často nejčastější odpovědí a nepropojuje další tři slova jakýmkoli koncepčním způsobem. Worthen a Clark vylepšili RAT a vytvořili nástroj Functionally Remote Associates Test (FRAT), který závisí na funkčních vztazích mezi jednotlivými slovy.\n\nKonvergentní, neboli sbíhavé myšlení směřuje od počátku k jednomu, tomu nejsprávnějšímu řešení. Opakem konvergentního myšlení je divergentní myšlení, které vede ke vzniku většího množství nových řešení problému a bývá považováno za jeden z významných předpokladů kreativity. Množství výzkumů ovšem zdůrazňuje i úlohu konvergentního myšlení, neboť vytváření kreativních řešení závisí na souhře obou doplňujících se procesů. Konvergentní myšlení jsou tedy spolu s divergentním myšlením základními složkami kreativity.\n\nSkutečnost, že k položkám v testu RAT existuje vždy pouze jedna správná odpověď, činí z metody test konvergentního myšlení. Taft a Rossiter také prokázali, že konvergentní testy (včetně verbálních i kvalitativních IQ testů) korelovali s RAT silněji než s testy divergentního myšlení. \n\nKonvergentní myšlení je ovšem chápáno spíše jako způsob uvažování, který se využívá při jiném typu řešení problémů, než to, kde je kreativita vyžadována. Konvergentní povaha RAT položek tedy nasvědčuje, že test měří spíše exekutivní funkce jedince, bližší inteligenci než asociativnímu myšlení. \n\nHlavní kritika vyplývá z nejasností ohledně toho, co konkrétně tedy test vlastně měří. Test podle kritiků nevyžaduje kombinování myšlenek novými způsoby, ale osoby musí hledat sice vzdálenou, ale zpravidla konvenční asociaci ke vzorovým slovům, což vyžaduje spíše než zapojení tvořivosti určitou úroveň krystalické a verbální inteligence. Nicméně to je v zásadě ve shodě s pojetím kreativity Mednicka. Kreativita podle něj spočívá spíše ve vysoké úrovni schopností, než ve volbě jiných strategií.\n\nNavzdory původnímu záměru, aby byl RAT použit jako měřítko individuálních rozdílů v asociativní schopnosti, RAT se užívá jako samostatný test kreativity. Tento test byl použit k posuzování širšího rozsahu kognitivních schopností, které vedou k podtržení tvůrčího myšlení.\n\nV průběhu let byl RAT použit k posouzení různých kognitivních schopností spojených s kreativitou včetně například paměti a stylu řešení problémů (využívá se ke studiu vztahu mezi tvořivostí a REM spánkem, periferní pozorností, nedostatkem pozornosti, pamětí a duševním onemocněním). V meta-analýze, která zkoumala 45 studií týkajících se tvořivosti je RAT zobrazen jako druhý nejpoužívanější standardizovaný test.\n\nZda by měl být RAT použit a interpretován jako míra asociativního zpracování, konvergentního myšlení a / nebo kreativního myšlení zůstává otevřenou otázkou z teoretických i empirických důvodů. V současné době je obtížné určit správné používání RAT, protože neexistují další empirické studie zkoumající vnitřní a vnější strukturu RAT. Závěry z jedné studie poskytují důkazy pro RAT jako konvergentní myšlenkový test, ale ještě je ještě třeba rozumět, zda jde o potenciální dílčí procesy konvergentního myšlení, které by byly hodnoceny RAT a jak jsou tyto procesy propojeny se skutečnou kreativitou chování.\n\n"}
{"id": "1298756", "url": "https://cs.wikipedia.org/wiki?curid=1298756", "title": "Ildikó Minczová-Nébaldová", "text": "Ildikó Minczová-Nébaldová\n\nIldikó Minczová-Nébaldová za svobodna Ildikó Minczová (* 6. listopadu 1969 Budapešť, Maďarsko) je bývalá maďarská sportovní šermířka, která začínala s fleretem, ale po roce 1996 se specializovala na šerm kordem. Maďarsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1992 v šermu fleretem a v roce 2000, 2004 a 2008 v šermu kordem v soutěži jednotlivkyň a družstev. V soutěži jednotlivkyň získala na olympijských hrách 2008 bronzovou olympijskou medaili v šermu kordem. V roce 1999 obsadila třetí místo na mistrovství světa a v roce 1997 a 2001 získala titul mistryně Evropy v soutěži jednotlivkyň v šermu kordem. S maďarským družstvem fleretistek vybojovala v roce 1991 titul mistryň Evropy a s maďarským družstvem kordistek vybojovala v roce 1999 titul mistryň světa a v roce 2001, 2002 titul mistryň Evropy.\n"}
{"id": "1298758", "url": "https://cs.wikipedia.org/wiki?curid=1298758", "title": "Vila Košťál (osada Baba)", "text": "Vila Košťál (osada Baba)\n\nVila Košťál je jednou ze staveb Osady Baba. Nese jméno po profesorovi ČVUT Ing. Janu Košťálovi, který nechal dům vybudovat pro svou čtyřčlennou rodinu. On sám stál u zrodu základních nákresů domu, avšak jeho architektem byl František Kerhart. V současné době se vila renovuje a k její dostavbě by mělo dojít koncem roku 2017.\n\nVila se nachází v Pražských Dejvicích v Osadě Baba, která je celá vystavěna ve funkcionalistickém stylu První republiky. Stejně jako u ostatních domů ve druhé řadě je vstup orientován ze severu. Díky této skutečnosti se druhá strana budovy (směrem na jih) vyznačuje velikými okny a tudíž je prostor domu velice krásně osvětlen. Samotný prostor je tvořen dvěma patry s velikou střešní terasou, ze které je nádherný pohled na celé město. František Kerhart kombinoval železobetonovou konstrukci s obvodovým cihelným nosným zdvihem o tloušťce 45 cm. Uvolnil tak vnitřní dispozici pro standardní funkcionalistické řešení, s obytnými prostorami v přízemí a ložnicemi v patře. Oproti původnímu projektu autor zvětšil obytné pokoje (přízemí) tím, že předsadil mohutný podélný arkýř před konstrukci. Tím zároveň vznikla úzká balkonová terasa před ložnicemi (patro). Díky svažitosti terénu se přízemí jeví jako patro (z pohledu z jihu). Stavebník Jan Košťál si přál umístit garáž v suterénu a právě díky spádu terénu se jeho požadavek stal řešitelným.\n\nZajímavostí je, že dům byl postaven až po výstavbě okolní Osady Baba roku 1934. Vzhledem k této skutečnosti byla dodatečně publikována společně s vilou č. 30 Jana Bělohrádka v časopise Architektura a následně doprovázely některé půdorysy publikovanou přednášku Oldřicha Stefana u příležitosti výstavy \"Za novou architekturu\" v roce 1940.\n\n"}
{"id": "1298759", "url": "https://cs.wikipedia.org/wiki?curid=1298759", "title": "Římskokatolická farnost Hanušovice", "text": "Římskokatolická farnost Hanušovice\n\nŘímskokatolická farnost Hanušovice je územní společenství římských katolíků v děkanátu Šumperk s farním kostelem sv. Mikuláše.\n\nFarnost vznikla spojením dříve samostatných farností Hanušovice, Kopřivná, Pusté Žibřidovice, Vysoké Žibřidovice a Nové Losiny. Dnes do farnosti náleží území těchto obcí:\nDo června 2019 byl farářem R. D. Mgr. Petr Dolák. Od 1. července téhož roku byl ustanoven farářem R. D. Mgr. Artur Andrzej Górka.\n"}
{"id": "1298760", "url": "https://cs.wikipedia.org/wiki?curid=1298760", "title": "Rovný (tvrz)", "text": "Rovný (tvrz)\n\nRovný (též \"Rovensko\") je zaniklý sídlištní komplex tvořený vesnicí, tvrzí, hospodářským dvorem a mlýny. Nachází se asi 3,5 kilometru jižně od vesnice Drahoňův Újezd v okrese Rokycany. Celý areál je chráněn jako kulturní památka ČR.\n\nPrvní písemná zmínka o Rovném pochází z roku 1367, kdy zdejší tvrz patřila Mikuláši z Rovného. Po něm jsou jako majitelé uváděni Martin z Rovného a později jeho syn Mikuláš z Rovného, který byl farářem ve Lhotě pod Radčem. Od něj ji koupil Vojslav Vlk z Miletic připomínaný v roce 1410. Dalším pánem se stal Oldřich z Vlkova a po něm od roku 1418 Lvík z Jivjan. V roce 1433 je uváděn jako majitel domu v Plzni, na jejíž obraně se podílel při obléhání města husity vedenými Prokopem Holým. V té době tvrz i s vesnicí nejspíše zanikla, ale je možné, že k tomu došlo až za poděbradských válek. Posledním známým majitelem v patnáctém století byl roku 1486 připomínaný Václav Gut z Dubňan.\n\nNa konci patnáctého století se Rovný stal součástí libštejnského panství a v roce 1540 zde zůstával jen mlýn. Roku 1573 ho od Kryštofa z Valdštejna koupili Lobkovicové ze Zbiroha. Na počátku šestnáctého století byla vesnice obnovena, ale definitivně zanikla v období třicetileté války.\n\nSídelní areál se nacházel v údolí drobného levostranného přítoku Koželužky. Vesnici tvořila řada usedlostí postavených okolo 200 metrů dlouhé a sto metrů široké návsi, kterou protékal potok. Na jižní straně se dochovaly pozůstatky středověkých usedlostí, jejichž čitelnost zhoršuje přítomnost pozůstatků mladších těžebních jam a milířišť. Podél severní strany stávaly čtyři mladší usedlosti. Jejich základem byly trojdílné domy s půdorysy o rozměrech 9–12 × 20–31 metrů postavené na kamenné podezdívce. Kromě nich lze rozeznat další hospodářské objekty jako hraniční zídky, dvorky či hnojiště.\n\nVe vsi se nacházela soustava čtyř rybníků, z nichž třetí obklopoval ostrůvek, na kterém se dochovalo tvrziště o rozměrech 35 × 24 metrů. Jeho obvod chránila hradba s nejspíše čtyřbokou věží v severovýchodním nároží. Součástí hradby byla obytná budova s rozměry 14 × 7 metrů. Do tvrziště se vstupovalo z hospodářského dvora po mostě přes příkop. V hospodářském dvoře stávaly dvě sýpky, dvoudílná roubená stavba vytápěná pecí a dlouhá podsklepená budova, po které se dochovala deset metrů široká, 22 metrů dlouhá a 2,5 metru hluboká jáma. Pod tvrzí stával mlýn a k dalšímu vedl asi 200 metrů dlouhý náhon.\n\nOkolo sídlištního areálu vede zeleně značená turistická trasa z Plískova do Radnice.\n\n\n"}
{"id": "1298763", "url": "https://cs.wikipedia.org/wiki?curid=1298763", "title": "Gyöngyi Szalayová", "text": "Gyöngyi Szalayová\n\nGyöngyi Szalayová provdaná Gyöngyi Horváthová (24. března 1968 Tapolca, Maďarsko – 30. prosince 2017 Veszprém) byla maďarská sportovní šermířka, která se specializovala na šerm kordem. Maďarsko reprezentovala v devadesátých letech. Na olympijských hrách startovala v roce 1996 a 2000 v soutěži jednotlivkyň a družstev. V soutěži jednotlivkyň získala na olympijských hrách 1996 bronzovou olympijskou medaili. V roce 1995 obsadila druhé a v roce 1997, 1998 třetí místo na mistrovství světa a v roce 1991 obsadila třetí místo na mistrovství Evropy v soutěži jednotlivkyň. S maďarským družstvem kordistek získala celkem šest titulů mistryň světa (1989, 1991, 1993, 1995, 1997, 1999) a v roce 1991 vybojovala s družstvem titul mistryň Evropy.\n"}
{"id": "1298765", "url": "https://cs.wikipedia.org/wiki?curid=1298765", "title": "Roman Koucký", "text": "Roman Koucký\n\nRoman Koucký (* 14. června 1959 Plzeň) je český architekt, urbanista a pedagog. Mezi jeho nejvýznamnější realizace patří Mariánský most v Ústí nad Labem nebo Trojský most v Praze. Zabývá se také problematikou územního plánování, je autorem několika územních a regulačních městských plánů. Vede vlastní samostatný ateliér na FA ČVUT. Od roku 2012 je vedoucím Kanceláře metropolitního plánu, kde se svým týmem zpracovává návrh Metropolitního plánu hlavního města Prahy. \n\nRoman Koucký se narodil v Plzni. Po vyučení truhlářem vystudoval Střední průmyslovou školu stavební v Plzni. Následně absolvoval Fakultu architektury ČVUT v Praze, kde roku 1985 obhájil diplomovou práci u doc. Věkoslava Pardyla. Po absolvování základní vojenské služby nastoupil do Ateliéru 7 Projektového ústavu hlavního města Prahy, kde pracoval do roku 1990, zároveň začal samostatně projektovat. Roku 1991 založil vlastní architektonickou kancelář. Na jaře roku 1992 se stal spoluzakladatelem a členem redakční rady sdružení Zlatý řez, které vydává stejnojmenný časopis a knihy o architektuře a umění. Od roku 1998 začal vést ateliér na FA ČVUT, zaměřený na velkoměstský urbanismus. Roku 2006 byl jmenován docentem FA ČVUT, od října téhož roku vede samostatný mistrovský ateliér. \n\nOd roku 2012 je vedoucím Kanceláře metropolitního plánu a následně ředitelem Sekce plánování města na Institutu plánování a rozvoje hl. m. Prahy. V současnosti Koucký a jeho tým pracují na tvorbě Metropolitního plánu, nového územního plánu Prahy, který má být schválen do roku 2020. Poté, co byl v září 2016 kvůli tlaku některých zastupitelů ze stran ANO a ČSSD odvolán ředitel Institutu plánování a rozvoje (IPR) Petr Hlaváček, Koucký i jeho tým na protest dali výpověď. Následné výběrové řízení na Kouckého post vyhrál opět Roman Koucký. Přes odpor některých politiků jej nový ředitel IPR Ondřej Boháč přijal na původní pozici.\n\n\n\n"}
{"id": "1298767", "url": "https://cs.wikipedia.org/wiki?curid=1298767", "title": "Biggles od 266. letky", "text": "Biggles od 266. letky\n\nBiggles od 266. letky (v originále \"Biggles in France\") je dobrodružná povídková kniha spisovatele W. E. Johnse, jež byla poprvé vydána roku 1935. Jde o devátou knihu o Bigglesovi. Dějově se jedná o jednu z knih z období první světové války.\n\nPovídky nejprve vycházely mezi červencem 1934 a lednem 1935 v časopise The Modern Boy, jako kniha byly vydány v listopadu 1935. Každá povídka se skládala ze dvou kapitol, pouze povídka \"The Camera\" ze tří.\n\nPrvních osm povídek bylo v roce 1956, spolu s jednou povídkou z knihy \"Biggles Learns to Fly\" vydáno pod názvem \"Biggles of 266\" s upravenými názvy i pořadím kapitol. Český překlad zachovává toto pořadí, ale obsahuje i zbývající čtyři povídky z původní knihy.\n\nV češtině vyšla v roce 1997 v nakladatelství Toužimský a Moravec.\n\nV závorce je pořadí v anglickém vydání \"Biggles in France\" a originální název.\n\nŠest z těchto povídek Johns přepsal pro knihu Biggles a bitva o Británii.\na další\n\n"}
{"id": "1298768", "url": "https://cs.wikipedia.org/wiki?curid=1298768", "title": "Zákony o zbraních ve světě", "text": "Zákony o zbraních ve světě\n\nZbraňová legislativa ve světe se liší stát od státu, i přesto má většina států v oblasti střelných zbraní převážně restriktivní zákony. Kyle Wintersteen ve článku \"Nejlepší země pro majitele zbraní\" (na webu gunsandammo.com) uvádí Spojené státy americké, Českou republiku a Švýcarsko jako nejlepší státy pro majitele zbraní.\n\nVysvětlivky k tabulce:\n\n\"Shall issue (nárokové)\" – Právní nárok na udělení povolení k vlastnění zbraně při splnění podmínek předepsaných zákonem.\n\n\"May issue (správní uvážení)\" – odpovědný úřad má právo rozhodnout zda udělí povolení vlastnit zbraň. Neexistuje právní nárok\n\n\"Soukromé vlastnictví\" – občané mohou běžně nabývat do vlastnictví zbraně pro \"řádné důvody\" (obvykle lov, sport, sběratelství, ne sebeobrana)\n\n\"Zbraně pro obranu\" – sebeobrana je uznaný důvod pro vlastnictví zbraně\n\n\"Viditelné nošení\" – občané mohou zbraně nosit viditelně, většinou na povolení\n\n\"Skryté nošení\" – občané mohou zbraně nosit skrytě, většinou na povolení\n\n\"Nošení bez povolení\" – občané mohou zbraně nosit pro sebeobranu bez nutnosti speciálního povolení\n\n\"Automatické zbraně\" – automatické zbraně je možné vlastnit (většinou na zvláštní povolení)\n\n\"Lékařské kontroly\" – nutnost lékařských prohlídek či potvrzení\n\n\"Registrace zbraní\" – zbraně nemusí být zaregistrovány u odpovědných úřadů\n\n\"Maximální postih\" – maximální postih za porušení zákonů o zbraních v dané zemi (bez spáchání zločinu se zbraní)\n\nKategorie zbraní jsou:\n\n\nTeoreticky je možné získat jednoroční povolení ke skrytému nošení zbraně pro účely sebeobrany, ale v praxi není vydáváno. Povolení k nošení nedostal ani sportovní střelec a šéfredaktor časopisu Charlie Hebdo Stéphane Charbonnier, který byl na seznamů cílů teroristické organizace Al-Káida, a který byl zabit v lednu 2015 při útoku na redakci časopisu.\n\nJednotlivec může vlastnit maximálně dvanáct zbraní kategorie B, maximálně deset zásobníků do těchto zbraní a maximálně 1000 nábojů pro každou zbraň.\n\nOd teroristických útoků v Paříži v listopadu 2015, mohou francouzští policisté nosit služební zbraně i v době mimo službu.\n\nVšechny soukromě držené zbraně musí být registrovány na místním policejním oddělení, během 72 hodin od koupě nebo převzetí. K nákupu a držení zbraně je nutné získat nákupní povolení nebo být držitelem některého druhu povolení k nošení (pro lovecké, sportovní nebo sebeobranné účely). Skryté nošení nabité zbraně je možné pouze s povolením pro sebeobranu, jehož vydání podléhá správnímu uvážení (tj. není na něj právní nárok) a jeho získání není snadné.\n\nItalští občané mohou vlastnit:\n\n\nPodobně jako střelné zbraně je regulováno a registrováno i střelivo:\n\n\nVlastnictví a obchod s znehodnocenými zbraněmi a jejich replikami je neomezený. Každá znehodocená zbraň, ale musí mít doklad o znehodnocení.\n\nVlastnictví zbraní per capita je v Itálii 12%, přičemž počet soukromých zbraní je zhruba 7 miliónů.\n\nRakouský Zbrojní zákon (něm. \"Waffengesetz\") z roku 1996, dělí zbraně do třech kategorií:\n\n\nVydání samostatného povolení k nošení (něm. \"Waffenpass\") pro držitele zbraně kategorie B je možné, ovšem podléhá spránímu uvážení tj. žadatel musí prokázat že mu hrozí zvýšené riziko napadení např. klenotníci, advokáti, zaměstnanci bezpečnostních agentur, osoby převážející tržbu, taxikáři atd. Od roku 2019 nemusejí příslušníci policie, vojenské policie, soudci a vězeňští dozorci prokazovat hrozící zvýšené riziko a povolení k nošení je jim udělováno nárokově a to i poku jsou již ve výslužbě. Zbraně je teoreticky možné nosit jak skrytě tak viditelně, jelikož toto zákon nerozlišuje. Vyžaduje ovšem nošení způsobem, který nenarušuje veřejný pořádek, což je prakticky nemožné v občanském oděvu.\n\nZbraňová legislativa na Slovensku je i vzhledem ke společné historii mnohém podobná té české, ale je přísnější. Vlastnictví a nabývání zbraní upravuje především zákon o zbraních a střelivu č. 190/2003. Každý držitel zbraně musí mít zbrojní průkaz, který mu vydá příslušné ředitelství policie. Žadatel musí dosáhnout minimálního věku 21 let (18 let u kategorie D pro vlastníka loveckého lístku, 15 let se souhlasem zákonného zástupce pro člena státní reprezentace ve sportovní střelbě), má místo pobytu na Slovensku, je právně způsobilý, je zdravotně a psychologicky způsobilý, je bezúhonný a spolehlivý, prokázal zkouškou před komisí odbornou způsobilost a prokázal potřebu držet anebo nosit zbraň a střelivo. Především poslední požadavek vyžaduje od žadatele od vydání zbrojního průkazu, aby doložil skutečnou potřebu vlastnit danou skupinu zbrojního průkazu (pro skupinu D členství v lovecké organizaci, pro skupinu E členství ve organizaci zabývající se sportovní střelbou). Prokazování potřeby vlastnictví zbrojního průkazu skupiny A (skryté nošení pro sebeobranu) je nejnáročnější a uznávání prokazatelného důvodu se liší od jednotlivých oddělení policie, které o vydání rozhodují. Uplatňuje se zde princip tzv. správního uvážení, kdy některá oddělení mohou vydat průkaz této kategorie po prostém uvedení důvodu/ů, jiná naopak mohou zamítnout již samu žádost o tuto skupinu či žadateli při splnění zkoušky vydají pouze kategorii B. Rozhodovat může také to zda žadatel je nebo byl příslušníkem ozbrojených sil, armády.\n\nSkupiny zbrojních průkazů jsou:\n\n\nKategorie zbraní jsou:\n\n\nKanada má na rozdíl od sousedních Spojených států, poměrně přísné zákony o zbraních, které umožňují obyvatelům nabývat zbraně pouze pro sportovní nebo lovecké účely. Získání zbraně za účelem sebeobrany nebo povolení k nošení (Authorization to Carry – ATC) jsou předmětem správního uvážení a jsou prakticky nedosažitelné. Ke konci roku 2018 byly v celé Kanadě, která má 37 milionů obyvatel, pouze dva držitelé tohoto oprávnění. V prosinci 2019 již bylo v celé Kanadě pouze jediné platné povolení k nošení.\n\nMexická ústava z roku 1917 v článku 10 formálně zaručuje občanům držet zbraně. Článek 10 ústavy původně zaručoval občanům i právo zbraně nosit, ale v roce 1917 bylo jeho znění změněno a občané již mohli zbraně nosit pouze v rámci policejních regulací. V roce 1971 byl článek 10 opět upraven, přičemž občané teoreticky mohou zbraně držet pouze ve svém obydlí a nosit je mohou pouze autorizovaní jedinci. O rok později vyšel v platnost Federální zákon o zbraních a výbušninách, který obsahuje přísné regulace nakládání se zbraněmi. Skryté i videlné nošení zbraní je pro obyvatele Mexika v praxi nemožné, kromě povolení vydaných \"Secretaría de la Defensa Nacional\". I přes přísnou regulaci legálních zbraní, kriminalita související se zbraněmi v Mexiku je velká. V celém Mexiku se nachází pouze jediný obchod s legálními zbraněmi.\n\nPrávo občanů vlastnit a nosit zbraň je na federální úrovni zaručeno druhým dodatkem federální ústavy. Většina zbraňové legislativy je regulována jednotlivými státy unie. Díky tomu se přístup ke zbraním liší stát od státu. Čtyřicet čtyři státu kromě Kalifornie, Iowy, Marylandu, Minnesoty, New Jersey a New Yorku, má ve svých ústavách ústanovení podobné druhému federálnímu dodatku. Keith Wood ve článku \"Nejlepší státy pro majitele zbraní\" (na webu gunsandammo.com) uvádí Arizonu, Vermont a Aljašku jako nejlepší resp. nejméně restriktivní státy pro majitele zbraní. Naopak jako nejrestriktivnější uvádí státy Kalifornie, New Jersey, New York a hlavní město Washington D.C.\n\nHlavní federální zákony o zbraních:\n\n\nDůležité soudní spory a verdikty:\n\n\nTen kdo si chce opatřit legální zbraň musí splnit následující podmínky (dle Firearm Owners Protection Act):\n\n\nVýše uvedené informace uvádí každý žadatel o koupi zbraně ve Formuláři 4473 (Firearms Transaction Record).\n\nSkryté nebo neskryté (otevřené) nošení zbraní je regulováno jednotlivými státy, dle pravidel platných v těchto státech. Většina státu vydává povolení v nárokovém procesu (tzv. shall-issue) nebo pro jejich obyvatele není pro nošení při splnění daných podmínek nutné povolení (constitutional /vermont carry). Naproti tomu v šesti státech mají odpovědné úřady vydávající povolení formální možnost zamítnout vydání povolení i přes splnění předepsaných požadavků (většinou např. nutnost prokázat skutečnou hrozbu hrozící žadateli). Vydávání povolení ke skrytému nošení se navíc v těchto státech liší od v praxi nárokového na celém území, přes nárokové v jedné části a prakticky nezískatelné v jiné části území, až po v praxi nezískatelném na celém území daného státu.\n\nNeskryté nošení v nějaké formě umožňuje většina státu, zatímco čtyři státy včetně hlavního města ho zakazují.\n\nJednotlivé státy praktikují některé z následujících úpravy pro skryté nošení:\n\n"}
{"id": "1298769", "url": "https://cs.wikipedia.org/wiki?curid=1298769", "title": "Narrabri", "text": "Narrabri\n\nNarrabri, výslovnost: , je město a správní sídlo lokální vládní oblasti Narrabri Shire v regionu North West Slopes, ležící v australském svazovém státu Nový Jižní Wales na vodním toku Namoi River, 521 kilometrů severozápadně od Sydney. Střetávají se v něm silnice Kamilaroi Highway a státní dálnice Newell Highway. Na základě sčítání obyvatel z roku 2011 v něm žilo 5 890 osob.\n\nMěsto představuje středisko bavlnářského průmyslu. K dalším produktům z této oblasti patří pšenice, hovězí a jehněčí maso. V blízkosti jsou situovány Národní park Mount Kaputar a radioteleskop Australia Telescope Compact Array na Observatoři Paula Wilda. Jižním směrem se rozkládá les Pilliga Forest, rozlohou největší existující lesní porost mírného pásma ve východní Austrálii. Kulturním centrem je divadelní scéna Crossing Theatre pro tisíc diváků.\n\nPřed příchodem evropských usedlíků na počátku 19. století bylo město obýváno domorodými Austrálci Kamilaroi, kteří stále tvoří významnou část populace. Jméno Narrabri je odvozeno od dávného pozemku v této oblasti nazývaného Narrabry Run. Původně aboriginský název má více možných významů jako „místo hadů“, „velká zátoka“ či „rozeklané hole“.\n\nV roce 1860 získalo Narrabri městský status a 1. června 1861 došlo k otevření pošty. Následně byly vystavěny nemocnice, první soudní dvůr (1864–65), škola (1868), policejní stanice (1878–1879) a poštovní úřad (1879). V 80. letech devatenáctého století vznikly věznice a druhý soudní dvůr.\n\nDne 4. ledna 1902 město zasáhla silná bouřka, s rozsáhlým krupobitím a pustošivými větry. Výsledkem bylo zničení řady budov. Vichřice trvající jen pět minut byla popsána jako „cyklón“. Jeden člověk zemřel po zásahu blesku a další dva byli zraněni. Výše škod byla vyčíslena na 3 000 liber.\n\nRegionální aerolinie Fly Corporate zprostředkovávají pravidelné letecké spojení s Brisbane. Místní vlakové nádraží leží na trati Mungindi, vzdáleno 569 kilometrů od hlavního nádraží v Sydney. Budova pro cestující byla otevřena v roce 1897. K roku 2013 v Narrabri jednou denně zastavoval dieselový motorový vůz Xplorer na regionální trati mezi Sydney a Moree.\n\n\n"}
{"id": "1298773", "url": "https://cs.wikipedia.org/wiki?curid=1298773", "title": "EZ Aquarii", "text": "EZ Aquarii\n\nEZ Aquarii je trojnásobný hvězdný systém vzdálený od Slunce přibližně 11,3 světelného roku, nacházející se v souhvězdí Vodnáře. Je také známý jako Luyten 789-6 a Gliese 866 a všechny tři jeho složky jsou M-typem červených trpaslíků. Dvojice EZ Aquarii AC tvoří spektroskopickou dvojhvězdou s 3,8-denní oběžnou dráhou a vzájemnou vzdáleností 0,03 AU. Tato dvojice sdílí oběžnou dráhu s EZ Aquarii B, která má 823-denní oběžnou dobu. A a B komponenty Luyten 789-6 společně vyzařují rentgenové paprsky.\n\nKonfigurace vnitřní binární dvojice může dovolovat existenci cirkumbinárních planet na oběžné dráze v blízkosti jejich obyvatelné zóny. EZ Aquarii se blíží ke sluneční soustavě a za 32 300 let, bude od Slunce v minimální vzdálenosti zhruba 8,2 světelných let. Simulace v programu ChView ukazuje, že momentálně nejbližší sousední hvězda k EZ Aquarii je Lacaille 9352 vzdálená asi od EZ Aquarii asi 4,1 světelného roku.\n\n"}
{"id": "1298774", "url": "https://cs.wikipedia.org/wiki?curid=1298774", "title": "Organizace vědeckého a průmyslového výzkumu Commonwealthu", "text": "Organizace vědeckého a průmyslového výzkumu Commonwealthu\n\nOrganizace vědeckého a průmyslového výzkumu Commonwealthu (anglicky: Commonwealth Scientific and Industrial Research Organisation, zkratka CSIRO) je federální vládní agentura vědeckého výzkumu v Austrálii. Základním cílem je zlepšování ekonomických a sociálních podmínek v průmyslu ve prospěch společnosti. Spolupracuje s předními odbornými organizacemi ve světě a nakladatelství CSIRO Publishing vydává časopisy obsahující vědecké novinky.\n\nK rozvoji světové vědy CSIRO přispělo podílem na objevech analytické metody atomové absorpční spektrometrie, základních komponent technologie Wi-Fi, vývojem prvních polymerových bankovek používaných v obchodním styku, vynálezem repelentu Aerogard a zavedením řady biologických kontrolních mechanizmů na australském území, jakými se staly umělé rozšíření myxomatózy a králičího moru s cílem regulovat přemnoženou populaci králíků.\n\nOrganizace byla původně založena v roce 1916 jako Advisory Council of Science and Industry (Poradní sbor vědy a průmyslu) z iniciativy australského premiéra Billa Hughese.\nZ ředitelství organizace v australské metropoli Canbeře je spravováno více než padesát poboček napříč kontinentem a vědecké stanice biologické kontroly ve Francii a Mexiku, s celkovým počtem přesahujícím pět tisíc zaměstnanců. Základní náplní organizace je formulování cílů a závazků ze strany australské vlády a hledání nových cest pro růst blahobytu společnosti, stejně jako podpora a účast na ekonomických a sociálních programech řady hospodářských odvětví prostřednictvím vědy a rozvoje. CSIRO spolupracuje s dašími světovými organizacemi a nakladatelství CSIRO Publishing vydává vědecká periodika.\n\nK roku 2014 existovalo deset prioritních oblastí výzkumu a dvanáct oblastí zajišťujících služby. Odpovědným členem australské vlády ve vztahu k organizaci je ministr průmyslu, inovací a vědy.\n\nCSIRO navrhla hlavní iniciativy ve smyslu svých „vlajkových lodí“ tak, aby se zaměřily na sjednocení a řízení národních vědeckých zdrojů. V květnu 2005 vláda oznámila zřízení fondu Flagship Collaboration Fund s částkou 97 milionů dolarů, se záměrem rozvoje spolupráce vědeckých týmů univerzit, CSIRO a dalších vědeckých agentur. V červenci 2014 došlo ke sloučení všech existujících vědeckých skupin do deseti vědeckých oblastí:\n\n\nCSIRO také participuje na společných projektech:\n\n\n"}
{"id": "1298775", "url": "https://cs.wikipedia.org/wiki?curid=1298775", "title": "ESO 146-5", "text": "ESO 146-5\n\nESO 146-5 (ESO 146-IG 005) je označení pro skupinu interagujících obřích eliptických galaxií v centru kupy Abell 3827. Skupina je dobře pozorovatelná, vzhledem k efektu silného gravitační čočkování.\n\nTato skupina interagujících galaxií se nachází 1,4 miliardy světelných let daleko v centru kupy Abell 3827. V okolí jejich interagujících jader je obrovské halo hvězd. Vzhledem k jejich vysoké hmotnosti, má skupina obrovskou gravitaci, která ji drží pohromadě. Neobvyklý tvar skupiny vedl astronomy k závěru, že každé z jader bylo vytvořeno z více srážek menších galaxií, a teď se jádra dále slučují za vzniku jedné obrovské eliptické galaxie.\n\nVýpočty gravitačního čočkování ukazují, že ve skupině existuje velké množství temné hmoty, která zaostává v levé horní galaxii, což se dá vysvětlit vzájemnou interakcí temné hmoty.\n\nPozorování z jižního dalekohledu Observatoře Gemini ukázaly, že ESO 146-5 gravitačně čočkuje dvě galaxie, galaxii 2,7 miliardy světelných let daleko, a další vzdálenou 5,1 miliardy světelných let. Pomocí Einsteinovy teorie obecné relativity byla hmotnost skupiny určena přibližně na 30 bilionů hmotností Sluncí, čímž je nejmasivnější galaxie v pozorovatelném vesmíru.\n\n"}
{"id": "1298776", "url": "https://cs.wikipedia.org/wiki?curid=1298776", "title": "Silné gravitační čočkování", "text": "Silné gravitační čočkování\n\nSilné gravitační čočkování je efekt gravitačního čočkování, který je dostatečně silný na to, aby produkoval více obrázů, oblouk nebo dokonce i Einsteinův prstenec. Obecně platí, že efekt silného čočkování vyžaduje u předpokládané čočky hustotu hmoty větší než \"kritická hustota\" formula_1. Pro bodové čočkované zdroje se objeví více obrazů, pro prodloužené emise v pozadí mohou být viditelné oblouky nebo kroužky. Topologicky je tvorba vícenásobných obrazů řízena teorémem o lichém čísle.\n\nČočka v popředí je galaxie. Když je zdroj na pozadí kvasar, silně čočkované obrazy jsou obvykle bodové vícenásobné obrazy. Když je čočkovaným objektem galaxie silně čočkované obrazy mohou být oblouky nebo kruhy. \n\nČočku tvoří kupa galaxií. V tomto případě je čočka obvykle dostatečně silná, aby vytvářela patrné silné čočkování (více snímků, oblouky nebo kruhy) a také jevy slabého čočkování.\n\nProtože gravitační čočkování je efekt závislý pouze na gravitačním potenciálu, může být použit k omezení hmotnosti modelu čoček. S omezeními z více obrazů nebo oblouků může být navrhovaný hmotnostní model optimalizován tak, aby byl pozorovatelný. Subgalaktické struktury, které v současné době zajímají astronomy, jsou centrální distribuce hmoty a hala temné hmoty.\n\nVzhledem k tomu, že světelné paprsky procházejí různými cestami a tím pádem vytvářejí více obrazů, budou zpožděny místními potenciály podél světelných cest. Rozdíly časového zpoždění od různých obrazů lze určit pomocí hmotnostního modelu a kosmologického modelu. Tedy s pozorovaným časovým zpožděním a omezenou hmotou, může být odvozen model kosmologické konstanty jako Hubbleova konstanta.\n\n\n"}
{"id": "1298777", "url": "https://cs.wikipedia.org/wiki?curid=1298777", "title": "ER=EPR", "text": "ER=EPR\n\nER=EPR je domněnka ve fyzice uvádějící, že provázané částice jsou spojeny červími dírami (neboli Einsteinovými-Rosenovými mosty).\nDomněnka byla navržena Leonardem Susskindem a Juanem Maldacenou v roce 2013. Navrhli, že netransportovatelná červí díra (Einsteinův-Rosenův most) je ekvivalentní dvojici maximálně provázaných černých děr. EPR odkazuje na kvantové provázání (EPR paradox).\n\nSymbol je odvozen od prvních písmen příjmení autorů, kteří napsali první práci o červích dírách (Einstein a Nathan Rosen) a první práci o provázání (Einstein, Boris Podolsky a Rosen). Oba dva dokumenty byly publikovány v roce 1935, ale autoři netvrdili, že je nějaké spojení mezi těmito pojmy.\n\nTo je předpokládané řešení paradoxu ohnivé stěny. Zda ohnivá stěna je nebo není přítomna závisí na tom, co je hozeno do jiné vzdálené černé díry. Nicméně, protože leží ohnivá stěna uvnitř horizontu událostí, žádná externí nadsvětelná signalizace by nebyla možná.\n\nTato domněnka je extrapolace pozorování Marka van Raamsdonka, že maximální prodloužení AdS-Schwarzschildovy černé díry, která je netransportovatelnou červí dírou, je duální k dvojici maximálně provázaných tepelnných konformních teorií pole prostřednictvím AdS/CFT korespondence.\n\nPotvrdili jejich domněnku tím, že ukázali, že produkovaný pár nabitých černých děr v pozadí magnetického pole vede k provázaným černým dírám, ale také po Wickově rotaci k červí díře.\n\nTato domněnka nesouhlasí dobře s linearitou kvantové mechaniky. Provázaný stav je lineární superpozicí oddělitelných stavů. Pravděpodobně nejsou oddělitelné stavy spojeny žádnými červími dírami, ale přesto je superpozice takových stavů spojena červí dírou.\n\nAutoři prosazovali tuto domněnku ještě dále tím, že tvrdili, že každá provázaná dvojice částic (dokonce i částice, které se běžně nepovažují za černé díry, a dvojice částic s různou hmotností nebo spinem nebo s náboji, které nejsou protilehlé nejsou obvykle považovány za černé díry, a dvojici částic o různé hmotnosti nebo spinu, nebo s náboji, které nejsou opačné) je spojena červí dírou Planckovy délky.\n\nDomněnka vede k větším spekulacím, že geometrie prostoru, času a gravitace je určena provázáním.\n\n"}
{"id": "1298780", "url": "https://cs.wikipedia.org/wiki?curid=1298780", "title": "Skalárně polní temná hmota", "text": "Skalárně polní temná hmota\n\nV astrofyzice a kosmologii je skalárně polní temná hmota klasické, minimálně interagující skalární pole o němž se předpokládá, že dotváří bilanci temné hmoty.\n\nVesmír může být možná urychlován kosmologickou konstantou nebo nějakým jiným pole majícím dlouhodosahové odpudivé účinky. Model musí předpovídat formu pro\nrozsáhlé shlukovací spektra, bilanci pro anisotropie reliktního záření na velké a střední úhlové stupnici, a poskytnout soulad se souvislostí světelnosti a vzdálenosti získané z pozorování vysokého rudého posuvu supernov. Modelovaný vývoj vesmíru musí obsahovat velké množství neznámé hmoty, aby souhlasil s pozorováním. Tato hmota má dvě složky studenou temnou hmotu a temnou energii. Každá přispívá k teorii vzniku galaxií a rozpínání vesmíru. Vesmír musí mít kritickou hustotu. Hustota nemůže být vysvětlena pouze baryonickou hmotou.\n\nTemná hmota může být modelována jako skalární pole pomocí dvou vhodných parametrů, hmotnosti a vlastní-interakce. V tomto případě se temná hmota skládá z ultralehkých částic s hmotností (10) eV, když nemá vlastní-interakci. Pokud je vlastní-interakce povolena pro širší rozsah hmotností je neurčitost v poloze částic větší než jejich Comptonova vlnová délka, a pro některé rozumné odhady částic hmoty a hustoty temné hmoty nemá smysl mluvit o jednotlivých polohach a hybnostech částic. Temná hmota je spíše něco jako vlnění než částice a galaktické halo e tvořeno obřími systémy kondenzovaných boseho kapalin, případně supratekutin. Temná hmota může být popsán jako Bose–Einsteinův kondenzát z ultralehkých kvant pole a jako bosonové hvězdy. Obrovská Comptonova vlnová délka těchto částic brání utváření struktur na malých subgalactických měřítcích, což je hlavní problém v tradičních modelech studené temné hmoty. Kolaps počátečních fluktuacích hmoty je studován v Refs.\n\nTento model temné hmoty je také znám jako BEC temné hmoty nebo vlnová temná hmoty. Fuzzy temná hmota a ultra-lehké axion jsou příklady skalárních polí temné hmoty.\n\n"}
{"id": "1298782", "url": "https://cs.wikipedia.org/wiki?curid=1298782", "title": "Nejlehčí supersymetrická částice", "text": "Nejlehčí supersymetrická částice\n\nV částicové fyzice je nejlehčí supersymetrická částice (LSP) obecný název pro nejlehčí přidanou hypotetickou částici v supersymetrických modelech. V modelech se zachováním R-symetrie je LSP stabilní. Existují rozsáhlé observační důkazy pro přítomnost další složky hustoty hmoty ve vesmíru, která se nazývá temná hmoty. LSP ze supersymetrických modelů je kandidát temné hmoty a jde o Slabě interagující masivní částici (WIMP).\n\nJe nepravděpodobné, že by LSP mohla být nabité wino, nabité higgsino, slepton,\nsneutrino, gluino, skvark, nebo gravitino, ale je pravděpodobné, že by mohlo jít o směs neutrálních higgsin, bin a neutrálních win, tj. neutralino. Zejména pokud je LSP nabitá (a je hojný v naší galaxii) tyto částice by byly zachyceny magnetickým polem Země a tvoříli těžké atomy podobné těžkému vodíku. Vyhledávání anomálního vodíku v přírodní vodě však bylo bez jakékoliv důkazu pro takové částice, a tím bylo dáno omezení pro existenci nabité LSP.\n\nČástice temná hmoty musí být elektricky neutrální, jinak by rozptylovaly světlo, a tudíž by nebyly \"temné\". Musí být také téměř jistě nebarevné.\nS těmito omezeními, LSP může být nejlehčí neutralino, gravitino, nebo nejlehčí sneutrino.\nV extra dimenzionální teorie jsou analogické částice zvané LKP neboli Nejlehčí Kaluzovy-Kleinovy částice. Jsou to stabilní částice extra-dimenzionální teorie.\n"}
{"id": "1298784", "url": "https://cs.wikipedia.org/wiki?curid=1298784", "title": "RELIKT-1", "text": "RELIKT-1\n\nRELIKT-1 (někdy také RELICT-1) byl sovětský experiment na výzkum anizotropie reliktního záření na palubě satelitu Prognoz 9 (start 1. července 1983). Tento experiment podal horní limity anizotropie na velkých škálách. Podle nového vyhodnocení dat v pozdějších letech měl experiment zachytit anisotropii reliktního záření. Výsledky byly hlášeny v lednu 1992 v Moskvě na astronomickém semináři, který se konal ve Šternbergově astronomickém institutu, a publikovány byly například v čísle 4/1992 časopisu \"Věda v SSSR\" a v Soviet Astronomy Letters v květnu–červnu 1992. Nicméně Nobelova cenu za fyziku pro rok 2006 připadla týmu amerických vědců, který oznámil stejná pozorování 23. dubna 1992 na základě dat přijatých ze sondy COBE.\n\nTento experiment byl připraven Ústavem pro výzkum vesmíru Sovětské akademie věd, pod dohledem Igora Strukova.\n\nMapa oblohy v 37 GHz byl pořízena za použití 8 mm radiometru Dickeova typu. Radiometr nemohl provádět multipásmová astronomická pozorování. Celé nebe bylo pozorováno 6 měsíců. Úhlové rozlišení bylo 5.5 stupňů, s teplotním rozlišením 0,6 mK.\n\nGalaktické mikrovlnné toky byl měřeny a dále byl pozorován dipól reliktního záření. Kvadrupólový moment byl nalezen mezi 17 a 95 mikrokelviny rms, s 90% úrovní spolehlivosti.\n\nMapa tepelného záření vesmíru sloužila jako symbol mezinárodní konference \"The Cosmic Wave Background: 25 Years Later\" konané v L'Aquila v Itálii v roce 1989.\n\nObjev anizotropie sondou RELIKT-1 byl poprvé oficiálně představeny v lednu 1992 na moskevském astronomickém semináři konaném v Šternbergově astronomickém institutu.\n\nV návaznosti na RELIKT-1 bylo rozhodnuto v roce 1986 provádět studium anizotropie CMB jako součást projektu RELIKT-2. Citlivost zařízení se výrazně zvýšila. Sonda měla být vypuštěna v letech 1993-1994, ale k zahájení nikdy nedošlo z důvodu nedostatku finančních prostředků po rozpadu Sovětského svazu.\n\n\n"}
{"id": "1298791", "url": "https://cs.wikipedia.org/wiki?curid=1298791", "title": "Observatoř Paula Wilda", "text": "Observatoř Paula Wilda\n\nObservatoř Paula Wilda (anglicky: Paul Wild Observatory) je observatoř ležící v blízkosti australského města Narrabri ve svazovém státu Nový Jižní Wales, pod správou řídící federální vládní agentury CSIRO. Název získala po australském radioastronomu britského původu Paulu Wildovi (1923–2008).\n\nV blízkosti observatoře se nacházejí další dva vědecké objekty. Narrabri Stellar Intensity Interferometer fungující v letech 1963–1974, jenž se stal prvním astronomickým zařízením k měření průměru hvězd ve viditelné části spektra. Druhým zařízením je observatoř zaměřená na kosmické záření Bohema Creek Cosmic Ray Observatory.\n\nObservatoř obsahuje několik astronomických vědeckých zařízení k výzkumu hlubokého vesmíru i sluneční aktivity.\n\n"}
{"id": "1298794", "url": "https://cs.wikipedia.org/wiki?curid=1298794", "title": "Živnostenská záložna pro Plotiště nad Labem a okolí", "text": "Živnostenská záložna pro Plotiště nad Labem a okolí\n\nŽivnostenská záložna pro Plotiště nad Labem a okolí byl regionální peněžní ústav, který fungoval v letech 1912-1953.\n\nTato záložna byla zapsána 31. ledna 1902. Ustavující valná hromada se uskutečnila 24. března téhož roku. Začínala s 29 členy se 45 podíly. Od jejího založení fungovali více než 2 desítky let jako předseda Václav Řehák a jako členové dozorčí rady Josef Štěpánek, Jan Hroch a Rudolf Branda. Cílem záložny bylo zajistit vzájemnou finanční výpomoc mezi jejími členy. Před 1. světovou válkou byl tento spolek znám jako Živnostenské úvěrní družstvo pro Plotiště nad Labem, z. s. s r. o.\n\nKoncem 30. let dochází k úbytku členské základny. Problémy jsou stejně jako jinde způsobeny světovou hospodářskou krizí a jejími dozvuky. Dalším důvodem jsou mnohdy výhodnější nabídky jiných finančních ústavů. K 31. prosinci 1932 vykazovala 158 členů se 386 závodními podíly po 100 Kč. Pokladní obrat v tomto roce dosáhl 2 619 642,50 Kč. V následujícím roce měla 154 členů s 378 podíly a roční obrat činil 2 155 361,16 Kč. Rok 1934 přinesl 157 členů se 382 podíly a celkový obrat 3 090 055,61 Kč. V roce 1935 měla záložna 150 členů se 402 podíly a zaměstnávala 1 úřednickou sílu. Předsedou představenstva byl zámečník Václav Řehák a místopředsedou stavitel Ing. Josef Novák. Stav závodního jmění tehdy činil 40 200 Kč, roční obrat 3 146 490,35 Kč a čistý roční zisk dosáhl 5 816,75 Kč. Roku 1936 měla záložna 148 členů se 395 podíly, neboť vystoupilo 14 členů s 31 podíly. Celkový obrat dosáhl 2 987 000,27 Kč. Situace se nezměnila ani v roce 1937. Tehdy záložna již měla jen 143 členů s 386 podíly. Závodní jmění bylo 38 600 Kč a celkový obrat činil 2 431 624,38 Kč.\n\nHospodářská opatření za protektorátu a válečné hospodářství působily další nesnáze a všeobecný finanční pokles. Navíc k 1. lednu 1942 došlo k reorganizaci družstevního peněžnictví, v jejímž rámci byla ustavena Ústřední banka družstev. Jejím účelem bylo úvěrovat konzumní družstva a umožňovat peněžní a obchodní styk mezi družstevními podniky navzájem. Přínosem pro další rozvoj ústavu nebylo ani poválečné období a komunistický převrat v únoru 1948. Tehdy byla záložna přeměněna na ústav lidového peněžnictví, a tudíž se stala povinným členem Okresní záložny a spořitelny v Hradci Králové. K 1. lednu 1953 byla převzata Státní spořitelnou v Hradci Králové a přeměněna na její jednatelství.\n"}
{"id": "1298795", "url": "https://cs.wikipedia.org/wiki?curid=1298795", "title": "Národní dům (Hradec Králové)", "text": "Národní dům (Hradec Králové)\n\nNárodní dům v Hradci Králové na adrese Pospíšilova 215/11a na nároží ul. Bratří Čapků byl postaven v letech 1908–1909 jako hostinec a spolkový dům. Dnes je sídlem pošty Hradec Králové 3.\n\n28. července 1908 byla na schůzi městské rady postoupena živnostenskému odboru žádost hostinského Josefa Semeckého o udělení hostinské koncese pro projektovaný dům v bloku R v Pospíšilově třídě na parcele č. 4. 10. srpna téhož roku musela městská rada projednávat žádost Marie Jettmarové o odepření povolení stavby nového hostince, což nakonec vyřešila postoupením této žádosti živnostenskému odboru a městskému zastupitelstvu.\n\nTo na své schůzi 24. srpna 1908 rozhodlo, aby i přes odpor Marie Jettmarové bylo c. k. okresnímu hejtmanství dáno příznivé vyjádření ve věci oné novostavby hostince. 1. března 1909 městská rada vzala na vědomí, že bylo hostinskému Semeckému uděleno povolení k osvětlování domu acetylenovým přístrojem značky Union. 5. dubna 1909 městská rada vzala na vědomí udělení koncese k provozování hostinské a výčepní koncese v čp. 215 v Pospíšilově třídě. O den později však městské zastupitelstvo zamítlo Josefu Semeckému přístavbu spíže, neboť by došlo k překročení parcelačních podmínek, jež stanovovaly nezastavitelnou 15 % plochu. Ve schůzi městské rady 26. července 1909 bylo rozhodnuto o udělení povolení k obývání jeho novostavby a ještě téhož roku se v hostinci konaly již různé schůze, koncerty a zábavy, např. Prvního rybářského klubu a Včelařského spolku pro Hradec Králové a okolí.\n\nPočátkem roku 1911 koupil hostinec Národní dům od Jana a Anny Semeckých za 87 500 K Karel Smutný, dosavadní nájemce Slávie. A restaurace tam vydržela až do 20. století, i když byla známa pod mnoha pojmenováními - Slávie, Grado (otevřena a nově zřízena 30. dubna 1927, majiteli domu Karel a Josefa Smutní, roku 1930 koupil kavárnu i restauraci od pana Smutného městský pivovar v Náchodě, a to za 760 000 Kč) a později restaurace Sport.\n\nV roce 1995 došlo k veřejné aukci domu. Po dlouhých letech chátrání došlo k rekonstrukci a moderní přístavbě, kterou projektoval hradecký ateliér Horský-Šuda a realizace v letech 1999-2000 byla plně v rukou Orlické stavební. V současné době zde sídlí pobočka České pošty, která zahájila svou činnost 1. prosince 2003.\n\nSecesní jednopatrový rohový dům s okny různorodých tvarů a fasádou zdobenou rozmanitými rostlinnými, abstraktními i geometrickými motivy. Mezi prvním a druhým patrem je naznačená římsa a roh domu je zakončen hlavním štítem, vedle něhož je z každé strany jeden menší a jednodušší štít s pilíři.\n"}
{"id": "1298796", "url": "https://cs.wikipedia.org/wiki?curid=1298796", "title": "Petrovsk-Zabajkalskij", "text": "Petrovsk-Zabajkalskij\n\nPetrovsk-Zabajkalskij () je město v Zabajkalském kraji v Ruské federaci. Při sčítání lidu v roce 2010 měl přes osmnáct tisíc obyvatel.\n\nPetrovsk-Zabajkalskij leží na říčce Baljaze, pravém přítoku Chiloku v povodí Selengy. V rámci Zabajkalského kraje se nachází u konce jeho západního cípu nedaleko hranice s Burjatskem a od Čity, správního střediska Zabajkalského kraje, je vzdálen přibližně 410 kilometrů západně.\n\nPřes město vede Transsibiřská magistrála, zdejší stanice se jmenuje \"Petrovskij Zavod\" a leží na 5784. kilometru od Moskvy. Souběžně s železnicí vede přes město také dálnice R258 \"Bajkal\" z Irkutska do Čity.\n\nZ podnětu vlády Kateřiny Veliké zde v roce 1789 vznikla železná huť pojmenovaná \"Petrovskij Zavod\" (po Petrovi Velikém) a k ní vzniklo i stejnojmenné sídlo.\n\nV letech 1830 až 1839 zde bylo ve vyhnanství jednasedmdesát děkabristů i s rodinami, mimo jiných i vůdce povstání Sergej Petrovič Trubeckoj. Žila zde i Marija Nikolajevna Volkonská.\n\nV roce 1926 se Petrovskij Zavod stává městem pod nových jménem \"Petrovsk-Zabajkalskij\".\n\n"}
{"id": "1298800", "url": "https://cs.wikipedia.org/wiki?curid=1298800", "title": "Římskokatolická farnost Libřice", "text": "Římskokatolická farnost Libřice\n\nŘímskokatolická farnost Libřice je územním společenstvím římských katolíků v rámci královéhradeckého vikariátu královéhradecké diecéze. Uchovává si dřívější status expozitury.\n\nKostel je zmiňován jako farní v roce 1356, kdy do něj měl k bohoslužbám docházet plebán z Černilova. Původně gotický kostel byl přestavěn ve stylu baroka v první polovině 18. století, ale jádro zůstalo gotické. Ve 20. století přestala být obsazována místní expozitura knězem, a duchovní správa začala být spravována ex currendo z Černilova.\n\n"}
{"id": "1298802", "url": "https://cs.wikipedia.org/wiki?curid=1298802", "title": "Joker (komiks)", "text": "Joker (komiks)\n\nJoker je fiktivní postava–superpadouch z komiksů amerického vydavatelství DC Comics. Byl vytvořena scenáristou Billem Fingerem a kreslíři Bobem Kanem a Jerrym Robinsonem. Poprvé se představil v úvodním čísle komiksu \"Batman\" v dubnu 1940. Ačkoliv měl být v tomto příběhu zabit, díky editorskému zásahu byl zachráněn a stal se z něj Batmanův úhlavní nepřítel.\n\nV komiksech je Joker zobrazován jako kriminální génius a zároveň psychopat se zvráceným a sadistickým smyslem pro humor. Nedisponuje žádnými superschopnostmi; místo nich však využívá své odborné chemické znalosti, díky kterým vyrábí jedovaté nebo smrtelné látky, a tematické zbraně (hrací karty s ostřím, květina na klopě, která stříká kyselinu, apod.). Jakožto hlavní Batmanův protivník se často vyskytuje v jeho příbězích, příležitostně se objevuje i dalších komiksových řadách vydavatelství DC a bojuje např. se Supermanem nebo Wonder Woman. V 90. letech 20. století byla vytvořena postava Harley Quinn, Jokerovy bývalé psychiatričky, která se stala jeho pomocníkem a zároveň milenkou.\n\nV televizním seriálu ze 60. let 20. století \"Batman\" (včetně souvisejícího filmu) si Jokera zahrál Cesar Romero. V dalších snímcích jej ztvárnili Jack Nicholson (\"Batman\" z roku 1989), Heath Ledger (\"Temný rytíř\"), Jared Leto (\"Sebevražedný oddíl\") a Joaquin Phoenix (\"Joker\"). V animovaných filmech a seriálech jej namluvili Mark Hamill, Troy Baker a další.\n\n"}
{"id": "1298805", "url": "https://cs.wikipedia.org/wiki?curid=1298805", "title": "Chránící skupina", "text": "Chránící skupina\n\nChránící skupina je v chemii funkční skupina, která se zavádí do molekuly chemickým pozměněním funkční skupiny za účelem dosažení chemoselektivity reakce. Tyto skupiny jsou důležité v mnoha vícestupňových organických syntézách.\n\nPři přípravě některých organických sloučenin nemohou některé části jejich molekul vydržet požadované podmínky nebo přítomnost určitých látek. Z tohoto důvodu musí být dané části molekul (skupiny) chráněny. Například hydrid lithno-hlinitý je velmi reaktivní ale užitečné činidlo schopné redukovat estery na alkoholy. Pokud jsou přítomny, vždy reaguje s karbonylovými skupinami, což nelze nijak změnit. Je-li třeba provést redukci esteru za přítomnosti karbonylu, musí být reakci hydridu s touto skupinou zabráněno, například převedením karbonylu na acetal, který s hydridy nereaguje. Acetal je tedy chránící skupina pro karbonyl. Jakmile je reakce s použitím hydridu dokončena, acetal je odstraněn (reakcí s vodným roztokem kyseliny) za opětovného vzniku původního karbonylu.\n\nChránicí skupiny jsou mnohem více využívány v laboratorní praxi a základním výzkumu než v průmyslové výrobě, jelikož jejich užití přidává do procesu další kroky a látky, což výrobu prodražuje. Dostupnost levného chirálního stavebního bloku ovšem může tyto náklad snížit (například kyselina šikimová pro oseltamivir).\n\nChránění alkoholů\n\nChránění aminů\n\nChránění karbonylových skupin\n\nChránění karboxylových kyselin\n\n\nV průmyslové výrobě většinou nejsou chránící skupiny používány, ovšem stále zde nacházejí využití, např.:\n"}
{"id": "1298807", "url": "https://cs.wikipedia.org/wiki?curid=1298807", "title": "Mešita v Tung-s’", "text": "Mešita v Tung-s’\n\nMešita v Tung-s’ () je mešita v historické oblasti Tung-s’, která leží v obvodě Tung-čcheng ve východní části historického centra Pekingu, hlavního města Čínské lidové republiky. Byla původně postavena pravděpodobně v roce 1356 během dynastie Jüan.\n\nMešita se skládá ze dvou bran, minaretu, modlitebny a knihovny. Modlitební sál může pojmout až 500 věřících. Na jižní straně dvora je pět křídlových sálů a na severní straně tři křídla. Architektonický styl mešity má vlastnosti dynastie Ming. Knihovna, která se nachází se na jižní straně nádvoří, má různá vydání koránu.\n\nZ hlediska dopravy je mešitě nejblíž stanice metra Tung-s’, která je přestupní mezi linkou 5 a linkou 6 pekingského metra.\n"}
{"id": "1298811", "url": "https://cs.wikipedia.org/wiki?curid=1298811", "title": "Bucharský chanát", "text": "Bucharský chanát\n\nBucharský chanát byl sunnitský muslimský stát ve Střední Asii. Zformován byl v 16. století uzbeckou dynastií Šejbanovců, se Samarkandem jako hlavním městem, a ležel na území dnešního Uzbekistánu, Tádžikistánu, Turkmenistánu a Kazachstánu. Zemi roku 1500 dobyl chán Šejbání Muhammed, člen Zlaté hordy s kořeny mezi Volhou a Aralským jezerem, který porazil Temerlánovy nástupce. Největšího územního rozmachu stát dosáhl za vlády Abdulláha II. (1577–1598). Poté se vlády ujala dynastie Aštarchánovců (1598 – 1737). V roce 1740 Bucharsko dobyl íránský šáh Nádir-šáh, což lze považovat za faktický konec nezávislého státu. Ten lze klást i k roku 1747, kdy moc převzali Manghítovci, uznávající svrchovanost Osmanské říše, či k roku 1785, kdy chanát přejmenoval Ma'súm na bucharský emirát. Dalším možným koncem Bucharska je rok 1868, kdy emír Muzaffaruddín (vládl 1860 – 1882) vojensky prohrál s Rusy (zejm. porážka u Irdžáru na Syr-Darji 20. května 1866 a u Samarkandu 13. května 1868) a Bucharsko se stalo vazalem Ruské říše. V roce 1920 vládnoucího emíra svrhlo povstání a byla vyhlášena Bucharská lidová sovětská republika.\n"}
{"id": "1298820", "url": "https://cs.wikipedia.org/wiki?curid=1298820", "title": "The Modern Boy", "text": "The Modern Boy\n\nThe Modern Boy (později Modern Boy, česky \"Moderní chlapec\") byl britský časopis pro chlapce, který vycházel v letech 1928 – 1939 v nakladatelství Amalgamated Press. Celkem vyšlo 610 čísel. Začal vycházet 11. února 1928 a stál tehdy 2 pence. Vycházel každý týden až do 12. února 1938 (celkem 523 čísel). Od příštího čísla (19. února) pak vycházel čtrnáctidenně v novém formátu a v novém číslování jako Modern Boy. Po 87 číslech bylo vydávání ukončeno 14. října 1939 v důsledku válečného nedostatku papíru.\n\n\"The Modern Boy\" byl známý především díky povídkám, zvláště kvůli povídkám o Bigglesovi od W. E. Johnse. Johns poprvé nakreslil obálku pro číslo 98. Jeho první podepsaný příspěvek „The Plane Smashers“ vyšel 6. prosince 1930 (číslo 148). Od čísla 257 vycházely Bigglesovy příhody, které byly později vydány v knize \"The Camels Are Coming\" a později vyšly na pokračování i další Johnsovy povídky dříve, než byly vydány knižně. Knižní vydání se obvykle ještě dočkalo úprav oproti časopisecké verzi.\n\n"}
{"id": "1298821", "url": "https://cs.wikipedia.org/wiki?curid=1298821", "title": "Lowell (Massachusetts)", "text": "Lowell (Massachusetts)\n\nLowell je město v Middlesex County v americkém státě Massachusetts. V roce 2014 v něm žilo 109 945 obyvatel. Je to čtvrté největší město v Massachusetts a druhé největši v rámci Velkého Bostonu.\n\nBylo uznáno v roce 1826 jeko město a pojmenováno po Francisi Cabotu Lowellovi, místní osobnosti z období průmyslové revoluce.\n\n"}
{"id": "1298827", "url": "https://cs.wikipedia.org/wiki?curid=1298827", "title": "Amherst", "text": "Amherst\n\nAmherst je město v Hampshire County v americkém státě Massachusetts. V roce 2014 v něm žilo 37 819 obyvatel.\n\nPrvní zmínky o sídle pochází z roku 1658. V roce 1759 obdrželo městská práva .\n\n"}
{"id": "1298831", "url": "https://cs.wikipedia.org/wiki?curid=1298831", "title": "Seznam představitelů městské části Brno-Černovice", "text": "Seznam představitelů městské části Brno-Černovice\n\nSeznam představitelů městské části Brno-Černovice.\n\n"}
{"id": "1298838", "url": "https://cs.wikipedia.org/wiki?curid=1298838", "title": "Krby Kamna Turyna Tour 2017", "text": "Krby Kamna Turyna Tour 2017\n\nKrby kamna Turyna Tour 2017 bylo druhé samostatné turné kapely Dymytry. Tour mělo celkem 16 zastávek po celé České republice a hosty byli pražská kapela Loco Loco a znojemská trojice X-Core. Při příležitosti turné vyšlo EP Sedmero krkavců a kapela obměnila své koncertní kostýmy. Většina koncertů proběhla ve společenských sálech a kulturních domech, výjimkou však byl Litvínov a Prostějov, kde Dymytry po delší době zahráli v malých, undergroundových, klubech, v rodinné atmosféře a takříkajíc nadosah fanouškům. Tyto dva koncerty byly také jediné bez hostů, protože to kapacita klubů nedovolovala. Koncert v prostějovském Apollu 13 byl navíc výjimečný tím, že se kapela s klubem loučila, protože měl zanedlouho ukončit činnost. Dymytry zde již v minulosti odehráli několik koncertů, a proto se rozhodli zavítat sem ještě jenou, naposledy. Pro turné si kapela připravila prodloužený, téměř dvouhodinový, set a mnoho efektů podpořených LED panely. Stejně jako na předchozím samostatném turné, i tentokrát vyšla speciální edice svijanského piva ve dvoulitrové plechovce s motivy kapely.\n\nProtheus si na koncertech zahostoval u předkapely Loco Loco ve skladbě „Monstra“ a na poslením společném vystoupení, v Pečkách, natočil s Loco Loco i Oso klip ke stejné písni. Ještě před turné si zahostoval i s Gorgym ve studiovém klipu k této skladbě.\n\nLoco Loco:\n\nX-Core:\n\nDymytry:\n\nProstějov (24. února), Cítoliby (21. dubna)\n\n\"Není dodrženo přesné pořadí skladeb z koncertu.\" \n\nPřídavky\n\n"}
{"id": "1298839", "url": "https://cs.wikipedia.org/wiki?curid=1298839", "title": "Paul Sanchez est revenu!", "text": "Paul Sanchez est revenu!\n\nPaul Sanchez est revenu! je francouzský hraný film. Jde o čtvrtý celovečerní snímek režisérky Patricie Mazuyové. Snímek sleduje zločince Paula Sancheze, jehož roli ztvární Laurent Lafitte. Druhou hlavní roli hraje Zita Hanrot. Dále se v něm představili například Idir Chender, Philippe Girard a Anthony Paliotti. Spolu s Mazuyovou je autorem scénáře k filmu Yves Thomas, který s ní spolupracoval již na snímku \"Saint-Cyr\" (2000). \n\nPremiéra filmu proběhla 18 července 2018 ve Francii.\n\nNatáčení filmu bylo zahájeno 8. února 2017. Natáčení probíhalo v obcích La Motte a Roquebrune-sur-Argens a skončilo 31. března 2017.\n\nOriginální hudbu k filmu složil velšský hudebník a skladatel John Cale, který s režisérkou spolupracoval již na filmech \"Saint-Cyr\" (2000) a \"Sport de filles\" (2011). Podle prvotních informací mělo jít o směs provensálské hudby, avšak v Caleově vlastním stylu. Režisérka později řekla, že původně pro film chtěla vytvořit jazzovou hudbu, a tak se Calea bála oslovit, neboť si myslela, že neví nic o swingu, duši a provensálské hudbě. Později se však dostala na jeho vystoupení, kde jej doprovázel sbor gospelových zpěváků, a rozhodla se ke složení hudby opět využít jeho služeb. Nakonec uvedla, že práce s Calem, který neumí francouzsky a neměl k dispozici překlad scénáře, byla těžká – strávili šest měsíců rozprav mezi ní (Mazuy), stříhačkou Mathilde Muyard a Calem. Mazuy také uvedla, že Caleovi pro inspiraci poslala nahrávky Ennia Morriconeho a Nina Roty, stejně jako osm hodin provensálské hudby. První část filmu obsahuje minimum hudby, naopak další část je hudby plná.\n\nJeho uvedení bylo původně plánováno na 23. květen roku 2018. Později však bylo odloženo na 18. červenec toho roku, kdy premiéra skutečně proběhla. V květnu 2018 byl představen trailer k filmu. V lednu 2019 byl film vydán na DVD a Blu-ray.\n\n"}
{"id": "1298840", "url": "https://cs.wikipedia.org/wiki?curid=1298840", "title": "Radnice ve Warrenu", "text": "Radnice ve Warrenu\n\nRadnice ve Warrenu je historická radnice na hlavní ulici ve Warrenu v Massachusetts. Novorenesanční budova byla postavena v roce 1900 na návrh Henryho Hyde Dwighta. Předchozí budova z roku 1879 byla těžce poškozena požárem a její plášť se stal součástí rámce pro novou budovu. Radnice byla postavena z žlutohnědých cihel a prodloužena o dalších třicet stop, takže budova je dlouhá 35 metrů a šíroká 17 metrů. Stará severní věže byla kompletně přestavěna a interiér budovy je zcela nový. Hlavní vstup je chráněn portikem podporovaným šesti dórskými sloupy. \n\nBudova byla zapsána v National Register of Historic Places v roce 2001. \n"}
{"id": "1298844", "url": "https://cs.wikipedia.org/wiki?curid=1298844", "title": "Chestnut Hill (Massachusetts)", "text": "Chestnut Hill (Massachusetts)\n\nChestnut Hill je sídlo, které zasahuje na území Norfolk, Suffolk a Middlesex County v americkém státě Massachusetts.\n\nVětšina území byla ještě na počátku 20. století zemědělskou půdou, pouze oblast kolem nádrže byla rozvinuta v roce 1870 krajinným architektem Frederickem Lawem Olmstedem, který navrhl Central Parku v New Yorku a Emerald Necklace v Bostonu. Národní registr historických míst v roce 1986 označil části Chestnut Hill jako historická území s příklady americké koloniální, italské, královny Anny, obnovené tudorovské a viktoriánské architektury.\n"}
{"id": "1298849", "url": "https://cs.wikipedia.org/wiki?curid=1298849", "title": "Římskokatolická farnost Staré Město pod Sněžníkem", "text": "Římskokatolická farnost Staré Město pod Sněžníkem\n\nŘímskokatolická farnost Staré Město pod Sněžníkem je územní společenství římských katolíků v děkanátu Šumperk s farním kostelem sv. Anny.\n\nFarnost vznikla spojením dříve samostatných farností StaréMěsto a Nová Seninka. Dnes do farnosti náleží území těchto obcí:\n\n"}
{"id": "1298857", "url": "https://cs.wikipedia.org/wiki?curid=1298857", "title": "Jan Novák (házenkář)", "text": "Jan Novák (házenkář)\n\nJan Novák (* 5. dubna 1960, Gottwaldov, Československo) je bývalý československý házenkář. Po skončení aktivní kariéry působil jako trenér.\n\nS týmem Československa hrál na letních olympijských hrách v Soulu v roce 1988, kde tým skončil na 6. místě. Nastoupil v 6 utkáních a dal 15 gólů. Na klubové úrovni hrál v letech 1981-1990 za Duklu Praha, se kterou v roce 1984 vyhrál Pohár mistrů evropských zemí. Dále hrál i za TJ Gottwaldov a německý TV Vallendar. Za reprezentaci Československa nastoupil ve 155 utkáních. V roce 1989 byl vyhlášen nejlepším házenkářem Československa. \n\n"}
{"id": "1298859", "url": "https://cs.wikipedia.org/wiki?curid=1298859", "title": "Marlborough (Massachusetts)", "text": "Marlborough (Massachusetts)\n\nMarlborough je město v Middlesex County v americkém státě Massachusetts. V roce 2010 v něm žilo 38 499 obyvatel.\n\nMěstská práva obdrželo v roce 1660 a v roce 1890 povýšilo v souvislosti se změnou administrativní správy v Nové Anglii. V té době se stalo prosperujícím průmyslovým městem.\n\n"}
{"id": "1298862", "url": "https://cs.wikipedia.org/wiki?curid=1298862", "title": "Silně interagující masivní částice", "text": "Silně interagující masivní částice\n\nSilně interagující masivní částice (SIMP) jsou hypotetické částice, které interagují silně s běžnou hmotou, ale mohou tvořit temnou hmotu.\n\nSilně interagující masivní částice byly navrženy jako řešení pro problém ultraenergetického kosmického záření a problém absence chladivých toků v galaktických kupách.\n\nRůzné experimenty a pozorování nastavily omezení pro SIMP temnou hmotu od roku 1990 dále.\n\nAnihilace SIMP by produkovala značné teplo. Experiment DAMA nastavil limity s NaI(Tl) krystaly.\n\nMěření přebytku tepla Uranu vyloučilo SIMP od 150 MeV do 10 GeV. Zemský tepelný tok výrazně omezuje účinný průřez.\n"}
{"id": "1298864", "url": "https://cs.wikipedia.org/wiki?curid=1298864", "title": "Wolfova–Rayetova mlhovina", "text": "Wolfova–Rayetova mlhovina\n\nWolfova–Rayetova mlhovina je mlhovina, která obklopuje Wolfovu–Rayetovu hvězdu.\n\nWR mlhoviny se třídí různými způsoby. Jedním z prvních způsobů bylo třídění podle povahy a původu mlhoviny:\nToto třídění vyžaduje podrobný výzkum každé mlhoviny, a proto byly vytvořeny další pokusy o rychlé třídění těchto mlhovin čistě na základě jejich vzhledu. WR mlhoviny mají často kruhový vzhled, takže mají pravděpodobně kulový tvar. Ostatní jsou nepravidelné, buď narušené obálky hvězd nebo vytvořené z hustých výtrysků.\n\nPříklady těchto typů mlhovin jsou NGC 6888, NGC 2359 nebo NGC 3199. Některé WR mlhoviny, jako například WR 104, mají výrazné spirální struktury, díky kterým byly dříve řazeny mezi spirální mlhoviny.\n"}
{"id": "1298865", "url": "https://cs.wikipedia.org/wiki?curid=1298865", "title": "Plazmosféra", "text": "Plazmosféra\n\nPlazmosféra nebo vnitřní magnetosféra je oblast zemské magnetosféry skládající se z nízkoenergetického plazmatu. Nachází se nad ionosférou. Vnější hranice plazmasféry je známa jako plazmopauza, která je definována řádovým poklesem hustoty plazmatu. Plazmosféra byla objevena v roce 1963 Donem Carpenterem analýzou vlnových údajů z VLF whistler. Tradičně byla plazmosféra považována za dobře vychované studené plazma s částicovým pohybem zcela dominujícím geomagnetickému poli, a proto korotujícím se Zemí.\n\nV roce 2014 satelitní pozorování z družice THEMIS ukázaly, že se mohou vytvořit hustotní nesrovnalosti jako jsou plumy. Bylo také prokázáno, že plazmosféra se nemusí vždy otáčet spolu se Zemí. Plazma v magnetosféře má mnoho různých úrovní teploty a koncentrace. Nejchladnější magnetosférické plazma je nejčastěji k nalezení v plazmosférických oblastech podobných koblihám obklopujícím Zemi. Ale plazma z plazmosféry může být detekováno v celé magnetosféře, protože se může pohybovat kolem elektrického a magnetického pole. Údaje shromážděné dvěma Van Allenovými sondami ukazují, že plazmosféra také omezuje vysoce aktivní ultrarelativistické elektrony kosmického a slunečního původu od dosažení nízké oběžné dráhy a povrchu planety.\n\n\n"}
{"id": "1298868", "url": "https://cs.wikipedia.org/wiki?curid=1298868", "title": "Hans Peter Spak", "text": "Hans Peter Spak\n\nHans Peter Spak (* 21. května 1945 Vídeň) je rakouský podnikatel, majitel a ředitel potravinářské firmy Spak. Pochází z vídeňské lahůdkářské rodiny. Jeho otec provozoval od roku 1935 malý podnik na výrobu majonézy. Hans Peter Spak přebral rodinnou firmu v roce 1974. Ve stejném roce rozšířil výrobu o kečup. V roce 1990 přesunula část výroby do české Sušice.\n\nRodiče babičky Hanse Petera Spaka pocházejí z Česka. Hans Peter Spak pomáhal od patnácti let otci v rodinné firmě, která vyráběla majonézu od roku 1935. Vedení společnosti Spak převzal v roce 1974.\n\nHans Peter Spak má syna, jenž dnes firmu řídí, dceru a dvě vnoučata. Jeho koníčkem jsou výlety na motorce Harley-Davidson.\n\nSpolečnost vyrábí v Sušici pod značkou Spak kečupy, hořčice, dressingy a další produkty už od roku 1990. V Československu jde o jednoho z prvních zahraničních investorů. Obchodní firma SPAK Foods s. r. o. byla do obchodního rejstříku zapsána 22. listopadu 1990. Základní kapitál společnosti je 25 milionů korun. V Česku má Spak druhý největší podíl na trhu dressingů, v prodeji kečupů je v první pětce. Společnost Spak provozuje výrobní závod v Sušici a výrobnu paštik ve Vídni.  \n\nHans Peter Spak hraje hlavní roli v televizní reklamě Spak má šmak. Reklamu vytvořila agentura Kaspen/Jung von Matt, vysílala se od března do července 2017.\n"}
{"id": "1298875", "url": "https://cs.wikipedia.org/wiki?curid=1298875", "title": "Referendum o Evropské unii", "text": "Referendum o Evropské unii\n\nToto je seznam referend týkajících se Evropské unie.\n"}
{"id": "1298879", "url": "https://cs.wikipedia.org/wiki?curid=1298879", "title": "Římskokatolická farnost Ruda nad Moravou", "text": "Římskokatolická farnost Ruda nad Moravou\n\nŘímskokatolická farnost Ruda nad Moravou je územní společenství římských katolíků v děkanátu Šumperk s farním kostelem sv. Vavřince.\n\nDnes do farnosti náleží území těchto obcí:\nOd července 2010 je farářem R. D. Mgr. Michał Stanisław Krajewski.\nVe farnosti se pravidelně koná tříkrálová sbírka.\n\nV říjnu 2017 udílel ve farnosti svátost biřmování biskup Antonín Basler. \n\n"}
{"id": "1298887", "url": "https://cs.wikipedia.org/wiki?curid=1298887", "title": "Renovación Española", "text": "Renovación Española\n\nRenovación Española ( \"španělská obnova\") je někdejší politická strana v době druhé španělské republiky. \n\nStrana usilovala o restauraci monarchie v čele s králem Alfonsem XIII. a jeho následníky, na rozdíl od Karlistů, kteří požadovali nástup jiné linie na španělský trůn.\n\nPředsedou strany Renovación Española byl Antonio Goicoechea, nejznámější tváří pak José Calvo Sotelo.\n\n"}
{"id": "1298891", "url": "https://cs.wikipedia.org/wiki?curid=1298891", "title": "Worcester (Massachusetts)", "text": "Worcester (Massachusetts)\n\nWorcester je sídelní město Worcester County v americkém státě Massachusetts. V roce 2010 v něm žilo 181 045 obyvatel, což z něj činilo druhé největší město v Massachusetts a také v Nové Anglii po Bostonu. Město leží ve vzdálenosti 80 km východně od Springfieldu, 64 km severně od Providence a 64 km západně od Bostonu, v 21. století je součástí velkého Bostonu. Město se proslavilo několika vynikajícími univerzitami i jako sídlo \"American Antiquarian Society\" (Americká společnost přátel starožitností).\n\nPrvní Evropané místo osídlili v roce 1673, v následujících letech je ale několikrát zničili Indiáni a teprve v letech 1713 a 1722 bylo město definitivně založeno. Jméno má podle anglického města Worcester. Za americké revoluce bylo jedním z ohnisek boje za samostatnost, v němž hrál významnou úlohu novinář Isaiah Thomas, který pak v roce 1812 také založil American Antiquarian Society pro studium starších amerických dějin. 1835 spojila železnice město s Bostonem, což spolu s otevřením Blackstonova kanálu silně podpořilo růst průmyslu i příliv evropských imigrantů. Průmysl ve Worcestru začínal jako textilní a obuvnický, největšími závody však byly strojírenské a ve městě vznikl největší závod na výrobu drátů. Po druhé světové válce se průmysl odstěhoval a počet obyvatel výrazně poklesl. 9. června 1953 postihlo město ničivé tornádo, které zabilo 94 lidí. Teprve koncem 20. století se ve Worcestru usídlila řada hi-tech společností a významných vysokých škol. Lékařská fakulta University of Massachusetts se stala střediskem lékařského a biotechnologického výzkumu a řada dalších škol přitahovala studenty, zejména \"College of the Holy Cross\", \"Worcester Polytechnic Institute\" a liberální výzkumná Clarkova univerzita,\n\n\n"}
{"id": "1298897", "url": "https://cs.wikipedia.org/wiki?curid=1298897", "title": "Tvarožník", "text": "Tvarožník\n\nTvarožník může mít různé významy:\n\n\n"}
{"id": "1298898", "url": "https://cs.wikipedia.org/wiki?curid=1298898", "title": "Worcester (rozcestník)", "text": "Worcester (rozcestník)\n\nWorcester může znamenat:\n\n\n"}
{"id": "1298910", "url": "https://cs.wikipedia.org/wiki?curid=1298910", "title": "Lední hokej na Asijských zimních hrách 1990", "text": "Lední hokej na Asijských zimních hrách 1990\n\nHokejový turnaj v rámci Asijských zimních her 1990 se konal od 9. do 14. března 1990 na stadioně Cukisamu Gymnasium v Sapporu v Japonsku. Turnaje se zúčastnila čtyři mužstva, která spolu hrála v jedné skupině každé s každým. Vítězství si připsali hráči Číny před domácími hráči Japonska a hráči Jižní a Severní Koreje.\n\n"}
{"id": "1298911", "url": "https://cs.wikipedia.org/wiki?curid=1298911", "title": "The Hidden Wiki", "text": "The Hidden Wiki\n\nThe Hidden Wiki (v překladu Skrytá Wiki) je jméno několika wikiwebů operující jako Tor hidden service. Wiki může editovat každý po registraci. Hlavní stránka funguje jako internetový katalog na další stránky v pseudodoméně .onion. \nPrvní Hidden Wiki byla provozována na pseudo-doméně .onion, kterou lze navštívit pouze prostřednictvím anonymizační sítě Tor nebo pomocí Tor gateway. Jeho hlavní strana obsahovala odkazy na ostatní stránky v pseudodoméně .onion, včetně stránek s ilegálním obsahem (jako např. praní špinavých peněz, návody na výrobu bomb nebo třeba stránky s nájemnými vrahy a dětskou pornografií). \nV březnu 2014 byla stránka a její adresa (kpvz7ki2v5agwt35.onion) hacknuta a přesměrována na Doxbin. \n\nExistuje několik mirrorů a forků kvůli tomu, že u hlavní wiki dochází k častým výpadkům a některé zase vznikly z důvodů vytvořit Hidden Wiki bez odkazů na dětskou pornografii.\n"}
{"id": "1298921", "url": "https://cs.wikipedia.org/wiki?curid=1298921", "title": "Říše Bornu", "text": "Říše Bornu\n\nŘíše Bornu byl stát ve střední Africe, který existoval v letech 1380-1893. Navazoval na kánem-bornuskou říši, nakonec se území stalo součástí britské kolonie Nigérie. V momentě největší území expanze říše krom území dnešní Nigérie zasahovala i na území dnešního Čadu, Nigeru a Kamerunu. Dominantním etnikem byli Kanuriové. Vládnoucí dynastie Sayfawa, původem zřejmě arabská, přišla z kánem-bornuské říše, odkud ji vyhnaly nepokoje. Hlavním městem říše bylo po většinu doby její existence Ngazargamu (1460-1809). Říše byla velmi významnou v obchodu s otroky, zvláště město Kúkawa bylo jeho centrem.\n\n"}
{"id": "1298929", "url": "https://cs.wikipedia.org/wiki?curid=1298929", "title": "Nagdlunguaq-48", "text": "Nagdlunguaq-48\n\nNagdlunguaq-48 (celým názvem: Timersoqatigiiffik Sportsklub Nagdlunguaq-48, novým pravopisem Nallunguit-48) je grónský sportovní klub, který sídlí ve městě Ilulissat. Založen byl v roce 1948, letopočet vzniku je i v klubovém emblému. Své domácí zápasy odehrává na stadionu Ilulissat, který má kapacitu 500 diváků. Klubové barvy jsou zelená a bílá.\n\nFotbalový oddíl se pravidelně účastní konečné fáze nejvyšší fotbalové soutěže v zemi. Jeho mužský oddíl je pak desetinásobným mistrem Grónska z let 1977, 1978, 1980, 1982, 1983, 1984, 2000, 2001, 2006 a 2007. Oddíl házené se stal mistrem Grónska v roce 2005.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu a házené.\n\nZdroj: \n\n\n\nZdroj: \n\n\n"}
{"id": "1298932", "url": "https://cs.wikipedia.org/wiki?curid=1298932", "title": "Shoemaker", "text": "Shoemaker\n\nJméno Shoemaker (z angličtiny \"švec\") může označovat:\n\n\n"}
{"id": "1298936", "url": "https://cs.wikipedia.org/wiki?curid=1298936", "title": "Korejské nudle", "text": "Korejské nudle\n\nKorejské nudle () jsou důležitou součástí korejské kuchyně. V Severní i Jižní Koreji jsou nudle důležitou součástí jídelníčku, stejně jako v kuchyni japonské nebo čínské. V Koreji najdeme mnoho druhů nudlí. Korejsky se nudle řeknou 국수 (guksu nebo kuksu) nebo 면 (mjón). V Koreji se nudle připravují už od období přibližně 6000–5000 př. n. l.\n\nV Koreji se připravuje mnoho druhů nudlí, liší se ingrediencemi, použitím i místem, kde jsou připravovány.\n\n\n\n\n"}
{"id": "1298940", "url": "https://cs.wikipedia.org/wiki?curid=1298940", "title": "Vogelsang", "text": "Vogelsang\n\nNěmecké jméno Vogelsang může označovat:\n\n\n"}
{"id": "1298942", "url": "https://cs.wikipedia.org/wiki?curid=1298942", "title": "Josef Mladý (politik)", "text": "Josef Mladý (politik)\n\nJosef Mladý (* 4. února 1977 Velké Meziříčí) je český podnikatel a politik, bývalý jednatel společnosti \"EUROWAGON\", lídr TOP 09 ve volbách do Sněmovny PČR v roce 2017 v Kraji Vysočina.\n\nNarodil se v Mostištích u Velkého Meziříčí, vyrůstal v nedalekém Tasově. Po skončení základní školy absolvoval obor management cestovního ruchu na hotelové škole ve Velkém Meziříčí. V cizině se účastnil různých vzdělávacích programů, např. \"Kaplan International Colleges\" v Irsku nebo \"European School of English\" na Maltě. V letech 2013 a 2014 studoval na renomované škole \"AVT Business School\" v Kodani a studium zakončil zkouškou \"Certificate in Applied Management - Developing as a leader\".\n\nZačátkem roku 2005 založil firmu na výrobu speciálních skříňových přívěsů a mobilních kontejnerů. Společně s dánským zahraničním partnerem navýšili výrobní kapacitu, postavili novou výrobní halu a firma \"EUROWAGON\" v současnosti zaměstnává 60 lidí. V roce 2017 se rozhodl pro životní změnu, svůj podíl v prosperující firmě prodal a pustil se do podnikání v agroturistice.\n\nJosef Mladý je ženatý a má dvě dcery. Žije ve městě Velké Meziříčí na Žďársku. Ve volném čase se věnuje ochotnickému divadlu, které sám založil. Jedná se o soubor \"Tastyjátr\", jehož je hercem i režisérem.\n\nOd roku 2010 je členem TOP 09. Ve stejném roce spoluzaložil místní organizaci ve Velkém Meziříčí, jejíž je předsedou. Zastává také pozici člena krajského výboru TOP 09 v Kraji Vysočina.\n\nV komunálních volbách v letech 2010 a 2014 kandidoval za TOP 09 do Zastupitelstva města Velké Meziříčí, ale ani v jednom případě nebyl zvolen zastupitelem.\n\nVe volbách do Poslanecké sněmovny PČR v roce 2017 byl lídrem TOP 09 v Kraji Vysočina, ale neuspěl.\n"}
{"id": "1298943", "url": "https://cs.wikipedia.org/wiki?curid=1298943", "title": "Joseph Ray Watkins", "text": "Joseph Ray Watkins\n\nJoseph Ray Watkins (21. srpna 1840−21. prosince 1911) byl americký podnikatel a zakladatel firmy Watkins Incorporated s jeho domácími lékařskými přípravky – výtažky a masti. Jako první začal vracet peníze na záruku za své výrobky a je považován za zakladatele přímého prodeje v průmyslu.\n\nJoseph Ray Watkins byl druhý syn a třetí dítě reverenda Benjamina Uttera Watkinse a Sophronie Watkins. Narodil se v Cincinnati, Ohio, 21. srpna 1840. Joseph a jeho starší bratr byli vzdělaní ve Farmers College. Po jeho absolvenci jeho otec prodává své bydlení a přestěhovává rodinu do Minnesoty v roce 1862, aby se vyhnul Americké občanské válce.\nWatkins začal experimentovat s výrobou  u něj doma v Minnesotě r.1868.Osobně pak svým zákazníkům prodával tuto domácí medicínu z Asijských přísad, kterou prodával především přímo místním zemědělcům a vesničanům. \n\nWatkins své podnikání zakládal na spokojenost svých zákazníků a jako první začal dávat záruku na svůj výrobek. Měl nalepené na každé láhvi značku, která byla umístěna asi třetinu od uzávěru a slíbil svým že zákazníkům, že pokud výrobek nespotřebují pod tuto \"značku\", tak jim vrátí peníze, pokud nebyli spokojeni. Watkins přesunul své podnikání do Winona, Minnesota v roce 1885. Tam pro něj bylo jednodušší získat materiály na jeho zdravotní produkty. Pronajal si zde čtyřpokojový dům a polovinu pro výrobu jeho domácích lékařských  přípravků – výtažky a masti. Tyto výrobky byly kupovány tesaři a zemědělci pro úlevu od bolesti svalů po celodenní práci na pile a na poli.\n\nWatkins a jeho manželka, Mary Ellen, měli dvě děti, s kterými žili v Plainview. Jejich nejstarší syn zemřel 14 měsíců po narození. Jejich druhé dítě, dcera (nar. 1877), přežila do dospělosti.\n\n\"Noviny Winona Daily News\" byly původně založeny Watkinsem jako \"Winona Morning Independent \" v roce 1898.\n\n"}
{"id": "1298944", "url": "https://cs.wikipedia.org/wiki?curid=1298944", "title": "Puskás", "text": "Puskás\n\nPuskás [puškáš] je maďarské příjmení, mezi jeho nositele patří:\n"}
{"id": "1298945", "url": "https://cs.wikipedia.org/wiki?curid=1298945", "title": "Teplá temná hmota", "text": "Teplá temná hmota\n\nTeplá temná hmota (WDM) je hypotetická forma temné hmoty, která má vlastnosti přechodné mezi vlastnostmi horké temné hmoty a chladné temné hmoty, což způsobuje, že k utváření struktur dochází zdola nahoru na jejich měřítkem volného rozptylu, a zhora dolů pod jejich měřítkem volného rozptylu. Nejčastější zmiňovaní kandidáti na WDM jsou sterilní neutrina a gravitina. WIMPy (slabě interagující hmotné částice) produkované netepelně by mohly být kandidáty na teplou temnou hmotu. Obecně jsou však tepelně produkované WIMPy kandidáty na chladnou temnou hmotu.\n\nJedna z možných kandidátských částic WDM s hmotností několika keV pochází z představy dvou nových fermionů s nulovým elektrickým nábojem a leptonovým číslem ve Standardním modelu částicové fyziky: \"keV-hmotnostně inertních fermionů\" (keVins) a \"GeV-hmotnostně inertních fermionů\" (GeVins). KeVins jsou v nadprodukci pokud dosáhnou tepelné rovnováhy v raném vesmíru, ale v některých případech může entropie produkce z rozpadů nestabilních těžších částice potlačit jejich množství na správnou hodnotu. Tyto částice jsou považovány za \"inertní\", protože mají potlačenu pouze interakci se Z bosonem.\nSterilní neutrina s hmotností několika keV jsou možnými kandidáty na keVins.\nPři teplotách pod elektroslabým rozsahem je jejich jediná interakce se standardním modelem částic slabá interakce vzhledem k jejich oscilacím s běžnými neutriny. Vzhledem k malé velikosti úhlu oscilací nejsou v nadporudkci, protože jsou zmrazeny, než dosáhnou tepelné rovnováhy. Jejich vlastnosti jsou v souladu s astrofyzikálními kroky přicházejícími z formace struktur a Pauliho principu , pokud je jejich hmotnost větší než 1-8 keV.\n\nV únoru 2014 extrahovaly různé analýzy ze spektra rentgenových emisí pozorovaných teleskopem XMM-Newton monochromatický signál kolem 3,5 keV. Tento signál přichází z různých kup galaxií (jako Perseus a Centaurus) a několik scénářů teplé temné hmoty může tento signál vysvětlit. Například 3,5 keV kandidát anihilující na 2 fotony, nebo 7 keV částice temné hmoty rozkládající se na foton a neutrino.\n\n"}
{"id": "1298946", "url": "https://cs.wikipedia.org/wiki?curid=1298946", "title": "Kostel svaté Maří Magdalény (Růžená)", "text": "Kostel svaté Maří Magdalény (Růžená)\n\nKostel svaté Máří Magdalény se nachází na severním okraji obce Růžená. Kostel je farním kostelem římskokatolické farnosti Růžená. Jde o jednolodní barokní stavbu s pozdně gotickým jádrem, polygonálním závěrem a čtyřbokou věží. Kostel spolu s budovou márnice leží uprostřed ohrazeného hřbitova. Kostel je chráněn jako kulturní památka České republiky.\n\nKostel byl postaven pravděpodobně na počátku 13. století, později, zřejmě po husitských válkách byl rozšířen a přestavěn, podle výzkůmů to mělo být někdy kolem roku 1501. V kostele je umístěn náhrobní kámen z roku 1499. Později byl opraven ještě po třicetileté válce v roce 1648. Kostel byl rekonstruován také v 19. století. V roce 2015 byl kostel rekonstruován, byla opravena střecha kostela. \n\n\n"}
{"id": "1298948", "url": "https://cs.wikipedia.org/wiki?curid=1298948", "title": "Mark Billingham", "text": "Mark Billingham\n\nMark Philip David, Billingham (* 2. července 1961) je anglický spisovatel, herec, televizní scenárista a komik, jehož detektivky ,Tom Thorne\" jsou jedny z nejprodávanějších v tomto žánru.\n\nMark Billingham strávil prvních dvacet let svého života v Birminghamu. Kde byl u zrodu divadelní společnosti Bread & Circuses, se kterou vystupoval ve školách, uměleckých centrech a na ulici. V polovině osmdesátých let se přestěhoval do Londýna, kde získal divadelní angažmá. Několik let se plně věnoval herectví, můžeme ho znát z epizodních rolí v seriálech \"Dempsey and Makepeace, Juliet Bravo, Boon a nebo The Bill.\"\nPak přišel rok Billinghamův osudný rok 2001, kdy odeslal do jednoho londýnského nakladatelství rukopis své prvotiny s názvem Smrtící oběť...\nKniha okamžitě vystřelila na všechny žebříčky nejprodávanějších knih v Británii a byla přeložena do řady jazyků. \n\nMark žije v severním Londýně se svou ženou a dvěma dětmi.\n\n"}
{"id": "1298949", "url": "https://cs.wikipedia.org/wiki?curid=1298949", "title": "Tetrahydropyran", "text": "Tetrahydropyran\n\nTetrahydropyran (THP, systematický název oxan) je organická sloučenina složená z nasyceného šestičlenného cyklu, který obsahuje jeden kyslíkový a pět uhlíkových atomů. Jeho název je odvozen od pyranu, z něhož lze THP získat přidáním čtyř vodíků. Je to bezbarvá těkavá kapalina. Častěji než se samotným tetrahydropyranem se lze setkat s jeho deriváty. Tetrahydropyranylové (THP-) ethery získávané reakcí alkoholů s dihydropyranem jsou běžnými meziprodukty organické syntézy. Tetrahydropyranový kruh (pět atomů uhlíku a kyslík) je základem pyranózových sacharidů, například glukózy.\n\nTHP se vyrábí hydrogenací (vlastně adicí vodíku) dihydropyranu (DHP) Raneyovým niklem.\n\nV organické syntéze se 2-tetrahydropyranylová skupina poutžívá jako chránící skupina pro alkoholy. Reakcí alkoholu s dihydropyranem vzniká tetrahydropyranylether, který chrání alkohol před řadou reakcí. Alkohol lze posléze snadno odstranit kyselou hydrolýzou za vzniku 5-hydroxypentanalu.\n\n\n\n"}
{"id": "1298952", "url": "https://cs.wikipedia.org/wiki?curid=1298952", "title": "Lehká temná hmota", "text": "Lehká temná hmota\n\nV astronomii a kosmologii je lehká temná hmota kandidátem na temnou hmotu slabě interagujících masivních částic (WIMP) s hmotností méně než 1 GeV. Tyto částice jsou těžší než teplá temná hmota a horká temné hmoty, ale jsou lehčí než tradiční formy chladné temné hmoty. Leeova-Weinbergova vazební limitní hmotnost oblíbeného kandidáta temné hmoty, který interaguje prostřednictvím slabé interakce formula_1 GeV. To zákonitě vzniká následovně. Čím nižší hmotnost WIMPů je, tím nižší je anihilační účinný průřez, která je určen vzorcem formula_2, kde \"m\" je hmotnost WIMPu a \"M\" hmotnost Z-bosonu. To znamená, že produkce WIMPu nízké hmotnosti, které by byly hojně produkovány v raném vesmíru, zamrzla (tj. došlo k zastavení interakce) mnohem dříve, a proto při vyšší teplotě, než WIMPy s vyšší hmotností. To vede k vyšší hustotě reliktů WIMPů. Kdyby byla hmotnost nižší než formula_3 GeV hustota reliktů WIMPů by zakřivila vesmír do sebe.\n\nNěkteré z mála mezer umožňují, aby se zabránilo Leeově-Weinbergově limitu bez zavedení nových sil pod elektroslabým měřítkem, které byly vyloučeny pomocí urychlovačových experimentů (CERN, Tevatron), a v rozkladu B mezonu.\n\nŽivotaschopný způsob budování modelů lehké temné hmoty je tedy postulovat nové lehké bosony. Tím se zvyšuje účinný průřez anihilace a snižuje se vázání temné hmoty a částic Standardního Modelu, což je v souladu s urychlovačovými experimenty.\n\nV posledních letech se lehká temná hmota stala populární díky mnoha výhodám, které teorie má. Sub-GeV temná hmota byla použit k vysvětlení pozitronových přebytků v galaktické centru pozorovaných družicí INTEGRAL, přebytku gama záření z galaktického středu a extragalaktických zdrojů. Také bylo navrženo, že lehká temné hmota může vysvětlit malý rozdíl v naměřené hodnotě konstanty jemné struktury v různých experimentech.\n"}
{"id": "1298954", "url": "https://cs.wikipedia.org/wiki?curid=1298954", "title": "Vébr", "text": "Vébr\n\nVébr je české příjmení pocházející z němčiny. Mezi jeho nositele patří:\n\n"}
{"id": "1298956", "url": "https://cs.wikipedia.org/wiki?curid=1298956", "title": "Horká temná hmota", "text": "Horká temná hmota\n\nHorká temná hmota (HDM) je teoretická forma temné hmoty, která se skládá z částic, které se pohybují ultrarelativistickými rychlostmi. \n\nTemná hmota je hmota, která neinteraguje s běžnou hmotou, a proto nemůže být detekována elektromagnetickým zářením, tedy je \"temná\". Je vyslovena domněnka, že temná hmota může vysvětlit, jak z kup a nadkup vznikly po Velkém třesku galaxie. Data z rotačních křivek galaxií ukazují, že přibližně 90 % hmotnosti galaxií nemůže být viděno. Tato hmota může být zjištěna pouze pomocí jejího gravitačního účinku.\n\nHorká temné hmota nemůže vysvětlit, jak se jednotlivé galaxie tvořily po Velkého Třesku. Reliktním záření měřené satelitem COBE je velmi hladké a rychle se pohybující částice nemohou tvořit shluky jako malé počáteční galaxie z takovéhoto hladkého původního stavu. Vzhledem k teorii, s cílem vysvětlit malý rozsah struktur ve vesmíru, je nutné postulovat studenou temnou hmotu (CDM) nebo teplou temnou hmotu (WDM). Horká temná hmota jako jediné vysvětlení temné hmoty již není životaschopná, proto je v dnešní době zmiňována pouze jako součást teorie smíšené temné hmoty (MDM).\n\nPříklad částice horké temné hmoty je neutrino. Neutrina mají velmi malou hmotnost, a neúčastní se dvou ze čtyř základních interakcí, elektromagnetické a silné interakce. Teoreticky mohou komunikovat prostřednictvím slabé interakce a gravitace, ale vzhledem k nízké intenzitě těchto interakcí je obtížné to odhalit. Některé projekty jako je například neutrinová observatoř Super-Kamiokande v Gifu v Japonsku v současné době stále studují tato neutrina.\n\n"}
{"id": "1298961", "url": "https://cs.wikipedia.org/wiki?curid=1298961", "title": "Smíšená temná hmota", "text": "Smíšená temná hmota\n\nSmíšená temná hmoty (MDM) byla teorie temné hmoty, která se zdála být slibnou až do pozdních 90 let.\n\n\"Smíšená\" temná hmota je také nazývána horká + studená temná hmota. Horká temná hmota (HDM) má pouze jednu známou formu neutrina, ale spekulovalo se i o jiných formách. Kosmologicky důležitá temná hmota je, jak se nyní předpokládá čistá studená temná hmota (CDM). Nicméně, v časných 90. letech výkonové spekterum fluktuací v shlukování galaxií nesouhlasilo s předpovědí pro standardní kosmologii založenou na čisté studené temné hmotě. Smíšená temná hmota se složením z 80% ze studené a z 20% z horké temné hmoty (neutrina) byla zkoumána a zjistilo se, že se shoduje s pozorováním lépe. Tento model byl však odsunut jako zastaralý objevem zrychlené expanze vesmíru v roce 1998, což nakonec vedlo k paradigmatu temné energie + temné hmoty uznávanému i v roce 2017.\n"}
{"id": "1298971", "url": "https://cs.wikipedia.org/wiki?curid=1298971", "title": "Studená temná hmota", "text": "Studená temná hmota\n\nV kosmologii a fyzice je studená temná hmota (CDM) hypotetická forma temné hmoty, jejíž částice se pohybují pomalu ve srovnání s rychlostí světla (\"studená\" v CDM) od doby, kdy byl vesmír přibližně jeden rok starý (v době, kdy kosmický horizont částic obsahoval hmotnost jedné typické galaxie) a interagují velmi slabě s obyčejnou hmotou a elektromagnetickým zářením (\"tmavá\" v CDM). Předpokládá se, že přibližně 84.54% hmoty ve vesmíru je temná hmota, s jen malým zlomkem běžné baryonické hmoty, která tvoří hvězdy, planety a živé organismy.\n\nTeorie byla původně publikována v roce 1982 třemi nezávislými skupinami kosmologů, Jamesem Peeblesem, J. Richardem Bondem, Alexem Szalayem a Michaelem Turnerem, a Georgem Blumenthalem, H. Pagelsem a Joelem Primackem.\nVlivná recenze článku v roce 1984 napsaná Blumenthalem, Sandrou Moore Faberovou, Primackem a Martinem Reesem rozvinula podrobnosti teorie.\n\nV teorii studené temné hmoty rostou struktury hierarchicky, s malými předměty hroutícími se pod svou vlastní gravitací a slučující se v nepřetržité hierarchii za tvorby větších a hmotnějších objektů. V pradigmatu horké temné hmoty, populární na začátku 80 let, se strukturu netvoří hierarchicky (\"bottom-up\"), ale spíše formy, které vedou k roztříštěnosti (\"top-down\"), s největšími nadkupami tvořícími první ploché lívancům podobné listy, které se následně rozdělily do menších kusů, jako je naše galaxie Mléčná dráha. Předpovědi paradigmatu studené temné hmoty jsou v obecné shodě s astronomickými pozorováními.\n\nOd pozdních 80. let většina kosmologů argumentuje ve prospěch studené teorie temné hmoty (konkrétně moderního Lambda-CDM modelu) jako popisu toho, jak probíhala historie vesmíru od hladkého počátečního stavu na počátku (jak ukazuje reliktního záření) k hrudkovitému rozdělení galaxií a jejich shluků, které vidíme dnes, velkorozměrových struktur vesmíru. Teorie vidí roli trpasličích galaxií jako zásadní, protože je myšlenka, že jsou tyto galaxie přírodní stavební bloky, které tvoří větší struktury, vytvořené malými rozsahu fluktuací hustoty v raném Vesmíru.\n\nTemná hmota je odhalována přes její gravitační interakce s běžnou hmotou a zářením. Jako takové je tedy velmi obtížné určit co jsou složky studené temné hmoty. Kandidáti spadají zhruba do tří kategorií:\n\n\n\nJe známo několik rozdílů mezi předpověďmi paradigmatu částicové studené temné hmoty a pozorováním galaxií a jejich seskupení:\nNěkteré z těchto problémů mají navžená řešení, ale zůstává nejasné, zda mohou být řešeny, aniž by bylo nutné opustit CDM paradigma.\n"}
{"id": "1298973", "url": "https://cs.wikipedia.org/wiki?curid=1298973", "title": "Aguilar", "text": "Aguilar\n\nAguilar je španělské původně španělské příjmení, může označovat také různá místa.\n\n\n\n\n"}
{"id": "1298974", "url": "https://cs.wikipedia.org/wiki?curid=1298974", "title": "Tupilak-41", "text": "Tupilak-41\n\nTupilak-41 (celým názvem: Timersoqatigiiffik Tupilak-41) je grónský sportovní klub, který sídlí ve městě Aasiaat (dánsky: Egedesminde). Založen byl v roce 1941, letopočet vzniku je i v klubovém emblému. Fotbalový oddíl se pravidelně účastní konečné fáze nejvyšší fotbalové soutěže v zemi. Jeho mužský oddíl je pak trojnásobným mistrem Grónska z let 1968, 1970 a 1971. Své domácí zápasy odehrává na stadionu Aasiaat. Klubové barvy jsou červená, modrá a bílá.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu.\n\nZdroj: \n\n\nZdroj: \n\n\n"}
{"id": "1298975", "url": "https://cs.wikipedia.org/wiki?curid=1298975", "title": "Baryonová temná hmota", "text": "Baryonová temná hmota\n\nV astronomii a kosmologii je baryonová temná hmota temná hmota složena z baryonů. Je pravděpodobné, že pouze malá část temné hmoty ve vesmíru je baryonická.\n\nJako \"temná hmota\" je baryonická temná hmota nezjistitelná skrze emitovaného záření, ale její přítomnost může být odvozena z gravitačních účinků na viditelnou hmotu. Tato forma temné hmoty se skládá z \"baryonů\", těžkých subatomárních částic, jako jsou protony a neutrony a jejich kombinací, včetně nevyzařujících obyčejných atomů.\n\nBaryonická temné hmoty se může vyskytovat v nesvětelném plynu nebo v Masivních astrofyzikálních kompaktních halo objektech (MACHO), což mohou být zhuštěné objekty, jako jsou černé díry, neutronové hvězdy, bílí trpaslíci, velmi slabé hvězdy, nebo nesvítící objekty, jako jsou planety, a hnědí trpaslíci.\n\nCelkové množství baryonické temné hmoty může být odvozeno z modelů nukleosyntézy Velkého Třesku a pozorování reliktního záření. Oba tyto zdroje ukazují, že množství baryonické temná hmoty je mnohem menší než celkové množství temné hmoty.\n\nZ pohledu nukleosyntézy Velkého třesku, větší množství obyčejných (baryonických) objektů znamená hustší raný vesmír, více efektivní přeměnu hmoty na helium-4 a méně nespáleného zbývajícího deuteria. Pokud by všechna temné hmoty ve vesmíru byly baryonická, pak by bylo ve vesmíru mnohem méně deuteria než je pozorováno. To by mohlo být vyřešeno, pokud by bylo nějak vytvořeno více deuteria, ale i přes velké úsilí v 70. letech se nepodařilo identifikovat věrohodné mechanismy pro to jak by k tomu mohlo. Například MACHO objekty, které zahrnují, mimo jiné, hnědé trpaslíky (objekty z vodíku a helia s hmotností méně než 8 setin hmotnosti Slunce), které nikdy nezahájí jadernou fúzi vodíku, ale spalují deuterium. Další možnosti, která byla zkoumána je \"gold coast\", což jsou objekty podobné jako hnědí trpaslíci ale s hmotností kolem tisíciny hmotnosti Slunce formula_1 and do not burn anything, and white dwarfs a bílí trpaslíci.\n"}
{"id": "1298979", "url": "https://cs.wikipedia.org/wiki?curid=1298979", "title": "Temný foton", "text": "Temný foton\n\nTemný foton je hypotetická elementární částice, navrhovaná jako elektromagnetická intermediální částice pro temnou hmotu. Temné fotony by teoreticky měly být zjistitelné mícháním s běžnými fotony, a jejich následným vlivem na interakce známých částic.\n\nTemné fotony byly navrženy v roce 2008 Lotty Ackermanovou, Matthewem R. Buckleyem, Sean M. Carrollem, a Marcem Kamionkowskim jako přenašeč síly, nového dalekodosahového U(1) kalibračního pole, \"temného elektromagnetismu\", působícího na temnou hmotu. Jako obyčejný foton i temné fotony by byly nehmotné.\n\nTemné fotony byly navrženy jako možné příčiny tzv. 'g–2 anomálie' získaná experimentem E821 v Brookhaven National Laboratory, která se zdá být tři až čtyři směrodatné odchylky nad hodnotami Standradního modelu Hagawara et al. a Davier et al. Nicméně temné fotony byly do značné míry vyloučeny jako příčina anomálie několika experimentů, včetně PHENIX detektoru v Relativistic Heavy Ion Collideru v Brookhavenu. U nového experimentu ve Fermilabu Mion g-2 se očekává, že bude čtyřikrát lepší než Brookhavenský experiment.\n\nObecněji, temný foton je boson se spinem 1 spojený s novým U(1) kalibračním polem. To znamená každou novou silou přírody, která vzniká v teoretickém rozšíření Standardního modelu a obecně se chová jako elektromagnetismus. Na rozdíl od běžných fotonů, tyto modely často mají temný foton jako nestabilní částici, která může mít nenulovou hmotnost a proto se rychle se rozpadá na jiné částice, např. elektron-pozitronové páry. Také mohou komunikovat přímo se známými částicemi, jako jsou elektrony nebo miony, v případě, že tyto částice mají náboj nové síly.\n"}
{"id": "1298981", "url": "https://cs.wikipedia.org/wiki?curid=1298981", "title": "Problém trpasličích galaxií", "text": "Problém trpasličích galaxií\n\nProblém trpasličích galaxií také známý jako problém chybějících satelitů, vyplývá z numerických kosmologických simulací, které předpovídají vývoj rozložení hmoty ve vesmíru. Temná hmota se hromadí hierarchicky a tvoří stále menší a menší galaxie. Nicméně, i když je pozorován dostatek galaxií běžných velikostí, počet trpasličích galaxií je řádově nižší, než se od simulace očekávalo. Pro srovnání, bylo pozorováno kolem 38 trpasličích galaxiích v Místní skupině, a pouze 11 obíhajících kolem Mléčné dráhy, ale simulace temné hmoty předpokládají kolem 500 trpasličích satelitů Mléčné dráhy.\n\nTento problém má dvě možná řešení. Jeden je, že menší galaxie existují, ale jen málo z nich je viditelných, protože nebyly schopny přitáhnout dostatek baryonické hmoty a vytvořit viditelné trpasličí galaxie. Pozorování Keckovými telekopy v roce 2007 objevilo osm nových ultra-slabých trpasličích satelitů Mléčné dráhy a později se ukázalo že šest z nich bylo z 99,9% tvořeno temnou hmotou. Další řešení může být, že trpasličí galaxie mají tendenci se slučovat do větších galaxií nebo být slapově strhávány většími galaxiemi v důsledku složitých interakcí. Tato slapová síla byla součástí problému při identifikaci trpasličích galaxií v první řadě, což je mimořádně obtížný úkol, protože tyto objekty mají nízký jas povrchu a jsou velmi rozptýlené, a to natolik, že jsou prakticky nepozorovatelné.\n\n"}
{"id": "1298988", "url": "https://cs.wikipedia.org/wiki?curid=1298988", "title": "Ferdinand Sauerbruch", "text": "Ferdinand Sauerbruch\n\nErnst Ferdinand Sauerbruch (3. července 1875 Barmen – 2. července 1951 Berlín) byl německý chirurg.\n\nSauerbruch se narodil v Barmenu u Wuppertalu. Vystudoval medicínu Filipově univerzitě v Marburgu, Greifswaldské univerzitě a Univerzitě Friedricha Schillera v Jeně. Studia dokončil v roce 1902 na Univerzitě v Lipsku. V roce 1903 se přestěhoval do Vratislavi, kde vyvinul a v roce 1904 předvedl veřejnosti tak zvanou Sauerbruchovu komoru, tedy tlakovou komoru pro operace otevřeného hrudníku. Pro hrudní chirurgii a operace srdce a plic to byl průlomový vynález. Během první světové války jako polní chirurg vyvinul několik nových typů protéz.\n\nV letech 1918 až 1927 Sauerbruch pracoval na Univerzitě Ludwiga Maximiliana v Mnichově, kde se zabýval zdokonalováním chirurgické techniky a stanovení diety vhodné pro léčbu tuberkulózy. Od roku 1928 do roku 1949 stál v čele chirurgického oddělení univerzitní nemocnice Charité v Berlíně, odkud se do světa šířil ohlas jeho inovativních operačních postupů. Svými zkušenostmi a mimořádnými schopnostmi si rychle vybudoval mezinárodní renomé a léčil mnoho prominentních pacientů. Byl tehdy dobře známý i díky svému nekompromisnímu odhodlání léčit všechny pacienty nezávisle na jejich sociální, politické nebo etnické pozadí. Před druhou světovou válkou mu nacistický režim udělil Národní cenu za vědu a umění. Sauerbruchův postoj k nacistickému režimu je nejasný. Na svém postu byl nepochybně v kontaktu s politickou elitou, ale sám nikdy nebyl členem NSDAP ani nepodporoval její politické cíle. Na druhou stranu byl vášnivým nacionalistou, který chtěl odčinit \"ponížení z Versailles\" a horlivě se snažil, aby předvedl svou zemi jako moderní a sofistikovanou společnost. I když přijal Národní cenu, která po krátkou dobu Německu sloužila jako domácí alternativa za Nobelovy cenu, na druhou stranu se veřejně vyslovil na obranu lidí, kteří byli stíháni (např. Liebermanna). Byl součástí tzv. \"Středeční společnosti\", skupiny vědců, ve které byly zastoupené i hlasy k režimu kritické. Později byl sám zatčen, protože jeho syn Peter měl vazby na Clause von Stauffenberga.\n\nV roce 1937 se stal členem nově zřízené Říšské rady pro výzkum, která podporovala \"výzkumné projekty\" SS, včetně experimentů na vězních v koncentračních táborech. Jako vedoucí oddělení všeobecného lékařství Říšské rady osobně schválil financování pokusů Augusta Hirtse s yperitem, prováděných na vězních v koncentračním táboře Natzweiler v letech 1941 až 1944. Byl ale také jedním z mála univerzitních profesorů, kteří se veřejně vyslovili proti nacistickému programu eutanázie T4. V roce 1942 se stal armádním chirurgem a v září 1943 byl vyznamenán Válečným záslužným křížem s meči. Po osvobození Německa byl 12. října 1945 Spojenci obviněn z napomáhání nacistům, ale pro nedostatek důkazů nebyl odsouzen.\n\nSauerbruch zůstal v nemocnici po celou válku i po ní. Z Charité byl propuštěn až poté, co se na něm začala projevovat postupující demence, navzdory které pokračoval s nejistými výsledky v léčbě pacientů. Jeho kolegové zjištěny chyby, ale nebyli schopni ho zastavit, protože jeho slávě a moci (viz Youngson, 1997).\n\nZemřel v Berlíně ve věku 75 let a je pohřben na hřbitově ve Wannsee. Jeho život zachytil novinář Hans Rudolf Berndorff v pamětech nazvaných \"To byl můj život \"(německy: \"Das war mein Leben\", zfilmovaných v roce 1954). Přesnost pamětí zpochybnil Sauerbruchův žák Rudolf Nissen.\n\nSauerbruchovo jméno nese střední škola v saském Grossröhrsdorfu.\n\nMěl tři syny, nejstaršího Hanse (1910–1996), který se stal malířem, prostředního Petera (1913–2010), zástupce 14. obrněné divize v generálním štábu, a nejmladšího Friedricha, který byl také chirurgem. Právě ten zařídil odchod Sauerbrucha z Charité kvůli jeho omezenému sebeovládání.\n\n"}
{"id": "1298989", "url": "https://cs.wikipedia.org/wiki?curid=1298989", "title": "Beatrix Francouzská", "text": "Beatrix Francouzská\n\nBeatrix Francouzská (938 – 23. září 987) byla hornolotrinská vévodkyně a v letech 978 až 980 regentka.\n\nByla dcerou vévody Huga Velikého a Hedviky Saské a neteří Oty I. Velikého. V roce 954 se provdala za Fridricha I. Hornolotrinského. Po manželově smrti se stala regentkou za svého nezletilého syna Theodorika. V roce 983 odcestovala ke dvoru Oty II. do Verony.\n"}
{"id": "1298990", "url": "https://cs.wikipedia.org/wiki?curid=1298990", "title": "OHL ŽS", "text": "OHL ŽS\n\nOHL ŽS, a.s., je česká stavební firma se sídlem v Brně. Je nástupnickou společností někdejšího státního podniku Železniční stavitelství Brno, který vznikl v roce 1952 a zaměřoval se na výstavbu, rekonstrukce a opravy železničních tratí a budov pro Československé státní dráhy. K 1. dubnu 1992 došlo k transformaci na akciovou společnost a následnou kupónovou privatizaci. Majoritním vlastníkem se stala španělská stavební skupina OHL (Obrascón Huarte Lain). V polovině 10. let 21. století je pátou největší stavební firmou v Česku.\n\nV 10. letech 21. století firma realizovala např. čtvrtou největší solární elektrárnu v Česku při brněnském letišti v Tuřanech Brno Solar Park (2009–2010), podílela se na stavbě Královopolského tunelu v Brně (2008–2012), prováděla rekonstrukci podchodu pod náměstím Míru ve Zlíně (2013–2014), rekonstrukci fasády historické budovy Národního divadla v Praze (2012–2015), modernizaci železniční trati Šumperk – Jeseník – Krnov (2016), dvě Stavby roku 2016: Archeologický park v Pavlově a modernizaci železniční trati Sudoměřice – Tábor, podílela se na rekonstrukci úseků dálnice D1, opravě plzeňského železničního uzlu (2016–2018), stavěla požární stanici letištních hasičů v Karlových Varech (2016–2017). V roce 2018 získala společnost jednu z nejvýznamnějších železničních zakázek v České republice na modernizaci železniční trati Sudoměřice - Votice.\n\nV letech 2014 a 2015 společnost vykázala ztrátu, za rok 2015 v rekordní výši přesahující půl miliardy korun. Tržby za rok 2015 vzrostly o dvě miliardy na 12,5 miliardy korun. Radikální změnou ve vedení společnosti uskutečněnou v průběhu roku 2016 dozorčí rada zareagovala na negativní vývoj profitability společnosti a na novou situaci na stavebním trhu. Nové vedení začalo striktně uplatňovat nový přístup k řízení rizik a selekci obchodních příležitostí, které jsou v souladu s nastavenou strategií. Rok 2017 byl rokem finanční stabilizace společnosti a za rok 2018 OHL ŽS, a.s. vykázala zisk 4 mil. Kč.\n\nCelkem 22 let vedl společnost generální ředitel Michal Štefl, který byl též ekonomickým poradcem jihomoravského hejtmana Michala Haška. V roce 2016 Štefla nahradil Petr Brzezina. Výkonným ředitelem pro dopravní stavby byl Václav Bartoněk, od roku 2013 majitel FC Zbrojovka Brno. 1. dubna 2018 se generálním ředitelem společnosti a 1. místopředsedou představenstva stal Ing. Roman Kocúrek, který u společnosti působí na různých pozicích již 20 let.\n\n"}
{"id": "1298991", "url": "https://cs.wikipedia.org/wiki?curid=1298991", "title": ".csnet", "text": ".csnet\n\n.csnet je generická pseudo-doména nejvyššího řádu. Byla používána pro indentifikaci uzlů v Computer Science Network (CSNET). Jelikož je to pseudo-doména není přímo připojena k internetu, ale dá se jí dosáhnout pomocí speciálního softwaru.\nDoména byla vytvořena v roce 1985.\n"}
{"id": "1298996", "url": "https://cs.wikipedia.org/wiki?curid=1298996", "title": "International Working Test 2012", "text": "International Working Test 2012\n\nInternational Working Test 2012 (IWT 2012) byl XXI. ročník mezinárodní soutěže retrieverů ve working testech, který se konal 30. července a 1. srpna 2012 ve Švýcarsku ve vojenském prostoru poblíž města Bière. Rozhodlo o tom zasedání FCI komise pro retrievery 21. listopadu 2010 v německém městě Kleve. Pořadatelem soutěže byl Retriever Club Suisse (RCS) člen Société Cynologique Suisse (SCS).\n\nSoutěže se zúčastnilo 34 týmů (27 národních týmů a 7 národních free týmů) z 11 zemí. Vítězem se stal národní tým Maďarska (1) před národními týmy Německa (2) a Itálie (1).\n\nRozhodčími byli Linda Partridge, Werner Haag, Bob Stobbart, Robin Watson, Derrick Capel.\n\nIWT 2012 se zúčastnil pouze jeden národní tým, který byl nominován Retriever klubem CZ. Retriever Sport CZ ani Klubu chovatelů loveckých slídičů žádný tým nenominovaly.\n\nVýsledková listina\n\n\n"}
{"id": "1298997", "url": "https://cs.wikipedia.org/wiki?curid=1298997", "title": "Pancéřovka vz. 27", "text": "Pancéřovka vz. 27\n\nPancéřovka vz. 27 (P-27) byla československá protitanková zbraň používaná v 50. až 60. letech, kdy ji vystřídala sovětská RPG-7 a československá RPG-75.\n\nPo 2. světové válce bylo v Československu ukořistěno velké množství německých protipancéřových zbraní, především typu Panzerfaust 60 a Panzerschreck. Proto logicky začalo Československo s vývojem vlastní pancéřové pěsti, která by dokázala prorazit v té době jakýkoliv pancíř do tloušťky 200 mm. Začátek projektu se datuje rokem 1947, kdy začal vývoj pokusné pancéřovky označované jako PPZ. Po neúspěšném projektu Pancéřovka PPZ se postupně modernizovala, až v roce 1950 se konečný vývoj ukončil a oficiálně byla zbraň přeznačena jako Pancéřovka vz. 27 nebo P-27.\n\n\nPancéřovka fungovala na principu bezzákluzového děla, kde byl zpětný ráz kompenzován ocelovým prachem unikajícím spolu s plynem směrem vzad a samotná střela směrem vpřed. Plyny ohrožený prostor za zbraní byl do vzdálenosti 40 metrů. Kromě ničení pancéřových vozidel, byla určena i k likvidaci různých palebných srubů a živé síly. Velkou nevýhodou bylo opotřebení hlavně natolik, až se v některých případech při střelbě roztrhla. Nevýhodou zbraně byl rovněž malý účinný dostřel a křehkost bakelitové nábojky.\n\nPod vlivem uvedených nevýhod bylo v roce 1951 rozhodnuto pokračovat ve vývoji zbraně. Konečný výsledek se dostavil v roce 1953, pancéřovka byla označena jako P II, avšak i přes její nižší hmotnost a menší délku nebyla přijata do výzbroje a tak vývoj pokračoval pod označením P III. Zde měla mít střela v dříku raketový motor, a pro ochranu střelce přibyl na pancéřovce štít z plexiskla který se neosvědčil. Nakonec byl celý program zrušen ve prospěch sovětského granátometu RPG-7.\n\nV letech 1952 až 1955 bylo 2 600 pancéřovek spolu s 84 940 nábojů dodáno do Polska, kde se testovaly. Po testech putovaly pancéřovky do různých arabských států.\n\n\nÚčinný dostřel na pevné cíle byl do 100 metrů, na pohyblivé do 75 metrů a na živé do 150 metrů. Probíjel pancíř do 200 milimetrů.\n\n\n\n\n"}
{"id": "1299000", "url": "https://cs.wikipedia.org/wiki?curid=1299000", "title": "Theodorik I. Lotrinský", "text": "Theodorik I. Lotrinský\n\nTheodorik I. Lotrinský (965 – mezi 11. dubnem 1026 a 12. lednem 1027) byl od roku 978 hrabětem z Baru a vévodou Horního Lotrinska. Narodil se jako syn a následník Fridricha I. Horno-Lotrinského a Beatrix Francouzské, dcery Huga Velikého a Hedviky Saské, a sestry francouzského krále Huga Kapeta.\n\nV roce 985 se připojil k dalším pánům Lotrinska, včetně svého bratrance Godfreye z Verdunu, k pokusu odražení invaze francouzského krále Lothara; ve Verdunu bal však polapen.\n\nStejně jako téměř všichni lotrinští vévodové do 13. století byl Theodorik věrný císařům říše římské. V roce 1011 se přidal k Jindřichu II. ve válce s Lucemburskem. V roce 1018 byl podruhé lapen v boji s Burgundskem, přemohl ale Oda II. z Blois, také hraběte z Meaux a Troyes. V roce 1019 se spojil s vládou se svým synem Fridrichem. Krátce se obrátil proti císaři Konrádovi, ale brzy se přidal na stranu jeho stoupenců.\n\nV roce 985 se oženil s Richildou, dcerou Folmara III., hraběte z Bliesgau a Matz. Měli spolu několik dětí:\n\n"}
{"id": "1299004", "url": "https://cs.wikipedia.org/wiki?curid=1299004", "title": "Fridrich II. Hornolotrinský", "text": "Fridrich II. Hornolotrinský\n\nFridrich II. Hornolotrinský (995 – 1026) byl synem Theodorika I. Lotrinského a Richildy, dcery Folmara III. z Bliesgau; od roku 1019 hrabětem z Baru a lotrinským vévodou jako spoluvládce svého otce.\n\nPo smrti císaře Jindřicha II. v roce 1024 se přidal k revoltě proti novému králi Konrádovi. Brzy však s králem uzavřeli mír. Fridrich brzy nato zemřel.\n\nOženil se s Matyldou Švábskou, dcerou Heřmana II. Švábského a švagrovou krále Konráda. Měli spolu tři děti:\n\n"}
{"id": "1299016", "url": "https://cs.wikipedia.org/wiki?curid=1299016", "title": "Seznam dílů seriálu Případy detektiva Murdocha", "text": "Seznam dílů seriálu Případy detektiva Murdocha\n\nToto je seznam dílů seriálu \"Případy detektiva Murdocha\". \"Případy detektiva Murdocha\" je kanadský dramatický televizní seriál z produkce Shaftesbury Films. Vychází ze série románů, kterou napsala Maureen Jennings. Prvních pět řad bylo vysíláno v Kanadě na Citytv, odkud se seriál přesunul na CBC. Před televizním seriálem vytvořili Shaftesbury Films a CHUM Limited tři televizní filmy, které byly v letech 2004 a 2005 uvedeny na kanadské kabelové stanici Bravo!. V této trilogii si detektiva Murdocha zahrál Peter Outerbridge, doktorku Odgenovou ztvárnila Keeley Hawes, Matthew MacFadzean se objevil v roli George Crabtreeho a Colm Meaney hrál inspektora Brackenreida.\n\nV seriálové verzi ztvárňuje Williama Murdocha, policejního detektiva pracujícího v Torontu v roce 1890, který k řešení zločinů využívá tehdejší moderní forenzní vědy, Yannick Bisson. S detektivem Murdochem pracují mimo jiné konstábl George Crabtree (Johnny Harris), patoložka doktorka Julia Ogdenová (Hélène Joy) a inspektor Thomas Brackenreid (Thomas Craig).\n\n<onlyinclude></onlyinclude>\n\nNatáčení první série probíhalo od 11. června do 17. října 2007, především v Torontu a Hamiltonu v Ontariu. Premiérována byla na stanci Winnipeg Citytv 20. ledna 2008, ostatní stanice Citytv sérii premiérovaly 24. ledna 2008.\nNatáčení druhé série probíhalo v Torontu, Cambridgi a St. George v Otariu, dále také v Drumhelleru, Albertě a nedaleko Vancouveru, v Britské Kolumbii.\n\nNatáčení třetí série probíhalo částečně v Bristolu v Anglii. Mezi hosty pro tuto sezónu patří Lisa Faulkner, Dmitry Chepovetsky a Peter Stebbings. Součástí smlouvy byla dohoda o přednostní premiéře epizod na stanici Alibi ve Velké Británii. \n\nV srpnu 2010 společnost Shaftesbury Films, že natáčení je již v plném proudu a je plánováno do listopadu 2010. Mezi hosty pro tuto sezónu patří Victor Garber, Lisa Faulkner, Simon Williams, Peter Keleghan, Craig Olejnik, a Lisa Ray. 15. října 2010 natáčení navštívil i kanadský premiér Stephen Harper s dcerou.\n\nOznámení o objednání páté řady vydala Citytv během 'Summer in the Square' 31. května 2011. Součástí tohoto dne byla i soutěž, jejíž vítěz si zahrál v jedné z epizod této řady.\n\n15. listopadu 2011 bylo oznámeno, že Případy detektiva Murdocha přecházejí s šestou sérií na stanici CBC. Natáčení šesté série prbíhalo od 22. května do 28. září 2012. \n\nGeorgina Reilly (Dr. Emily Grace) byla pro tuto sérii povýšena na regulérní postavu.\n\nDne 2. dubna 2013 objednala stanice CBC sednou řadu, zároveň také rozšířila počet epizod z 13 na 18. Tato série měla premiéru 30. září 2013.\n\n4. dubna 2014 stanice CBC obnovila seriál pro osmou sérii. \n\nDne 4. března 2015 stanice CBC oznámila, že seriál získal devátou řadu. \n\nDne 31. března 2016 oznámila stanice CBC, že objednala desátou řadu seriálu.\nDne 13. března 2017 stanice CBC objednala jedenáctou řadu.\n\nDne 11. března 2018 stanice CBC objednala dvanáctou řadu.\n\n"}
{"id": "1299031", "url": "https://cs.wikipedia.org/wiki?curid=1299031", "title": "Štěpán Pohrobek", "text": "Štěpán Pohrobek\n\nŠtěpán Pohrobek (1236 – 1271) byl pohrobkem Ondřeje II. Uherského a jeho třetí manželky Beatrix d'Este. Byl považován za nemanželské dítě jeho o mnoho let starších bratrů:, včetně krále Bély IV., a neměl povoleno přijímat vévodské příjmy z Uherska, na které by měl jako králův syn nárok.\n\nOženil se s vdovou Isabelou Traversani, se kterou měl krátce žijícího syna Štěpána. Jeho druhou manželkou se stala Tomasina Morosini. Jejich syn se později stal králem Ondřejem III.\n"}
{"id": "1299038", "url": "https://cs.wikipedia.org/wiki?curid=1299038", "title": "Ada Hegerbergová", "text": "Ada Hegerbergová\n\nAda Martine Stolsmo Hegerbergová (* 10. července 1995 Molde) je norská fotbalistka, útočnice francouzského klubu Olympique Lyonnais Féminin. Profesionální fotbalistkou je i její starší sestra Andrine Hegerbergová.\n\nZačínala v klubu Sunndal Fotball, od roku 2010 působila v klubech norské Toppserien Kolbotn Fotball a Stabæk Fotball Kvinner, se Stabaekem vyhrála roku 2012 norský pohár. Pak hrála německou ženskou Bundesligu za\n1. FFC Turbine Potsdam, s nímž se stala roku 2013 vicemistryní Německa. V roce 2014 přestoupila do Lyonu, s nímž získala třikrát po sobě francouzský double, v letech 2016 a 2017 vyhrála Ligu mistryň UEFA. Se 33 brankami byla nejlepší střelkyní Division 1 Féminine 2015/16.\n\nReprezentovala Norsko na mistrovství Evropy ve fotbale žen do 19 let 2011 (2. místo), mistrovství světa ve fotbale žen do 20 let 2012 (vyřazení ve čtvrtfinále), mistrovství Evropy ve fotbale žen 2013 (2. místo) a mistrovství světa ve fotbale žen 2015 (vyřazení ve čtvrtfinále), kde vstřelila tři branky a byla nominována na cenu pro nejlepší mladou hráčku, kterou nakonec dostala Kanaďanka Kadeisha Buchananová.\n\nV roce 2011 byla vyhlášena nejlepší mladou hráčkou norské nejvyšší soutěže. V letech 2015 a 2016 získala Kniksenovu cenu a v roce 2016 ocenění Sportsjournalistenes statuet pro nejlepší norskou sportovkyni roku, UEFA ji vyhlásila nejlepší evropskou fotbalistkou sezóny 2015/2016 a v květnu 2017 vyhrála anketu BBC pro nejlepší světovou fotbalistku.\n\nV roce 2018 se stala první oceněnou v ženské kategorii Zlatého míče ( ).\n\n"}
{"id": "1299039", "url": "https://cs.wikipedia.org/wiki?curid=1299039", "title": "&amp;Me", "text": "&amp;Me\n\n&Me je koprodukční hraný film z roku 2013, který režíroval Norbert ter Hall podle románu \"Fremdkörper\" Oscara van den Boogaarda. Film popisuje vztahy zaměstnanců Evropského parlamentu.\n\nEduard po nevydařeném vztahu s partnerem opouští Berlín a míří do Bruselu, neboť zde získal místo v Evropském parlamentu. Zde se seznámí s mladou právničkou Edurnou ze Španělska. Edurne se do Eduarda okamžitě zamiluje a Eduard sám je překvapen tím, že své city k ní také opětuje. Jednou se na bleším trhu seznámí s Richardem a společně začnou trávit čas. Richardova přítomnost však začne mít na jejich vzájemný vztah velký vliv.\n\n"}
{"id": "1299045", "url": "https://cs.wikipedia.org/wiki?curid=1299045", "title": "Adrienn Hormayová", "text": "Adrienn Hormayová\n\nAdrienn Hormayová (* 7. října 1971 Pécs, Maďarsko) je bývalá maďarská sportovní šermířka, která se specializovala na šerm kordem. Maďarsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 1996 a 2004 v soutěži jednotlivkyň a družstev. V soutěži jednotlivkyň postoupila na olympijských hrách 1996 do čtvrtfinále. V roce 2008 získala titul mistryně Evropy v soutěži jednotlivkyň. S maďarským družstvem kordistek vybojovala tři tituly (1995, 1997, 2002) mistryň světa a dva tituly (2001, 2002) mistryň Evropy.\n"}
{"id": "1299052", "url": "https://cs.wikipedia.org/wiki?curid=1299052", "title": "Hajnalka Tóthová", "text": "Hajnalka Tóthová\n\nHajnalka Tóthová (* 27. srpna 1976 Békéscsaba, Maďarsko) je bývalá maďarská sportovní šermířka, která se specializovala na šerm kordem. Maďarsko reprezentovala v devadesátých letech a v prvním desetiletí jednadvacátého století. Na olympijských hrách startovala v roce 2004 v soutěži družstev a v roce 2000 byla členkou maďarské olympijské výpravy jako náhradnice. V roce 1998 obsadila třetí místo na mistrovství světa v soutěži jednotlivkyň a v roce 2005 obsadila druhé místo na mistrovství Evropy. S maďarským družstvem kordistek vybojovala dva tituly (1999, 2002) mistryň světa a dva tituly (2001, 2002) mistryň Evropy.\n"}
{"id": "1299055", "url": "https://cs.wikipedia.org/wiki?curid=1299055", "title": "Eufrozina Mazovská", "text": "Eufrozina Mazovská\n\nEufrozina Mazovská (1292 – 1328/1329) byla sňatkem osvětimskou kněžnou.\n\nEufrozina se narodila jako dcera Boleslava II. Mazovského a jeho druh manželky Kunhuty Přemyslovny, dcery Přemysla Otakara II.\n\nJejím mladším bratrem byl Václav Plocký. Eufrozina měla také sourozence z otcova předchozího manželství. Byli to Zemovít II., Trojden I. a manželka Vladislava z Legince, jejíž jméno je neznámé.\n\nEufrozinino datum narození není známé. Její rodiče se vzali v roce 1291, takže se mohla narodit nejdříve v roce 1292.\n\nEufrozinin bratranec Václav III. se oženil s Vladislavovou sestrou Violou Těšínskou.\n\nEufrozina se provdala za osvětimského knížete Vladislava. Svatba se konala zřejmě v roce 1306. Měla s ním několik dětí:\n\n"}
{"id": "1299056", "url": "https://cs.wikipedia.org/wiki?curid=1299056", "title": "Kokota", "text": "Kokota\n\nKokota je austronéský jazyk, kterým mluví asi 500-1200 lidí. Mluví se jím na Šalomounových ostrovech na ostrově Santa Isabel, hlavně ve třech vesnicích (Goveo, Sisiga a Hurepelo). Lidé tímto jazykem mluví mezi sebou, ale postupně ho nahrazuje jazyk Čeke Holo, který tento jazyk též ovlivňuje.\n\nPísmeno Ḡ se vyslovuje jako znělá velární frikativa (ɣ)\n\nPísmeno N̄ se vyslovuje jako velární nazála (ŋ)\n\n"}
{"id": "1299057", "url": "https://cs.wikipedia.org/wiki?curid=1299057", "title": "Hajnalka Kiralyová", "text": "Hajnalka Kiralyová\n\nHajnalka Kiralyová provdaná Hajnalka Kiralyová-Picotová (* 2. březen 1971 Veszprém, Maďarsko) je bývalá maďarská a francouzská sportovní šermířka, která se specializovala na šerm kordem. Maďarsko reprezentovala v devadesátých letech a v prvním desetiletí jednadvacátého století a Francii reprezentovala od roku 2002. Na olympijských hrách startovala v roce 2004 a 2008 v soutěži jednotlivkyň a družstev. V roce 1996, 2000 a 2001 obsadila třetí místo na mistrovství Evropy v soutěži jednotlivkyň. S maďarským družstvem kordistek vybojovala celkem čtyři tituly mistryň světa (1993, 1995, 1997, 2002) a dva tituly mistryň Evropy (2001, 2002). S francouzským družstvem kordistek vybojovala na olympijských hrách 2004 bronzovou olympijskou medaili a v roce 2005, 2007, 2008 získala titul mistryň světa.\n"}
{"id": "1299063", "url": "https://cs.wikipedia.org/wiki?curid=1299063", "title": "Mariann Horváthová", "text": "Mariann Horváthová\n\nMariann Horváthová (* 23. září 1968 Budapešť, Maďarsko) je bývalá maďarská sportovní šermířka, která se specializovala na šerm kordem. Maďarsko reprezentovala v devadesátých letech. V roce 1991, 1992 získala titul mistryně světa v soutěži jednotlivkyň a v roce 1991 titul mistryně Evropy. S maďarským družstvem kordistek získala celkem čtyři tituly mistryň světa (1989, 1991, 1992, 1993) a v roce 1991 vybojovala s družstvem titul mistryň Evropy.\n"}
{"id": "1299064", "url": "https://cs.wikipedia.org/wiki?curid=1299064", "title": "S-125 Něva", "text": "S-125 Něva\n\nS-125 \"Něva/Pečora (, v kódu NATO SA-3 \"Goa) je sovětský protiletadlový raketový komplet navržený Alexejem Isajevem jako doplňek k systémům S-25 a S-75. Je určen k ničení letadel, vrtulníků a dalších prostředků vzdušného napadení letících v přízemních, malých a středních výškách. V případě potřeby je ho možné použít i k ničení pozemních (hladinových) radiolokačně viditelných cílů.\n\nMá kratší účinný dostřel a také nižší rychlost než její předchůdci, ale díky dvoustupňové konstrukci je účinnější proti cílům, které manévrují. Je také schopen sestřelit níže letící cíle než předchozí systémy. Dále je modernější, čímž je mnohem odolnější vůči elektronickým protiopatřením než systém S-75. Střely 5V24 (V-600) dosahují v letu rychlosti 3 až 3,5 M a obě pohánějí motory na tuhé palivo. Námořní verze systému dostala v NATO kódové jméno SA-N-1 Goa; původní označení je M-1 Volna (rusky Волна – \"vlna\"). Na území obce Mokrá-Horákov se nachází bývalá raketová základna protivzdušné obrany ČSSR s úkolem chránit město Brno. Ve výzbroji měla komplet S-125 Něva.\n\nVývoj systému S-125 začal v roce 1956 v konstrukční kanceláři KB-1 (v současnosti patří do společnosti NPO Almaz). Systém vznikl v reakci na zavedení letadel, která byla schopna létat v extrémně nízkých výškách. K základním požadavkům budoucího komplexu patřilo, aby byl schopen zničit vzdušné cíle ve výškách od 200 m do 5 km a na vzdálenosti od 6 do 10km letící rychlostí do 420 m/s (1 500 km/h). Po prvních zkouškách systému s raketou 5V24 byly technické požadavky na S-125 doplněny, v důsledku čehož byla později zavedena i raketa 5V27.\n\nV roce 1961 byl systém zaveden do služby a získal označení S-125 \"Něva\". Později byl komplex několikrát modernizován. V roce 1964 byla do výzbroje zařazena vylepšená verze S-125M Něva-M. Exportní verze získala označení S-125 \"Pečora\". Dodávky tohoto raketového systému do zemí Varšavské smlouvy začaly v roce 1969. O rok později již byla S-125 exportována i do jiných zemí (Afghánistán, Angola, Alžírsko, Bulharsko, Maďarsko, Vietnam, Egypt, Jemen, Indie, Irák, Severní Korea, Kuba, Libye, Mali, Mosambik, Peru, Polsko, Sýrie, Tanzanie, Finsko, Etiopie, Jugoslávie).\n"}
{"id": "1299066", "url": "https://cs.wikipedia.org/wiki?curid=1299066", "title": "International Working Test 2011", "text": "International Working Test 2011\n\nInternational Working Test 2011 (IWT 2011) byl XX. ročník mezinárodní soutěže retrieverů ve working testech, který se konal 14. a 15. května 2011 v Maďarsku poblíž města Fertőd. Pořadatelem soutěže byl Retriever Munkakutya Sportegyesület (RMSE).\n\nKaždá členská země mohla vyslat maximálně 4 národní týmy kromě Švédska, který mohl jako pátý tým nominovat obhájce vítězství z předešlého ročníku. Soutěže se zúčastnilo 33 týmů (30 národních týmů a 3 národní free týmy) z 10 zemí. Vítězem se stal národní tým Nizozemska (1) před národními týmy Německa (4) a Dánska (2).\n\nRozhodčími byli Heike Klieber, Kevin Doughty, Les McLean, Robin Wise, Tom Smith.\n\nJednalo se o první IWT, kterého se zúčastnil tým z České republiky. Nominovány nakonec byly 2 národní týmy Retriever Sportem CZ, Retriever klubem CZ ani Klubu chovatelů loveckých slídičů žádný tým nenominovaly.\n\nVýsledková listina\n\n"}
{"id": "1299067", "url": "https://cs.wikipedia.org/wiki?curid=1299067", "title": "Čamara", "text": "Čamara\n\nČamara je druh pánského kabátu. Černá čamara se nosila při slavnostních událostech, v českých zemích hlavně v 2. polovině 19. století jako symbol příslušnosti ke slovanstvu a vlastenectví. Původ čamary je v Polsku, kde byla součástí oděvu (\"czamara\"). \n\nČamara má černou barvu, stojatý límec a zapíná se řadou knoflíků a šňůrek. Tento kabát je delšího střihu.\n"}
{"id": "1299068", "url": "https://cs.wikipedia.org/wiki?curid=1299068", "title": "Marina Várkonyiová", "text": "Marina Várkonyiová\n\nMarina Várkonyiová (* 21. března 1971) je bývalá maďarská sportovní šermířka, která se specializovala na šerm kordem. Maďarsko reprezentovala v devadesátých letech. V roce 1991 obsadila třetí místo na mistrovství světa a v roce 1992 získala titul mistryně Evropy v soutěži jednotlivkyň. S maďarským družstvem kordistek získala celkem čtyři tituly mistryň světa (1989, 1991, 1992, 1993) a v roce 1991 vybojovala s družstvem titul mistryň Evropy.\nmtkcsalad.hu\n"}
{"id": "1299070", "url": "https://cs.wikipedia.org/wiki?curid=1299070", "title": "Gabriel Harrison", "text": "Gabriel Harrison\n\nGabriel Harrison (25. března 1818 Filadelfie – 15. prosince 1902 Brooklyn) byl americký fotograf, herec, dramatik, malíř a spisovatel, jemuž se říkalo \"básník daguerotypie\". \n\nNarodil se ve Filadelfii. Jeho otec byl kovorytec, když bylo Gabrielovi šest let s rodinou se přestěhoval do New Yorku. Svůj divadelní debut měl v roce 1838 titulní postavou v Shakespearově \"Othellovi\". Svou kariéru fotografa započal v galerii John Plumbe kolem roku 1844. Od roku 1847 až do roku 1851 pracoval pro Martina M. Lawrence, poté se přestěhoval se do Brooklynu, kde v roce 1852 otevřel svou vlastní galerii. Mezi jeho pozoruhodné fotografie patří daguerrotypie Walta Whitmana, která byla vytištěna na titulní straně Leaves of Grass, a \"California News\". Tato daguerrotypie se stala známou pro své zachycení charakteru postavy, spíše než jen jako jednoduchý portrét. Mezi jeho písemné díla patří dramatizace Hawthorna \"The Scarlet Letter\" a životopisy herců Johna Howarda Payna a Edwina Forresta. Podporoval umělecké školy, například Brooklyn Academy of Design, jejíž byl zakladatelem. Mimo jiné byl malířem portrétů a krajiny. Zemřel v Brooklynu ve věku 84 let.\n\nKnihy:\n\n"}
{"id": "1299071", "url": "https://cs.wikipedia.org/wiki?curid=1299071", "title": "Diána Eöriová", "text": "Diána Eöriová\n\nDiána Eöriová (* 28. července 1970) je bývalá maďarská sportovní šermířka, která se specializovala na šerm kordem. Maďarsko reprezentovala na přelomu osmdesátých a devadesátých let. V roce 1990 obsadila druhé místo na mistrovství světa v soutěži jednotlivkyň. S maďarským družstvem kordistek získala v roce 1989 a 1991 titul mistryň světa.\nmtkcsalad.hu\n"}
{"id": "1299075", "url": "https://cs.wikipedia.org/wiki?curid=1299075", "title": "Pomník Mistra Jana Husa (Plotiště nad Labem)", "text": "Pomník Mistra Jana Husa (Plotiště nad Labem)\n\nSocha je vytvořena v nadživotní velikosti a je vytesána z pískovce. Zobrazuje klidnou, hrdou a hubenou postavu se vztyčenou hlavou v dlouhém rouchu, která drží v levé ruce knihu a pravou má přitisknutou k srdci. Kvádrový podstavec ze stejného materiálu nese nápis: „PRAVDA VÍTĚZÍ!“\n\nPro umístění pomníku bylo vybráno neudržované místo, kde se často zdržovali kočovné společnosti. Vedle toho tam bývaly hnojiště, případně pásly husy i kozy. V roce 1934 sem byla dopravena navážka, došlo k zorání půdy a vyrovnání terénu i následnému oplocení.\n\nSlavnost kladení základního kamene pomníku jako druhá část Husových oslav se konala 14. července 1934 a v jejím rámci byla sehrána divadelní hra \"M. Jan Hus před koncilem\" a uspořádán průvod, který představoval Husovu cestu na hranici. Při kladení základního kamene výrazně pomáhal smíšený pěvecký sbor místní Volné myšlenky. Slavnostním řečníkem byl poslanec Jaroslav Hynek z Cerekvice u Hořic.\n\n11. srpna 1935 bylo sehráno divadelní představení na přírodním jevišti u Masarykovy obecné školy – Libuňský jemnostpán od Abigail Horákové. Jeho režie se ujal jednatel Sboru pro postavení Husova pomníku František Pišl. Čistý zisk z něj – 1 822,80 Kč – zvýšil jmění spolku tak, že mohlo dojít k vypsání soutěže na návrh pomníku. O Vánocích téhož roku byly vystaveny všechny došlé návrhy.\n\nSamotné odhalení pomníku bylo součástí oslav Mistra Jana Husa, jež pořádal ve dnech 5. a 6. července 1936 pod protektorátem obecního zastupitelstva Sbor pro postavení Husova pomníku v Plotištích. Prvního dne večer se konal sraz účastníků průvodu u Švehlovy lípy před čp. 289, odkud vyšel lampionový průvod s hudbou na hřiště za Masarykovou obecnou školou. Po proslovu odborného učitele Bohuslava Semráda z místní měšťanské školy a dvou smíšených sborech místního sdružení Volné myšlenky byla zapálena hranice, jejíž pálení bylo ukončeno písní „Hranice vzplála“. Nato byla sehrána u Sokola historická hra H. Scharlinga „Mistr Jan Hus“ v režii oficiála Československých státních drah Jana Vyšanského. Druhého dne dopoledne se konal průvod náboženských obcí Církve československé od Švehlovy lípy na hřiště u Masarykovy obecné školy, kde se uskutečnily bohoslužby, při nichž promluvil kutnohorský farář Ferdinand Tichý. Ve 14.00 hodin se konala vlastní slavnost odhalení pomníku. Socha byla přepracována ve vzhledu obličeje, protože podle původního návrhu byl Jan Hus bez vousu a mladického vzezření. Tentokrát šel průvod až z nádvoří mlýna Budína. Po uvítání předsedou sboru Bohumilem Součkem, hostinským z čp. 117 a smíšeném sboru Volné myšlenky pronesl slavnostní řeč senátor Vojta Beneš. Po dalším sboru byl pomník odhalen a předán do obecní ochrany a péče. Následoval projev starosty obce Josefa Šimáka a vlastní odhalení bylo ukončeno státní hymnou. Do základu pomníku byla vložena prsť z Husince od Husova rodného domu a z bojiště u Lipan a pamětní spis. Sbor disponoval částkou 33 163,10 Kč, ze které vydal 10 500 Kč na sochu a kamenické práce.\n\nV roce 2014 byl podle pomníku pojmenován parčík kolem něho. Vznikl tak Park Mistra Jana Husa.\n"}
{"id": "1299079", "url": "https://cs.wikipedia.org/wiki?curid=1299079", "title": "Zsuzsanna Szőcsová", "text": "Zsuzsanna Szőcsová\n\nZsuzsanna Szőcsová (* 10. dubna 1962 Budapešť, Maďarsko) je bývalá maďarská sportovní šermířka, která se specializovala na šerm fleretem a od roku 1989 na nově zavedený šerm kordem. Maďarsko reprezentovala v sedmdesátých, osmdesátých a devadesátých letech. Pochází ze šermířské rodiny, oba rodiče reprezentovali Maďarsko v šermu. Na olympijských hrách startovala v roce 1980 a 1988 v soutěži družstev v šermu fleretem. V roce 1984 přišla o start na olympijských hrách kvůli bojkotu. V roce 1991 obsadila druhé místo na mistrovství Evropy v šermu kordem. S maďarským družstvem fleretistek vybojovala v roce 1987 titul mistryň světa a s maďarským družstvem kordistek vybojovala titul mistryň světa v roce 1989, 1991 a 1992.\n"}
{"id": "1299081", "url": "https://cs.wikipedia.org/wiki?curid=1299081", "title": "Růžový kavalír", "text": "Růžový kavalír\n\nRůžový kavalír Op. 59 je komická opera Richarda Strausse na libreto Huga von Hofmannsthal. Významově správnější překlad názvu opery do češtiny by měl být Kavalír s růží.\n\nOdehrává se ve Vídni okolo roku 1740. První jednání se odehrává v ložnici kněžny Werdenbergové.\n\nSedmnáctiletý hrabě Oktavián se probouzí v ložnici \"maršálky\" - dvaatřicetileté manželky polního maršála, který se zrovna zabývá lovem medvědů kdesi v Chorvatsku. Milenci si vyznávají lásku, ale jsou vyrušeni hlasy služebnictva a kněžniných ranních návštěvníků Oktavián se ukryje v šatně. Do kněžniny ložnice vtrhne její bratranec, baron Ochs von Lerchenau (doslovně přeloženo \"Vůl ze Skřivanova\") Informuje kněžnu, že si chce vzít za manželku mladičkou Sofii, dceru bohatého barona Faninala. Baron hledá kavalíra, který by podle starého zvyku odnesl jeho snoubence stříbrnou růži. Kněžna mu navrhne Oktaviána. Ten se náhle objeví v převleku za komornou Mariandel. Baron Ochs začne Mariandel ihned svádět. Do kněžniny ložnice ale začnou přicházet sloužící, obchodníci a prosebníci. Objevuje se i italský zpěvák. Ochs se dohaduje s notářem o Sofiino věno. Objeví se zde i dvojice italských slídilů Annina a Valzacchi, které si baron najme, aby mu zjistili, kde bydlí půvabná Mariandel. Nakonec všichni odcházejí a kněžna se zamýšlí nad svým uplývajícím životem. Přichází Oktavián, již bez převleku, a je překvapen změnou kněžniny nálady. Vyznává jí lásku, ale kněžna mu prorokuje, že ji jednou opustí pro mladší dívku. Oktavián uražen odchází. Kněžna jej volá zpátky, ale pozdě. Posílá tedy za ním sluhu se stříbrnou růží a prosbou, aby ji doručil Sofii.\n\nOdehrává se v domě barona Faninala\n\nNastávající nevěsta Sofie očekává příjezd \"růžového kavalíra\". Oktavián přijéždí a předává jí stříbrnou růži. Sofie i Oktavián k sobě pociťují náhle silnou náklonnost. Přijíždí baron Ochs a svým neomaleným chováním Sofii odpuzuje. Zatím co odejde jednat s baronem Faninalem o věnu, Sofie prosí Oktaviána o pomoc. Jsou přistiženi Anninou a Valzacchim kteří přivolají Faninala i Ochse. V potyčce Oktavián Ochse zraní a ten ztropí scénu a přivolává lékaře. Oktavián podplatí Anninu a Valzacchiho a ti doručí Ochsovi, který se vzpamatovává ze \"zranění\" u sklenky vína, psaníčko od Mariandel. Baron ale za doručení odmítne zaplatit, čímž si oba špehy popudí proti sobě.\n\nOdehrává se ve vídeňském hostinci\n\nV hostinci je připravena na Ochse past. V pokojíčku ho očekává \"Mariandel\", ve skutečnosti převlečený Oktavián. Jejich soukromí ale narušují podivné postavy, které barona znervózňují, včetně jeho údajné manželky a houfu jeho údajných dětí. Když je přivolána policejní hlídka, baron tvrdí, že Mariandel je jeho snoubenka. Přichází Faninal se Sofií a vyvracejí Ochsovo tvrzení. Když je zmatek největší, přichází kněžna a vše policejnímu důstojníkovi vysvětluje. Oktavián se zbaví svého dívčího převleku a baronovi konečně dochází, že byl podveden a zesměšněn. Při odchodu je zavalen účty od dodavatelů a sloužících.\n\nKněžna ví, že Oktavián se zamiloval do Sofie, a ponechává oba mladé milence sobě a odchází. Ti se oddávají svému splněnému snu.\n\n\n"}
{"id": "1299082", "url": "https://cs.wikipedia.org/wiki?curid=1299082", "title": "Římskokatolická farnost – děkanství Žamberk", "text": "Římskokatolická farnost – děkanství Žamberk\n\nŘímskokatolická farnost – děkanství Žamberk je územním společenstvím římských katolíků v rámci žamberského vikariátu královéhradecké diecéze.\n\nKostel sv. Václava v Žamberku je prvně zmiňován v roce 1348 jako dřevěný. Tento kostel v roce 1684 vyhořel a na jeho místě byl v letech 1729-1738 postaven kostel nový. Původní kostelní zvony byly zrekvírovány v roce 1940, nové byly pořízeny v letech 2000 (2 zvony) a 2001 (1 zvon). Dne 6. července 2009 slavil v děkanském kostele sv. Václava primiční Mši svatou novokněz Pavel Jäger. K 1. říjnu 2009 byl zřízen samostatný žamberský vikariát, vzniklý vyčleněním 13 farností a jedné duchovní správy z dosavadního vikariátu Ústí nad Orlicí.\n\n\nFarnost má sídelního duchovního správce, který je zároveň administrátorem ex currendo ve Slatině nad Zdobnicí v sousedním vikariátu Rychnov nad Kněžnou.\n\n"}
{"id": "1299083", "url": "https://cs.wikipedia.org/wiki?curid=1299083", "title": "Zima se blíží", "text": "Zima se blíží\n\nZima se blíží (v anglickém originále Winter Is Coming) je první díl první řady středověkého fantasy seriálu \"Hra o trůny\", který byl vytvořen na motivy knižní série Píseň ledu a ohně od George R. R. Martina. Režie dílu se ujal Tim Van Patten, scénář vytvořili David Benioff a D. B. Weiss, kteří jsou hlavními tvůrci celého seriálu.\n\nPrvní díl celého seriálu se soustředí především na rodinu Starků, tedy rodinu Eddarda Starka a jeho manželky Cat. Vše začíná, stejně jako v knize, smrtí králova pobočníka Jona Arryna, jehož nástupcem je jmenován právě Eddard Stark. Samotný název dílu pochází z motta rodiny Starků: \"Zima se blíží\" (\"Winter is coming\").\nSkupina tří průzkumníků Noční hlídky – ser Waymar Royce (Rob Ostlere), Will (Bronson Webb) a Gared (Dermot Keaney) – vyjíždí za Zeď a vydávají se na průzkum, během něhož mají zjistit, kde se nachází nebezpečná skupina Divokých. Jeden z nich, Will, nachází vesnici Divokých plnou rozřezaných těl, která jsou sestavena do zvláštního obrazce. Vrátí se pro své dva přátele, když ti ale na místo přijedou, najdou vesnici prázdnou. Zatímco hledají stopy, první z nich je zabit a následuje i druhý. Will vše vidí a přestože bytosti, které zabily jeho přátele a Divoké, ho uvidí, nechají ho odejít.\n\nV Králově přístavišti se odehrává posmrtný obřad za Jona Arryna, kde se spolu setkávají Jaime Lannister (Nikolaj Coster-Waldau) a jeho sestra: královna Cersei (Lena Headey). Mluví neurčitě o tom, zda bývalý králův pobočník Jon Arryn stačil před svojí smrtí prozradit jejich tajemství. Cersei je nervózní, ale Jaime ji ujistí, že pokud \"to\" někomu Jon Arryn řekl, daného člověka odstraní.\n\nPo krátké scéně za Zdí se děj přesouvá na hrad Zimohrad, kde vládne rodina Starků. Hlavou rodiny je Eddard „Ned“ Stark (Sean Bean), který má se svojí manželkou Catelyn (Michelle Fairley), rozenou Tullyovou, pět dětí: nejstarší Robb (Richard Madden) je dědic Eddarda, dcera Sansa (Sophie Turner) si přeje hlavně se provdat za prince Joffreyho (Jack Gleeson), zatímco mladší Arya (Maisie Williams) ráda šermuje a pere se. Dále jsou tu i synové Bran (Isaac Hempstead-Wright) a šestiletý Rickon (Art Parkinson). Krom těchto pěti dětí má Ned i nemanželského syna, bastarda, Jona Sněha, který si přeje vstoupit do Noční hlídky, a jako rukojmí drží i Theona Greyjoye (Alfie Allen), právoplatného dědice Železných ostrovů.\n\nMalý Bran trénuje společně s Jonem a Robbem lukostřelbu, když jeho otci přijde zpráva, že byl chycen zběh ze Zdi jménem Will. Eddard se svého druhého syna rozhodne na popravu vzít a oba si tak vyslechnou i zběhovo mluvení o Bílých chodcích. Po stětí Willa se Ned, Robb, Jon, Bran, Theon a několik vojáků vrací na hrad, když narazí na mrtvého jelena, kterému očividně velké zvíře rozsápalo břicho. Po krátkém pátrání objeví i viníka: mrtvou fenu zlovlka, která zemřela krátce po útoku, během něhož si zapíchla do krku jelenův paroh. Krom toho, že zlovlci na jih od Zdi nikdy nežili, má navíc fena i šest štěňat. Ačkoliv je původně chtějí utratit, Ned rozhodne, že jelikož má jeho rod zlovlka ve znaku, nebylo by správné je zabít. Každému ze svých dětí, včetně Jona, tak dá jedno štěně.\n\nSkupina se vrací na Zimohrad a Cat přinese Nedovi zprávu z Králova přístaviště, ve které se píše o náhlé smrti králova pobočníka a Catelynina švagra Jona Arryna. Přidán je i dovětek o tom, že král s rodinou míří na hrad. Početná skupina skutečně zakrátko dorazí: přijíždí král Robert (Mark Addy) se svojí manželkou Cersei, jejich třemi dětmi Joffreym, Myrcellou (Aimee Richardson) a Tommenem (Callum Wharry), Cerseiným dvojčetem Jaimem a mladším bratrem Tyrionem (Peter Dinklage). Robert první navštíví kobku s hrobem Lyanny Stark, Nedovy sestry, kterou miloval. Zde Eddarda označí jako jediného člověka, kterému věří, a prohlásí ho svým pobočníkem.\n\nV noci Cat dostane zprávu od své sestry Lisy, ve které píše, že si myslí, že její manžel Jon Arryn nezemřel na horečku, ale zabil ho jed. Proto i se synem utekla do Orlího hnízda, rodového sídla Arrynů. Catelyn ze strachu před Lannistery zprávu spálí, své sestře ale věří.\n\nBrandon šplhá do polorozpadlé věže, kde uvidí Jaimeho Lannistera souložit se svou sestrou, královnou Cersei. Když si ho pár všimne, oba se zaleknou toho, že by je mohl prozradit a Jaime tak mladíka po krátkém rozhovoru z věže shodí.\n\nPrávoplatný král Západozemí Viserys Targaryen (Harry Lloyd) se chystá svoji mladší sestru Daenerys (Emilia Clarke) provdat za khala Droga (Jason Momoa), který by mu měl dodat armádu, v podobě svého khalasaru, se kterou by Viserys zpět získal svoji zemi. Pomáhá mu s tím Magistr Illyrio (Roger Allam), který exilového krále podporuje. Daenerys si sice khala vzít nechce, když jí to ale bratr nařídí, podvolí se. Během svatby se pak poprvé setká s Jorahem Mormmontem (Iain Glen) a jako svatební dar také dostane tři zkamenělá dračí vejce.\n\nGeorge R. R. Martina oslovila řada filmových studií s nabídkou, že by jeho knihy zfilmovaly, nicméně, Martin se ke všem vyjádřil tak, že jeho série je moc obsáhlá na filmy a jediným řešením je tak seriál. V roce 2006 pak David Benioff za HBO jednal s literárním agentem George Martina, což vyústilo ve vytvoření seriálu. Když HBO získalo právo na Martinovy romány, David Benioff se společně s D. B. Weissem stali hlavními tvůrci seriálu. V lednu 2007 se seriál začal vytvářet.\n\nSamotná epizoda byla natočena podle několika kapitol v prvním románu \"Hra o trůny\", konkrétně podle prologu a kapitol Bran I., Catelyn I., Daenerys I., Eddard I., Jon I., Catelyn II., Arya I., Bran II. a Daenerys II. V dílu jsou menší odchylky: podle knihy má například přežít jako jediný průzkumník Gared, nikoliv Will.\n\nPůvodně měl režii prvního dílu na starost Tom McCarthy a díl skutečně natáčel: od 24. října do 19. listopadu 2009. Natáčení probíhalo v Severním Irsku, Skotsku a Maroku, nicméně vše skončilo fiaskem a všechny natočené scény byly smazány. Podle hlavních scenáristů měla pilotní scéna mnoho chyb, například v ní ani nebylo řečeno, že Jaime a Cersei jsou sourozenci. Nová pilotní scéna se tak začala točit až roku 2010, kde již byl režisérem Tim Van Patten. Ten vyměnil i několik herců: například původní představitelkou Daenerys byla Tamzin Merchant, nikoliv Emilia Clarke. I Catelyn Stark měla být původně ztvárněna jinou herečkou, než jak tomu bylo při druhém pokusu, a to Jennifer Ehleovou. Jon Sníh měl být zase ztvárněn Finnem Jonesem, ten ale nakonec získal roli Květinového rytíře, sera Lorase Tyrella. V původním pilotním díle byl Pentos natáčený v Maroku, zatímco při druhém pokusu už se Pentos natáčel na Maltě. Pro scénu se svatbou Daenerys a Droga bylo vybráno Azurové okno, kde později došlo i ke sporu kvůli ekosystému, který mělo natáčení narušit. Natáčení navíc provázelo i těhotenství představitelky Cersei: Leny Headey. Při sex-scéně s Jaimem proto byla použita technika \"body double\", kdy tělo hraje jeden herec a obličej druhý, což se následně zkompletuje pomocí počítačové grafiky.\n"}
{"id": "1299085", "url": "https://cs.wikipedia.org/wiki?curid=1299085", "title": "Marcus Calpurnius Bibulus", "text": "Marcus Calpurnius Bibulus\n\nMarcus Calpurnius Bibulus (asi 102 př. n. l. – 48 př. n. l.) byl politik a vojevůdce antické Římské republiky, příslušník strany optimátů. Pocházel z významného plebejského rodu Calpurniů, oženil se s Porcií, dcerou Catona mladšího, s nímž sdílel konzervativní názory založené na tradičních představách o správě společnosti (\"mos maiorum\"). V roce 65 př. n. l. zastával spolu s Juliem Caesarem úřad aedila a v roce 62 př. n. l. praetora, v té době začala jejich vzájemná rivalita. V roce 59 př. n. l. byli Bibulus a Caesar zvoleni konzuly, v té době však Caesar uzavřel triumvirát s Pompeiem a Crassem, což mu umožnilo převzít faktické rozhodování. Když Bibulus vystoupil proti Caesarovu návrhu pozemkové reformy, byl násilím vyhnán ze shromáždění a senátoři se ho neodvážili zastat, na zbytek funkčního období se uchýlil do ústraní. Proto se místo náležitého výrazu „za konzulátu Caesara a Bibula“ začalo v Římě říkat „za konzulátu Caesara a Julia“. \n\nV roce 51 př. n. l. byl Bibulus jmenován místodržitelem Sýrie, kde spolu s Longinem bojovali proti Parthům. Po vypuknutí občanské války podpořil Pompeia proti Caesarovi a obsadil se svojí flotilou strategický ostrov Korfu, v zimě roku 48 př. n. l. však onemocněl a zemřel přirozenou smrtí ještě před bitvou u Farsálu. \n\nJeho syn Lucius Calpurnius Bibulus byl také syrským guvernérem a předním stoupencem Bruta.\n\n"}
{"id": "1299088", "url": "https://cs.wikipedia.org/wiki?curid=1299088", "title": "Karlovský potok", "text": "Karlovský potok\n\nNázev Karlovský potok má více vodních toků:\n\n"}
{"id": "1299089", "url": "https://cs.wikipedia.org/wiki?curid=1299089", "title": "Biagio Rossetti", "text": "Biagio Rossetti\n\nBiagio Rossetti (kolem 1447 – 1516) byl italský architekt, urbanista a vojenský inženýr z Ferrary. Biagio Rossetti se v roce 1483 stal architektem vévody Ercole d'Este I.. V roce 1492 byl Rossetti pověřen vévodou vytvořit projekt rozšíření města Ferrary. Biagio Rossetti je považován za prvního architekta v historii urbanistiky, který užíval moderních urbanistických metod: přizpůsobit humanistické principy v architektuře skutečným potřebám města s ohledem na místní tradice. Předpokládaný začátek stavby je v roce 1492, Rossetti pravděpodobně sám řídil stavbu obranné zdi kolem města.\n\nPo smrti Ercole d'Este I. v roce 1505, Rossetti pracoval pro italského římskokatolického kardinála a arcibiskupa Ostřihomi Ippolito I. d'Este (20. března 1479 – 3. září 1520). V jeho službách byl zodpovědný za vytvoření mnoha pozoruhodných paláců a kostelů. Podílel se také na rekonstrukci kostela Santa Maria in Vado.\n\n"}
{"id": "1299090", "url": "https://cs.wikipedia.org/wiki?curid=1299090", "title": "Patrik Miškář", "text": "Patrik Miškář\n\nPatrik Miškář (* 29. března 1996, Hořice) je český lední hokejista hrající na postu středního útočníka, od února 2016 nastupující za A-tým českého mužstva Mountfield HK. \n\nSvoji hokejovou kariéru začal v klubu HC VCES Hradec Králové. V sezoně 2014/15 pomohl týmu k postupu do extraligy juniorů a připsal si i starty za \"áčko\" Stadionu Nový Bydžov v krajském přeboru. V Hradci prošel všemi žákovskými kategoriemi a 26. 2. 2016 si odbyl debut v mužském výběru v nejvyšší soutěži proti mužstvu PSG Zlín. Kvůli většímu hernímu vytížení však nastupoval v ročníku 2015/16 i v dalších letech za Stadion Litoměřice, prvoligovou farmu Hradce Králové.\n\n\n"}
{"id": "1299091", "url": "https://cs.wikipedia.org/wiki?curid=1299091", "title": "Santa Maria in Vado", "text": "Santa Maria in Vado\n\nSanta Maria in Vado je katolický kostel ve Ferraře v Itálii. Pochází z desátého století, byl vybudován na paměť velikonočního zázraku. O Velikonocích roku 1171 zde z hostie během svěcení vytryskla krev a z kostela se stalo poutní místo. Rekonstrukce kostela byla zahájena v roce 1495 pod záštitou Ercole de' Roberti na základě návrhů architekta Biagio Rossetti. V kostele jsou díla malířů: Carlo Bononi, Camillo Filippi, Prospero Fontana, Giuseppe Antonio Ghedini a Domenico Mona.\n"}
{"id": "1299092", "url": "https://cs.wikipedia.org/wiki?curid=1299092", "title": "Římskokatolická farnost Kašava", "text": "Římskokatolická farnost Kašava\n\nŘímskokatolická farnost Kašava je územní společenství římských katolíků s farním kostelem svaté Kateřiny v děkanátu Vizovice. \n\nExistence kostela v obci je doložena roku 1480. Fara zanikla na přelomu 16. a 17. století a dřevěný kostel postupně chátral. Proto byl v polovině 18. století postaven nový kamenný kostel.\nPo dobu, kdy nebyla v Kašavě fara, spravoval zdejší farnost farář ze Slušovic. Duchovní správa byla na Kašavě obnovena v roce 1762, kněz byl přítomen ve farnosti až do roku 2000, od té doby spravuje farnost jako administrátor excurrendo farář z Lukova. Tím je od července 2014 R. D. Mgr. Jan Mach.\n\nFarnost se v roce 2016 zapojila do projektu Noc kostelů. \n\nVe farnosti se pravidelně pořádá tříkrálová sbírka. V roce 2017 se vybralo v Kašavě 36 896 korun, v Držkové 13 051 korun a ve Vlčkové 11 185 korun.\n"}
{"id": "1299093", "url": "https://cs.wikipedia.org/wiki?curid=1299093", "title": "Sarajevo (nádraží)", "text": "Sarajevo (nádraží)\n\nHlavní město Bosny a Hercegoviny Sarajevo má své jediné a hlavní nádraží umístěné v severozápadní části města. Nachází se cca 3 km od jejího centra. Jedná se o průjezdnou stanici, ze které je příjezd jak od západu, tak od severu. Nádraží se nachází v blízkosti lokality Marijin dvor. \n\nNádraží má tři nástupiště a pět kolejí.\n\nNádraží bylo vybudováno v roce 1882. Sloužilo pro úzkorozchodnou dráhu. V její blízkosti se dále západním směrem od města nacházely i hlavní železniční dílny pro celou Bosnu, kde bylo zaměstnáno tisíc lidí.\n\nV září 1941 odsud byly vypravovány transporty sarajevských Židů, které se rozhodla ustašovská správa města vysídlit. Židé odcestovali vagony určenými pro svoz dobytka do přestupního táboru v Travniku.\n\nPůvodní staniční budova byla po druhé světové válce stržena a nahrazena novým funkcionalistickým objektem, který navrhli českoslovenští architekti pod vedením Bedřicha Hacara. Na stavbu dohlíželi také odborníci z Německa. Ve své době se jednalo o jeden z mála objektů ve městě, který nebyl nikterak ovlivněn socialistickým realismem. Vzhledem k politickým otřesům v československo-jugoslávských vztazích však nemohli svojí práci dokončit. Nakonec tak novou odbavovací halu nádraží dokončil chorvatský architekt Bogdan Stojkov. Důvodů pro výstavbu nového nádraží bylo několik; trať do Sarajeva se přebudovávala na normální rozchod 1435 mm, očekávalo se, že nové vlaky budou delší než ty původní a na staré nádraží by se již nevešly. Slavnostní dokončení budovy nádraží se uskutečnilo v roce 1949.\n\nV roce 1971 dosloužila původní historická budova nádraží z roku 1882, která byla opuštěna a nakonec stržena.\n\nBudova má půdorys půlkruhu a je zastřešena konstrukcí z hyperbolických paraboloidů. Před ní se nachází rozsáhlé volné prostranství a tramvajová konečná. Náměstí před nádražím nese název po obětech masakru ve Srebrenici (\"Trg žrtava genocida u Srebrenici\").\n"}
{"id": "1299095", "url": "https://cs.wikipedia.org/wiki?curid=1299095", "title": "Magnetické pole Merkuru", "text": "Magnetické pole Merkuru\n\nMagnetické pole Merkuru je přibližně magnetický dipól (což znamená, že pole má pouze dva magnetické póly) a je zřejmě na planetě Merkur globální. Údaje ze sondy \"Mariner 10\" vedly k jeho objevu v roce 1974, sonda změřila, že intenzita pole je 1,1% Zemského magnetického pole. Původ magnetického pole lze vysvětlit teorií dynama. Magnetické pole je dostatečně silné v blízkosti obloukového šoku na pomalý sluneční vítr, který vyvolává magnetosféru.\n\nMagnetické pole Merkuru je asi z 1,1% stejně silné jako na Zemi. Na rovníku Merkuru je relativní síla magnetického pole kolem 300 nT, což je méně než na Jupiterově měsíci Ganymedu. Magnetické pole Merkuru je slabší, než na Zemi, protože jádro planety se ochladí a ztuhne rychleji, než na Zemi. I když je magnetické pole Merkuru mnohem slabší než magnetické pole Země, je stále ještě dost silné na to, aby odstínilo sluneční vítr a vyvolalo magnetosféru. Protože má Merkur slabé magnetické pole, zatímco meziplanetární magnetické pole, které působí na orbitě je poměrně silné, dynamický tlak slunečního větru na oběžné dráze Merkuru je také třikrát větší než na Zemi..\n\nZda se magnetické pole změnilo ve významné míře mezi misemi \"Marineru 10\" a \"MESSENGER\"u zůstává otevřenou otázkou. V roce 1988 uvedli J. E. P. Connerney a N. F. Ness osm různých dokumentů o magnetickém poli Merkuru z mise Mariner 10, v nichž bylo nabízeno ne méně než patnáct různých matematických modelů magnetického pole odvozených od sférické harmonické analýzy dvou blízkých průletů sondy s hlášeným středem magnetického dipólového momentu v rozmezí od 136 do 350 nT-R (R je poloměr Merkuru 2436 km). Kromě toho, poukázali na to, že \"odhady dipólu získané z obloukového šoku a nebo pozice magnetopauzy se pohybují přibližně od 200 nT-R (Russell 1977) přibližně do 400 nT-R (Slavina a Holzer 1979).\" Došli tedy k závěru, že \"neshoda mezi modely je dána základními omezeními vyplývajícími z prostorového rozdělení dostupných pozorování.\" Anderson \"et al.\" 2011 s použitím vysoce kvalitních dat ze sondy \"MESSENGER\" z mnoha oběžných dráh kolem Merkuru, nikoli jen několika průletů vysokou rychlostí, zjistili, že dipólový moment je 195 ± 10 nT-R.\n\nPůvod magnetického pole lze vysvětlit teorií dynama, tedy konvekcí elektricky vodivého roztaveného železa na planetární vnějším jádru. Dynamo je generováno velkým železným jádrem, které se ponořilo do středu hmoty planety a neochladilo se v průběhu let a vnějším jádrem, které není zcela ztuhlé, a cirkuluje kolem vnitřního jádra. Před objevem magnetické pole v roce 1974, se mělo za to, že kvůli malé velikosti Merkuru se jádro v průběhu let ochladí. Stále existují problémy s touto teorií dynama, včetně skutečnosti, že Merkur má pomalou 59 dní dlouhou rotaci, která by neměla umožnit generovat magnetické pole.\n\nDynamo je pravděpodobně slabší než na Zemi, protože je řízeno termo-kompoziční konvekcí spojenou s tuhnutím vnitřního jádra. Tepelný gradient na hranici jádra a pláště je subadiabatický, a proto je vnější oblast kapalného jádra stabilně rozvrstvená s dynamem pracujícím pouze v hloubce, kde vzniká silné pole. Protože má planeta pomalou rotaci, výsledné magnetické pole je ovládáno drobnými součástmi, které se s časem rychle pohybují.\n\nPodobně jako Země je i magnetické pole Merkuru nakloněno, což znamená, že magnetické póly nejsou umístěny ve stejné oblasti, jako geografické póly. To má za následek severo-jižní asymetrii ve vnitřním magnetickém poli Merkuru, geometrie magnetických siločar se liší v severní a jižní polární oblasti Merkuru. Zejména magnetická \"polární čepička\", kde jsou siločáry otevřené pro meziplanetární medium je mnohem větší v blízkosti jižního pólu. Z této geometrie vyplývá, že jižní polární oblast je mnohem více než severní vystavena nabitým částicím, zahřívaným a urychlovaným interakcí slunečního větru a magnetosféry. Síla kvadrupólového momentu a náklon dipólového momentu jsou zcela neomezené.\n\nJsou různé způsoby jak bylo magnetické pole Merkuru měřeno. Obecně platí, že odvozené ekvivalentní pole vnitřního dipólu je menší, pokud je odhadováno na základě magnetosférické velikosti a tvaru (~ 150-200 nT R3). Poslední radarová měření rotace Merkuru odhalila mírný kývavý pohybem s vysvětlením, že jádro Merkuru je alespoň částečně roztavené, což znamená, že železný \"sníh\" pomáhá udržovat magnetické pole. \"Sonda MESSENGER\" provede více než 500 milionů měření magnetické pole Merkuru, pomocí jejího citlivého magnetometru.\n\nPřed rokem 1974 se myslelo, že Merkur nemůže generovat magnetické pole, protože má relativně malý průměr a nemá atmosféru. Nicméně, když \"Mariner 10\" udělal průlet kolem Merkuru (v dubnu 1974), objevil magnetické pole, které mělo intenzitu jedné setiny magnetického pole Země. Ale tyto průchody poskytovaly slabé omezení velikosti vnitřního magnetického pole, jeho orientace a harmonické struktury, zčásti proto, že pokrytí planetárního pole bylo špatné a zčásti kvůli nedostatku souběžných pozorování hustoty a rychlosti slunečního větru. Od objevu získalo magnetické pole Merkuru velkou pozornost především proto, že Merkur je malé velikosti a má pomalou 59 dní dlouhou rotaci.\n\nPokud jde o původ magnetického pole, v současné době se předpokládá, že pochází z mechanismu \"dynama\", i když je to dosud nejisté.\n\nVědci zjistili, že magnetické pole Merkuru může být velmi \"děravé\", protože sonda \"MESSENGER\" se setkala s magnetickými \"tornády\", během jejího druhého průletu 6. října 2008, které by mohly doplnit atmosféru (nebo \"exosféru\", podle astronomů). Když \"Mariner 10\" uskutečnil průlet zpět v roce 1974, jeho signály měřily obloukový šok, vstup a výstup z magnetopauzy a magnetosférickou dutinu, která je zhruba 20 krát menší než Země, a která se pravděpodobně rozpadla během průletu \"MESSENGER\"u. I když je pole zhruba je z 1% silné tak jako zemské magnetické pole, jeho detekce \"Marinerem 10\" byla přijata některými vědci jako náznak, že je vnější jádro Merkuru ještě tekuté, nebo alespoň částečně kapalné s železem a možná i jinými kovy.\n\n\"BepiColombo\" je společná mise Evropské kosmické agentury (ESA) a Japan Aerospace Exploration Agency (JAXA) k Merkuru. Mezi cíle mise bude i objasnit magnetické pole Merkuru. Mise by měla odstartovat v říjnu 2018.\n"}
{"id": "1299098", "url": "https://cs.wikipedia.org/wiki?curid=1299098", "title": "Magnetické pole Měsíce", "text": "Magnetické pole Měsíce\n\nMagnetické pole na Měsíci je velmi slabé ve srovnání se Zemí. Další významné rozdíly jsou, že Měsíc nemá v současné době dipolární magnetické pole (jaké by bylo generováno dynamem v jádře) a různá magnetizace, která je přítomna v kůře je jiného původu. Jedna hypotéza tvrdí, že magnetizace kůry byla získána brzy v lunární historii, když bylo dynamo stále aktivní. Malá velikost lunárního jádra je ale potenciální překážkou k podpoře této hypotézy. Alternativně je možné, že na tělese bez vzduchu jako je Měsíc může být přechodné magnetické pole generované během velkého impaktu. Na podporu tohoto tvrzení byl předložen důkaz, že největší magnetizace kůry je umístěna přímo naproti obřím impaktním kráterům. Bylo navrženo, že takový jev by mohl být důsledkem expanze plazmového oblaku generovaného nárazem kolem Měsíce v přítomnosti okolního magnetického pole. Například sonda Čandraján-1 mapovala \"mini-magnetosféru\" na Crisium antipódu na odvrácené straně Měsíce, pomocí nástroje Sub-keV Atom Reflecting Analyzer (SARA). Mini-magnetosféra má na povrchu 360 km a je obklopena 300-km tlustým regionem zesílených plazmových toků, které jsou výsledkem slunečního větru proudícího kolem mini-magnetosféry.\n\nExistuje stále více důkazů, že jemné částice měsíčního prachu mohou skutečně plavat, vyvrženy z měsíčního povrchu pomocí elektrostatického odpuzování. To by mohlo vytvořit dočasnou noční \"atmosféru\" prachu. Atmosféra měsíčního prachu by se také mohla shromáždit do jakéhosi průsvitného větru. V důsledku rozdílů v akumulaci globálních nábojů by plovoucí prach přirozeně létěl od silně negativní noční strany ke slabě negativní denní straně. Tento efekt \"prachové bouře\" by byl nejsilnější na měsíčním terminátoru. Mnoho z těchto detailů je stále spekulativních, ale sonda Lunar Prospector zjistila změny v napětí lunární noční strany během přechodů magnetickými ohony v řádu od -200 V do -1000 V. Další charakterizace byla provedena pomocí sondy Lunar Atmosphere and Dust Environment Explorer na konci roku 2013.\n\nPlazmový ohon má velmi dynamickou strukturu, v konstantním stavu pohybu, tak jak Měsíc obíhá přes magnetické ohony, které může plazmový ohon mnohokrát obletět a setkává se s nimi, což trvá od několika minut do několika hodin nebo dokonce dnů.\n\nV sérii \"Vesmírná odyssea\" Arthur C. Clarka je na Měsíci nalezen monolit v blízkosti kráteru Tycho podle nepřirozeně silného magnetického pole, zdejší magnetická anomálie je pojmenována\" Magnetická Anomálie Tycho 1\" (TMA-1).\n"}
{"id": "1299099", "url": "https://cs.wikipedia.org/wiki?curid=1299099", "title": "Mount Wilson", "text": "Mount Wilson\n\nMount Wilson může odkazovat k:\n\n\n\n"}
{"id": "1299100", "url": "https://cs.wikipedia.org/wiki?curid=1299100", "title": "Prstencová galaxie", "text": "Prstencová galaxie\n\nPrstencová galaxie je typ galaxie s kruhovým vzhledem. Prstenec obsahuje mnoho relativně mladých modrých hvězd, které jsou masivní a velmi jasné; v centrální oblasti se pak oproti tomu nalézá relativně málo svítivá hmota. Příkladem takového typu galaxie je Hoagův objekt, objevený Artem Hoagem v roce 1950.\n\nPodle některých astronomů, např. podle Appletona a Struck-Marcella z Iowa State University, se prstencové galaxie tvoří průchodem menší galaxie středem galaxie větší. Protože většina objemu galaxií je jen prázdný prostor, tato „kolize“ málokdy vede k jakýmkoli skutečným kolizím mezi hvězdami. Nicméně gravitační poruchy způsobené takovou událostí by mohly způsobit vlnu tvorby hvězd napříč větší galaxií.\n\nPodle jiných teorií vznikají prstencové galaxie kolem některých galaxií pomocí vnější akrece. Kvůli otřesům a kompresi akreovaného materiálu by pak v této prstencové oblasti docházelo ke zvýšené tvorbě hvězd.\n\n\n"}
{"id": "1299101", "url": "https://cs.wikipedia.org/wiki?curid=1299101", "title": "Meziplanetární magnetické pole", "text": "Meziplanetární magnetické pole\n\nMeziplanetární magnetické pole (IMF) je sluneční magnetické pole odnášené pomocí slunečního větru mezi planety sluneční soustavy.\n\nJelikož je sluneční vítr plazma, má vlastnosti plazmy, spíše než jednoduchého plynu. Například, je vysoce elektricky vodivé, takže magnetické siločáry od Slunce jsou odnášeny spolu s větrem. Dynamický tlak větru dominuje nad magnetickým tlakem přes většinu sluneční soustavy (nebo heliosféry), takže magnetické pole je vytaženo do vzoru Archimedovy spirály (Parkerova spirála) kombinací pasivního pohybu a rotace. V závislosti na polokouli a fázi slunečního cyklu, magnetické pole zahýbá spirálu dovnitř nebo ven. Magnetické pole následuje stejný tvar spirály, v severní a jižní části heliosféry, ale s opačným směrem pole. Tyto dvě magnetické domény jsou od sebe odděleny dvěma proudovými listy (elektrický proud, který je omezen na zakřivené rovině). Tento heliosférický proudový list má tvar podobný zatočené sukni baleríny, a změny ve tvaru prostřednictvím slunečního cyklu probíhají, když se sluneční magnetické pole obrátí přibližně každých 11 let.\n\nPlazma v meziplanetárním médiu je také zodpovědné za sílu slunečního magnetického pole na oběžné dráze Země, která je více než 100 krát větší, než se původně očekávalo. Kdyby byl vesmír vakuem, pak by Sluneční magnetické dipólové pole o velikosti indukce 10 tesla na povrchu Slunce, bylo sníženo s inverzní krychlí vzdálenosti asi 10 tesla. Ale satelitní pozorování ukazují, že je asi 100 krát větší, kolem 10 tesla. Magnetohydrodynamická (MHD) teorie předpovídá, že pohyb vodivé tekutiny (např. meziplanetárního média) v magnetickém poli, indukuje elektrické proudy, které zase vytvářejí magnetická pole, a v tomto ohledu se chová jako MHD dynamo.\n\n"}
{"id": "1299102", "url": "https://cs.wikipedia.org/wiki?curid=1299102", "title": "Gumův katalog", "text": "Gumův katalog\n\nGumův katalog je astronomický katalog 84 emisních mlhovin na jižní obloze. Byl sestaven australským astronomem Colinem Stanleyem Gumem (1924-1960) na Mount Stromlo Observatory pomocí fotografií se širokým záběrem. Gum publikoval svá zjištění v roce 1955 v práci nazvané \"Studie jižních difuzních H-alfa mlhovin\", ve které představil katalog 84 mlhovin nebo mlhovinových komplexů.\nPodobné katalogy jsou například Sharplessův katalog a RCW katalog. Mnoho z Gumových objektů se vyskytuje i v těchto katalozích.\n\nPodle Guma je pojmenována Gumova mlhovina, kterou objevil a zapsal do svého katalogu jako položku Gum 12, a jedná se o emisní mlhovinu, kterou lze nalézt v jižních souhvězdích Plachet a Lodní zádě.\n\n\"Příklady z Gumova katalogu (1955)\"\n\n"}
{"id": "1299103", "url": "https://cs.wikipedia.org/wiki?curid=1299103", "title": "Markarjanovy galaxie", "text": "Markarjanovy galaxie\n\nMarkarjanovy galaxie jsou třída galaxií, které mají jádra s nadměrným množství ultrafialových emisí ve srovnání s jinými galaxiemi. Benjamin Markarjan upozornil na tento typ galaxií v roce 1963. Jádra galaxií mají modré barvy, spojené s hvězdami tříd A až F. Modré jádro neodpovídá zbytku galaxie. Spektra v detailu mají tendenci ukázat kontinuum, o kterém Markarjan předpokládal, že musí být vyrobeno netepelně. Většina z nich má emisní čáry a vyznačují se vysoce aktivní činnosti.\nZáznamy Markarjanova katalogu jsou ve tvaru \"Markarjan ####\", a často mohou být použíty zkratky, Mrk, Mkr, Mkn; zřídka také Ma, Mk, Mark.\n\nV roce 1964 se Markarjan rozhodl hledat tento druh galaxií.\nPrvní Byurakan Survey zahájil v roce 1965 pomocí Schmidtova teleskopu v Byurakan Astrophysical Observatory. Dalekohled používá 132 cm zrcadlo a 102 cm opravnou desku. Ve své době šlo o největší dalekohled s plnou clonou objektivu hranolu. Cílem průzkumu bylo najít galaxie s přebytkem UV záření. Použitá optika byla upravena pro modro fialovou. Hranoly měly nízký rozptyl 180 nm/mm, aby nedošlo k šíření spektra galaktického jádra příliš mnoho a nepletlo se to s jinými objekty. To umožnilo klasifikaci galaxií s magnitudou do 17.5. Sedmdesát galaxií s UV-kontinuem se objevilo na seznamech, a termín \"Markarjanova galaxie\" se začal používat. Další dva seznamy přinesly řadu galaxií (302 v roce 1969). FBS pokračovalo v pozorováních až do roku 1978 s plným spektrálním průzkumem ve vysokých galaktických šířkách. V roce 1980 došlo k dokončení analýzy desek a vybírání zahrnutých. Dalších dvanáct dokumentů s objekty z Prvního Byurakanova Průzkumu přineslo seznam až 1500 galaxií.\n\nSeznam s názvem \"První Byurakanův Průzkum\" se dostal do oběhu v roce 1986, včetně původních 1500 galaxií a 32 doplňků číslováných od 9001 do 9032. V roce 1989 byl zveřejněn rozšířený seznam čítající až 1515 položek.\n\nV roce 2005 proběhl \"Druhý Byurakanův Průzkumu\" (SBS, SBSSS, BSS, MrkII, Markarjan II), kdy bylo provedeno rozšíření MrkI přehlídky na slabší objekty a tvorba katalogu 3563 objektů, 1863 galaxií (SBSG) a 1700 hvězd (SBSS). 761 galaxií je AGN (155 Seyfertovy galaxie, 596 kvasary, 10 blazary).\n\nKatalogy galaxií zahrnují jméno, souřadnice, spektrální typ, viditelnou velikost a morfologický typ galaxie. Vlastní označení pro galaktické jádro je s pro hvězdě podobné, nebo d pro difúzní, s hybridními typy ds nebo sd. Číslice 1, 2 nebo 3 uvádějí silné, střední nebo slabé UV záření. A písmeno \"e\" je připojena, pokud jsou emisní čáry zřejmé. Jedenáct galaxií mělo modré hvězdy v popředí vytvářející ultrafialové přebytek, takže tyto galaxie nepatřily opravdu do této třídy. Dalším problémem jsou duplicitní položky, kde Mrk 107 je Mrk 20, Mrk 1318 je Mrk 49, a Mrk 890 je Mrk 503.\n\nRůzné objekty v tomto katalogu zahrnují Seyfertovy galaxie, starburst galaxie, H II oblastí, aktivní galaktická jádra, BL Lac objekty a kvasary. Některé objekty jsou ve skutečnosti obří svítící oblasti ionizovaného vodíku v galaxii, včetně Mrk 59, 71, 86b, 94, 256b, 404, 489b, 1039, 1236, 1315, a 1379a. Další galaxie mají černé díry vytryskávající horký plyn v energetických proudech. Mnohé jsou proměnné, ukazující jas pocházející z malé oblasti.\n\n"}
{"id": "1299104", "url": "https://cs.wikipedia.org/wiki?curid=1299104", "title": "Mezigalaktický prach", "text": "Mezigalaktický prach\n\nMezigalaktický prach je kosmický prach, tedy mikroskopická zrnka pevného materiálu, nacházející se mezi galaxiemi v mezigalaktickém prostoru. Důkazy pro existenci mezigalaktického prachu byly předloženy již v roce 1949, a počet důkazů v průběhu 20. století stále narůstal. Existují velké rozdíly v rozložení mezigalaktického prachu. Prach může mít vliv na mezigalaktické měření vzdálenosti, uskutečněné měřením supernov a kvasarů v jiných galaxiích.\n\nMezigalaktický prach může být součástí mezigalaktických oblaků prachu, jejichž existence kolem některých jiných galaxií byla prokázána v 60. letech 20. století. V 80. letech byly objeveny nejméně čtyři mezigalaktické oblaky prachu ve vzdálenosti několika megaparseků od galaxie Mléčné dráhy; příkladem je Okroyův oblak.\n\nV únoru 2014 NASA oznámila, že výrazně rozšířila databázi pro sledování polycyklických aromatických uhlovodíků (PAU) ve vesmíru. Podle vědců může být více než 20 % uhlíku ve vesmíru spojeno s PAU, které mohou být výchozí materiály pro tvorbu života. Zdá se, že PAU byly vytvořeny již dvě miliardy let po velkém třesku, jsou rozšířeny po celém vesmíru, a jsou spojeny s novými hvězdami a exoplanetami.\n\n"}
{"id": "1299106", "url": "https://cs.wikipedia.org/wiki?curid=1299106", "title": "Mezigalaktické cestování", "text": "Mezigalaktické cestování\n\nMezigalaktické cestování je termín používaný pro hypotetické cestování s posádkou nebo bezpilotních sond mezi galaxiemi. Vzhledem k obrovským vzdálenostem mezi naší vlastní galaxií Mléčné dráhy a dokonce i jejími nejbližšími sousedy (stovky tisíc až miliony světelných let) by byla taková cesta mnohem větší a technologicky náročnější, než i mezihvězdné cestování. Mezigalaktické vzdálenosti jsou zhruba stotisíckrát (o pět řádů) větší než jejich mezihvězdné protějšky.\n\nTechnologie potřebné k cestování mezi galaxiemi jsou daleko za hranicemi lidských možností a v současné době jsou pouze předmětem spekulací, hypotéz a sci-fi.\n\nNicméně, vědecky vzato, neexistuje nic, co by naznačovalo, že je mezigalaktické cestování nemožné. Existuje ve skutečnosti několik myslitelných metod jak to provádět, k dnešnímu dni bylo několik lidí, kteří studovali mezigalaktické cestování vážným způsobem.\n\nVzhledem k vzdálenostem bude každý vážný pokus cestování mezi galaxiemi vyžadovat metody pohonu daleko nad rámec toho, co je v současné době myslitelné. Nutné budou rychlosti blízko k rychlosti světla.\n\nPodle současného chápání fyziky nemůže objekt v prostoročasu překročit rychlost světla, což znamená, že pokus o cestování do jiné galaxie by trval miliony pozemských let při konvenčním způsobu letu.\n\nCestování s posádkou při rychlosti vzdálené rychlosti světla, by vyžadovalo buď, abychom překonali naši vlastní smrtelnost, s technologiemi jako je radikální prodloužení života nebo cestovaní s generačními loděmi. Při cestování rychlostí bližší k rychlosti světla by dilatace času umožnila mezigalaktické cestování v časovém rozmezí desítek let při lodním času.\n\nTyto výzvy také znamenají, že návrat z výpravy bude velmi obtížný.\n\nCesty do jiných galaxií podsvětelnou rychlostí by vyžadovaly cestu dlouhou od stovek tisíc až po miliony let. K dnešnímu dni byl vyroben pouze jeden design, jako je tento.\n\nHyperrychlé hvězdy byly předpovězeny v roce 1988 a objevit se je podařilo v roce 2005, Tyto hvězdy se pohybují rychleji, než je úniková rychlost z Mléčné dráhy, a cestující do mezigalaktického prostoru. Existuje několik teorií o jejich existenci. Jedním z mechanismů vysvětlujících jejich rychlost je, že supermasivní černá díra ve středu Mléčné dráhy vykopne hvězdu z galaxie průměrně asi jednou za sto tisíc let. Další se domnívají, mechanismem by mohl být výbuch supernovy v binárním systému.\n\nTyto hvězdy cestují rychlostí až 3000 km za sekundu. Nicméně, v poslední době (listopad 2014) byla na základě numerických metod vyslovena domněnka, že hvězdy mohou cestovat i významnými zlomky rychlosti světla. Autoři je nazývájí jako Semi-relativistické hyperrychlé hvězdy a podle modelů by mohly být urychleny fúzí supermasivních černých děr v kolidujících galaxiích. A autoři se domnívají, že budou zjistitelné budovanými dalekohledy.\n\nTyto by mohly být použity vstupem na oběžnou dráhu kolem nich a čekáním.\n\nDalší návrh je uměle pohánět hvězdu ve směru jiné galaxie.\n\nKdyž světlu trvá přibližně 2,54 milionu let procházet záliv prostoru mezi Zemí a například galaxií v Andromedě, bude to trvat mnohem kratší dobu z pohledu cestovatele, který letí téměř rychlostí světla z důvodu účinku dilatace času. Ta závisí na rychlosti (jakákoli menší než rychlost světla) a cestované vzdálenosti (kontrakce délek). Mezigalaktické cestování pro člověka je proto teoreticky možné, z pohledu cestujícího.\n\nZrychlení na rychlosti blízké k rychlosti světla s relativistickou raketou by umožnilo lodní cestovní čas výrazně nižší, což by ale vyžadovalo velmi velké množství energie. Způsob, jak to udělat, je cestování vesmírem pomocí konstantního zrychlení. Cestování do galaxie v Andromedě, vzdálené 2 miliony světelných let, by trvalo 28 let lodního času s konstantním zrychlením 1g a zpomalením 1g po dosažení poloviny cesty, aby byla loď schopna se zastavit. \n\nLet do galaxie v Andromedě s tímto zrychlením by vyžadoval 4 100 000 kg paliva na kg užitečného zatížení pomocí nerealistického předpokladu 100% účinného motoru, který mění hmotu na energii. Zpomalování od poloviny cesty s cílem zastavit dramaticky zvyšuje požadavky na pohonné hmoty až na 42 bilionů kg paliva na kg užitečného zatížení. To je desetinásobek hmotnosti Mt Everestu nutný v palivu pro každý kg užitečného zatížení. Paliva přispívá k celkové hmotnosti lodi, která nese více paliva, což také zvyšuje energii potřebnou k cestování na určitém zrychlení, přidání dalšího paliva navíc by problém dále prohloubilo.\n\nPožadavky na pohonné hmoty na let do galaxie v Andromedě s konstantním zrychlením znamenají, že buď musí být velmi malý náklad, loď musí být velmi velká, nebo musí cestou sbírat palivo, nebo přijímat energii na cestu přes jiné prostředky.\n\nAlcubierreho pohon je vysoce hypotetický koncept, který je schopen udělit kosmické lodi impuls k rychlosti vyšší než rychlost světla. Loď samo o sobě by se neměla pohybovat rychleji než světlo, ale prostor kolem ní ano. To by mohlo teoreticky umožnit praktické intergalaktické cestování. Neexistuje žádný známý způsob, jak vytvořit prostor narušující vlnu, kterou tento koncept potřebuje k práci, ale metriky rovnic jsou v souladu s teorií relativity a omezení rychlosti světla.\n"}
{"id": "1299112", "url": "https://cs.wikipedia.org/wiki?curid=1299112", "title": "ČKD Hradec Králové", "text": "ČKD Hradec Králové\n\nČKD Hradec Králové byla strojírenská firma, která vyráběla zejména naftové motory. Její areál v dnešní Náchodské ulici byl budován od roku 1941. Firma nesla během své existence řadu jmen: LGK Göringwerke, a. s. Hradec Králové, Plotiště (původně Škodawerke Plzeň) (1941–1944); Škoda (Škodovy závody) Praha, n. p. Praha, závod Plotiště (1945–1953); Strojírny Plotiště (1954–1958); Československé závody naftových motorů, n. p. Praha, závod Plotiště (1958–1965); ČKD Praha, oborový podnik, závod Hradec Králové (1965–1990); ČKD Praha, kombinát, závod Hradec Králové, Plotiště (1989–1990).\n\nV letech 1937–1938 se rozhodlo o rozšíření královéhradecké pobočky Škodových závodů a výstavbě nových provozů v Plotištích nad Labem, protože v Kuklenách rozšířit tovární areál již nešlo. Počátek 2. světové války však znamenal změnu orientace na válečnou výrobu v rámci koncernu Reichswerke Hermann Göring, jehož součástí se Škodovka stala.\n\nV letech 1941–1943 byla vybudována nová slévárna, jež pod názvem LGK Zaunfeld dodávala odlitky z lehkých kovů pro stavbu víceúčelových bojových letounů Junkers Ju 88, které byly původně navrženy jako rychlé střemhlavé bombardéry bez obranné výzbroje. Projekt závodu zpracoval karlovarský architekt Adolf Merettich, stavbu provedla Konstruktiva AG Prag. Výrobní kapacita byla německými okupanty stanovena na 200 tun siluminu a 100 tun elektronu ročně. Vedení firmy i většina úřednictva byla německé národnosti, dělnictvo bylo naopak české. Provoz v ní byl zahájen 4. června 1943.\n\nAreál se tehdy skládal ze slévárny siluminu (parcela 885) a apretury, tj. konečné úpravy odlitků (872/1), slévárny elektronu (884) s apreturou (875), kompletační dílny (895), vodárny (893), kotelny (886) a dalších menších objektů, z nichž řada již neexistuje. Většina dochovaných budov má cihlami vyzdívané montované ocelové a železobetonové skelety. Navíc v bývalé Součkově cihelně, která se nachází nedaleko závodu, byly v letech 1943–1944 zbudovány protiletecké kryty na ochranu německého úřednictva. Po skončení války byla většina zařízení odvezena do Plzně a zbytek do hradecké pobočky, pod kterou slévárna přešla.\n\nPo 2. světové válce byl plotišťský závod znárodněn a hned v roce 1945 připojen pod Škodovy závody, načež začal vyrábět mostní konstrukce. V roce 1945 došlo ke zrušení německého společného závodního požárního útvaru ČKD a Škoda Hradec Králové. Od roku 1953 byl hlavním výrobním programem vývoj a výroba naftových motorů, včetně slévárenské výroby odlitků ze šedých i hořčíkových slitin, přičemž se začínalo s motory o vrtání 140 a 160 mm. Už v prvním roce bylo vyrobeno 20 těchto motorů a následně byly do celého světa expedovány tisíce motorů různých typů a provedení, nejdříve pod obchodní značkou ŠKODA a SLAVIA (např. v roce 1956 vyvinuty prototypy 6L 160 B a 6L 275 B, které se začaly následujícího roku sériově vyrábět) a od roku 1973 pod obchodní značkou ČKD:\n\n\"„Náš největší dieselmotor do posledních zkoušek\n\nHRADEC KRÁLOVÉ 11. srpna (pac) – V Čs. závodech naftových motorů, Hradec Králové-Plotiště, je celozávodní dovolená. Avšak ve vývojové dílně a zkušebně je rušno. Zůstalo zde několik montérů a vývojových pracovníků s konstruktéry. Jejich zájem je soustředěn na obrovský kolos – zcela nový typ lodního naftového motoru československé konstrukce Škoda 525. Jeho výkon 2500 koní znamená, že jde o největší dieselmotor u nás dosud vyrobený.\n\nMotor byl k prvním zkouškám spuštěn o 14 dní dříve. Potom byly zkoušky přerušeny, na řadu přišly prohlídky mechanismů a odstraňování zjištěných nedostatků. V úterý se obrátky motoru rozjely znova, tentokrát k ověřovací zkoušce.“\"\n\n1. listopadu 1958 byla uvedena do zkušebního provozu moderní slévárna hořčíkových slitin, kterou postavil n. p. Pozemní stavby v Hradci Králové. Její stavba si vyžádala několik desítek milionů korun a trvala necelé tři roky. Do roku 1966 vstoupil závod jako držitel Rudého praporu vlády a Ústřední rady odborů. Významnou událostí se stalo i ustavení závodního požárního útvaru v roce 1966. Došlo také k rozjetí boje na snížení zmetkovitosti.\n\nRoku 1974 se v továrně uskutečnila několikaměsíční praxe patnáctičlenné kubánské skupiny, která se měla naučit obsluze, seřizování a opravě královéhradeckých výrobků. V roce 1976 byl závod dovybaven zařízeními z oboru formovací techniky Shalco U 190. Téhož roku bylo vyrobeno 18 nových naftových motorů nového typu 310 pro Sovětský svaz, kde se osvědčily. To však nestačilo, protože požadavky odběratelů se zvyšovaly. Zaměřovalo se tak na využití rezerv v technologickém postupu, na inovaci části výrobního parku, vyřešení vnitrocechové dopravy, zvyšování kvalifikace dělníků druhou odborností. Vše muselo být v zájmu zvyšování produktivity, efektivnosti a racionalizace veškeré práce v závodě. Samozřejmostí byly také prodloužené a mimořádné nedělní směny.\n\nO vyrobených lodních motorech z ČKD se zmiňuje i jeden z článků Rudého práva:\n\n\"„Pětistý lodní motor\n\nHRADEC KRÁLOVÉ 22. listopadu (Od našeho zpravodaje) – Pětistý lodní motor řady 8 DR o výkonu 1472 kW, vyrobený v závodě ČKD Hradec Králové-Plotiště, převzali v úterý odpoledne zástupci sovětských výrobců námořních lodí. Tato dlouhodobá zakázka – v ČKD nazývaná zakázkou století – představuje objem jedné a půl miliardy korun.\n\nNa slavnostním mítinku čs.-sovětského přátelství poděkovali zástupci sovětských organizací pracujícím ČKD za vysokou kvalitu těchto naftových motorů, které jsou spolehlivou pohonnou jednotkou stovek sovětských námořních, převážně rybářských lodí.\n\nSovětský svaz, který je největším odběratelem produkce závodu i v dalších výrobcích, bude odebírat tyto stroje až do roku 1980, kdy je začne postupně nahrazovat nová řada motorů, charakteristická vysokými výkony a značně nižší váhou.“\"\n\nV podniku se vyrábějí naftové motory o vrtání 275-525 mm a výkonech od 213 do 2575 kW. Stálá je snaha je vylepšovat a přitom něco ušetřit. Hledá se, kde jen může. Od 15. ledna 1979 nastupovali pracovníci slévárny č. 3 na třetí směnu, pro kterou si závod zajistil poměrný dostatek elektrické energie. A co bylo tímto dodatkovým zdrojem energie? Výkon dlouhodobě zkoušených vývojových naftových motorů, který byl předtím přehlížen a nevyužit. Trvalé místo měla v závodě socialistická soutěž. Tehdy zde mezi sebou soutěžilo 31 kolektivů brigád socialistické práce. Problémem závodu bylo obcházení nařízení, která se týkala péče o životní prostředí. Často byl kritizován či penalizován za zanedbání údržby instalovaného zařízení i za jiné prohřešky. Hned po požáru ČKD Naftové motory, závodu Wilhelma Piecka v Praze (19. července 1980) uvolnil plotišťský závod 1. října 1980 svoje prostory 45 zaměstnancům pražského provozu a převzal za něj výrobu naftových motorů řady 310. V blízkosti závodu byla v březnu 1982 otevřena samoobsluha s občerstvením, jež měla zlepšit nákupní podmínky zdejších zaměstnanců, zejména výraznou měrou ušetřit jejich čas při cestě z práce. Roku 1980 byl předán do užívání přístavek u skladu příjmu zboží. V přízemí budovy bylo sociální zařízení pro pracovníky příjmu zboží, v prvním poschodí byla umístěna administrativní část útvaru zásobování. O 2 roky později došlo k záměně svítiplynu na zemní plyn. V lednu 1984 začala za plného chodu rekonstrukce slévárny. Probíhaly však i další opravy, některé nebyly dokončeny, např. pískového hospodářství v slévárně těžkých odlitků I. V té době ČKD dodávalo do SSSR kromě lodních motorů také stacionární dieselmotory pro naftaře, plynaře a geology a drážní motory pro posunovací a rozřaďovací lokomotivy.\n\nOd roku 1990 patřila společnost do holdingové skupiny ČKD PRAHA HOLDING a.s., která její provoz v roce 1996 převedla spolu s ČKD Hořovice do nově vzniklé ČKD Motory. DMA PLOTIŠTĚ, a.s. (bývalé ČKD Hradec Králové), ve které zůstaly závazky společnosti, byla pak vzápětí po svém založení v roce 1998 poslána do likvidace a o několik měsíců později se ocitla v konkursu.\n\nPozději ČKD Motory utlumily výrobu, neboť ztratily významná odbytiště zvláště v Rusku, Asii a Jižní Americe. V letech 2000–2001 však zaznamenaly oživení, ale na konci června 2002 se dostaly do konkursu poté, co zkrachovala jejich jednání o kapitálovém vstupu s indonéskou společností Kaltimex Energi. Navíc 15. srpna 2001 zachvátil rozsáhlý požár halu na kompresory. V roce 2002 byl zrušen HZSP ČKD Hradec Králové.\n\nOd roku 2003 ve výrobním programu pokračovala společnost BEZ MOTORY a.s., ale o dva roky později byl ukončen vývoj a následně i výroba motorů. V roce 2009 převzala servis a výrobu náhradních dílů pro vyrobené typy a řady motorů společnost BEZ MOTORY SERVICES s.r.o. Ta kromě toho zaměřuje svoji činnost zejména na zpracování návrhů generátorových soustrojí elektráren, pohonů, čerpadel apod., jejich montáž a zajišťování provozních i servisních služeb, včetně dodávek originálních náhradních dílů. Rovněž se zabývá přestavbami těžkých spalovacích motorů pro provoz na různá paliva.\n\nV rozsáhlém areálu bývalého ČKD začaly působit také další firmy, např. Brzdové automobilové kotouče či výrobce větrných elektráren Wikov Wind. Přesto výrobní haly ČKD byly několik posledních let prázdné a chátraly. To se však má změnit, protože společnost Finapra, majitel areálu, chce přilákat nové firmy a kvůli tomu zahájil projekt revitalizace areálu, který má na starosti Hradecká projekční a developerská kancelář s. r. o. (Ing. Arch. Radovan Hlubuček) a zahrnuje demolici většiny původních budov a výstavbu nových hal pro skladování a výrobu.\n"}
{"id": "1299115", "url": "https://cs.wikipedia.org/wiki?curid=1299115", "title": "Allen Ravenstine", "text": "Allen Ravenstine\n\nAllen Ravenstine (* 9. května 1950) je americký hudebník. V roce 1975 byl jedním ze zakládajících členů kapely Pere Ubu. Ve skupině vydržel až do jejího rozpadu v roce 1982. Do té doby s ní vydal pět studiových alb. V roce 1987 byla obnovena, avšak Ravenstine jí již roku 1989 po vydání dvou dalších alb opustil (podílel se ještě na jednom, avšak jen zčásti). V roce 1975 nahrál sólové album \"Terminal Drive\", které po řadu let nevyšlo oficiálně jako celek. V roce 1983 získal pilotní licenci, následně pracoval jako letový instruktor a později pilotoval charterové lety. Po odchodu z Pere Ubu se hudbě dlouhodobě nevěnoval. V roce 2012 byl pozván, aby přispěl do dokumentárního filmu \"I Dream of Wires\". Následně se opět začal hudbě věnovat a ve spolupráci s Robertem Wheelerem vydal dvě alba. V roce 2015 vydal sólové album \"The Pharoah's Bee\".\n\n"}
{"id": "1299116", "url": "https://cs.wikipedia.org/wiki?curid=1299116", "title": "Památník Giuseppe Verdiho", "text": "Památník Giuseppe Verdiho\n\nPamátník Giuseppe Verdiho je socha na počest skladatele Giuseppe Verdiho, která se nachází v parku Verdi Square (mezi západní 72. a západní 73. ulicí, mezi Amsterdamskou a Broadway) na Manhattanu v New Yorku. Socha od Pasquala Civilettiho (1858–1952) zobrazuje Verdiho, kterého lemují čtyři jeho nejoblíbenější postavy: Falstaff (na západní straně), Leonora z La forza del destino (jižní strana), Aida (severní strana) a Otello (na východní straně).\n\nPamátník byl odhalen 12. října 1906 výborem, kterému předsedal Carlo Barsotti (1850–1927), Italo-Američan, který doufal, že bude inspirovat mladé italské Američany. Byl zakládajícím redaktorem italsko-amerických novin Il Progresso Italo-Americano a využil stránek k získání finančních prostředků pro tento a několik dalších památníků včetně památníku na Columbus Circle, památníku z roku 1888 pro Giuseppa Garibaldiho ve Washington Square Park, památníku Giovanniho da Verrazzano (1909) a památníku z roku 1921 pro Dante Alighieriho na náměstí Dante. \n\nPamátka je uvedena v National Register of Historic Places.\n"}
{"id": "1299117", "url": "https://cs.wikipedia.org/wiki?curid=1299117", "title": "Freistatt (film)", "text": "Freistatt (film)\n\nFreistatt je německý hraný film z roku 2015, který režíroval Marc Brummund podle vlastního scénáře. Film popisuje život ve výchovném domově pro mladistvé v Německu v 60. letech. Předobrazem hlavního hrdiny je Wolfgang Rosenkötter, který od roku 1961 strávil 15 měsíců ve výchovném domově ve Freistattu a v roce 2007 se jeho vzpomínky objevily v knize \"Schläge im Namen des Herrn\", kterou napsal Peter Wensierski.\n\nV létě 1968 se 14letý Wolfgang z Osnabrücku dostává do stále větších konfliktů se svým nevlastním otcem. Ten se proto rozhodne Wolfganga ve spolupráci s úřadem péče o mládež umístit do křesťanského výchovného domu ve Freistattu. Jeho matka mu slíbí, že to bude jen do Vánoc. Vedoucí domova Brockmann ponechává veškerý dohled nad svěřenci na vychovatelích Wildem a Krappovi a stará se pouze o svou zeleninovou zahradu. Život v domově připomíná vojenská kasárna a víc než na křesťanskou výchovu se zde dbá na těžkou manuální práci. Brockmann vede zařízení již od roku 1943. Hned první den Wolfgang pozná, že zde vládne každodenní šikana. Sblíží se s ním pouze svěřenec Anton. Všichni chovanci musejí každý den pracovat na těžbě rašeliny. Wolfgangův první útěk se nezdaří a celá skupina je následně potrestána omezením jídla a zákazem kouření. Tím se Wolfgang dostává do dalšího konfliktu s nejstarším chovancem Berndem. Wolfgang se tajně dohodne s Brockmannovou dcerou Angelikou, aby mu odeslala dopis matce, ale je odhalen a potrestán. O Vánocích opouští dům vychovatel Krapp, který měl pro chlapce větší pochopení, ovšem udržoval sexuální styky s chovancem Mattisem. Wolfgangovi se podaří i s Antonem jednoho dne uprchnout a dojedou až do Osnabrücku. Wolfganga však otčím pošle zpět do domova a chycen je i Anton. Poté, co se Anton oběsí, napadnou chovanci bratra Wildeho. Po otčímově náhlé smrti je Wolfgang propuštěn, ale domů se již nevrátí.\n\n"}
{"id": "1299118", "url": "https://cs.wikipedia.org/wiki?curid=1299118", "title": "Záhuba pohanův na Litvě", "text": "Záhuba pohanův na Litvě\n\nZáhuba pohanův na Litvě (v polském originále ) je historický román Józefa Ignacy Kraszewského vydaný v roce 1882 a věnovaný autorem Michałovi Jezierskému.\n\nNámět pro dramatický příběh románu čerpal autor z vyprávění o hrdinské bitvě litevské tvrze s křižáky, které již dříve podal v rozsáhlé dvoudílné monografii \"Litwa – starożytne dzieje, ustawy, język, obyczaje, pieśni, przysłowia, podania itd.\" (Warszawa 1847-1850). Kraszewski se již dříve zabýval litevskou problematikou celkově, jelikož sám se považoval za „Litvína“ a byl hrdý na svůj východopolský původ Dějiště příběhu, litevskou krajinu, obšírně popsanou v díle, znal autor z vlastní zkušenosti, stejně jako podivuhodnou architekturu malborského hradu.\n\nAutorovou inspirací rovněž mohl být nezávisle na jeho vlastních výzkumech také historický román Felikse Bernatowicze \"Pojata, dcera Lezdejky, aneb Litvíni v XIV. století\" (1826), která byla v první polovině století velmi populární a byla opakovaně vydána (6 vydání před Kraszewského románem) a překládána. Autor rovněž sám recenzoval a proto dobře znal dílo Władysława Syrokomly \"Margier – poemat z dziejów Litwy\" (1855), vycházející také z výše zmíněného litevského vyprávění.\n\nDěj se odehráva ve 30. letech XIV. století. Dobu příběhu lze identifikovat podle zmínek o vládě Gediminase na Litvě (1316-1341) a „Ludera“ (Luther von Braunschweig) jako velmistra německého řádu. Román vypráví nezvyklý příběh Margera, mladého Litevce z významné rodiny kunigase (knížete), kterého křižáci v dětství unesli a vychovali jako křesťana pod jménem Jiří se záměrem využít ho proti jeho krajanům. Jiří se náhodou dozví pravdu o svém původu a začíná pomýšlet na útěk. Náhodou se také seznámí s mladou Litevkou Baniutou (přejmenovanou křižáky na Barbaru), která byla rovněž unesena a je držena na hradě. S pomocí dalších dvou Litevců v službách křižáků utečou z Malborského hradu a ukryjí se v nedostupné litevské divočině.\n\nJiří se jakožto „poněmčený“ odrodilec na počátku setkává s neochotnýma podezíravým přijetím, Baniuta, se kterou se mezitím sblížil a zasnoubil, je mu odebrána a určena jako služebnice pohanského božstva. Odhodlaný odpor mladého kunigase tento záměr zmaří. Svou zarputilostí přiměje matku, která mezitím pro něj přijela, aby se zasadila za propuštění Baniuty, a všichni společně se vydají do rodných Pillen — pohraniční pevnosti aktuálně ohrožené křižáckým vpádem. V závěru díla následují po sobě události v rychlém sledu: triumfální návrat, smrt Margerova dědečka a jeho pohřeb, svatba mladého páru a dramatický boj obránců proti křižáckým obléhatelům. Román končí tragickým obrazem lidu hynoucího v hořících Pillenách.\n\n\n\nAutor s využitím svých dřívějších prací a svého zájmu o historii Litvy vytvořil poměrně hutný jednosvazkový román s dramatickou zápletkou a strhujícím dějem. V celém rozsáhlém Kraszewského díle je to jeden z pouhých čtyř románů, které se nevztahují k historii Polska a Poláků.. Při jeho tvorbě kriticky využíval dostupné zdroje a tvořil obraz křižáků a Litvy v souladu s tehdejšími poznatky vědy a výzkumu. Jak je u něj obvyklé, dovedně spojil plastickou vizi minulosti s imponující znalostí tématu. Důkazem svědomitého přípravné studia je jednak litevská slovní zásoba uplatněná v díle, jednak popisy obyčejů, např. pohřebních či svatebních (na konci XI. kapitoly).\n\nV souladu se soudobými poznatky je i popis opevněného hradiště nad řekou. Také samo dějiště příběhu je autentické: dnešní obec Punia nad Němenem (německy ). Podobných obranných opevnění zvaných litevsky ' (doslova: „sypané kopce“, od ') měli Litevci v tom čase značné množství\n\nPostava hlavního hrdiny Jiřího–Margera může být inspirována micikiewiczowským Konrádem Wallenrodem. Wallenrodství Margera je ale jiného typu než u jeho literárního předchůdce, jelikož Marger neváhá zahynout společně s rodáky při obraně ohrožené litevskosti a hranic vlasti. Vedle dovedně psychologicky rozlišených hlavních postav (bratr Bernard, Baniuta, Reda) je dosti přesvědčivě vykreslena duchovní přeměna odpadlíka Šventase, který proti vlastní vůli nalézá v sobě své potlačené litevství a stává se kunigasovi věrným společníkem.. Výstižně je rovněž podána postava a otřesené pocity matky, která navzdory silnému mateřskému citu jen obtížně překonává odstup vůči synovi ovlivněnému výchovou v nepřátelské kultuře.\n\nMilostná zápletka má v díle pomocnou úlohu. Zpočátku je jen naznačena, postupně získává na významu a prohlubuje se na pozadí hlavního příběhu až do tragického vyvrcholení v poslední kapitole. V dramatické závěrečné části se spád událostí výrazně zrychluje a nastává změna nálady: radost mísí se se smutkem. Krom toho se v posledních dvou kapitolách mění charakter díla na částečně rytmizovanou poetickou prózu nahrazující dosavadní vyprávění založené na dialozích a popisech. Tyto kapitoly mají povahu elegie; heslem beznadějné obrany vlastní nezávislosti stává se opakovaná věta: „Jen jednou člověk umírá.“ Pod rouškou „historického kostýmu“ (S. Świerzewski) je dovedně skrytá analogie s bojem povstalců v r. 1863. Celkové poselství a nálada díla představovaly také pro autorovy současníky srozumitelné varování před ofensivním germanismem, které Kraszewski ve svých historických románech často opakoval.\n\nMnohokrát byl zdůrazněno, že toto dílo významnou měrou povzbudilo povědomí Litevců o vlastní kultuře a historii a a přispělo tím k jejich národnímu obrození. O neutuchajícím zájmu o toto dílo svědčí nejnovější vilenské knižní vydání v překladu a zpracování Jonasa Kličiusa.\n\nMimo oblast literatury bylo téma zpracováno v opeře Konstantyho Gorského o třech jednáních s názvem \"Margier\" (premiéra v r. 1927). Libreto opery ale vychází ze Syrokomlova díla.\n\nČeský překlad Jakuba Malého vyšel v nakladatelství J. Otty v roce 1886.\n\n\n"}
{"id": "1299120", "url": "https://cs.wikipedia.org/wiki?curid=1299120", "title": "Romeo a Julie (Central Park)", "text": "Romeo a Julie (Central Park)\n\nRomeo a Julie je venkovní bronzová socha zobrazující Romea a Julii od amerického umělce Miltona Hebalda, která se nachází před Delacort Theater v Central Parku na Manhattanu ve Spojených státech. Je to jedno ze dvou doprovodných děl divadla vytvořených Hebaldem, druhým je The Tempest (1966). Byla umístěna do parku v roce 1978, daroval ji filantrop George T. Delacorte. Socha je vysoká 2,1 metrů; postavy jsou umístěny na žulovém podstavci. \n\nOdlitek ze stejné formy se nachází v růžové zahradě v komunitě Hollenbeck Palms v Boyle Heights v Los Angeles.\n"}
{"id": "1299133", "url": "https://cs.wikipedia.org/wiki?curid=1299133", "title": "Alík.cz", "text": "Alík.cz\n\nAlík.cz je webová stránka určená hlavně dětem. Vznikla 1. června 2000. Lze na ní hrát hry, chatovat s ostatními uživateli v klubovně, psát do poradny nebo soutěžit. Pro přidávání článků, chatování, vtipů a psaní na nástěnku je nutná registrace. \n\nČeský výbor pro UNICEF na jaře 2010 udělil portálu certifikát za významnou pomoc ve prospěch dětí. V roce 2010 byl partnerem Logické olympiády pořádané Mensou ČR, v červnu 2013 partnerem dětského dne na pardubickém letišti.\n\nV polovině roku 2008 měl přes 200 tisíc registrovaných uživatelů a měsíční návštěvnost kolem 100 tisíc uživatelů, v roce 2010 si držel návštěvnost kolem 90 tisíc uživatelů měsíčně.\n\nAlíkoviny jsou zpravodajský a publicistický kanál zaměřený na děti a mládež, který je již od počátku součásti portálu. Vyskytují se zde pravidelné články ohledně sezónních témat jako jsou prázdniny, Vánoce nebo Velikonoce, dále reportáže z výletů a ze srazů uživatelů Alíka, články o volnočasových aktivitách vhodných pro děti, pozvánky k účastem v soutěžích nebo recenze filmů a knih určených pro děti. Články kromě správců Alíka a redaktorů mohou psát také sami uživatelé. Za zveřejněné články pak dostávají odměny v podobě tzv. kaček, které slouží jako virtuální měna, která vyjadřuje aktivitu daného uživatele na serveru a za kterou si může uživatel nechat poslat zajímavé věcné ceny. Na zveřejňování a korekturu jednotlivých článků dohlíží správci určení redaktoři.\n\nDiskuzní místnosti se na Alíkovi nazývají \"klubovny\". Vstup do nich je podmíněn registrací, uživatel se vstupem do klubovny rovněž zavazuje k dodržování daných pravidel. Na dodržování pravidel dohlíží správci stolů, jim nadřazení jsou pak správci celé klubovny, kteří mohou udělovat dlouhodobé zákazy vstupu do celé klubovny. To samé mohou také správci Alíka, kteří ale nespravují pouze klubovnu. Správci klubovny a správci Alíka mohou na rozdíl od správců stolu nahlížet také do soukromých chatů.\n\nStoly jsou rozděleny na stálé a dočasné. U stálých stolů může správcovství udělit pouze nadřazený správce klubovny, tyto stoly jsou zachovávány i po dobu, kdy u nich nikdo nesedí a obvykle se u nich shromažďuje nejvíce uživatelů. Kromě toho existují také stoly dočasné, které si může vytvořit každý uživatel sám a pak se také stává automaticky jejich správcem. Tyto stoly jsou ale zachovány pouze po dobu, kdy u nich sedí minimálně jeden uživatel. Dočasné stoly bývají velmi často tématicky zaměřeny například na hraní různorodých slovních RPG her (např. hra na rodinku nebo hra na oblíbené postavy ze seriálů či filmů). Rovněž lze tyto stoly zamknout a umožnit tak vstup pouze těm, se kterými si chceme chatovat. \n\n\nV nabídce her se v současné době vyskytují například Solitaire, Šibenice, Sudoku, Hexxagon, Balóny, Bongo Bongo, Asteroidy, Vesmírná invaze, Kolaps, Slovotris nebo Basket. Nejhranějšími a nejoblíbenějšími hrami jsou v současné době Drahokamový důl a Počítání od ledničky. \n\nV této sekci si může každý uživatel založit vlastní tzv. nástěnku, do které pak mohou další uživatele přispívat. Často se zde vyskytují různé žádosti o radu, dotazy směrem k ostatním uživatelům, diskuze ohledně různých zajímavých akcí a v neposlední řadě také nástěnky se slovním fotbalem. Na chod nástěnky dohlíží správci nástěnek, jejichž prací je mazat nevhodné příspěvky, hlídat dodržování pravidel nebo tzv. zamykat opakované nástěnky.\n\nZde probíhají různorodé soutěže. Nejčastějším typem soutěže je zodpovězení na několik tématických otázek, oblíbené jsou také tzv. pátračky, kdy uživatelé sbírají prohledáváním jednotlivých částí webu tématické předměty (např. v období Velikonoc velikonoční vajíčka). Uživatel může jako ceny vyhrát dárkové předměty od sponzorů Alíka, například knihy, počítačové hry, věcné ceny jako jsou trička nebo hrnky s potiskem Alíka nebo také různé slevy na vstupy do muzeí, galerií, hradů nebo zámků.\n\nPokud se chceme jen tak rychle pobavit, není nic jednoduššího, než zabrousit do sekce vtipů. Zde si můžeme pročíst vtipy z různých kategorií od blondýn přes Chucka Norrise až po policisty. Tyto vtipy sem mohou vkládat pouze registrovaní uživatelé a před jejich zveřejněním prochází pečlivou kontrolou vhodnosti pro dětský web. Nemůže se tak stát, že by se zde objevily vtipy rasistické nebo například se sexuální tématikou, jak bývá zvykem u většiny jiných webů zaměřených na vtipy. \n\nPortál zahrnuje poradnu rozdělenou do dvou samostatných částí. Tou první je \"Alík radí dětem\", kde na dotazy dětí odpovídají zejména pracovníci z linky důvěry pro děti – Modrá linka, odborníci z projektů Vím, co jím nebo Nekuřátka a v neposlední řadě také sami správci Alíka. Poradna je určena pouze pro děti mladší 15 let, nejčastějšími tématy jsou proto problémy dospívajících dětí, potíže s váhou, zamilovanost nebo neshody s rodiči či kamarády. Druhá poradna je zaměřena čistě na technické dotazy ohledně fungování webu a odpovídají zde správci a vývojáři Alíka. Vyskytují se zde zejména dotazy, kde co na webu najít, dotazy ohledně důvodu blokace a v neposlední řadě také dotazy ohledně sezónních soutěží. \n\nSprávci jsou na Alíkovi seřazeni podle dané hierarchie. Nejvýše stojí dva tzv. zvěrolékaři, což jsou vývojáři a programátoři Alíka; jsou označováni modrou korunkou. Pod zvěrolékaři jsou správci Alíka, těch je momentálně pět a jsou označováni zelenou korunkou. Náplní jejich práce je nejen hlídání dodržování pravidel a odpovídání na dotazy dětí, ale také organizují srazy uživatelů po celé České republice. Červená korunka pak označuje správce klubovny, správce nástěnky nebo redaktora Alíkovin. Nejníže postavení jsou správci stolu v klubovně označovaní žlutou korunkou.\n\n"}
{"id": "1299134", "url": "https://cs.wikipedia.org/wiki?curid=1299134", "title": "PAMP (společnost)", "text": "PAMP (společnost)\n\nPAMP SA (akronym z Produits Artistiques Métaux Précieux) je švýcarská společnost, která je nejprestižnějším zpracovatelem drahých kovů. Tato značka je zejména lídrem na trzích USA, Blízkého východu a Indie. V současnosti ovládá více než jednu polovinu celosvětového trhu se zlatými slitky s hmotností pod 50 gramů. Název v překladu znamená \"Umělecké produkty z drahých kovů\". \n\nSpolečnost byla založena ve švýcarském Ticinu v roce 1977. \n\nPůvodně společnost razila pouze slitky (známé spíše jako zlaté cihly), které měly hmotnost menší než 100 gramů. Následně rozšířila své služby také na další zpracování drahých kovů a také o testování a zajišťování dodávky svých produktů po celém světě. V současnosti společnost zpracovává a dodává slitky z drahých kovů o velké škále hmotnosti (od 12,5 kg až po 1 gram). \n\nPAMP S.A. vyrábí investiční produkty ražením, a může tak zaručit větší bezpečnost před padělateli i vyšší estetickou hodnotu. \n\nSpolečnost PAMP poskytuje služby bankám, ale i soukromým a státním mincovnám po celém světě. \n\nSpolečnost je držitelem cerifikátu good delivery, který poskytuje londýská burza drahých kovů LBMA, Londýnské platinové a palladiové trhy (LPPM), Dubai Multi Commodity Center (DMCC) a také společnosti JAKO Chicago Exchande Metals (CME) nebo Shanghai Gold Exchange (SGE).\n\nSpolečnost také získala osvědčení The Responsible Jewellery Council.\n\nPAMP je taktéž pod dohledem Švýcarského úřadu pro dohled nad finančním trhem (FINMA), který zajišťuje dodržování legislativy švýcarského finančnictví.\n\n"}
{"id": "1299139", "url": "https://cs.wikipedia.org/wiki?curid=1299139", "title": "Morges", "text": "Morges\n\nMorges je město v západní (frankofonní) části Švýcarska, v kantonu Vaud, v okrese Morges, jehož je sídlem. V roce 2015 v něm žilo 15 676 obyvatel. Město se rozkládá na severním břehu Ženevského jezera.\n\nPrvní zmínka pochází z roku 1288, kdy je město zmíněno pod jménem Morgia.\n"}
{"id": "1299143", "url": "https://cs.wikipedia.org/wiki?curid=1299143", "title": "Římskokatolická farnost Malá Morava", "text": "Římskokatolická farnost Malá Morava\n\nŘímskokatolická farnost Malá Morava je územní společenství římských katolíků v děkanátu Šumperk s farním kostelem Nanebevzetí Panny Marie.\n\nFarnost vznikla spojením dříve samostatných farností Malá Morava, Velká Morava, Vojtíškov a Podlesí. Dnes do farnosti náleží území těchto obcí:\n\nDo června 2019 byl administrátorem excurrendo R. D. Mgr. Petr Dolák. Toho od 1. července téhož roku vystřídal R. D. Mgr. Artur Andrzej Górka.\n"}
{"id": "1299144", "url": "https://cs.wikipedia.org/wiki?curid=1299144", "title": "Lední hokej na Asijských zimních hrách 1996", "text": "Lední hokej na Asijských zimních hrách 1996\n\nHokejový turnaj v rámci Asijských zimních her 1996 se konal od 5. do 8. února 1996 na stadioně v Charbinu v provincii Chej-lung-ťiang v ČLR. Poprvé byl do programu zařazen i turnaj žen. Turnaje mužů se zúčastnila čtyři mužstva, když neúčastnící se Severní Koreu nahradil Kazachstán a hrálo se v jedné skupině každé s každým. Vítězství si připsali hráči Kazachstánu před Japonskem, domácí Čínou a Jižní Koreou. V ženách se účastnily tři týmy, hrály v jedné skupině každé s každým a rozdělily si medaile v pořadí Čína, Japonsko a Kazachstán.\n\n"}
{"id": "1299148", "url": "https://cs.wikipedia.org/wiki?curid=1299148", "title": "3-hydroxypropanal", "text": "3-hydroxypropanal\n\n3-hydroxypropanal je organická sloučenina patřící mezi hydroxyaldehydy (aldehyd kyseliny 3-hydroxypropionové) a také potenciální antimikrobiální látka tvořená bakterií Lactobacillus reuteri při metabolizaci glycerolu na propan-1,3-diol katalyzovanou koenzym B12-závislou dioldehydrázou. Podle této bakterie se látka také nazývá reuterin. Ten se ve skutečnosti skládá z 3-hydroxypropanalu, jeho hydrátu a dimeru ve vzájemné rovnováze (enolforma se vyskytuje ve velmi malém množství). Při koncentracích nad 1,4M převažuje dimer, ovšem při koncentracích vyskytujících se v živých organismech převažuje hydrát následovaný aldehydovou formou.\n\nReuterin inhibuje růst některých grampozitivních a gramnegativních bakterií, kvasinek, plísní a prvoků. \"L. reuteri\" můžte vylučovat dostatečné množství reuterinu na zabránění růstu škodlivých střevních mikroorganismů aniž by došlo k usmrcení užitečných bakterií.\n\nReuterin ztískaný z bakterií je schopný zabít E. coli a L. monocytogenes, jeho účinnost se zvyšuje přidáním kyseliny mléčné. Bylo také pozorováno zničení E. coli přímo reuterinem vytvořeným L. reuteri..\n"}
{"id": "1299151", "url": "https://cs.wikipedia.org/wiki?curid=1299151", "title": "Liberté, la nuit", "text": "Liberté, la nuit\n\nLiberté, la nuit je francouzské filmové drama z roku 1983. Natočil jej režisér Philippe Garrel podle vlastního scénáře. Hlavní roli učitele Jeana ve snímku hrál režisérův otec Maurice Garrel, jeho manželku Mouche pak Emmanuelle Riva. Postavu loutkoherce zde hrál László Szabó, přičemž jeho manželku hrála Brigitte Sy, která byla manželkou Philippa Garrela. Hudbu k filmu složil klavírista Faton Cahen, který s Garrelem spolupracoval i na dalších filmech. Děj filmu je zasazen do doby Alžírské války a odehrává se v Paříži.\n\n"}
{"id": "1299155", "url": "https://cs.wikipedia.org/wiki?curid=1299155", "title": "Kaolack", "text": "Kaolack\n\nKaolack je město v Senegalu, žije v něm okolo 200 000 obyvatel. Leží na pravém břehu řeky Saloum asi 200 km jihovýchodně od hlavního města Dakaru a je správním centrem stejnojmenného regionu. Díky dobrému železničnímu, silničnímu, lodnímu i leteckému spojení je významným obchodním centrem, hlavní ekonomickou aktivitou je zpracování podzemnice olejné a soli. Od 15. století byl hlavním městem sererského státu, který si roku 1864 podmanili Francouzi. Kaolack je baštou náboženského hnutí tidžáníja, ve čtvrti Médina Baye se nachází jedna z největších a nejvýstavnějších mešit západní Afriky. Město je také sídlem římskokatolické diecéze.\n\n\n\n"}
{"id": "1299157", "url": "https://cs.wikipedia.org/wiki?curid=1299157", "title": "Radek Pilař (1996)", "text": "Radek Pilař (1996)\n\nRadek Pilař (* 8. července 1996, Jičín) je český hokejový útočník a bývalý mládežnický reprezentant, od listopadu 2014 nastupující za A-tým českého mužstva Mountfield HK. \n\nSvoji hokejovou kariéru začal v klubu TJ BK Nová Paka, odkud v průběhu mládeže odešel do týmu HC VCES Hradec Králové. Před sezonou 2013/14 zamířil do celku Bílí Tygři Liberec, s jehož starším dorostem získal mistrovský titul. Po roce se vrátil do Hradce a juniorskému výběru částečně pomohl k postupu do extraligy. Zároveň si v ročníku 2014/15 připsal starty v mužské kategorii v dresu mužstva NED Hockey Nymburk ze druhé ligy. V následující sezoně debutoval také v \"áčku\" Hradce Králové působícího v nejvyšší souteži. V dalších letech hrál za královéhradeckou juniorku, A-tým a Stadion Litoměřice, prvoligovou farmu Hradce Králové.\n\n\nRadek Pilař je bývalý mládežnický reprezentant, nastupoval za české výběry do 16 a 17 let.\n\n"}
{"id": "1299163", "url": "https://cs.wikipedia.org/wiki?curid=1299163", "title": "Taunnguská dynastie", "text": "Taunnguská dynastie\n\nTaunnguská dynastie byla královská dynastie vládnoucí v letech 1510–1752 v Myanmaru (Barmě), v tzv. Druhé barmské říši. Za zakladatele dynastie je považován Minkyinyo (1486–1531) pocházející z města Taunngu, podle nějž nese dynastie jméno, nebo jeho syn Tapinšweitchi (1531–1550), který provedl klíčovou územní expanzi (podrobení Monů 1541, zisk Horní Barmy 1544) a založil hlavní město Pegu. Jeho švagr Bhuyinnaun (vládl 1551-1881) pak připojil některá knížectví Šanů, království Ajuthaju i část Laosu a udělal z Barmy nejmocnější stát v jihovýchodní Asii. Po jeho smrti ovšem docházelo k postupnému rozpadu říše. Čelila povstáním Siamců, Arakanců, odbojných šlechticů, útokům Manípurců i Číňanů ze severu. Z rozvratu říši dostali králové Anaukpetlun (vládl 1605-1628) a jeho bratr Thalun (1629-1648), ale jen načas. Rozhodný úder zasadili dynastii a její říši Monové, vedení Baňjou Dalou, kteří královskou rodinu zajali a vyhlásili vlastní království.\n"}
{"id": "1299164", "url": "https://cs.wikipedia.org/wiki?curid=1299164", "title": "Kytary.cz", "text": "Kytary.cz\n\nKytary.cz je e-shop a síť kamenných prodejen s hudebními nástroji. Kytary.cz provozuje česká společnost AUDIO PARTNER s.r.o.\n\nFirma začala v roce 2000, kdy současný spolumajitel a zakladatel e-shopu Jan Pils zaregistroval doménu www.kytary.cz. Sám si naprogramoval e-shop a začal prodávat a posílat nástroje ze svého bytu. \n\nV roce 2002 byla otevřena první prodejna v ulici Dačického v Praze. Ve stejném roce se k projektu připojil i Vladimír Myslík, který firmu obohatil o moderní technologické postupy a je společně s Janem Pilsem spolumajitelem. \n\nSoučasný ředitel firmy Tomáš Novák se k e-shopu Kytary.cz připojil v roce 2004. V roce 2006 byla otevřena nová kamenná prodejna v ulici Děkanská vinice v Praze. Velké logistické centrum v Praze Modřanech bylo postaveno v roce 2008. Zde má firma také sídlo. V roce 2011 byla otevřena pobočka v Brně. \n\nKytary.cz dlouhodobě podporují českou hudební komunitu spoluprací s kapelami, sponzoringem (viz níže) a podporou charitativních projektů, například kapely The Tap Tap.\n\nFirma expandovala i do zahraničí. Od roku 2015 má internetový obchod na Slovensku, o rok později pokračovala expanze i do Polska. V plánu má firma více zemí Evropy. \n\nE-shop Kytary.cz získal v letech 2013, 2014, 2015 a 2016 ocenění Shop roku, které vyhlašuje společnost Heureka Shopping s. r. o. V roce 2014 měla obrat kolem 300 milionů korun a v jeho nabídce se nacházelo přibližně 16 000 položek.\n\nFirma má zájem na rozvíjení hudební komunity v Česku a na Slovensku. K tomu využívá několik mediálních kanálů. Jedním z nich je online magazín Frontman, který byl založen 13. března 2013. Spravuje také tematické webové stránky hudebniforum.cz a hudebnibazar.cz. \n\nDlouhodobě se věnuje vzdělávání v oblasti hudby edukativními pořady na youtube. Kromě toho má svou vlastní hudební školu Hudební Akademie Kytary.cz.\n\nKytary.cz jsou sponzorem mnoha hudebních festivalů v Česku jako například Rock for People, United Islands, Mladí ladí jazz, Struny dětem a další. \n\nDále pořádá svůj vlastní hudební festival Festiwall. Ten je určený pro aktivní muzikanty a všechny se zájmem o hudbu. \n"}
{"id": "1299167", "url": "https://cs.wikipedia.org/wiki?curid=1299167", "title": "Marek Výborný", "text": "Marek Výborný\n\nMarek Výborný (* 10. července 1976 Heřmanův Městec) je český politik a středoškolský pedagog, od března 2019 do ledna 2020 předseda KDU-ČSL, od roku 2017 poslanec Poslanecké sněmovny PČR, od roku 2006 zastupitel města Heřmanův Městec.\n\nVystudoval historii a teologii na Univerzitě Palackého v Olomouci. Poté v roce 2001 nastoupil na Gymnázium, Pardubice, Mozartova 449, vyučuje dějepis, základy společenských věd a latinu. Od 1. srpna 2012 byl do 31. března 2018 ředitelem pardubického gymnázia Mozartova.\n\nMarek Výborný je vdovec, s klavíristkou Markétou († 2019) má tři děti. Žije ve městě Heřmanův Městec na Chrudimsku.\nVe své domovské farnosti v Heřmanově Městci poskytuje službu akolyty a je aktivním členem České křesťanské akademie. Působí i jako předseda organizačního výboru festivalu \"„Hudební léto v kostele sv. Bartoloměje“\".\n\nDále také působí jako jednatel pěveckého sboru \"Vlastislav Heřmanův Městec.\" Je také členem skautské organizace a působil několik let jako trenér dětského oddílu basketbalu TJ Jiskra HM. \n\nJeho otcem je bývalý ministr a soudce Ústavního soudu ČR Miloslav Výborný.\n\nOd roku 2005 je členem KDU-ČSL. Ve straně je členem místní organizace Heřmanův Městec; místopředsedou Okresního výboru KDU-ČSL Chrudim, členem Krajského výboru KDU-ČSL a členem celostátní Komise pro školství a Legislativní komise KDU-ČSL.\n\nV komunálních volbách v roce 2006 byl za KDU-ČSL a nezávislé zvolen zastupitelem města Heřmanův Městec a o čtyři roky později, ve volbách v roce 2010, zastupitelský mandát obhájil. V letech 2006 až 2014 zároveň zastával pozici radního města. Mandát zastupitele města se mu podařilo získat i ve volbách v roce 2014, nicméně už poté dále nezastával pozici radního. Byl rovněž i předsedou Komise pro výchovu a vzdělávání, členem Komise kulturní a členem Redakční rady Zpravodaje Leknín a Leknín TV města Heřmanův Městec. Také v komunálních volbách v roce 2018 obhájil mandát zastupitele města.\n\nV krajských volbách v roce 2004 kandidoval ještě jako nestraník za KDU-ČSL na kandidátce uskupení Koalice pro Pardubický kraj (tj. koalice KDU-ČSL a US-DEU) do Zastupitelstva Pardubického kraje, ale neuspěl. Nepodařilo se mu to ani již jako členovi KDU-ČSL ve volbách v roce 2008 taktéž na kandidátce Koalice pro Pardubický kraj. Uspěl až ve volbách v roce 2012, opět jako člen KDU-ČSL na kandidátce Koalice pro Pardubický kraj, kde původně figuroval na 20. místě, ale vlivem preferenčních hlasů skončil třetí. Dne 6. listopadu 2012 však na svůj mandát rezignoval, a to kvůli neslučitelnosti funkcí krajského zastupitele a ředitele gymnázia (nahradil jej David Šimek). Od roku 2004 působí Marek Výborný v rámci Pardubického kraje jako člen Výboru pro výchovu, vzdělávání a zaměstnanost.\n\nVe volbách do Poslanecké sněmovny PČR v roce 2006 kandidoval za KDU-ČSL v Pardubickém kraji, ale neuspěl. Ve volbách do Poslanecké sněmovny PČR v roce 2017 byl lídrem KDU-ČSL v Pardubickém kraji. Získal 2 475 preferenčních hlasů a byl zvolen poslancem. Je členem Ústavně právního výboru, Mandátového a imunitního výboru, Volební komise a Komise pro kontrolu GIBS PS PČR. Je předsedou Podvýboru pro problematiku exekucí, insolvencí a oddlužení, dále pracuje v podvýboru pro regionální školství, v podvýboru pro kulturu, v podvýboru pro ochranu spotřebitele a v podvýboru pro mládež a volný čas.\n\nDne 6. listopadu 2018 oznámil, že na sjezdu KDU-ČSL v březnu 2019 bude kandidovat na předsedu KDU-ČSL. V pátek 29. března 2019 byl do této funkce zvolen, když ve druhém kole volby porazil Mariana Jurečku poměrem hlasů 256 : 124. V polovině listopadu 2019 však oznámil, že na funkci předsedy strany rezignuje, a to k termínu mimořádného sjezdu strany, který se uskutečnil 25. ledna 2020. Rozhodl se tak z rodinných důvodů, jelikož mu na konci září 2019 náhle zemřela manželka, s níž má tři děti (právě jejich péči se chce více věnovat). Ve funkci předsedy strany jej vystřídal Marian Jurečka.\n\n"}
{"id": "1299168", "url": "https://cs.wikipedia.org/wiki?curid=1299168", "title": "12. světové skautské jamboree", "text": "12. světové skautské jamboree\n\n12. světové skautské jambore se konalo od 31. července do 9. srpna 1967 a bylo hostováno ve Spojených státech ve státním parku Farragut v Skalnatých horách v Idaho. Bylo to druhé světové skautské jamboree, které se konalo v Severní Americe.\n\nSe svým tématem „For Friendship“ (Pro přátelství) 12. světové jamboree přilákalo 12 011 skautů ze 105 zemí. Včetně skautů ze Somálska, a 1 300 zástupců z Velká Británie, největšího kontingent mimo severní Ameriku. Pro britské skautsky, oblečené v jejich nové uniformě, bylo jamboree připomínkou na jejich diamantový jubilejní rok. Jiné země představovaly: Kanada, Francie, Indonésie, Jamajka, Filipíny a Švédsko.\n\nMezi významnými návštěvníky byla světová náčelní Olave Baden-Powell a viceprezident Spojených států, Hubert H. Humphrey. Památné rysy Jamboree zahrnovaly rekonstrukci tábora na Brownsea, Robert Baden-Powella, dobrodružnou stezku, specializovanou rybářskou oblast, plavby lodí a další vodní aktivity na Lake Pend Oreille, karnevalových představení Skill-o-Rama, výstav, a také rodeo a opakování přátelské Wide Game z 11. světové skautské jamboree v roce 1963.\n\n"}
{"id": "1299169", "url": "https://cs.wikipedia.org/wiki?curid=1299169", "title": "Seznam představitelů městské části Brno-Kohoutovice", "text": "Seznam představitelů městské části Brno-Kohoutovice\n\nSeznam představitelů městské části Brno-Kohoutovice\n\n"}
{"id": "1299171", "url": "https://cs.wikipedia.org/wiki?curid=1299171", "title": "Roman Oravec", "text": "Roman Oravec\n\nRoman Oravec (* 5. dubna 1978 Brno) je bývalý český atlet, běžec na středních tratích. \n\nJe odchovancem Zbrojovky Brno, později závodil za USK Praha. Je dvojnásobným českým mistrem na 800 metrů venku (2000 a 2003) i v hale (1997 a 2003). Jeho čas 1:47,85 z halového šampionátu 1997 je dosud platným rekordem HMČR.\n\nZískal bronzovou medaili na mistrovství Evropy juniorů v atletice 1997 v Lublani, na mistrovství Evropy v atletice do 23 let 1999 skončil na čtvrtém místě. Startoval na halovém mistrovství Evropy v atletice 1998, 2000 a 2002, pokaždé vypadl v semifinále. Na Mistrovství světa v atletice 1999 v Seville skončil ve svém semifinálovém běhu na pátém místě a i když zaběhl celkově sedmý nejlepší čas, do finále nepostoupil. Na olympiádě 2000 v Sydney obsadil 24. místo, na HMS 2003 byl desátý. \n\nVystudoval ekonomii na Southern Methodist University v Dallasu, na Univerziádě 2003 v korejském Tegu získal na osmistovce zlatou medaili. Po sérií zranění ukončil v roce 2005 předčasně sportovní kariéru a pracuje jako jednatel v obchodní společnosti Acomware.\n\n\n"}
{"id": "1299182", "url": "https://cs.wikipedia.org/wiki?curid=1299182", "title": "Lední hokej na Asijských zimních hrách 1999", "text": "Lední hokej na Asijských zimních hrách 1999\n\nHokejový turnaj v rámci Asijských zimních her 1999 se konal od 30. ledna do 6. února 1999 na stadioně v Kangnungu v provincii Kangwon v Jižní Koreji. Turnaje mužů se zúčastnilo šest týmů, které byly rozděleny do dvou skupin po třech, kde se hrálo každý s každým. První dva týmy z obou skupiny postoupily do finálové skupiny, kam se započetly zápasy z obou základních skupin. Třetí týmy z obou skupin sehrály o zápas o páté místo. Vítězství si připsali hráči Kazachstánu před hráči Japonska, Číny a Jižní Koreje. V ženách se účastnily čtyři týmy, hrály v jedné skupině každý s každým a rozdělily si medaile v pořadí Čína, Japonsko a Kazachstán.\n\n"}
{"id": "1299191", "url": "https://cs.wikipedia.org/wiki?curid=1299191", "title": "Peaux de vaches", "text": "Peaux de vaches\n\nPeaux de vaches je francouzské filmové drama z roku 1989. Natočila jej režisérka Patricia Mazuyová podle vlastního scénáře. Jde o její debutový celovečerní film. Hráli v něm Sandrine Bonnaire, Jean-François Stévenin, Jacques Spiesser a další. Hudbu k filmu složil Theo Hakola. Snímek byl neúspěšně nominován na Césara pro nejlepší filmový debut. Na Angerském festivalu získal cenu publika. Na festivalu v Cannes byl zařazen do sekce Un certain regard.\n\n"}
{"id": "1299192", "url": "https://cs.wikipedia.org/wiki?curid=1299192", "title": "Ombudsman Českého rozhlasu", "text": "Ombudsman Českého rozhlasu\n\nOmbudsman Českého rozhlasu (dále ombudsman) je zřízen za účelem prohloubení dialogu mezi posluchači a Českým rozhlasem jako médiem veřejné služby, zejména s ohledem na oprávněné zájmy posluchačů Českého rozhlasu. Posluchači mu mohou předávat své podněty k činnosti Českého rozhlasu. Ombudsman vysvětluje fungování Českého rozhlasu jako veřejnoprávního média a hájí oprávněné zájmy posluchačů Českého rozhlasu. \n\nInstitut ombudsmana byl v Českém rozhlase po vzoru mediálních ombudsmanů v zahraničí zřízen v květnu 2016 a prvním zaměstnancem v této pozici se stal PhDr. Milan Pokorný, Ph.D.\n\nČinnost ombudsmana se řídí Statutem ombudsmana Českého rozhlasu. Ombudsman vyřizuje stížnosti a další podněty posluchačů. Je poradním orgánem generálního ředitele Českého rozhlasu, kterému pravidelně překládá zprávu o své činnosti. Ombudsman nemá pravomoc zasahovat do vysílání nebo programové skladby Českého rozhlasu. Konstruktivní náměty posluchačů předává formou doporučení vedení Českého rozhlasu. Kromě posluchačů se na ombudsmana mohou obracet také vedoucí zaměstnanci Českého rozhlasu a generální ředitel Českého rozhlasu. Ombudsman je zároveň tajemníkem Etické komise Českého rozhlasu.\n\nNa ombudsmana se lze obrátit prostřednictvím webového formuláře, poštou, telefonicky a osobně. Podněty se musí týkat činnosti Českého rozhlasu, jejich předmětem mohou být například technické záležitosti, programové či etické. Ombudsman bez zbytečného odkladu odpoví stejným způsobem, jakým mu byl podnět doručen.\n\nMediální ombudsmani jsou zřízeni ve většině velkých mediálních domů v Jižní a Severní Americe, Evropě a Asii. S touto tradicí začal v roce 1922 japonský list Asahi Shimbun založením komise, která posuzovala připomínky čtenářů. Následně se pozice ombudsmanů začaly rozvíjet v šedesátých a sedmdesátých letech 20. století ve Spojených státech amerických a Kanadě. Mediální ombudsmany zastřešuje Mezinárodní organizace zpravodajských ombudsmanů (Organization of News Ombudsmen).\n\n"}
