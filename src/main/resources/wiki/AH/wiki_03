{"id": "1177315", "url": "https://cs.wikipedia.org/wiki?curid=1177315", "title": "Kalinin K-7", "text": "Kalinin K-7\n\nKalinin K-7 (rusky Калинин К-7) byl prototyp sovětského obřího víceúčelového letounu navržený a postavený začátkem třicátých let 20. století. Do budoucna byly zvažovány tři varianty: těžký bombardér, dopravní letadlo a výsadkový letoun. Po třech měsících letových zkoušek ale došlo k nehodě, při níž byl první prototyp zcela zničen. V roce 1935, před dokončením dalších dvou strojů, byl program definitivně ukončen; konstrukce letounů se vydala jiným směrem.\n\nSpolu s Tupolevem ANT-20 patří ke konstrukčním pokusům o vytvoření gigantického letounu v 30. letech v SSSR. Tradice stavby obřích letounů sahá až do roku 1913, kdy se Igor Sikorskij proslavil letounem Ilja Muromec.\n\nPráce na projektu byly zahájeny v projektové kanceláři K. A. Kalinina koncem 20. let. Konstrukční dokumentace byla dokončena v roce 1932. Pro montáž tak velkého stroje musela být postavena nová hala. Na dvoře Charkovského leteckého závodu nejprve vyrobili dřevěnou maketu centrální části v měřítku 1:1. Prototyp začali vyrábět v listopadu 1932 a v rekordním čase, za devět měsíců, byl dokončen. První testy ukázaly na nedostatečnou tuhost konstrukce, projevovaly se nežádoucí vibrace a letoun musel být vyztužen.\n\nPo úpravách K-7 poprvé vzlétl v ranních hodinách 21. srpna 1933. Ovládání stroje bylo snadné, provedl nad Charkovem několik okruhů a přistál na továrním letišti. Zkušební lety pak pokračovaly další 3 měsíce. Poslední byl naplánován na 20. listopadu, a pak měl stroj přeletět do Moskvy. Kvůli chybě pozemních měřičů rychlosti však musel být let následujícího dne opakován. Stroj měl proletět 3× nad vyměřenou pozemní bází ve výšce 100 m při plné rychlosti. Při příletu k prvnímu měření však letoun nečekaně začal ztrácet výšku a po nárazu do země a následném odskoku tvrdě dopadl a začal hořet. Nehodu způsobilo rozkmitání ocasní části při plném výkonu motorů, s následným zlomením jednoho z ocasních nosníků. Stroj se pak stal neovladatelným. Ve své době byl tento druh mechanického kmitání (flutter) ještě velmi málo probádaný.\n\nNásledně dostal Kalinin za úkol vyrobit do roku 1935 další dva prototypy – vojenskou a civilní verzi. Tentokrát měla výroba proběhnout ve Voroněžském leteckém závodě. Tyto stroje však už nebyly dokončeny, další rozvoj sovětského letectví se vydal jiným směrem.\n\nKlíčovým prvkem letounu bylo rozměrné křídlo s rozpětím 53 m, ve kterém byla zaintegrována většina zařízení. Křídlo bylo eliptické, s tak vysokým profilem (více než 2 m), že uvnitř mohli pohodlně procházet lidé. Ve střední části, v centroplánu, byly umístěny prostory pro náklad a posádku. Z centroplánu vystupovala směrem dopředu kabina pro piloty, střelce, radistu, mechanika a navigátora. Centroplán měl potah z duralu, konce křídel, v nichž byly umístěny palivové nádrže, byly potaženy plátnem. Mechanizaci křídla tvořila křidélka s výraznými vyvažovacími ploškami pro snížení potřebné ovládací síly. Na náběžné hraně křídla byla uchycena šestice motorů a uprostřed, na odtokové hraně, ještě sedmý s tlačnou vrtulí. Nástup do letounu se uskutečňoval po krytém schodišti z jedné z rozměrných podvozkových gondol, v nichž bylo mj. i stanoviště střelců, přímo do vnitřního prostoru křídla.\n\nOcasní plochy byly s křídlem spojeny dvěma nosníky trojúhelníkového průřezu se stanovišti střelců. Zdvojené svislé ocasní plochy nebyly umístěny v ose nosníků, ale blíže středu, aby střelec na zadním stanovišti nebyl ohrožován pohybujícím se směrovým kormidlem. Obdélníková vodorovná ocasní plocha byla ukončena půleliptickými konci. Jak výškové, tak směrová kormidla byla opět pro usnadnění řízení doplněna vyvažovacími ploškami.\n\nS ohledem na pevnost a co nejnižší hmotnost byla konstrukce svařena z chromem a molybdenem legovaných ocelových trubek. Byla to ve své době převratná novinka a v Sovětském svazu bylo třeba nejprve zvládnout technologii jejich výroby.\n\n\n\n\n\n\n"}
{"id": "1177317", "url": "https://cs.wikipedia.org/wiki?curid=1177317", "title": "Antonín Hobza", "text": "Antonín Hobza\n\nAntonín Hobza (6. ledna 1876 Rokytnice nad Rokytnou – 6. září 1954 Praha) byl český právník, profesor církevního a mezinárodního práva na Právnické fakultě Univerzity Karlovy a akademik ČSAV.\n\nAntonín Hobza se narodil jako jedno z osmi dětí do skromných poměrů, proto se během studií musel živit zcela sám. Původně měl být knězem, ale po absolvování gymnázia v Třebíči si zvolil pražskou právnickou fakultu, kde byl roku 1902 promován doktorem práv. Poté získal praxi u zemského soudu a byl na kratší studijní stáži na univerzitě v Bonnu, aby od roku 1904 našel trvalejší konceptní místo v železničním a nadačním referátu zemského výboru. Zároveň se začal vážně zajímat o právní teorii, publikoval první časopisecké příspěvky, zejména o územní samosprávě, které byly pozitivně přijaty. Nakonec ale u něj převážil zájem o církevní právo, v němž se roku 1907 na české právnické fakultě habilitoval a o čtyři roky později byl jmenován mimořádným profesorem, takže administrativu opustil a věnoval se jen akademické činnosti.\n\nPostupně ovšem opouštěl klasická kanonistická témata a věnoval se spíše veřejnoprávní regulaci církví, mj. hájil v tehdejší době menšinové stanovisko žádající odluku církve od státu. Po vzniku Československé republiky toto téma krátkodobě řešil i na ministerstvu zahraničních věcí, kde řídil právní sekci a mj. se podílel na budování diplomatického sboru, ale podporoval také diplomatické uznání Sovětského svazu, což bylo v rozporu s tehdejší vládní politikou. Pak už se zabýval převážně jen mezinárodním právem na univerzitě, když byl již roku 1917 v tomto oboru jmenován řádným profesorem, a to jako první v celé monarchii. Do té doby šlo o okrajovou záležitost a Hobza se tak stal průkopníkem českého, resp. československého mezinárodního práva jakožto vědního oboru. Značně potřebná a používaná byla především jeho dvoudílná učebnice. Z hlediska teoretického přístupu byl pozitivista. Kromě teorie se ale věnoval i praxi, byl např. členem Institutu mezinárodního práva a Stálého rozhodčího soudu, roku 1922 v Praze uspořádal mezinárodní kongres věnovaný leteckému právu, načež vytvořil české letecké názvosloví, a spoluzaložil československou pobočku Sdružení pro mezinárodní právo (později samostatné Československé sdružení pro mezinárodní právo). To krátce před okupací vydávalo ve střední a východní Evropě ojedinělý časopis \"Hlídka pro mezinárodní právo\".\n\nPo válce se vrátil na právnickou fakultu už jako člen komunistické strany, zpracovával posudky pro vládu nebo pro účely soudních procesů, např. s K. H. Frankem, a spolupracoval na přípravě nové ústavy. V roce 1950 byl ustanoven znalcem z oboru mezinárodního a církevního práva ve vykonstruovaném procesu Zela a spol. Nakonec se podílel na vytvoření Československé akademie věd, zejména jejího Kabinetu mezinárodního práva, poté co byl roku 1952 jmenován jedním z prvních československých akademiků.\n\n\n"}
{"id": "1177318", "url": "https://cs.wikipedia.org/wiki?curid=1177318", "title": "Balto (pes)", "text": "Balto (pes)\n\nBalto (1919 — 14. března 1933) byl saňový pes plemene sibiřský husky. Narodil se v Nome na Aljašce a byl pojmenován podle sámského polárního badatele Samuela Balta. V mládí byl vykastrován, jeho majitelem byl musher Leonhard Seppala.\n\nPraktický lékař v Nome Curtis Welch oznámil 22. ledna 1925, že mezi eskymáckým obyvatelstvem města vypukl záškrt, a požádal o doručení očkovací vakcíny. Protože doprava zásilky lodí ani letadlem do Nome nebyla v zimě možná, byla devět kilogramů vážící kovová bedýnka s vakcínou doručena lodí ze Seattle do Anchorage a odtud vlakem do města Nenana ve vnitrozemí Aljašky. Zároveň úřady oslovily majitele psů v řídce osídleném kraji mezi Nananou a Nome a byla z nich sestavena štafeta, do které se zapojilo dvacet spřežení. Zásilka vyrazila 27. ledna z nádraží v Nenaně na trasu dlouhou 1085 km, pří níž museli psi a lidé čelit až padesátistupňovým mrazům, vichřici a white-outu. Na poslední úsek z Bluffu vyrazil Gunnar Kaasen, kterému Seppala zapůjčil Balta jako vůdčího psa. Balto zachránil výpravu, když se dokázal na poslední chvíli vyhnout nezamrzlému úseku řeky Topkok, a dorazil s vakcínou do Nome 2. února po páté hodině ráno. Díky včasnému očkování se doktoru Welchovi podařilo šíření nemoci zastavit.\n\nÚspěšná mise vzbudila velký zájem médií a Balto se stal americkým národním hrdinou. V prosinci 1925 mu byla za jeho osobní přítomnosti v newyorském Central Parku odhalena bronzová socha, jejímž autorem byl Frederick Roth. Došlo však ke sporům, když Seppala poukázal na to, že největší část cesty do Nome urazil on sám se spřežením, jehož vůdčím psem byl Togo, takže není spravedlivé, aby Balto a Kaasen získali všechnu slávu. Balto a další psi z jeho spřežení se stali atrakcí pojízdného zvěřince, kde však byli vystaveni špatnému zacházení. Proti tomu protestoval clevelandský podnikatel George Kimble, který uspořádal veřejnou sbírku, z jejího výtěžku psy vykoupil a umístil je v Cleveland Metroparks Zoo, kde byli v březnu 1927 přivítáni s velkými ovacemi.\n\nVe věku třinácti let se Baltův zdravotní stav zhoršil, obtížně se pohyboval a ztratil zrak i sluch, proto ho 14. března 1933 veterinář uspal pomocí injekce. Jeho tělo bylo vypreparováno a vystaveno v Cleveland Museum of Natural History. V roce 1998 bylo zapůjčeno do muzea v Anchorage, kde vzbudilo mimořádný zájem návštěvníků a objevil se požadavek, aby byl Balto natrvalo vrácen na Aljašku, což však clevelandské úřady odmítly. Na počest cesty do Nome se koná závod psích spřežení Iditarod, v roce 1995 se Baltův životní příběh stal předlohou pro animovaný film \"Balto\".\n\n"}
{"id": "1177321", "url": "https://cs.wikipedia.org/wiki?curid=1177321", "title": "Litevské letectvo", "text": "Litevské letectvo\n\nLitevské letectvo ( ) představuje vzdušné síly litevské armády. Letectvo operuje ze základny u města Šiauliai, kde v rámci mise Baltic Air Policing působí také letouny Severoatlantické aliance, jejichž úkolem je zajištění bezpečnosti vzdušného prostoru Pobaltí.\n\nNezávislý litevský stát budoval v meziválečném období své letectvo především na obranu před sousedními státy. Existenci letectva však ukončila anexe Litvy Sovětským svazem ve dnech 15. až 17. června 1940.\nLitevské letectvo bylo obnoveno 2. ledna 1992 v podobě útvarů tzv. Letecké služby a Letecké základny. Od 1. března 1993 se litevské letectvo oficiálně nazývá \"Lietuvos karinės oro pajėgos\" (Litevské vzdušné síly). V roce 1993 Litvu opustily poslední ruské jednotky a litevské letectvo se díky tomu přemístilo z nevyhovujícího letiště Barysiai na bývalou sovětskou leteckou základnu Šiauliai. Kromě leteckých útvarů vzniklo také řízení letového provozu a protivzdušná obrana a pro monitorování vzdušného prostoru bylo v Polsku pořízeno 12 starších radiolokátorů. Litevské letectvo se začalo zapojovat do mezinárodních cvičení a v letech 2001 až 2003 i do mírových misí na Balkáně. V březnu 2004 vstoupila Litva do NATO a od té doby se na ochraně litevského vzdušného prostoru podílejí vzdušné síly členských států disponujících stíhacími letouny.<ref name=\"11/2012\"></ref>\n\nVelitelem litevského letectva je plukovník Audronis Navickas. Litevské vzdušné síly jsou tvořeny více než 1100 vojáků a civilních zaměstnanců. Ve druhém největším litevském městě Kaunasu se nachází velitelství letectva, velitelství pro vzdušný průzkum a výcvikové středisko. Středisko řízení a uvědomování (Control and Reporting Center) je dislokováno v Karmėlavě. Hlavním a zároveň jediným leteckým útvarem je Letecká základna Šiauliai. Vrtulníky určené pro službu pátrání a záchrany operují rovněž z Nemirsety a Kaunasu. Prapor protivzdušné obrany ve městě Radviliškis je součástí vzdušných sil od roku 2000. Jeho výzbroj tvoří 18 40mm kanónů Bofors L/70, 21 přenosných protiletadlových raketových systémů RBS-70 a 8 FIM-92 Stinger. K vyhledávání cílů a řízení palby slouží radary Giraffe Mk.IV a AN/MPQ-64 Sentinel.\n\nLitevské letectvo obdrželo 26. března 1992 své první stroje, jimiž bylo 25 původně civilních dvouplošníků Antonov An-2. V únoru 1993 k nim přibyly čtyři cvičné letouny československé výroby L-39C Albatros (odkoupeny od Kyrgyzstánu) a v březnu 1993 dva transportní letouny L-410 Turbolet – rovněž československé, ale Litvě je poskytlo Německo. Z Ruska dorazily v roce 1993 transportní vrtulníky Mil Mi-8, jejichž dodávky (verze PS, T a TV-1) pokračovaly i v dalších letech. Z civilního sektoru byly v roce 1994 získány tři transportní letouny Antonov An-26 a jeden An-24 (vyřazeny v roce 2008, resp. 1996). Flotilu vrtulníků rozšířilo v dubnu 1996 pět strojů Mil Mi-2 z Polska, které ale dolétaly již v roce 1999. Dodávku prvních skutečně bojových letounů představovaly v říjnu 1998 dva bitevníky L-39ZA z České republiky, které byly před vstupem do NATO pokusně nasazovány do ostré hotovosti.\n\nV letech 2006 až 2009 Litva zakoupila tři moderní transportní letouny C-27J Spartan, které zajišťovaly pravidelnou rotaci litevského provinčního rekonstrukčního týmu v Chaghcharanu a rovněž slouží k VIP přepravě ústavních činitelů. Vzhledem k vysokým provozním nákladům a nedostatku finančních prostředků v resortu obrany je dlouhodobá provozuschopnost Spartanů jen na úrovni cca 50 procent. Po vyřazení cvičných L-39C zůstala ve službě dvojice L-39ZA (v roce 2007 částečně modernizovaných), které sloužily k udržování schopností litevského proudového letectva a k výcviku předsunutých leteckých návodčích a jednotek protivzdušné obrany. V srpnu 2011 se jeden z těchto strojů srazil ve vzduchu s francouzským stíhacím letounem Dassault Mirage 2000 z mise Baltic Air Policing a litevskému letectvu tak zbývá jediný provozuschopný Albatros.\n\nV roce 2013 Litva objednala tři vrtulníky Airbus Helicopters AS365 N3+ Dauphin v hodnotě 71,9 mil. USD, které byly postupně dodány v červnu, září a prosinci 2015. Od 11. ledna 2016 s nimi litevské letectvo zabezpečuje nepřetržitou 24hodinovou službu SAR. Vrtulníky AS365 N3+ jsou vybaveny „skleněným“ (tj. plně digitálním) kokpitem, infračerveným senzorem FLIR, radarem, hledacím světlometem, megafonem, navijákem a nosítky. V souvislosti se zavedením Dauphinů počítá litevské letectvo s vyřazením zbývajících vrtulníků Mi-8.\n\nTabulka obsahuje přehled letecké techniky litevského letectva v roce 2016 podle Flightglobal.com a IHS Jane's.\n"}
{"id": "1177326", "url": "https://cs.wikipedia.org/wiki?curid=1177326", "title": "Kanice (zámek)", "text": "Kanice (zámek)\n\nRenesančně-barokní zámek v Kanicích na Domažlicku je vybudován na místě, kde dříve stávala gotická tvrz. Poprvé je zmiňována v roce 1382. Zřícenina zámku je chráněna jako kulturní památka, zároveň je zařazen na seznam ohrožených památek. V roce 2014 zámek získali noví majitelé, kteří usilují o jeho obnovu. \n\nPrvní zmínka o kanické tvrzi pochází ze 14. století. V průběhu staletí patřila do majetku mnoha rodů. Patří k nim např. Kaničtí z Čachrova, kteří zde žili po 300 let a ve druhé polovině 17. století tvrz přestavěli na zámek, dále Černínové nebo Škodové. Posledními majiteli byli Pergerové. \n\nPo roce 1945 v zámku sídlil Červený kříž (Liga proti tuberkulóze). V letech 1950 až 1986 patřil Krajskému národnímu výboru a fungovala v něm zvláštní škola internátní. Poté byl předán armádě a za jejího působení částečně poškozen. V 90. letech vlastnila zámek soukromá firma, která jej chtěla přestavět na penzion. \n\nV roce 2014 koupila zámek v dražbě skupina lidí se záměrem jej opravit a uzpůsobit k bydlení a pořádání akcí v interiéru i v zámeckém parku. Zámek pracovně nazývají „Depold“ podle prvního doloženého vlastníka tvrze, Depolda z Rýzmberka. Noví vlastníci zahájili rekonstrukci památky a odstranili nálet. Jejich plán oprav ocenil Národní památkový ústav nominací na cenu \"Patrimonium pro futuro\". Jejich cílem je instalovat v zámku výstavu s názvem \"Smíření\", zaměřenou na události druhé světové války a odsun Němců. Při odsunu zahynul i tehdejší majitel zámku Rudolf von Perger.\n\n\n"}
{"id": "1177329", "url": "https://cs.wikipedia.org/wiki?curid=1177329", "title": "Hrabě z Caledonu", "text": "Hrabě z Caledonu\n\nHrabě z Caledonu je šlechtický titul v Irsku. Caledon se nachází v Hrabství Tyrone. Titul byl založen roku 1800 pro Jamese Alexandera, 1. vikomta Caledonu. James Alexander byl obchodníkem a členem Londonderry City v Irské dolní sněmovně. Roku 1790 mu byl zprvu předán titul Baron z Caledonu a roku 1797 titul Vikomt z Caledonu.\n\nDědici titulu náleží prozatímní titul Vikomt Alexander.\n\nRodinné sídlo se nachází na hradě Caledon poblíž Caledonu.\n\n\nSoučasným dědicem je Frederick James Alexander, vikomt Alexander (nar. 1990)\n"}
{"id": "1177333", "url": "https://cs.wikipedia.org/wiki?curid=1177333", "title": "Jerry Lucena", "text": "Jerry Lucena\n\nJerry Ruben Lucena (* 11. srpna 1980, Esbjerg, Dánsko) je bývalý dánsko-filipínský fotbalový záložník/obránce, profesionální kariéru ukončil v létě 2016 v klubu Esbjerg fB. Na mládežnické úrovni reprezentoval Dánsko, v seniorské kategorii reprezentoval Filipíny.\n\n\nLucena nastupoval za dánskou mládežnickou reprezentaci U21, na podzim 2001 odehrál dvě utkání proti Islandu (výhra 4:0) a Bulharsku (prohra 1:3).\n\nV roce 2006 odehrál 2 zápasy za dánskou ligovou reprezentaci (neoficiální reprezentační B-tým).\n\nV A-mužstvu reprezentace Filipín debutoval 23. 3. 2011 v kvalifikačním zápase proti týmu Palestiny (remíza 0:0). Ve filipínském národním týmu nastupoval do roku 2015.\n\n"}
{"id": "1177334", "url": "https://cs.wikipedia.org/wiki?curid=1177334", "title": "James Alexander", "text": "James Alexander\n\nJames Alexander (1730 – 22. března 1802, Dublin) byl irský domácí pan, politik a 1. hrabě z Caledonu.\n\nNarodil se roku 1730 jako syn Aldermana Nathaniela Alexandera. Svou kariéru začal v Indii kdy odjel do Fort St. George. Působil jako účetní a sub-účetní. Roku 1754 a roku 1757 byl zvolen šerifem Madrásu. O rok později se stal mladším obchodníkem v Madrásu. Roku 1759 byl jmenován třetím v radě ve Vizagapatamu; roku 1760 starším obchodníkem a třetím v radě v Masulipatamu a roku 1762 jedenáctým v radě Fort St George, civilním a vojenským pokladníkem.\n\nRoku 1763 se vrátil so Británie a roku 1766 odjel zpět do Indie kde působil ve Fort William a stal se šestým členem bengálské rady. Roku 1769 byl ustanoven pátým členem bengálské rady, roku 1770 třetím členem, \"starostou\" Patny a vedoucím rady příjmů pro Bihár. O rok později se stal druhým členem a vedoucím rady příjmů Murshidabadu. Získal téměř 9 000 akrů (36 km²) v Severním Irsku a stal se tak prvním Lordem Caledon.\n\nRoku 1776 koupil panství Caledon v Hrabství Tyrone od Edmunda Boyla, 7. hraběte z Corku a Orrery za 96 400 liber. Toto panství získal Edmundův otec sňatkem do rodiny Hamiltonových v Caledonu.\n\nDne 28. listopadu 1774 se oženil s Anne Crawford, s dcerou Jamese Crawforda. Spolu měli dvě děti:\n\nPo nějakém čase vstoupil do politiky. Byl členem parlamentu Londonderry City a působil jako vysoký šerif Tyrone a později Armaghu.\n\nDne 6. června 1790 vstoupil do irské šlechty s titulem Baron Caledon. Dne 23. listopadu 1797 byl povýšen na Vikomta Caledon a 29. prosince 1800 na hraběte z Caledonu.\n\nZemřel 22. března 1802 v Dublinu.\n"}
{"id": "1177337", "url": "https://cs.wikipedia.org/wiki?curid=1177337", "title": "Macdonaldit", "text": "Macdonaldit\n\nMacdonaldit je velmi vzácný minerál ze skupiny fylosilikátů. Byl pojmenován podle Gordona A. Macdonalda (1911-1978), který působil jako americký vulkanolog na Havajské univerzitě. Poprvé byl popsán roku 1965 z lokality nedaleko oblasti Big Creek-Rush, Fresno County ve státě Kalifornie.\n\nTento minerál vzniká na kontaktu sanbornitonosných metamorfitů společně s granodiority, kde tvoří povlaky na povrchu zlomů nebo výplně v podobě žilných intruzí. Vzhledem k vysoké variabilitě během vzniku je do struktury schopen navázat Ti, Al, Fe, Mn, Mg nebo Sr.\n\n\nJedná se o velmi vzácný minerál a dá se najít velice obtížně. Je velmi ceněný mezi sběrateli.\n\n\nČasto se vyskytuje v asociaci s minerály jako jsou sanbornit a křemen.\n\n\n"}
{"id": "1177340", "url": "https://cs.wikipedia.org/wiki?curid=1177340", "title": "Timotei Cipariu", "text": "Timotei Cipariu\n\nTimotei Cipariu (21. února 1805 Pănade – 3. září 1887 Blaj) byl rakouský řeckokatolický duchovní, pedagog, filolog, novinář a politik rumunské národnosti ze Sedmihradska, v 60. letech 19. století poslanec rakouské Říšské rady.\n\nPůsobil jako filolog, novinář a pedagog. Pocházel z rolnické rodiny. V letech 1814–1825 studoval v Blaji (v letech 1816–1820 na gymnáziu, v letech 1820–1822 filozofii a v letech 1822–1825 teologii na řeckokatolické škole v Blaji. Od roku 1825 do roku 1827 vyučoval na gymnáziu v Blaji. V roce 1827 byl vysvěcen na řeckokatolického kněze a nadále byl pedagogem. Od roku 1828 vyučoval filozofii na lyceu a od roku 1830 teologii na kněžském semináři. Roku 1842 se stal kanovníkem. Po celý život působil profesně v Blaji. Byl ovlivněn myšlenkami národního obrození Rumunů. V roce 1847 založil v Blaji jedny z prvních rumunských novin v Sedmihradsku \"Organul Luminarii\". V roce 1842 publikoval protestní list proti rozhodnutí sedmihradského sněmu ohledně zavedení maďarštiny do úřadů a škol. Během revolučního roku 1848 byl veřejně aktivní. Zpočátku podpořil reformní program maďarských liberálů a zároveň vyzýval k politické aktivizaci rumunského etnika. Odmítal navrhované spojení Sedmihradska a Uherska. V květnu 1848 se podílel na organizování rumunského sjezdu v Blaji. Publikoval politické komentáře v týdeníku \"Invatatorul Poporului\", který byl určen pro rumunskou venkovskou populaci. V roce 1849 prchl před postupem maďarského (uherského) revolučního vojska do Munténie. Na podzim 1849 odcestoval od Vídně v rámci rumunské delegace, která požadovala od císaře uznání rumunské autonomie. Po porážce revoluce byl aktivní jako pedagog. Od roku 1854 do roku 1875 byl ředitelem gymnázia a městským školním inspektorem. Patřil mezi proponenty latinizace (romanizace) rumunského jazyka (nahrazování slovanských slov latinskými ekvivalenty). V roce 1861 spoluzakládal kulturní spolek Asociația Transilvană pentru Literatura Română și Cultura Poporului Român. V roce 1866 se stal zakládajícím členem Rumunské akademické společnosti v Bukurešti.\n\nPočátkem 60. let se s obnovou ústavního systému vlády zapojil do vysoké politiky. V zemských volbách roku 1863 byl zvolen na Sedmihradský zemský sněm, kde setrval do roku 1864. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 20. října 1863 složil slib. V rejstříku poslanců pro zasedání Říšské rady po roce 1864 již není uváděn.\n"}
{"id": "1177342", "url": "https://cs.wikipedia.org/wiki?curid=1177342", "title": "DVD přehrávač", "text": "DVD přehrávač\n\nDVD přehrávač je zařízení určené pro přehrávání disků ve standardech DVD Video a DVD Audio, což jsou dva odlišné a nekompatibilní standardy.\n\nDVD přehrávač musí být schopen provést následující úkoly:\n\n\nDVD přehrávač může být schopen provést i následující úkoly:\n"}
{"id": "1177343", "url": "https://cs.wikipedia.org/wiki?curid=1177343", "title": "CD přehrávač", "text": "CD přehrávač\n\nCD přehrávač je elektromechanické zařízení pro přehrávání audio CD disků. Obvykle je součástí domácího stereo systému, autorádia nebo osobního počítače. Vyrábí se i jako přenosné zařízení. Moderní zařízení podporují i jiné formáty než Audio CD, například DVD, CD-ROM s audio soubory a Video CD. Diskžokej často používají přehrávače s nastavitelnou vzorkovací frekvencí na změnu rychlosti přehrávání. Mnoho moderních přehrávačů přehrává i MP3 CD disky. Funkce přehrávání CD je dostupná ve všech moderních CD-ROM/DVD-ROM mechanikách počítačů jakož i DVD přehrávačů a herních konzolích založených na CD-ROM / DVD-ROM.\n\nKompaktní disk je kruhová destička z plastické hmoty, 1,2 mm silná a o průměru obvykle 120 nebo 80 mm, uprostřed s otvorem o průměru 15 mm. Záznam je pouze po jedné straně (obvykle spodní) a tvoří jednu spirálovou drážku, podobně jako u gramofonové desky. Rozteč drážek je 1,6 μm, začátek záznamu je blíže ke středu a pokračuje směrem k okraji. Pro záznam se však využívají pouze poloměry od 23 do 58 mm. Celková délka záznamu na CD o průměru 120 mm je asi 6 km, na niž lze nahrát až 80 minut hudby nebo zvuku ve vynikající kvalitě, čtecí rychlost je 176 KB/s.\n\nPřehrávač CD se skládá z elektromechanického pohonu CD (rychlost asi 500 až 250 ot/min, aby se lineární rychlost udržela stálá), z raménka se zdrojem laserového světla a čočkou, ze zařízení pro sledování drážky a pro elektronické zpracování zaznamenaného signálu.\n\n"}
{"id": "1177344", "url": "https://cs.wikipedia.org/wiki?curid=1177344", "title": "Alfred Lichtenstein", "text": "Alfred Lichtenstein\n\nAlfred Lichtenstein (23. srpna 1889, Berlín – 25. září 1914, Vermandovillers, Somme, Francie) byl německý expresionistický spisovatel, básník a také právník. \n\nNarodil se v dobře situované židovské rodině jako nejstarší z pěti dětí v Berlíně (Wilmersdorf). Po úspěšném ukončení studia na gymnáziu, studoval na univerzitě právo. Roku 1914 úspěšně obhájil v oboru disertační práci na téma \"\"Die rechtswidrige öffentliche Aufführung von Bühnenwerken\".\"\n\nPadl roku 1914 na západní frontě během první světové války.\n\nVýznamné jsou především jeho expresionisticky laděné básně jako např.: \"'Prophezeihung'.\"\n\n"}
{"id": "1177345", "url": "https://cs.wikipedia.org/wiki?curid=1177345", "title": "Hans Prutscher", "text": "Hans Prutscher\n\nHans Prutscher (5. prosince 1873 Vídeň – 25. ledna 1959 Vídeň) byl rakouský architekt.\n\nHans Prutscher se narodil v rodině truhláře Johanna Prutschera a Marie roz. Tondl, jeho mladší bratr Otto Prutscher byl také architekt. Vyučil se tesařem a pak zedníkem, jako architekt byl samouk. Pracoval u různých stavebních firem a architektonických kanceláří jak v Rakousku tak v zahraničí. V roce 1898 se stal nezávislým stavitelem a od roku 1911 do 1958 vedl truhlářskou dílnu svého otce. Vzhledem k tomu, že byl více zapojen ve vídeňské společnosti, získával mnoho zakázek a byl úspěšnější než jeho bratr.\n\nPolitik Pius Michael Prutscher (1913–1995) byl jeho syn.\n\nHans Prutscher před první světovou válkou stavěl obytné a obchodní domy, pak se věnoval sakrálním stavbám (kostely a náhrobky. Ve své práci byl na počátku inspirován Otto Wagnerem, pak pracuje i s moderními prvky\nV roce 1909 \"Fridrich Egbert z Dallberga\" (1863–1914) objednal úpravy Nového zámku v Dačicích, které umožnily pohodlnější celoroční bydlení (instalace ústředního topení teplovodního a teplovzdušného, elektroinstalace), a dále zhodnotily některé interiéry v duchu pozdní secese a novobaroka. Podle Prutscherova návrhu byly vytvořeny z umělého kamene renesanční prvky (klenáčky ve vrcholech arkád, kuželky balustrády, konzoly pod piedestaly sloupů). Jeden z prostředních sálů severního křídla Nového zámku byl přeměněn na knihovnu. Podle projektu Hanse Prutschera byly vyrobeny na míru knihovní skříně z dubového dřeva s ochozem, zdobené řezbami, vznikly v dačické truhlářské firmě Leixner & syn. Také navrhl kovové dveře na nádvoří, práci provedl vídeňský zámečník Franz Knotz. Podle návrhu Hanse Prutschera byla postavena v roce 1910 zámecká kaple Nanebevzetí Panny Marie. Prutscher je také autorem oltáře zhotoveného v roce 1911 ve stylu pozdní geometrizující vídeňské secese.\n\n"}
{"id": "1177349", "url": "https://cs.wikipedia.org/wiki?curid=1177349", "title": "Městské muzeum Antonína Sovy", "text": "Městské muzeum Antonína Sovy\n\nMěstské muzum Antonína Sovy je městské muzeum v Pacově.\n\nMuzeum bylo založeno v roce 1908 historikem a profesorem Ferdinandem Pakostou, s pomocí kolegů a přátel získal do muzejních sbírek exponáty do prvních expozic. Muzeum mělo ve správě i městský archiv. Muzeum do roku 1917 sídlilo v budově radnice, po požáru v témže roce muselo opustit prostory radnice a jeho činnost se zastavila. Další rozvoj následoval až v době vedení muzea Janem Zoubkem, ten rozšířil sbírky a připravil nové expozice. Muzeum se dále rozvíjelo a v roce 2011 se přesunulo do budovy opraveného bývalého kláštera a zámku v Pacově.\n\nV muzeu je několik různých stálých expozic. Součástí muzea bývají i krátkodobé výstavy, mimo jiné s výtvarnou a historickou tematikou. Některé výstavy jsou pořádány i v prostorách klášterního kostela sv. Václava.\n\nExpozice nazvána \"Historie Pacovska\" se soustředí na dějiny Pacova od počátku osidlování až do 20. století. Součástí sbírky je mnoho sbírkových předmětů od pravěkých kamenných nástrojů přes gotické kachle a skříně až po barokní plastiky, řemeslnické a cechovní památka a historické sklo.\n\nV dalších prostorách muzea je uvedena expozice s názvem \"Pacov a motocyklový sport\", ta se věnuje motocyklům a motocyklovýcm závodům na Pacovském okruhu převážně v letech 1905 a 1906. Sbírky obsahují fotografie a historické motocykly. Další místnosti jsou věnovány motokrosovému sportu, veterán rallye a dalším sportovním akcím. V poslední místnosti této expozice jsou vystaveny trofeje Františka Hrobského.\n\nDalší expozice se věnuje osobě Antonína Sovy, jmenuje se \"Život a dílo básníka Antonína Sovy\". Expozice je věnována rodákovi, jsou uvedeny exponáty spojené se životem Antonína Sovy.\n\nVe velkém sále je uvedena galerijní expozice s názvem \"Galerie akademického malíře Jana Autengrubera\", uvádí obrazy pacovského rodáka a absolventa akademie v Mnichově.\n\n"}
{"id": "1177352", "url": "https://cs.wikipedia.org/wiki?curid=1177352", "title": "Global FC", "text": "Global FC\n\nGlobal FC, celým názvem Global Football Club, je filipínský fotbalový klub založený roku 2000 ve městě Tacloban na ostrově Leyte. V sezóně 2016 hraje nejvyšší filipínskou ligu United Football League – Division 1. Klubové barvy jsou žlutá a modrá. Klub nemá domácí hřiště, hraje na neutrální půdě, např. na Rizal Memorial Stadium v Manile nebo na McKinley Hill Football Field (Emperador Stadium) ve městě Taguig s kapacitou 4 500 míst.\n\n\n"}
{"id": "1177356", "url": "https://cs.wikipedia.org/wiki?curid=1177356", "title": "Zdeněk Geist", "text": "Zdeněk Geist\n\nZdeněk Geist (* 4. srpna 1971 Jihlava) je český podnikatel a publicista, člen ODS.\n\nVystudoval filozofickou fakultu Masarykovy univerzity. Živí se jako podnikatel v oblasti nemovitostí i reklamy a publista. Část jeho rodiny byla za socialismu perzekvována, napsal o tom knihu s názvem \"Nezlomený vězeň totalit.\" Kromě této knihy je rovněž autorem uměnovědných publikací \"Rakušan z Jihlavy\" a \"Bez kresby v malbě nepokročíte.\"\n\nZdeněk Geist je ženatý, má tři syny. Žije v Jihlavě.\n\nV 90. letech 20. století byl členem ODS, ze strany však vystoupil po tzv. sarajevském atentátu. Stal se členem Unie svobody, byl i jejím krajským předsedou a poradcem tehdejšího ministra Ivana Pilipa. V letech 1998–2003 působil jako zahraniční tajemník Unie Svobody. Za Unii svobody kandidoval symbolicky ze zadních pozic v komunálních volbách v roce 1998 do Zastupitelstva města Jihlavy i volbách do Poslanecké sněmovny PČR v roce 1998 v tehdejším v Jihomoravském kraji. Do Sněmovny se mu nepodařilo dostat ve volbách v roce 2002 za \"Koalici KDU-ČSL, US-DEU\", kdy byl lidoveckými voliči vykroužkován z druhého místa a do sněmovny se místo něj dostal Jiří Karas.\n\nV letech 2003–2004 byl členem Koordinační rady Česko-německého fondu budoucnosti.\n\nV roce 2011 se do ODS vrátil. Ve straně působí jako člen regionální rady Regionálního sdružení ODS Kraj Vysočina, předseda Oblastního sdružení ODS Jihlava a člen místní rady Místního sdružení ODS Jihlava.\n\nV krajských volbách v roce 2016 byl lídrem kandidátky ODS v Kraji Vysočina, ale neuspěl a krajským zastupitelem zvolen nebyl (stal se však prvním náhradníkem).\n\n \n"}
{"id": "1177357", "url": "https://cs.wikipedia.org/wiki?curid=1177357", "title": "Ali M'Madi", "text": "Ali M'Madi\n\nAli M'Madi (* 21. dubna 1990 Marseille, Francie) je francouzsko-komorský fotbalista a reprezentant Komor, který působí v klubu Grenoble Foot 38. Hraje na kraji zálohy nebo na pozici útočníka.\n\n\nV A-mužstvu Komor debutoval 9. října 2010 v kvalifikačním utkání proti reprezentaci Mosambiku (prohra 0:1).\n\n"}
{"id": "1177358", "url": "https://cs.wikipedia.org/wiki?curid=1177358", "title": "Grossmünster", "text": "Grossmünster\n\nGrossmünster je románský kostel v historické části švýcarského Curychu.\n\nJe jedním ze tří hlavních kostelů ve městě a leží nedaleko řeky Limmat, na místě staršího kostela z dob Karlovců. Vybudován byl v 12. století a v středověku sloužil jako klášterní kostel.\n\nPodle staré legendy jej založil král Karel Veliký na místě, kde jeho kůň dopadl na kolena nad hroby patronů města Felixe a Reguly. Nedávný archeologický výzkum potvrdil přítomnost římského pohřebiště na místě, kde se dnes kostel nachází.\n"}
{"id": "1177364", "url": "https://cs.wikipedia.org/wiki?curid=1177364", "title": "Paul Dunca", "text": "Paul Dunca\n\nPaul Dunca, plným jménem Paul Dunca de Sajo, též Paul Dunka (1800 – 1. prosince 1888 Sibiu), byl rakouský státní úředník a politik rumunské národnosti ze Sedmihradska, v 60. letech 19. století poslanec rakouské Říšské rady.\n\nVystudoval gymnázium a vysokou školu v Târgu Mureș, Sibu a Černovicích a práva v Kluži. Od roku 1823 byl praktikantem u finančního ředitelství v Târgu Mureș. V roce 1844 se stal úředníkem. V roce 1850 se účastnil porad, které ve Vídni pořádal ministr Alexander Bach s cílem správní reformy v Sedmihradsku. Od roku 1852 působil jako asesor zemského soudu a byl vládním radou. Do penze odešel roku 1865.\n\nByl veřejně a politicky aktivní. V roce 1861 spoluzakládal kulturní spolek Asociația Transilvană pentru Literatura Română și Cultura Poporului Român a zasedal v jeho ústředním výboru. Byl také jedním ze zakladatelů úvěrového spolku Albina.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách roku 1863 byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 20. října 1863 složil slib. V rejstříku poslanců pro zasedání Říšské rady po roce 1864 již není uváděn.\n"}
{"id": "1177367", "url": "https://cs.wikipedia.org/wiki?curid=1177367", "title": "Qatar Total Open 2016", "text": "Qatar Total Open 2016\n\nQatar Total Open 2016 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v areálu Khalifa International Tennis and Squash Complex. Konal se mezi 21. až 27. únorem 2016 ve katarském hlavním městě Dauhá jako čtrnáctý ročník turnaje.\n\nUdálost s rozpočtem 2 818 000 dolarů patřila do kategorie WTA Premier 5. Do soutěže dvouhry nastoupilo padesát šest hráček a čtyřhry se účastnilo dvacet osm párů.\n\nNejvýše nasazenou hráčkou ve dvouhře se stala světová dvojka Angelique Kerberová z Německa, jež ve druhém kole nestačila na poslední přímou účastnicí dvouhry 86. čínskou hráčku žebříčku Čeng Saj-saj.\n\nDvouhru vyhrála španělská hráčka Carla Suárezová Navarrová a deblovou část turnaje ovládla dvojice tchajwanských sester Chao-čching a Jung-žan Čanových.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1177368", "url": "https://cs.wikipedia.org/wiki?curid=1177368", "title": "Qatar Total Open 2016 – ženská dvouhra", "text": "Qatar Total Open 2016 – ženská dvouhra\n\nDo soutěže ženské dvouhry na tenisovém turnaji Qatar Total Open 2016 nastoupilo padesát šest hráček. Obhájkyní titulu byla sedmá nasazená Češka Lucie Šafářová, která se vrátila na okruh po více než čtvrtroční přestávce, kdy se zotavovala z bakteriální infekce. Poslední předchozí zápas odehrála proti Kerberové 30. října 2015 na Turnaji mistryň 2015.\n\nVítězkou dvouhry se stala osmá nasazená Španělka Carla Suárezová Navarrová, jež ve finále zdolala nenasazenou Jeļenu Ostapenkovou z Lotyšska po třísetovém průběhu 1–6, 6–4 a 6–4. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. 900bodový zisk ji v následném vydání žebříčku WTA z 29. února 2016 posunul zpět do elitní světové destíky, a to na 6. místo, čímž o dvě příčky vylepšila své kariérní maximum. Také Ostapenková dosáhla osobního zlepšení, když poprvé figurovala v první padesátce a to na 41. pozici.\n\nOsm nejvýše nasazených hráček mělo volný los do druhého kola.\n"}
{"id": "1177370", "url": "https://cs.wikipedia.org/wiki?curid=1177370", "title": "Usťužna", "text": "Usťužna\n\nUsťužna ( ) je město ve Vologdské oblasti v Ruské federaci. Při sčítání lidu v roce 2010 měla 9501 obyvatel.\n\nUsťužna leží na řece Moloze (pravý přítok Rybinské přehrady na Volze).\n\nOd Vologdy, správního střediska celé oblasti, je vzdálena přibližně 230 kilometrů na západ.\n\nPrvní zmínka o Usťužně je z roku 1252 v ugličské kronice, kde je sídlo zmíněno jako \"Železnyj Usťug\" ().\n"}
{"id": "1177372", "url": "https://cs.wikipedia.org/wiki?curid=1177372", "title": "Birjuč", "text": "Birjuč\n\nBirjuč () je město v Bělgorodské oblasti v Ruské federaci. Je administrativním centrem Krasnogvardějského rajónu. Při sčítání lidu v roce 2010 mělo 7846 obyvatel. Žije zde obyvatel.\n\nBirjuč leží na levém, severním břehu Tiché Sosny, pravého přítoku Donu.\n\nOd Bělgorodu, správního střediska celé oblasti, je Birjuč vzdálen přibližně 130 kilometrů na východ.\n\nPřibližně třináct kilometrů jižně od Birjuče je železniční stanice \"Birjuč\" na trati Valujki–Liski.\n\nMěstem byl Birjuč nejprve v letech 1779–1922; znovu je městem od roku 2007. Původní osadu založil 8. března 1705 kozák Ivan Medkov pod současným názvem, název nesla podle rokle \"Birjučaja Jaruga\". Birjuč se 29. prosince 1779 stal městem a byl správním centrem ujezdu Voroněžské oblasti. Až do začátku 20. století zůstalo město díky své výhodné poloze na křižovatce silnic z Voroněže do Valujki a od Ostrogožska do Nového Oskolu významným centrem obchodu a řemesel. Po výstavbě železniční trati Charkov – Penza na konci 19. století se ekonomické centum ujezdu přesunulo do Alexejevky.\n\n\"Zdroj\": sčítání lidu\n\n"}
{"id": "1177380", "url": "https://cs.wikipedia.org/wiki?curid=1177380", "title": "Litevská ženská basketbalová reprezentace", "text": "Litevská ženská basketbalová reprezentace\n\nLitevská ženská basketbalová reprezentace reprezentuje Litvu v mezinárodních soutěžích v basketbalu.\n"}
{"id": "1177384", "url": "https://cs.wikipedia.org/wiki?curid=1177384", "title": "Ukrajinská ženská basketbalová reprezentace", "text": "Ukrajinská ženská basketbalová reprezentace\n\nUkrajinská ženská basketbalová reprezentace reprezentuje Ukrajinu v mezinárodních soutěžích v basketbalu.\n"}
{"id": "1177387", "url": "https://cs.wikipedia.org/wiki?curid=1177387", "title": "Lotyšská ženská basketbalová reprezentace", "text": "Lotyšská ženská basketbalová reprezentace\n\nLotyšská ženská basketbalová reprezentace reprezentuje Lotyšsko v mezinárodních soutěžích v basketbalu.\n"}
{"id": "1177396", "url": "https://cs.wikipedia.org/wiki?curid=1177396", "title": "Schondorf am Ammersee", "text": "Schondorf am Ammersee\n\nSchondorf am Ammersee je obec v německé spolkové zemi Bavorsko, v zemském okrese Landsberg am Lech ve vládním obvodu Horní Bavorsko.\n\nŽije zde obyvatel.\n\nObec leží na břehu jezera Ammersee. Sousední obce jsou: Eching am Ammersee, Greifenberg, Utting am Ammersee a Windach.\n\n"}
{"id": "1177398", "url": "https://cs.wikipedia.org/wiki?curid=1177398", "title": "Utting am Ammersee", "text": "Utting am Ammersee\n\nUtting am Ammersee je obec v německé spolkové zemi Bavorsko, v zemském okrese Landsberg am Lech ve vládním obvodu Horní Bavorsko.\n\nŽije zde obyvatel.\n\nObec leží na břehu jezera Ammersee. Sousední obce jsou: Dießen am Ammersee, Finning, Schondorf am Ammersee a Windach.\n\n"}
{"id": "1177399", "url": "https://cs.wikipedia.org/wiki?curid=1177399", "title": "Antonín Spěvák (fotbalista)", "text": "Antonín Spěvák (fotbalista)\n\nAntonín Spěvák (* 14. února 1971) je bývalý český fotbalista, obránce.\n\nV československé a české lize hrál za SKP Union Cheb a AFK Atlantic Lázně Bohdaneč. Nastoupil ve 35 ligových utkáních. Ve druhé nejvyšší soutěži hrál i za FK GGS Arma Ústí nad Labem a FK Mogul Kolín.\n\n\n"}
{"id": "1177400", "url": "https://cs.wikipedia.org/wiki?curid=1177400", "title": "Tidal", "text": "Tidal\n\nTidal (stylizováno jako TIDAL a také TIDALHiFi) je předplacená hudební streamovací služba, která kombinuje bezeztrátovou kompresi audia a vysokou kvalitu videa. Služba nabízí přes 25 milionů písní a 85 tisíc videí. Tidal je přístupný pouze po placené registraci, kdy většina vybraných peněz jde samotným umělcům. Nabízí dva modely streamingu: Tidal Premium (ztrátová komprese) a Tidal HiFi (bezeztrátová komprese CD kvality – LAC-based 16-Bit/44.1 kHz).\n\nTidal byl spuštěn v říjnu 2014 norsko-švédskou společností Aspiro. V roce 2015 byla společnost odkoupena společností Project Panther Ltd., kterou vlastní rapper a podnikatel Shawn „Jay-Z“ Carter. Od března bylo oživení Tidalu doprovázeno masivní reklamní kampaní. Mnoho hudebníků změnilo svůj profilový obrázek na sociálních médiích na modrý obrázek a přidalo hashtag #TIDALforAll (na Facebooku, Twitteru a Instagramu).\n\nOficiální tisková konference ke spuštění Tidalu proběhla 30. 3. 2015. K Tidalu, kromě Jay-Z, okamžitě přešli umělci Kanye West, Madonna, Nicki Minaj, Beyoncé, Jack White, Alicia Keys, Rihanna, Chris Martin z Coldplay, Usher, Daft Punk, deadmau5, J. Cole, Jason Aldean a Calvin Harris, každý získal 3 % akcií. Tidal tak je propagován jako první distribuční služba vlastněná umělci. V roce 2017 kvůli sporům ohledně práv a financí z partnerství ve společnosti odešel Kanye West.\n\nV lednu 2017 odkoupila společnost Sprint Corporation 33 % akcií služby Tidal.\n\nTidal nabízí 30denní volnou verzi, než je uživatel vyzván vybrat si jeden ze dvou placených modelů. Model Tidal Premium (320 kbit/s, AAC) stojí 9,99 dolarů měsíčně, zatímco Tidal HiFi (1411 kbit/s, FLAC) 19,99 dolarů.\n\nV březnu 2015 Tidal tvrdil, že má 580 000 platících uživatelů (po integraci sesterské služby WiMP), z nichž 17 000 využívá model Tidal HiFi. Aktuálně je dostupný v 31 zemích světa.\n\nV únoru 2016 rapper a producent Kanye West vydal exkluzivně na Tidalu album \"The Life of Pablo\", přičemž oznámil, že jinde jeho album dostupné nebude. Díky tomuto kroku se za deset dní zdvojnásobil počet uživatelů Tidalu z 1 milionu na 2,5 milionu.\n\nTidal chce velkým hráčům streamingu, jako jsou Spotify nebo Apple Music, konkurovat exkluzivním obsahem. Mimo jiné exkluzivně nabízel následující díla:\n\n"}
{"id": "1177403", "url": "https://cs.wikipedia.org/wiki?curid=1177403", "title": "Sovětská ženská basketbalová reprezentace", "text": "Sovětská ženská basketbalová reprezentace\n\nSovětská ženská basketbalová reprezentace reprezentovala SSSR v mezinárodních soutěžích v basketbalu.\n"}
{"id": "1177413", "url": "https://cs.wikipedia.org/wiki?curid=1177413", "title": "Zemský okres Dillingen an der Donau", "text": "Zemský okres Dillingen an der Donau\n\nZemský okres Dillingen an der Donau je okres v německé spolkové zemi Bavorsko, ve vládním obvodě Švábsko. Sídlem okresu je město Dillingen an der Donau. Okres leží na západě Bavorska a sousedí se spolkovou zemí Bádensko-Württembersko.\n\n"}
{"id": "1177420", "url": "https://cs.wikipedia.org/wiki?curid=1177420", "title": "Ruská ženská basketbalová reprezentace", "text": "Ruská ženská basketbalová reprezentace\n\nRuská ženská basketbalová reprezentace reprezentuje Rusko v mezinárodních soutěžích v basketbalu.\n"}
{"id": "1177431", "url": "https://cs.wikipedia.org/wiki?curid=1177431", "title": "Du Pre Alexander", "text": "Du Pre Alexander\n\nDu Pre Alexander (14. prosince 1777, Caledon – 8. dubna 1839, Caledon) byl irský šlechtic, koloniální správce a 2. hrabě z Caledonu.\n\nNarodil se 14. prosince 1777 jako syn Jamese Alexandera, 1. hraběte z Caledonu. Studoval na Eton College v Anglii a později na Christ Church v Oxfordu. Roku 1800 byl zvolen členem parlamentu Newtownards a působil v Irské dolní sněmovně. Roku 1802 byl jmenován vysokým šerifem Armaghu. Po smrti jeho otce zdědil titul hraběte z Caledonu.\n\nV červenci 1806 byl jmenován guvernérem Cape of Good Hope v dnešní Jihoafrické republice. Nebyl prvním guvernérem Cape, před ním se v této funkci nacházeli Lord George Macartney a Sir George Yonge. Na tuto funkci rezignoval v červnu roku 1811.\n\nDne 16. října 1811 se v kostele svatého Jakuba ve Westminsteru oženil s Lady Catherine Yorke, s dcerou Philipa Yorke, 3. hraběte z Hardwicke a Lady Elizabeth Lindsay. Spolu měli jedno dítě:\n\nStímto manželstvím zdědila jeho rodina dům Tyttenhanger v blízkosti St Albans, který patřil babičce Philipa Yorke, Katherine Freemanové, sestře a dědičce Sira Henryho Pope Blounta, 3. a posledního baroneta. Sir Henry zemřel roku 1757 bez potomků a jeho žijící sestra Katherine, manželka Rev. Williama Freemana se stala dědičkou.\n\nDne 20. srpna 1821 byl přijat za člena Rytířů sv. Patrika a roku 1831 byl jmenován Lordem místodržitelem Hrabství Tyrone. Zemřel 8. dubna 1839 v Caledonu.\n"}
{"id": "1177434", "url": "https://cs.wikipedia.org/wiki?curid=1177434", "title": "Andrea Klementová", "text": "Andrea Klementová\n\nAndrea Klementová (* 12. října 1995) je česká reprezentantka v běhu na lyžích.\n\nAndrea Klementová je odchovankyní vimperského Ski klubu Šumava, kde je jejím trené Petr Steinbach. V roce 2013 se na Mistrovství České republiky dorostu v klasickém lyžování v Jablonci nad Nisou stala dvojnásobnou mistryní republiky a v témže roce startovala na Zimním olympijském festivalu evropské mládeže v rumunském Brašově. V sezóně 2015/16 byla zařazena do seniorské reprezentace. V této sezóně zajela svůj nejlepší výsledek ve slovinské Planici na Kontinentálním poháru, kde byla osmá, čímž se nominovala na mistrovství světa do 23 let. Vyzkoušela si i atmosféru a konkurenci na Světovém poháru v Novém Městě na Moravě, kde skončila na 51. místě v běhu na 10 kilometrů. V rámci přípravy závodí také na kole a v krosovém běhu.\n"}
{"id": "1177440", "url": "https://cs.wikipedia.org/wiki?curid=1177440", "title": "Eugen von Friedenfels", "text": "Eugen von Friedenfels\n\nEugen Drotleff von Friedenfels (23. prosince 1819 Sibiu – 31. ledna nebo 1. února 1885 Vídeň), byl rakouský vysoký státní úředník a politik německé národnosti ze Sedmihradska, v 60. letech 19. století poslanec rakouské Říšské rady.\n\nPocházel z rodiny, která od roku 1816 užívala predikát von Friedenfels (od roku 1854 povýšena do stavu svobodných pánů). Ve věku dvou let mu zemřel otec, úředník Friedrich Drotleff von Friedenfels. Později se ho ujal otčím, guberniální úředník Josef Bedeus von Scharberg. S ním se přestěhoval roku 1827 dočasně do Vídně, kde nevlastní otec nastoupil do sedmihradské královské dvorní kanceláře. Eugen vystudoval gymnázium a filozofii ve Vídni a práva v Kluži. Roku 1839 nastoupil jako úředník k sedmihradskému guberniu. V roce 1844 nastoupil jako konceptní úředník do sedmihradské královské dvorní kanceláře ve Vídni.\n\nBěhem revolučního roku 1848 byl veřejně aktivní. Z Vídně odešel do své domoviny, do Sibině dovezl první exemplář ústavního návrhu. Byl zde činný v občanských spolcích a zasedal jako saský (německý) poslanec Uherského sněmu. Po radikalizaci maďarské revoluce ovšem spolu s dalšími pěti poslanci německé národnosti ze Sedmihradska sněm s veřejnou deklarací nesouhlasu opustil. Později pracoval na ministerstvu vnitra. Byl místodržitelským radou v Soproni, dvorním radou na pobočce místodržitelství v Oradea a na místodržitelství v Budíně. Následně opět přešel na ministerstvo vnitra.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 20. října 1863 složil slib, 12. listopadu 1864 opětovně složil slib.\n\nPoliticky se profiloval jako rakouský centralista. Odmítal maďarské (uherské) autonomistické aspirace. Hájil zájmy luteránské víry a německého etnika v Sedmihradsku. Roku 1864 získal Císařský rakouský řád Leopoldův. Roku 1867 odešel do penze. Neoženil se. Jeho bratr Rudolf von Friedenfels (1817–1881) byl ministerským radou.\n\nZemřel na přelomu ledna a února 1885.\n"}
{"id": "1177443", "url": "https://cs.wikipedia.org/wiki?curid=1177443", "title": "Jugoslávská ženská basketbalová reprezentace", "text": "Jugoslávská ženská basketbalová reprezentace\n\nJugoslávská ženská basketbalová reprezentace reprezentovala Jugoslávii v mezinárodních soutěžích v basketbalu.\n"}
{"id": "1177447", "url": "https://cs.wikipedia.org/wiki?curid=1177447", "title": "Špricdeka", "text": "Špricdeka\n\nŠpricdeka (též šprajda nebo špricka) je flexibilní kryt pro loď, zejména kajak nebo kánoi. Je používána v divoké vodě, nepříznivém počasí nebo sportech a zajišťuje ochranu proti pronikání vody do lodě a zároveň umožňuje jednomu nebo více kajakáři či kanoistovi pádlování a ovládání lodě.\n\nŠpricdeka je vyrobena z nepromokavého materiálu, například neoprenu nebo impregnované látky a vybavena gumou na vnějším okraji, která umožňuje pevné připevnění ke kajaku nebo kánoi.\n"}
{"id": "1177450", "url": "https://cs.wikipedia.org/wiki?curid=1177450", "title": "Oleg Šarapov", "text": "Oleg Šarapov\n\nOleg Lvovič Šarapov (rusky Олег Львович Шарапов; 9. ledna 1967 Moskva – 23. března 2007 Moskva) byl sovětský fotbalový útočník ruské národnosti.\n\nJeho dvojčetem byl Vitalij Šarapov.\n\nV československé nejvyšší soutěži nastoupil za Sigmu Olomouc ve dvou utkáních, aniž by skóroval.\n\nSpolečně se svým bratrem a dvojčetem Vitalijem přišli do Olomouce k 21. říjnu 1989 ze Spartaku Moskva. Tamtéž se oba vrátili ještě před koncem roku 1989.\n\n\n"}
{"id": "1177453", "url": "https://cs.wikipedia.org/wiki?curid=1177453", "title": "Vitalij Šarapov", "text": "Vitalij Šarapov\n\nVitalij Lvovič Šarapov (rusky Виталий Львович Шарапов; 9. ledna 1967 Moskva – 25. srpna 1999 Moskva) byl sovětský fotbalový záložník ruské národnosti.\n\nJeho dvojčetem byl Oleg Šarapov.\n\nV československé nejvyšší soutěži nastoupil za Sigmu Olomouc ve čtyřech utkáních, aniž by skóroval.\n\nSpolečně se svým bratrem a dvojčetem Olegem přišli do Olomouce k 21. říjnu 1989 ze Spartaku Moskva. Tamtéž se oba vrátili ještě před koncem roku 1989.\n\n\n"}
{"id": "1177454", "url": "https://cs.wikipedia.org/wiki?curid=1177454", "title": "Srbská ženská basketbalová reprezentace", "text": "Srbská ženská basketbalová reprezentace\n\nSrbská ženská basketbalová reprezentace reprezentuje Srbsko v mezinárodních soutěžích v basketbalu.\n"}
{"id": "1177464", "url": "https://cs.wikipedia.org/wiki?curid=1177464", "title": "James Du Pre Alexander", "text": "James Du Pre Alexander\n\nJames Du Pre Alexander (27. července 1812, Londýn – 30. června 1855, Londýn) byl irský politik, voják a 3. hrabě z Caledonu.\n\nNarodil se 27. července 1812 v Londýně jako syn Du Pre Alexandera, 2. hraběte z Caledonu a jeho manželky Lady Catherine Yorke. Studoval na Eton College a později na Christ Church. Roku 1836 byl jmenován vysokým šerifem Armaghu a byl členem parlamentu Tyrone. Dne 8. dubna 1839 po smrti svého otce zdědil titul hraběte z Caledonu. Roku 1841 byl zvolen do Sněmovny lordů jako představitel šlechty pro Irsko. Ve službách Coldstream Guards získal hodnost kapitána a byl plukovníkem tyronské milice.\n\nDne 4. září 1845 se v kostele sv. Michaela v St Albans oženil s Lady Jane Fredericaou Harriot Mary Grimston, s dcerou Jamese Grimstona, 1. hraběte z Verulamu a Lady Charlotte Jenkinson. Spolu měli čtyři děti:\n\nZemřel 30. června 1855 v Londýně.\n"}
{"id": "1177465", "url": "https://cs.wikipedia.org/wiki?curid=1177465", "title": "Gusztáv Groisz", "text": "Gusztáv Groisz\n\nGusztáv Groisz (15. července 1840 Kluž – 23. ledna 1899 Budapešť), byl rakouský právník, vysokoškolský pedagog a politik maďarské národnosti ze Sedmihradska, v 60. letech 19. století poslanec rakouské Říšské rady, pak poslanec Uherského sněmu.\n\nProfesí byl právníkem. Studoval na gymnáziu v Kluži a Sibini a na právní akademii. Od 70. let vyučoval na nově zřízené univerzitě v Kluži, kde zastával i post děkana a rektora. Do penze odešel roku 1894. Byl veřejně a politicky aktivní.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 27. října 1863 složil slib, 16. listopadu 1864 opětovně složil slib.\n\nPoté, co bylo roku 1867 provedeno rakousko-uherské vyrovnání, se zapojil do politického života v Uhersku. Zasedal jako poslanec Uherského sněmu. Zemřel v lednu 1899.\n"}
{"id": "1177473", "url": "https://cs.wikipedia.org/wiki?curid=1177473", "title": "Nikaroj", "text": "Nikaroj\n\nNikaroj (, ) je bývalý aul a horská pevnost v okrese Galan-Čož v Čečenské autonomní republice Ruské federace.\n\nPevnost Nikaroj se nachází v severovýchodní oblasti Velkého Kavkazu, na jihozápadě Čečenska. Sídlo bylo vybudováno na těžko přístupném skalnímu masívu v nadmořské výšce 1800 metrů mezi dvěma rameny řeky Nikaroj-Achk (čečensky \"Никарой-Ахк\") nedaleko jejích pramenů (řeka náleží do povodí řeky Argun). Na východ od Nikaroje se nacházela obec Bara, na jihu Bušni a Otti, na západě Očaki a na severu Chajbach a Chiloj.\n\nNikaroj byl vybudován jako sídlo rodu \"Nika\", který přináležel k tukchumu \"Terloj\". Některé zdroje uvádějí, že původ toponyma by mohl souviset s gruzínským výrazem \"nik1ora\" - \"běločelý\", případně s tádžickým slovem \"nigora\" - \"krasavice\".\n\nNa území obce je místo, zvané \"Merkan nenie,\" kde stával chrám, zasvěcený bohyni Matce Zemi (v čečenštině jsou známa jména \"Ки-бела\", \"Гера\", \"Тушоли\"). Slavnost \"Merkan Nana\" (bohyně \"Matka Země\"), spojená s kultovními obřady, se zde každoročně konala na jaře, kdy se probouzela příroda (březen - duben). Pro slavnost byla vždy vybrána nejhezčí dívka z aulu, jejíž slavnostní oblečení bylo doplněno věncem z lučního kvítí, který musely v noci za svitu luny uplést ostatní dívky z vesnice. Tato vybraná dívka, která se ujala role bohyně \"Merkan Nana\" , šla v čele procesí a na provaze vedla mladou jalovici, ozdobenou pentlemi a ověšenou řetězem, jehož konec se vlekl po zemi a zvonil na kamenité cestě. Za zpěvu oslavných písní na počest místních božstev ji s dalšími obětinami - vínem, chlebem a sýrem - následovali všichni obyvatelé obce do chrámu. Zástup v čele s knězem třikrát obešel chrám, kněz poté obětoval mladou jalovici a krví zvířete udělal každému z přítomných na čele značku, čímž byla stvrzena vzájemná pospolitost místních obyvatel.\n\nPodobné slavnosti probíhaly i na jiných místech Kavkazu - v Čečensku v oblasti Čanti, Majsta, Malchista, Childecha a Terla, v gruzínské Chevsuretii, Tušetii a Pšavii a v Ingušsku na březích řeky Assy.\n\nV letech 1925 - 1944 byl Nikaroj jedním z 12 správních středisek v okrese Galan-Čož - střediskovou obcí Terlojevského venkovského osídlení (\"Терлоевское сельское поселение\"). V únoru roku 1944 z rozhodnutí nejvyššího sovětského vedení v čele s J. V. Stalinem a L. P. Berijou byli obyvatelé Nikaroje spolu s ostatními příslušníky čečenského a ingušského národa vystěhováni a deportováni do jiných republik Sovětského svazu. Návrat do Čečenska jim byl povolen až po roce 1956. Nesměli se však usídlit ve svých původních domovech, aul Nikaroj proto již nikdy nebyl obnoven.\n\nNikaroj představuje rozsáhlý pevnostní a obytný komplex převážně ze 14. - 16. století. Některé budovy jsou mladší, například mešita byla přistavěna ke skalní stěně až v 19. století. Součástí aulu byly obytné věže: \"Chušpara\" (\"Хушпаран гӀала\"), \"věž Islamunova syna Itajna\" (\"Итайн Исламун гӀала\"), \"Isbjainova věž\" (\"Исбяин гӀала\") a věž \"Borza\" (\"Борзин гӀала\"). Nejvýraznější stavbou pevnosti je 25 metrů vysoká pětipatrová knížecí obranná věž \"Elan bav\" (\"Элан бӀав\").\n\nStředem aulu protékal potok \"Nikarchojn erk\" (\"Никархойн эрк\", t. zn. \"říčka Nikarchojců\"). Na jižním okraji sídla bylo místní pohřebiště, zvané \"Никархойн кешнаш\", t. j. \"hřbitov Nikarchojců\". K centrálnímu aulu s pevností přiléhaly ještě okrajové části sídelního komplexu: na západě to byla \"Gjujta\" (\"ГуьйтӀа\"), což znamená \"Na kopci\", na jihu tzv. \"Dolní část\" - \"Pchaduchie\" (Пхьадухие). na severu pak místní části \"Куьштайхьа\", \"Уокхар-босса\" a \"ГӀонг гӀайтӀа\".\n\nOkres Galan-Čož, na jehož území leží zaniklá obec Nikaroj, byl oficiálně obnoven usnesením Parlamentu Čečenské republiky dne 18. října 2012. V souvislosti s tímto rozhodnutím se objevila řada iniciativ a průzkumných akcí, směřujících k záchraně dosud opomíjeného kulturního dědictví Čečenska.\n\nKoncem října 2014 provedla průzkum nikarojského pevnostního komplexu skupina vědců z organizace \"Неизвестная Чечня\" v čele s historikem a etnologem Lečou Iljasovem, který Nikaroj navštěvoval již od roku 2005. Kromě stavu architektonických památek vědci věnovali pozornost i flóře a fauně v okolí Nikaroje a dalšího pevnostního komplexu Mocaroje (Моцарой). Hlavním cílem bylo zjistit, jaká opatření je třeba provést z hlediska záchrany či případné rekonstrukce pevnostního komplexu Nikaroj. Bylo rozhodnuto, že v tomto směru budou vědci spolupracovat s Argunským státním historickým a přírodovědným muzeem, aby mohl být do budoucna náležitě vypracován právní rámec ochrany mimořádných hodnot kulturního a historického dědictví vajnašského lidu.\n\n\n"}
{"id": "1177474", "url": "https://cs.wikipedia.org/wiki?curid=1177474", "title": "Dundr", "text": "Dundr\n\nDundr je příjmení:\n\n"}
{"id": "1177481", "url": "https://cs.wikipedia.org/wiki?curid=1177481", "title": "Stříbrnice atlantská", "text": "Stříbrnice atlantská\n\nStříbrnice atlantská (\"Argentina silus\") je mořská ryba z čeledi stříbrnicovitých.\n\nStříbrnice atlantská má štíhlé protáhlé tělo. Dorůstá délky těla 70 cm (SL); její růst je pomalý. Má nápadně velké oči. Šupin je podél těla více než 63. Hřbetní ploutev je nasazena přibližně v úrovni konce prsní ploutve. Hřbetní ploutev (měkké paprsky): 11 – 13; řitní ploutev (měkké paprsky): 11 – 17. Má tukovou ploutvičku.\n\nStříbrnice atlantská je batyálně-demersální mořská ryba, žije při dně ve větších hloubkách, kde se sdružuje do hejn. Žije v hloubkách od 140 do 1440 metrů, obvykle se zdržuje v hloubkách 150 až 550 metrů.\n\nStříbrnice atlantská je rozšířena ve východním Atlantiku od Špicberků až po západní pobřeží Skotska a Irska, dále je v hlubších částech Severního moře a přes Wyville-Thomsonův hřbet zasahuje až do Dánského průlivu. V západním Atlantiku je rozšířena od Davisova průlivu po George's Bank v Kanadě. V Severním ledovém oceánu je rozšířena v Barentsově moři.\n\nStříbrnice atlantská je hospodářsky využívána. Na trhu se objevuje čerstvá pod matoucím obchodním názvem „holandský pstruh“. Zpracovává se i na rybí moučku.\n\n"}
{"id": "1177484", "url": "https://cs.wikipedia.org/wiki?curid=1177484", "title": "Jiří Václav Hampl", "text": "Jiří Václav Hampl\n\nJiří Václav Hampl (* 10. září 1929, Praha) je český sochař, malíř a designér, spoluautor památníku lidických dětí.\n\nNarodil se v roce 1929 v Praze. Pochází z umělecky založené rodiny. Oba rodiče byli výtvarně nadaní, matka Bohuslava – zpěvačka a klavíristka – byla žačkou Leoše Janáčka. Na přání rodičů vystudoval ČVUT, ale stále maloval a cvičil na klavír a stále intenzivněji se vyhraňoval směrem k výtvarné činnosti. V roce 1952–1956 nastoupil studia u profesora Otakara Nejedlého, kde se zabýval převážně krajinomalbou. Další studia u Emanuela Frinty a J. Multruse – portrét a krajinomalbu na výtvarné škole zakončil v roce 1960. Byl žákem sochařky Marie Uchytilové, své pozdější manželky. S ní spolupracoval 15 let na sousoší Dětských obětí války, které je umístěno v Lidicích. Toto dílo po smrti Marie Uchytilové (1989) ještě dva roky dokončoval (chyběly dvě sochy), dílo celé retušoval a sestavil do kompozice.\n\nSpolu s přáteli založil Spolek pro realizaci památníku, který za deset let své činnosti shromáždil téměř 14 milionů korun. Pro pomník navrhl tvar a celkový design soklu díla. Spolek pro realizaci památníku Dětských obětí války v Praze zaplatil a realizoval sousoší, sokl, zabezpečovací zařízení, zahradnické úpravy a formality se stavbou spojené. Dílo bylo po dokončení věnováno spoluautorem Jiřím Václavem Hamplem Památníku Lidice v roce 2000, a to bez bez autorského honoráře.\n\nKromě sochařské práce se J. V. Hampl často věnoval malbě, která je jeho hlavní zálibou. Vytvořil stovky obrazů umístěných na všech kontinentech. Vytvořil také řadu tepaných reliéfů z jejichž prodeje prakticky financoval náklady na zhotovení modelu památníku dětí do Lidic (cca 3 mil. Kč do roku 1989). Sochy realizované v České republice – Praha – Česká spořitelna, v Mostě, v Říčanech, v Plzni v Hadci Králové, Opavě, řešení svatební síně v Říčanech s umístěnými reliéfy. Účastník mnoha výstav samostatných, s M. Uchytilovou a dalšími umělci.\n\nRozsáhlá je jeho činnost medailérská. Realizoval řadu prací samostatných i společných s M. Uchytilovou.\n\n\n"}
{"id": "1177491", "url": "https://cs.wikipedia.org/wiki?curid=1177491", "title": "Německá ženská basketbalová reprezentace", "text": "Německá ženská basketbalová reprezentace\n\nNěmecká ženská basketbalová reprezentace reprezentuje Německo v mezinárodních soutěžích v basketbalu.\n"}
{"id": "1177508", "url": "https://cs.wikipedia.org/wiki?curid=1177508", "title": "Německá ženská basketbalová reprezentace (NDR)", "text": "Německá ženská basketbalová reprezentace (NDR)\n\nVýchodoněmecká ženská basketbalová reprezentace reprezentovalo NDR v mezinárodních soutěžích v basketbalu.\n"}
{"id": "1177509", "url": "https://cs.wikipedia.org/wiki?curid=1177509", "title": "Jean-Marie Blas de Roblès", "text": "Jean-Marie Blas de Roblès\n\nJean-Marie Blas de Roblès (* 1954, Sidi-Bel-Abbès, Alžírsko) je současný francouzský spisovatel a filozof.\n\nNarodil se francouzským rodičům v tehdejší francouzské kolonii v Alžírsku, kde žil do svých sedm let. Vystudoval filozofii na francouzské Sorbonně a historii na Collège de France.\n\nLiterární činnosti se věnuje od roku 1996, zaměřuje se především na podmořskou archeologii.\n\n\n"}
{"id": "1177511", "url": "https://cs.wikipedia.org/wiki?curid=1177511", "title": "Zemský okres Günzburg", "text": "Zemský okres Günzburg\n\nZemský okres Günzburg je okres v německé spolkové zemi Bavorsko, ve vládním obvodě Švábsko. Sídlem okresu je město Günzburg. Okres leží na jihozápadě Bavorska a sousedí se spolkovou zemí Bádensko-Württembersko.\n\n"}
{"id": "1177513", "url": "https://cs.wikipedia.org/wiki?curid=1177513", "title": "Suzuki GZ 125", "text": "Suzuki GZ 125\n\nSuzuki GZ 125 je motocykl firmy Suzuki kategorie chopper, třídy do 125 cm³, vyráběný v letech 1998–2004.\n\nVzhledově působí dojmem většího motocyklu. Je vybaven čtyřdobým vzduchem chlazeným jednoválcem o objemu 124 cm³. Jeho předchůdcem byl model Suzuki GN 125.\n\n\n"}
{"id": "1177514", "url": "https://cs.wikipedia.org/wiki?curid=1177514", "title": "Peter Ascanius", "text": "Peter Ascanius\n\nPeter Ascanius (24. května 1723 Aure – 4. června 1803 Kodaň) byl norský biolog a Linnéův student.\n\nV letech 1759 až 1771 učil zoologii a mineralogii v Kodani, později pracoval jako inspektor v dolech v Kongsbergu a na dalších místech Norska. Mezi jeho díla patří pětisvazkové ilustrované dílo \"Icones rerum naturalium\". Byl členem Královské společnosti, v roce 1755 byl zvolen zahraničním členem.\n\nV roce 1772 objevil hlístouna červenohřívého.\n\n"}
{"id": "1177516", "url": "https://cs.wikipedia.org/wiki?curid=1177516", "title": "Digitální kartografie", "text": "Digitální kartografie\n\nDigitální (počítačová) kartografie (anglicky \"digital cartography\", \"computer cartography\", \"computer assisted cartography\", \"desktop mapping\") je takové odvětví kartografie, které vytváří kartografické díla pomocí počítačů a jejich grafických periferních zařízení. Digitální kartografie vyžaduje výkonnou výpočetní techniku a speciální, většinou finančně náročný software . \n\nRozvoj digitální kartografie úzce souvisí s rozvojem výpočetní techniky. Velký boom ve výpočetní technice nastal v 40. letech 20 století, kdy byl v Německu zkonstruován první počítač ZUSE Z4. Toto období je spíše takovým prapočátkem digitální kartografie.\nZa počátek digitální kartografie se dá považovat zavedení geografických informačních systému. Vývoj GIS je spojen s počátkem 60 let. 20. století. První geografický informační systém vyvinula koncem 60. let 20. století kanadská vláda.\n\nDigitální kartografie se velmi prudce rozvíjela. I v dnešní době digitální kartografie pořád prochází vývojem, protože jsou pořád kladeny větší a větší nároky na tuto oblast.\n\nDigitální data se dají prezentovat ve dvou formátech: vektorovém nebo rastrovém.\nRastrová prezentace vychází z rozdělení rovinného prostoru mříží na pravidelné buňky (pixely). Použitá buňka by měla být nekonečné opakovatelná v rovině a nekonečně rozložitelná na menší buňky stejného tvaru. Jednotlivými buňkami jsou reprezentovány bodové objekty. Linie jsou představovány liniovou sekvencí sousedních buněk a areálové objekty plošnou množinou sousedních buněk. Rozlišení rastru závisí na velikosti základní buňky – čím menší je buňka, tím kvalitnější data máme. Ale rovněž platí, že čím menší je buňka, tím větší je objem dat. \nVektorová prezentace je nejrozšířenější a nejstarší. Tento model pracuje s vektory – orientovanou úsečkou, která je definovaná počátečním a koncovým bodem, nebo křivkou, definovanou řídícími body. Vektory můžou tvořit tři základní geometrické prvky: bod, linie a polygon. Bod má počáteční a koncový bod stejný. Linie je otevřená posloupnost vektoru, následující vektor začíná tam, kde poslední končí. Polygon je uzavřená posloupnost vektorů. Výhodou tohoto modelu je, že umí pracovat s jednotlivými objekty jako se samostatnými celky a rovněž ke každému prvku je možné připojit velké množství atributů.\n\nTato disciplína, jak už samotný název napovídá, se zabývá interaktivními mapami. Interaktivní mapy jsou takové mapy, které nám poskytují další doplňkové funkce, jako např. změnu měřítka, zapínaní a vypínaní dalších vrstev, vyhledávání objektů, posun, přibližování a oddalování objektů apod.\nRozvoj interaktivní kartografie souvisí se sítí Internet a především s užitím World Wide Web (www). Interaktivní mapy bývají nejčastěji využívány na webu, a proto bývá spojována s webovou kartografii. Příkladem interaktivní mapy může byt mapový server Mapy.cz.\nInteraktivní mapy můžeme dělit z hlediska použití prostředků pro výměnu informací:\nDělení interaktivních map z hlediska použitých multimédií:\n\nMultimediální kartografie označuje prezentaci prvků mapy více než dvěma médii. Tímto se rozumí zapojení ke grafice a textu média jako například animace, zvuk či video. Spojení těchto prvků je vytvářeno prostřednictvím World Wide Web, mobilních internetových technologií, interaktivními hypertextovými odkazy apod. Využití multimediální kartografie rozšiřuje možnosti poskytování geoprostorových informací prostřednictvím moderních komunikačních technologií. Jelikož multimediální mapa je nejčastěji interaktivní, má rovněž velmi úzkou souvislost s webovou kartografii.\n\nPočátkem 21. století nastupuje technologie internet, a tím pádem se rozvijí nová část kartografie – webová kartografie. Webová kartografie je obor zabývající se tvorbou, přenosem, zobrazováním a údržbou map v prostředí webu.\nV současnosti mohou být geoinformace sdílené na různých serverech a s daty je možno interaktivně pracovat. Problematickým se ukázalo stanovení jednotného technického přístupu.\nWebové mapy můžeme dělit podle formátu na rastrové a vektorové. Význam je popsán v kapitole způsoby prezentace dat. Dále můžeme webové mapy dělit podle způsobu tvorby na statické a dynamické. Statická mapa je taková, která byla vytvořena dříve v nějakém softwaru a následně byla publikována na internetu. Tyto mapy jsou většinou v rastrovém formátu a jejich obsah se po přiblížení nemění.Oproti tomu dynamické mapy jsou generovány podle požadavku uživatele a přiblížení přináší detailnější informace o sledovaném území. Dynamické mapy mohou být vektorové i rastrové.\nKaždou mapu statickou či dynamickou můžeme pak dělit podle doplňkových funkcí na náhledové a interaktivní. Náhledová mapa umožňuje uživateli pouze na mapu nahlížet a podává mu vždy stejnou informační hodnotu. Interaktivní mapa je taková mapa,která nám poskytují další doplňkové funkce jako např. obrázky, odkazy na jiné webové stránky, zvuky apod. \n\nKaždý druh mapy má specifické využití, které jsou popsány níže:\n\nNejjednodušší metodou je prosté umístění na WWW. Obraz je jednoduše vložen přímo do HTML stránky. Tuto mapku není možné nijak upravovat, zvětšovat atd. Tuto metodu můžeme vylepšit tím, že vytvoříme náhledové tlačítko. Nejvyvinutější podobnou metodou jsou klikací mapy, kde mapa je rozdělená na určité části a kliknutím na příslušnou oblast je uživatel přesměrován na určitou část mapy. Tyto tři metody jsou nejjednodušší, protože využívají často pouze jazyk HTML.\nDalší metodou je Flash, která nám umožňuje vytvářet interaktivní aplikace. Tato metoda je založena na serverovém řešení. Příkladem je server historických map – oldmaps.geolab.cz, který využívá aplikaci Zoomify.\nTřetí metodou je web mapping, který zobrazuje geografická data pomocí serverové aplikace. Tato aplikace komunikuje se serverem a předává mu vyžádaná data. Touto aplikaci je mapový server. \nPoslední a nejnovější metodou jsou webové mapové služby, které umožňují sdílení dat mezi různými servery. Základní standardy pro publikaci dat na webu dle OGS (Open GeospatialConsortium) :\n\nPro webovou kartografii jsou nejznámějšími formáty JPEG, GIF, PNG a SVG.\n\nS rozvojem chytrých telefonu digitální kartografie vstupuje i do této oblasti. Telekomunikační technologie se rychle rozvíjely a v 21. století, téměř každý využívá ve svém chytrém telefonu digitální kartografii např. pro navigaci. Toto odvětví umožnilo využívání map téměř kdekoli a kdykoli.\n\nDigitální mapa jinak zvaná počítačová mapa, IT mapa, elektronická mapa, e-mapa apod. je digitální záznam obsahu konstrukčních prvků mapy, které je možno vizualizovat a zpracovávat pomocí počítačového systému.\n\nNovodobé digitální mapy mají řadu problému jako například velké množství různých datových formátů. Rozdílné formáty jsou pro vektory, rastry, text, uložení dat a metadat, publikování grafických a negrafických výsledků apod. Často se stává, že formáty nejsou mezi sebou kompatibilní a pak nastává problém se sdílením a šířením. Stává se, že i formáty jsou spojené z konkrétním software a nebo operačním systémem, což způsobuje velký nárůst formátů a rovněž výměnu dat mezi jednotlivými systémy. Problém vykazuje i popis a struktura dat, které jsou neúplně popisována metadaty.\nDigitální mapy můžeme dělit podle míry ovlivnění zobrazení mapy uživatelem, podle typu zdrojových dat, podle způsobu vizualizace dat a podle dynamických vlastností.\n\nPrvní výhodou je aktualizace. Papírové mapy je možné aktualizovat výrazně hůře a méně často. Další výhodou je, že digitální mapy můžou nést více informací než klasické papírové mapy. Digitální mapy dokážou také například vypočítávání nejlepší trasy podle kritérii řidiče. Digitální mapy jsou z hlediska tvorby rychlejší a levnější. S příchodem digitálních map přichází i narůst přesnosti map díky poklesu pravděpodobnosti lidské chyby. Mezi další výhody patří rovněž vyhledávání. Vyhledávání v papírových mapách je obtížnější než v digitálních.\n\nNejpoužívanějšími softwary v digitální kartografii jsou ArcGIS a OCAD. Další softwary používané v digitální kartografii jsou např. GEOMEDIA, IDRISI nebo volně dostupný software GRASS.\n\nArcGIS je geografický informační systém určený pro práci s prostorovými daty. Díky tomuto softwaru můžeme data vytvářet a spravovat, ale rovněž analyzovat a vizualizovat. Výsledky lze sdílet jako tradiční mapu, interaktivní aplikace nebo přehledné reporty. ArcGIS se skládá z jednotlivých aplikací: desktopové aplikace, serverové aplikace, mobilní aplikace a portál pro sdílení.\n\nOCAD je počítačový program určený pro kresbu všech druhů map. Program umožňuje kartografickou kresbu a obsahuje editační nástroje. Výsledkem mohou být internetové mapy, export do požadovaných GIS formátů nebo předtisková sestava pro následnou reprodukci kartografického díla.\n"}
{"id": "1177517", "url": "https://cs.wikipedia.org/wiki?curid=1177517", "title": "Richard Wasicky", "text": "Richard Wasicky\n\nRichard Wasicky (6. února 1884, Těšín – 10. srpna 1970, São Paulo) byl farmakolog, působící v Rakousku a v Brazílii, původem slezský žid.\n\nOdborně se věnoval zejména farmakognozii.\n\n"}
{"id": "1177520", "url": "https://cs.wikipedia.org/wiki?curid=1177520", "title": "Pomník dětských obětí války", "text": "Pomník dětských obětí války\n\nPomník dětských obětí války je figurální sousoší umístěné v blízkosti Památníku Lidice. Je věnované lidickým dětem, o kterých se předpokládá, že byly zavražděny ve vyhlazovacím táboře Chelmno.\n\nPomník je dílem Marie Uchytilové a Jiřího Václava Hampla. Myšlenka vytvořit tento monument pochází od Marie.\n\nOd myšlenky k realizaci vedla cesta natolik složitá a vyčerpávající, že sochařka za ni zaplatila cenu nejvyšší. Léta se pohybovala o francouzských holích a byla celkově vážně nemocná. Po její smrti v listopadu 1989 dílo dokončil sám J. V. Hampl.\n\nPro památník byl zbudován odpovídající atelier. Manželé zakoupili menší chaloupku a rodiče J. V. Hampla k němu darovali sousední pozemek nezbytný k tak rozsáhlé stavbě. Se sochami se opravdu začalo v roce 1969.\n\nTéto práci se oba v podstatě obětovali. Ostatní jejich tvorba začala být jaksi druhotná.\n\nNejvětší újmu právě v této souvislosti utrpěl J. V. Hampl, který se nemohl dostatečně věnovat pouze výhradně vlastní výtvarné tvorbě. Zejména po smrti manželky (v roce 1989) ještě dva roky sám dokončoval a retušoval jednotlivé sochy ze sousoší a 10 let dílo realizoval. \nPrvních 30 soch (celkem je 82 soch) bylo instalováno v roce 1995, posledních sedm o pět let později.\n\nSousoší má ještě dalšího spoluautora. S oběma umělci pracoval v atelieru také výtvarník, malíř a grafik Miloslav Křišta. Ten zhotovoval kresby sousoší v životní velikosti z různých pohledů. Také se podílel mnoho let na nejrůznějších pracích spojených s těžkou sochařskou prací. Po odlití byly jednotlivé modely soch poškozeny, musely být tedy znovu retušovány, což představovalo další rok práce. Celé sádrové sousoší daroval J. V. Hampl Muzeu severního Plzeňska – Mariánské Týnici, kde bylo do roku 2015 v kostele Zvěstování Panny Marie vystaveno. Také tomuto muzeu daroval soubor děl M. Uchytilové, prací společných – medailí, soch a modelů. Muzeum soubor díla M. Uchytilové a J. V. Hampla rozpustilo a stálou výstavní síň zrušilo. Model památníku Lidických by měl být umístěn na severní Moravě, osud jednotlivých drobných prací, medailí, reliéfů, písemných, fotografií a dokumentů není znám.\n<br>Krádež sochy malého dítěte (třetí zprava) byla zjištěna 19.11.2010, ale již 17.1.2011 byla nahrazena novým odlitkem.\nOdlitek zhotovený technologií se silikonovým kaučukem stál jen 30 000 korun, jelikož sochař Oldřich Hejtmánek se vzdal nároků na honorář.\n\n\n"}
{"id": "1177522", "url": "https://cs.wikipedia.org/wiki?curid=1177522", "title": "Alexandr Bokij", "text": "Alexandr Bokij\n\nAlexandr Konstantinovič Bokij (rusky Александр Константинович Бокий; bělorusky Аляксандр Канстанцінавіч Бакі; * 3. května 1957 Lida) je bývalý sovětský fotbalový obránce běloruské národnosti. Je držitelem ruského občanství.\n\nProšel střediskem mládeže DJuSŠ Ščučin (rusky ДЮСШ Щучин), mezi muži debutoval v 17 letech. Ve třetí nejvyšší sovětské soutěži nastupoval za Chimik Grodno (1974–1975) a Dinamo Stavropol (1976–1977), ve druhé nejvyšší sovětské soutěži hrál za Dinamo Stavropol (1981) a Lokomotiv Moskva (1982–1986).\n\nRoku 1987 obdržel titul Mistr sportu SSSR. V sovětské nejvyšší soutěži zaznamenal celkově 59 startů za Dinamo Moskva (1978 a 1980) a Spartak Moskva (1987–1989). Se Spartakem Moskva vyhrál v sezonách 1987 a 1989 sovětskou ligu, v roce 1987 i ligový pohár. V československé nejvyšší soutěži nastoupil za Sigmu Olomouc ve 47 utkáních, aniž by skóroval. V obou sezonách pomohl moravskému týmu ke třetí příčce v lize.\n\nZaznamenal také 13 startů v Poháru UEFA, branku v nich nevstřelil. Prvních šest z nich absolvoval v dresu Spartaku Moskva (1987/88: 4 / 0, 1989/90: 2 / 0), zbylých sedm startů si připsal za Sigmu Olomouc v ročníku 1991/92 (čtvrtfinalista).\n\nNa podzim 1992 byl hrajícím trenérem Spartaku Topoľčany, na jaře 1993 byl hrajícím trenérem Sigmy Lutín.\n\nZdroj: \n\n\n"}
{"id": "1177523", "url": "https://cs.wikipedia.org/wiki?curid=1177523", "title": "Lvi přicházejí", "text": "Lvi přicházejí\n\nJméno Lvi přicházejí nese vícero knih:\n\n"}
{"id": "1177526", "url": "https://cs.wikipedia.org/wiki?curid=1177526", "title": "Orbe", "text": "Orbe\n\nOrbe je město v západní (frankofonní) části Švýcarska, v kantonu Vaud, v okrese Jura-Nord Vaudois.\n\nOrbe je poprvé zmiňováno okolo roku 280 jako Urba. V roce 1779 je zmiňováno jako Orbam. Mezi památky města patří obranná věž Tour Bernard ze 13. století a dále muzeum Musée de Mosaiques Romaines, které tvoří několik pavilonů na místě bývalé galsko-římské vily ze 3. století n.l., kde jsou původní mozaiky. V roce 1938 bylo v Orbe vynalezeno Nescafé.\n\nMěsto leží na hlavní silnici N9 z Lausanne směrem na La Sarraz.\n\nV roce 2000 bylo v Orbe nejvíce obyvatel mluvících francouzsky (82,3%), dalšími jazyky byla portugalština (5%) a dále německy (3%).\n\n"}
{"id": "1177527", "url": "https://cs.wikipedia.org/wiki?curid=1177527", "title": "Lvi přicházejí (Palko)", "text": "Lvi přicházejí (Palko)\n\nLvi přicházejí: Proč Evropa a Amerika směřují k nové tyranii (orig. \"Levy prichádzajú: Prečo Europa a Amerika smerujú k novej tyranii\") je kniha slovenského politika, žurnalisty a informatika Vladimíra Palka, která poprvé vyšla slovensky v roce 2012. Zabývá se vývojem a stavem moderní křesťanské demokracie a s ní spřízněných směrů na Západě a ve střední Evropě, poukazuje na jejich úpadek a na sílící útoky na křesťany a jejich víru v tomto prostoru a předpovídá již počínající nové pronásledování křesťanů.\n\nKniha vyšla kromě slovenštiny i v dalších jazycích. V němčině vyšla poprvé v roce 2014, přičemž k říjnu 2015 vyšla v tomto jazyce už čtyřikrát a dostalo se jí pochvaly od emeritního papeže Benedikta XVI. Česky ji vydalo pod jménem \"Lvi přicházejí\" v roce 2016 Kartuziánské nakladatelství. Cizojazyčná vydání nejsou zcela totožná s originálem - jednak jsou aktualizovaná o poslední vývoj, jednak jsou v nich zestručněny části týkající se slovenské politiky.\n"}
{"id": "1177530", "url": "https://cs.wikipedia.org/wiki?curid=1177530", "title": "Mistrovství Evropy v ledolezení 2016", "text": "Mistrovství Evropy v ledolezení 2016\n\nMistrovství Evropy v ledolezení 2016 (anglicky \"UIAA Ice Climbing European Championships\") proběhlo 29. ledna - 31. ledna 2016 v italském Rabensteinu jako poslední závod světového poháru v ledolezení 2016.\n\nLucie Hrozová se neúčastnila závodů kvůli pozdnímu zveřejnění podpory ledolezců v roce 2016 ze strany ČHS. Milan Dvořáček skončil v ledolezení na rychlost na 22. místě.\n\n\n"}
{"id": "1177531", "url": "https://cs.wikipedia.org/wiki?curid=1177531", "title": "Selekce (kniha)", "text": "Selekce (kniha)\n\nSelekce je román pro mladistvé z roku 2012. Napsala jej americká autorka Kiera Cassová. První kniha byla publikována 24. dubna 2014 prostřednictvím nakladatelství Harper Collins Publishers LLC a byl také jednou z možností pro potenciální seriál skrz CW, ale nebyl vybrán. Na Selekci navazuje z roku 2013 kniha \"Elita\", druhá v sérii, následuje třetí kniha, \"První\". Čtvrtá kniha byla vydána na 5. května v roce 2015 (anglická verze), The Heir\",\" u nás přeložena jako \"Dcera\". Jako poslední díl byla vydána pátá kniha \"Crown\", u nás jako \"Koruna\". V Anglii dále vyšla i novela \"The Prince\" vyprávěna z pohledu prince Maxona, spolu s ní vyšla i novela z pohledu Aspena - \"The Guard\". Další dvě novely, \"The Queen\" a \"The Favourite\" byly také vydány pouze v anglickém jazyce.\n\nV království Illea život není vůbec lehký. Je to svět rozdělený do osmi kast podle sociálního a ekonomického postavení.\n\nAmerica Singerová, hrdinka celé série, patří do Páté kasty, tedy do kasty, kde jsou lidé umělecky založení a vede se jim trochu hůře. Nikdy neuvažovala o pohádkovém životě v paláci či o pozornosti prince. Vždy měla jasno ohledně své budoucnosti a přepychový život tam nepatřil. Plánovala se provdat za svou tajnou lásku Aspena, příslušníka Šesté kasty, byla připravena se vyrovnat se zlostí své temperamentní, cílevědomé matky, nebo zvládnout zdlouhavé papírování kolem sňatku. Je tady ale něco, na co připravena nebyla.\n\nNikdy nemohla vědět, že královská rodina se rozhodne, že princ už dospěl do věku na ženění. Princ Maxon tedy vyhlašuje Selekci, soutěž, ve které si musí najít manželku. Jeden dopis přijde i do schránky rodině Singerových. Na nátlak své matky a přání Aspena se America přece jen do Selekce přihlásí. Je v klidu, jelikož si je jistá svou prohrou již ve výběru adeptek. Jenže o pár týdnů později jsou v televizi vyhlášeny Dcery Illey \"(účastnice soutěže) \"a jednou z nich je právě America. Těsně před odjezdem do paláce ji Aspen zlomí srdce a America si není jistá ničím. Později si musí zvykat na luxusní život v zámku, nevraživost až nenávist ostatních soutěžících \"(přesto se najde pár výjimek), \"a pozdější úkoly dvora. Kromě toho se zhoršuje situace v zemi a na palác jsou často podnikány útoky rebelů, snažících se monarchii zničit, aby zase mohl vládnout lid. Avšak když se America setká s princem Maxonem, stává se jeho jedinou přítelkyní, protože netouží po koruně, a princ jí za to poskytuje oporu. Jenže když si uvědomí, že mezi ní a Maxonem přeskočila jiskra, musí se potýkat nejen se zničenými sny, těžkým životem u dvora, neustálým ohrožením života, ale i se silami srdce.\nVí, že dříve či později bude muset čelit volbě... dva mladíci a jen jedna dívka...\n"}
{"id": "1177532", "url": "https://cs.wikipedia.org/wiki?curid=1177532", "title": "Václav Korda", "text": "Václav Korda\n\nGenerál Václav Korda (3. dubna 1907 Poděbrady, Rakousko-Uhersko – 28. února 1996 Amityville, New York, Spojené státy americké) byl československý civilní a vojenský pilot. Ve 30. letech 20. století létal u československých aerolinií a za druhé světové války byl příslušníkem 311. čs. bombardovací perutě britského královského letectva. Účastnil se 41 náletů na cíle v Německu a okupované Evropě. V roce 1941 se mu podařil zásah německého těžkého křižníku \"Prinz Eugen\", za což byl oceněn vysokým britským vyznamenáním Distinguished Flying Cross (DFC).\n\nVáclav Korda se narodil 3. dubna 1907 jako druhé dítě do rodiny obecního strážníka v Poděbradech Josefa Kordy a jeho ženy Marie. Roku 1926 absolvoval Školu pro odborný dorost letectva při Vojenském leteckém učilišti v Prostějově a dne 15. června 1926 nastoupil k 32. stíhací letce leteckého pluku 1 v Praze-Kbelích. Od září 1929 sloužil u leteckého pluku 4 v Hradci Králové a následně byl od března 1930 do března 1931 příslušníkem Vojenského leteckého ústavu studijního (VLÚS). V březnu 1931 odešel do zálohy a nastoupil jako pilot k Československé letecké společnosti, kde pracoval až do roku 1939. ČLS tehdy provozovala velmi moderní dopravní letouny Douglas DC-2 a Douglas DC-3.\n\nJeho první manželkou se stala Libuše Polak (1911–1976), která se narodila v USA a měla americké občanství. Spolu měli syna Václava (1932–1940).\n\nPo německé okupaci Československa v březnu 1939 se Václav Korda rozhodl odejít do exilu. V červnu 1939 uprchl do Polska, kde se připojil ke vznikajícím československým jednotkám a dne 21. srpna 1939 odplul posledním vojenským transportem do Francie. Václav Korda vstoupil do francouzského letectva a byl odeslán k výcviku do města Pau v Pyrenejích. Výcvik zahájil na dvouplošníku Potez 25 a následně přešel na dvoumotorový cvičný letoun Potez 568. Do bitvy o Francii tak nijak nezasáhl a v červnu 1940 byl evakuován do Velké Británie.\n\nDne 24. července 1940 byl Václav Korda přijat do Britského královského letectva a stal se zakládajícím příslušníkem 311. československé bombardovací perutě RAF v Honningtonu v hrabství Suffolk. Dne 7. srpna 1940 peruť zahájila pilotní výcvik na letounech Avro Anson Mk.I, ze kterých piloti přecházeli na bombardéry Vickers Wellington. Na výcviku jednotky se kromě britských instruktorů podíleli také Václav Korda, Josef Schejbal, František Taiber a Emil Novotný. Korda velel jedné ze šesti osádek soustředěných do letky A, jejichž výcvik byl urychlen pro co nejrychlejší bojové nasazení. Operační výcvik letky A skončil 7. září 1940 a už 10. září 1940 odstartovaly tři letouny pilotované Václavem Kordou (Wellington Mk.IC P9235, KX-C), Josefem Schajbalem a Františkem Taibrem k první bojové akci 311. perutě, kterou byl nálet na seřaďovací nádraží v Bruselu. Splnění mise velmi ztěžovalo špatné počasí, přičemž posádky měly rozkaz nesestupovat pod 1000 metrů. Letouny F. Taibera a J. Schejbala rozkaz porušily a nádraží našly a bombardovaly až po několika průletech ve výšce cca 100 metrů. Václav Korda naopak rozkaz dodržel, cíl nenalezl a vrátil se na základnu i s neodhozenými pumami.\n\nO dva dny později se Václav Korda účastnil druhé akce 311. perutě, kterou byl nálet na stejný cíl a tentokrát se mu podařilo misi splnit. Dne 22. září 1940 se Václav Korda účastnil velkého náletu 92 bombardérů na francouzské přístavy a úspěšně bombardoval přístav Calais. Jinou akcí, které se Václav Korda účastnil byl nálet Boulogne v noci z 6. na 7. února 1941. Šest československých letounů tehdy úspěšně bombardovalo přístavní zařízení. V noci na 20. června 1941 se Václav Korda účastnil náletu 28 britských bombardérů na Kolín nad Rýnem. Během akce byl Kordův letoun zasažen flakem, ale podařilo se mu vrátit na základnu Waterbeach, kde přistál s jedním hořícím motorem.\n\nV noci na 12. února 1941 Korda odstartoval k náletu na Brémy, musel se však předčasně vrátit kvůli poruše přístrojů.\n\nZnačnou část roku 1941 byl významným cílem britských náletů přístav Brest, v němž kotvily německé bitevní křižníky \"Scharnhorst\", \"Gneisenau\" a těžký křižník \"Prinz Eugen\", plavidla smrtelně nebezpečná pro britské konvoje v Atlantiku. Na několika náletech se podílela i Kordova 311. bombardovací peruť. Po náletu uskutečněném v noci na 2. července 1941 Václav Korda a jeho navigátor Jan Gellner nárokovali pravděpodobný zásah těžkého křižníku \"Prinz Eugen\". Průzkum následně zjistil, že záď \"Prinz Eugenu\" vážně poškodil přímý zásah pumou a poškození si vyžádalo několikaměsíční opravy. Za zásah křižníku byli Václav Korda a Jan Gellner oceněni vysokým vyznamenáním DFC. Dle válečných záznamů byl zásah připisován jedné z osádek od 9. nebo 311. perutě, přičemž nakonec byl uznán Kordovi. Dle poválečných svědectví mohl křižník zasáhnout také Wellington L. St. Vincenta-Welche ze 149. perutě, který se zřítil do moře nedaleko doku č. 8.\n\nV srpnu 1941 Václav Korda ukončil svůj bojový turnus v délce 200 operačních hodin a následně byl krátce instruktorem na letounech Short Stirling u 7. bombardovací perutě. Od roku 1942 byl převelen k jednotkám Ferry Command zajišťujícím (s možnými mezipřistáními na Newfoundlandu, Grónsku nebo Islandu) přelety bojových letadel ze Severní Ameriky přes Atlantský oceán do Velké Británie. Tehdy přelétl tři letouny Lockheed Hudson a dva Lockheed Ventura. Dne 16. dubna 1942 se stal prvním československým pilotem, který bez mezipřistání přeletěl Atlantik, za což mu osobním dopisem poděkoval prezident Edvard Beneš.\n\nDne 21. září 1942 se Václav Korda vrátil jako velitel výcviku 311. bombardovací perutě a od 1. června 1943 se stal velitelem letky B 311. bombardovací perutě. Tehdy už jednotka prováděla hlídkové lety nad Atlantikem v rámci Velitelství pobřežního letectva. V lednu 1944 byl Korda převelen k Inspektorátu čs. letectva. Dále byl stážistou u Velitelství dopravního letectva RAF.\n\nDo vlasti se Václav Korda vrátil 14. června 1945 za kniplem lehkého dopravního letounu Avro Anson. Své válečné zážitky zpracoval do autobiografické knihy \"Nad zeměmi a moři\", poprvé vydané roku 1946.\n\nPo skončení války Korda odešel do civilu a v letech 1946–1947 byl provozním ředitelem u Československých aerolinií, kde zajišťoval znovuobnovení jejich leteckého parku. Podobně jako další vojáci působící za druhé světové války, se však stal komunistům nepohodlnou osobou. Byla mu kladena za vinu letecká havárie způsobená chybou pilota, který si spletl světla silničního výkopu s přistávací drahou. Na svém pracovišti byl Korda také sledován. Když 13. února 1947 kvůli hrubé chybě mechaniků havarovalo letadlo C-47 (OK-XDU), vypukla stávka létajícího personálu ČSA, což vedlo k čistce ve vedení podniku. Václav Korda byl degradován na pilota, přičemž nesměl létat na komerčních linkách.\n\nNa konci roku 1947 se Korda rozhodl pro emigraci, dle jeho vzpomínek se tak stalo po nočním varovném telefonátu neznámého anonyma. V listopadu 1947 po kontrole nevystoupil z letounu americké společnosti Pan Am a odletěl s ním do USA, kde na něj již čekala jeho manželka Libuše.\n\nPo obtížných počátcích se mu podařilo uchytit v letectví. Od roku 1950 byl „station managerem“ společnosti Sabena v New Yorku. Kariéru zakončil roku 1977 jako viceprezident pobočky servisní společnosti na mezinárodním letišti JFK v New Yorku.\n\nLibuše Kordová zemřela roku 1976. Podruhé se Václav Korda oženil roku 1986 s Jarmilou Voleskou (1909–2006). Na odpočinku se intenzivně věnoval malbě. Po sametové revoluci roku 1989 se mohl vrátit do vlasti a byl povýšen do hodnosti plukovníka ve výslužbě. Václav Korda zemřel 28. února 1996 ve svém bydlišti v Amityville ve státě New York. On, jeho první manželka a syn jsou společně pohřbeni na poděbradském hřbitově v hrobu se symbolickým číslem 311, podle jeho domovské 311. perutě. Václav Korda byl in memoriam povýšen do hodnosti generála.\n\n\n"}
{"id": "1177534", "url": "https://cs.wikipedia.org/wiki?curid=1177534", "title": "James Alexander (1846–1898)", "text": "James Alexander (1846–1898)\n\nJames Alexander (11. července 1846, Londýn – 27. dubna 1898, Londýn) byl anglický šlechtic, voják, politik a 4. hrabě z Caledonu.\n\nNarodil se 11. července 1846 v Londýně jako syn Jamese Du Pre Alexandera, 3. hraběte z Caledonu a jeho manželky Lady Jane Grimston. Studoval na Harrow School a později na Christ Church. Když roku 1855 zemřel jeho otec zdědil titul hrabě z Caledonu.\n\nRoku 1877 byl zvolen do Sněmovny lordů jako představitel šlechty pro Irsko a náměstkem místodržitele hrabství Tyrone. Ve službách 1st Life Guards získal hodnost kapitána a hodnost majora v 4th Battalion. Dne 14. listopadu 1896 se stal rytířem Řádu sv. Patrika.\n\nDne 9. října 1884 se oženil s Lady Elizabeth Graham-Toler, s dcerou Hectora Grahama-Tolera, 3. hraběte z Norbury. Spolu měli čtyři děti:\n\nZemřel 27. dubna 1898 v Londýně.\n"}
{"id": "1177538", "url": "https://cs.wikipedia.org/wiki?curid=1177538", "title": "Vivica A. Fox", "text": "Vivica A. Fox\n\nVivica Anjanetta Fox (* 30. července 1964, Indianapolis, Indiana, Spojené státy) je americká herečka, producentka a televizní moderátorka. Svou kariéru začala s rolemi v denních televizních seriálech a právě seriály a televizní pořady jsou její specializací i v současnosti. Jeden z celovečerních filmů, který ji pravděpodobně nejvíce proslavil, byla dvoudílná filmová série \"Kill Bill\", kde hraje Vernitu Green aka Smrtonoše. Objevila se i ve filmech \"Zakletá Ella\" a \"Den nezávislosti\". Mimo jiné hrála hlavní roli ve filmu \"Proč se blázni zamilují?\" a roli Jasmine si zopakovala i v pokračování \"Dnu nezávislosti\" s názvem \"\".\nVivica Anjanetta Fox se narodila v South Bend v Indianě jako dcera Everlyeny a Williama Foxových. Je afroamerické národnosti, avšak má i indiánské předky. Když byla dítě, její rodiče se rozhodli přestěhovat do hlavního města; Indianopolis. Vivica je úspěšnou absolventkou Arlingtonské vysoké školy v Indianopolis a Golden West College v Huntington Beach v Kalifornii. Právě kvůli Golden West College se přestěhovala do Kalifornie.\n\nV prosinci 1998 se Foxová vdala za zpěváka Christophera Harvesta. Pár se ale v roce 2002 rozvedl. V roce 2003 pak Foxová chodila s raperem 50 Cent, vztah podle všeho ale netrval dlouho.\n\nFoxová debutovala v americkém seriálu \"Tak jde čas\", avšak zahrála si pouze v jediné epizodě, následně byla vyhozena. Prvním celovečerním filmem, ve kterém hrála, byl válečný snímek od Olivera Stonea \"Narozen 4. července\" s Tomem Cruisem v hlavní roli. Již na začátku kariéry se Foxová objevovala především k každodenních seriálech, například Beverly Hills a , a u toho také zůstala, seriály jsou hlavní složkou její filmografie. Jedna z jejích významnějších rolí přišla v roce 1996, kdy obsadila roli přítelkyně Willa Smitha, Jasmine Dubrow, v akčním thrilleru \"Den nezávislosti\". Za tento film získala Foxová ocenění MTV Award za nejlepší polibek. Její životní role ale přišla až v roce 2003, kdy ji režisér Quentin Tarantino obsadil do jeho dvoudílné filmové série \"Kill Bill\", kde si zahrála Vernitu Green aka Smrtonoše. Zahrála si zde například s Umou Thurman, Lucy Liu nebo Davidem Carradinem.\n\nPřestože mezi lety 2000 až 2010 hrála většinou v kritizovaných a špatně hodnocených seriálech, byla obsazena do pokračování trháku \"Den nezávislosti\" pod názvem \"Den nezávislosti: Další útok\".\n\n"}
{"id": "1177558", "url": "https://cs.wikipedia.org/wiki?curid=1177558", "title": "Děnis Davydov", "text": "Děnis Davydov\n\nDěnis Davidov je jméno několika osobností:\n\n"}
{"id": "1177559", "url": "https://cs.wikipedia.org/wiki?curid=1177559", "title": "Mlhovina Řasy", "text": "Mlhovina Řasy\n\nMlhovina Řasy (také známá jako Řasová mlhovina, Závojová mlhovina, anglicky Veil Nebula nebo Caldwell 33 a 34) je oblak zahřátého a ionizovaného plynu a prachu, který vidíme jako emisní mlhovinu v souhvězdí Labutě. Mlhovina je tvořena viditelnými částmi Smyčky v Labuti (zdroj rádiového záření W78, nazývaný také Sharpless 103), což je velký a poměrně slabý pozůstatek supernovy. Výchozí supernova vybuchla před asi 5 000 až 8 000 lety a zbytky se od té doby rozšířily na plochu přibližně 3 úhlových stupňů, což odpovídá šestinásobku průměru Měsíce v úplňku. Vzdálenost mlhoviny není přesně známa, ale data z vesmírného teleskopu Far Ultraviolet Spectroscopy Explorer (FUSE) ukazují vzdálenost 1 470 světelných let.\n\nHubbleův vesmírný dalekohled zachytil několik snímků této mlhoviny. Rozbor spektra záření mlhoviny vykazuje přítomnost kyslíku, síry a vodíku. Mlhovina je jedním z nejjasnějších a největších objektů na obloze v oboru rentgenového záření. \n\n24. září 2015 byly vydány nové snímky a videa Řasové mlhoviny \nspolu s výkladem. \n\nV současném pojetí se názvy \"Řasová mlhovina a Závojová mlhovina\" obecně vztahují k celé viditelné struktuře pozůstatku supernovy, nebo dokonce k celé samotné smyčce. Členitost mlhoviny je tak velká, že bylo jednotlivým obloukům mlhoviny přiřazeno několik čísel v katalogu NGC. Hlavní viditelné složky jsou tři:\n\nnebo \"Filamentary Nebula\") s hvězdou 52 Cygni, která se nachází v popředí\n\nNGC 6974 a NGC 6979 jsou jasné obláčky na slabší části mlhoviny na severním okraji smyčky mezi NGC 6992 a Pickeringovým trojúhelníkem.\n\nŘasovou mlhovinu objevil William Herschel 5. září 1784. Západní část popsal takto: \"rozsáhlá; prochází kolem 52 Cygni... skoro 2 stupně dlouhá.\" Východní část popsal: \"větvící se mlhovina... východní část se dělí do několika proudů, které se směrem k jihu opět spojují.\"\n\nPři bližším zkoumání některé části vypadají jako vlákna provazu. Běžným vysvětlením je velmi tenké čelo rázové vlny, které má tloušťku 1/50 000 jejího poloměru,\ntakže je obálka viditelná pouze tehdy, když se na ni díváme přesně z boku. Díky tomu obálka vypadá jako vlákno. Zvlnění na povrchu obálky vytváří více obrazů, proto se vlákna jeví jako propletená. \n\nNa obloze se tato mlhovina nachází v jižní části souhvězdí, NGC 6960 přibližně 3° jižně od hvězdy Epsilon Cygni s magnitudou 2,5 a NGC 6992 přibližně 3° jihovýchodně od téže hvězdy. Ačkoli má mlhovina poměrně velkou zdánlivou magnitudu 7, je rozprostřená na velmi velké ploše a má tedy nízkou plošnou jasnost. Díky tomu je mezi astronomy proslulá obtížnost jejího pozorování. Nicméně pozorovatel může mlhovinu vidět celkem jasně pomocí dalekohledu vybaveného OIII filtrem (filtr propouštějící pouze vlnovou délku světla z dvojitě ionizovaného kyslíku), protože většinu světla tato mlhovina vyzařuje na této vlnové délce. Dalekohled o průměru primárního zrcadla 200 mm s OIII filtrem ukáže jemnou síť viditelnou na fotografiích a alespoň v náznaku by s pomocí OIII filtru měla být vidět téměř v každém dalekohledu. Někteří pozorovatelé dokonce tvrdí, že mlhovinu viděli bez dalekohledu, když se dívali pouze přes OIII filtr držený před okem. Místo OIII filtru se dá případně použít UHC filtr, který také velmi usnadní pozorování.\n\nJasnější části mlhoviny mají v katalogu NGC označení NGC 6960, 6974, 6979, 6992 a 6995. Nejsnadnější objekt k nalezení je NGC 6960, který prochází kolem pouhým okem viditelné hvězdy 52 Cygni. NGC 6992/5 jsou také poměrně jednoduché objekty na východní straně smyčky. NGC 6974 a NGC 6979 jsou viditelné jako obláčky u severní hrany smyčky. Pickeringův trojúhelník je mnohem slabší a nemá NGC číslo (ačkoli je mu příležitostně přisuzováno číslo 6979). Objevila jej fotograficky Vilemína Flemingová v roce 1904 (po vydání katalogu NGC), ale byl přisouzen řediteli observatoře Edwardu Charlesi Pickeringovi, jak bylo tehdy zvykem.\n\n"}
{"id": "1177561", "url": "https://cs.wikipedia.org/wiki?curid=1177561", "title": "Regimini Ecclesiae universae", "text": "Regimini Ecclesiae universae\n\nApoštolská konstituce Regimini Ecclesiae universae, která je datovaná 15. srpna 1967, byla vyhlášená papežem Pavlem VI. s cílem reformovat Římskou kurii.\n\nJejí vydání bylo inspirováno II. vatikánským koncilem, který vyžadoval hlubokou reformu ústřední orgánů Svatého stolce. Konstituce chce podávat informace o dikasteriích kurie na základě pastoračních kritérií; snaží se včlenit biskupskou kolegialitu do řízení církve; usiluje o to, aby složení Římské kurie bylo více mezinárodní (například zavádí také rezidenciální biskupy) a zavádí důležité strukturální inovace – vedle správních orgánů, zavádí také také nové orgány pro dialog církve se světem.\n\nApoštolská konstituce je také důležitá z čistě administrativního hlediska, neboť odstraňuje některé již není potřebná dikasteria, definuje a vymezuje lepší kompetenci jednotlivých orgánů, určuje způsob koordinace mezi jednotlivými dikasterii.\n\n"}
{"id": "1177562", "url": "https://cs.wikipedia.org/wiki?curid=1177562", "title": "PVA Expo Praha", "text": "PVA Expo Praha\n\nPVA (\"pražský veletržní areál\") EXPO PRAHA je veletržní areál v Praze-Letňanech. Rozkládá se na ploše 105 000 m² v těsné blízkosti konečné stanice metra trasy C a letiště Letňany pro malá letadla. Tento multifunkční areál je napojen na přivaděč dálnice D8 z Teplic. Areál vlastní společnosti \"ABF\". V areálu se konají veletrhy, výstavy, koncerty, festivaly a k nim doprovodné akce.\n\nAreál PVA Expo byl postaven na louce, z části na zástavbě přilehlých leteckých továren. Areál byl dostavěn přibližně v letech 2001 až 2002. Později byly přistavěny další haly.\n\nVystavište se rozkládá na celkové ploše 105 tisíc m² krytých i venkovních ploch. Z toho 35 tisíc m² plochy tvoří sedm ocelových hal, dalších 6 tisíc m² jsou venkovní výstavní plochy. Nejnovější haly zde vznikly mezi roky 2003 až 2006. V areálu je také parkoviště s 3000 parkovacími místy. Kongresový sál vybudovaný v roce 2015 nabízí zázemí pro organizaci konferencí, kongresů, firemních akcí nebo divadelních představení.\n\nPoblíž se nachází letiště Letňany, které je také národní přírodní památkou, především díky kolonii sysla obecného. Když se zde koná venkovní kulturní akce a jakkoliv využívána zdejší louka, musí být předem ohlášena a je vydána výjimka ze zákona č.114/1992 Sb., o ochraně přírody a krajiny.\n\n\n\n\n"}
{"id": "1177563", "url": "https://cs.wikipedia.org/wiki?curid=1177563", "title": "Georg Clam-Martinic", "text": "Georg Clam-Martinic\n\nGeorg Clam-Martinic (23. února 1908, Krakov – 7. ledna 2000, Klam) byl rakouský inženýr a podnikatel. Věnoval se rovněž péči o hradní památky a napsal o nich několik knih.\nPocházel ze šlechtického rodu Clam-Martiniců, do roku 1919 používal titul hrabě. Vystudoval vysokou školu zemědělskou ve Vídni (\"Hochschule für Bodenkultur\") a získal zde inženýrský titul.\n\nV roce 1923 nechal jeho adoptivní otec (Georg byl jeho synovcem) zřídit ve strži pod hradem Clam, jejich rodinným sídlem, malou vodní elektrárnu. Georg Clam-Martinic na jeho aktivitu navázal a o čtyřicet let později, v roce 1963, postavil další vodní elektrárnu v jižní části tohoto údolí. \n\nV roce 1955 založil Rakouský spolek majitelů hradů (\"Österreichischer Burgenverein\"), do roku 1976 stál v jeho čele. V této funkci vystupoval také jako poradce rakouského památkového úřadu.\n\n\n"}
{"id": "1177568", "url": "https://cs.wikipedia.org/wiki?curid=1177568", "title": "Kapras", "text": "Kapras\n\nPříjmení Kapras může nést:\n"}
{"id": "1177570", "url": "https://cs.wikipedia.org/wiki?curid=1177570", "title": "Randa", "text": "Randa\n\nPříjmení Randa nebo Randová může nést:\n\n\n"}
{"id": "1177576", "url": "https://cs.wikipedia.org/wiki?curid=1177576", "title": "Václav Linhart", "text": "Václav Linhart\n\nVáclav Linhart (21. července 1892 v Praze – 4. července 1942 v Plzni) byl členem Rady hlavního města Prahy. Pracoval jako faktor (obchodní zprostředkovatel) tiskárny Ministerstva národní obrany (později Ministerstva vnitra).\n\nV rámci odbojové činnosti se zabýval rozšiřováním ilegálních tiskovin. Spolu s Jaroslavem Vojtou v roce 1939 ve Vojtově bytě (Pravoúhlá 1682/7, Praha 5) rozmnožili 2000 letáků s provoláním Dr. Edvarda Beneše \"Všem věrným Čechoslovákům\". . . .\n\nVáclav Linhart byl spolupracovník ilegální organizace Obrana národa a měl vazbu i na legendární Tři krále. (Byl znám jako pověstný kliďas.) Pro potřeby odboje dával k dispozici svůj domek ve Studeném u Jílového u Prahy i svůj pražský byt. Až do svého odchodu do ilegality bydlel v domě na adrese Rozkošného 1058/3, Praha 5. I po jeho odchodu do ilegality z bytu vysílala radiostanice Sparta II. Také zde Václav Linhart ukrýval radiotelegrafistu Jindřicha Klečku a další odbojáře (například frátera emauzského kláštera Antonína Němečka a MUC. Václava Rusého).\n\nPo přepadení jinonického akcízu (4. října 1941) v ranních hodinách dne 5. října 1941 byla v domě zatčena jeho manželka Karla Linhartová. Během zatýkání gestapo zastřelilo zcela nezúčastněného podnájemníka (spal tu noc v bytě Václava a Karly Linhartových) v domnění, že se jedná o Václava Linharta. Václav Linhart včas uprchl a stejně jako Karel Prokop z jinonického akcízu nalezl útočiště na interní klinice profesora MUDr. Františka Šimera v Plzni (V Plzni používal Václav Linhart krycí jméno \"Slabý\".) Prakticky tak od 5. října 1941 byl Václav Linhart setrvale stíhán gestapem.\n\nDopaden byl až 4. července 1942 v Plzni a to v souvislosti s dopadením MUC. Václava Rusého. Během pokusu o zatčení (některé prameny uvádějí, že při převozu ) spolkl cyankáli a zemřel v plzeňské služebně gestapa. Byl zpopelněn v plzeňském krematoriu.\n\nJeho manželka Karla Linhartová byla vězněna v Ravensbrücku, kde se dožila konce okupace. Syn Miloš také válku přežil.\n\nNa domě číslo popisné 1063 v ulici \"Na Bitevní pláni\" (orientační číslo 16; Praha 4, Nusle; nedaleko pražského Paláce kultury) odhalil dne 18. května 2015 (u příležitosti 70. výročí konce války) starosta městské části Praha 4 pamětní desku bratrům Linhartovým. V tomto domě žil Otto Linhart, který se (spolu se svými bratry: Bedřichem, Zdeňkem a Václavem) aktivně podílel na nekomunistickém protifašistickém odboji. O provedení pamětní desky a o textu na ní rozhodlo druhé jednání komise \"Rady pro kulturu, volný čas a náboženské společnosti\" dne 19. února 2015. Jako materiál byla zvolena černá leštěná žula s vyrytým stříbrným písmem a následujícím textem:\nOtto Linhart spolu se svojí chotí Boženou Linhartovou je pochován na pražském Nuselském hřbitově (Krčská ulice), ostatní členové rodiny Linhartů (Václav Linhart, Bedřich Linhart, Zdeněk Linhart) pak v hrobě rodiny Linhartů na Podolském hřbitově. \n\n"}
{"id": "1177580", "url": "https://cs.wikipedia.org/wiki?curid=1177580", "title": "Úřad pro papežské bohoslužby", "text": "Úřad pro papežské bohoslužby\n\nÚřad pro papežské bohoslužby (lat.: \"Officium de Liturgicis Celebrationibus Summi Pontificis\") je orgán Římské kurie řízený hlavním papežským ceremoniářem (it. \"Maestro delle celebrazioni liturgiche pontificie\"), který pečuje o liturgické slavnosti a jiné obřady, jimž předsedá papež. Úloha papežského ceremoniáře je vymezena článkem 182 §1-2 apoštolské konstituce \"Pastor Bonus\" Jana Pavla II.\n\nČl. 182 § 1. Úřad pro papežské bohoslužby připravuje všechno, co je nezbytné pro liturgii a další posvátné úkony konané papežem nebo v jeho jméno podle současných liturgických předpisů.\n\n§ 2. (Hlavní) ceremoniář papežské liturgie je jmenován papežem na pětileté funkční období; papežští ceremoniáři, kteří mu asistují při posvátných obřadech jsou rovněž jmenováni státním sekretářem na stejně dlouhé funkční období.\n\n\n"}
{"id": "1177595", "url": "https://cs.wikipedia.org/wiki?curid=1177595", "title": "Furiant (film)", "text": "Furiant (film)\n\nFuriant (2015) je český krátký film režiséra Ondřeje Hudečka. Pojednává o divokém dospívání Ladislava Stroupežnického. Světovou premiéru měl v červenci 2015 na filmovém festivalu v Karlových Varech. V lednu 2016 získal cenu za režii na Sundance, kam byl pod jménem \"Peacock\" vybrán z více než osmi tisíc krátkých filmů. Stal se prvním českým krátkým filmem v soutěžní sekci tohoto festivalu. V březnu 2016 získal v rámci cen Český lev cenu Magnesia za nejlepší studentský film. V srpnu 2016 se dostal do užší nominace na Studentského Oscara v kategorii cizojazyčný film.\n\nRežisér má v plánu film natočit i v celovečerní stopáži.\n\n"}
{"id": "1177597", "url": "https://cs.wikipedia.org/wiki?curid=1177597", "title": "Univerzita vína", "text": "Univerzita vína\n\nUniverzita vína též Vinařská univerzita, francouzsky plným názvem \"Université du vin\", byla založena v roce 1978 se sídlem na zámku Suze-la-Rousse v obci stejného jména ve francouzském departementu Drôme v regionu Auvergne Rhône-Alpes.\n\nJe to soukromá instituce vyššího vzdělávání připojená k rektorátu univerzity v Aix-en-Provence.\nNabízí širokou škálu vzdělávání týkající se odvětví vinařství s možností získání mezinárodního diplomu v oboru management, marketing a ekonomie vína, diplomu sommelier-poradce nebo postgraduálního titulu v oboru Právo pro révu a víno. Kromě toho organizuje konference, kongresy, výstavy a národní i mezinárodní semináře pro odborníky, zabývajícími se druhovými znaky a odrůdami révy vinné. Pořádá též školení a ochutnávky pro profesionální i amatérské zájemce. V prostorách univerzity, v Medicejském sále, je velká ampelografická sbírka.\n\nZakladatelem Univerzity vína a jejím prvním prezidentem byl Jacques Mesnier, předseda Svazu vinařů oblasti Hautes Côtes du Rhône (údolí řeky Rhôny). Po akvizici neobydleného zámku v Suze-la-Rousse v roce 1977, spolu s Henri Michelem, náměskem primátora Suze a viceprezidentem generální rady Drôme uzavřeli dohodu o vytvoření Centra vína vybaveného degustačními místnostmi a laboratořemi enologie. Na základě tohoto projektu vznikla v roce 1978 na zámku Suze-la-Rousse Univerzita vína.\n\nDominantou obce Suze-la-Rousse, je hrad se zdmi, v některých místech silnými až 30 metrů, s obrannými věžemi a hlubokými příkopy. Tato středověká tvrz byla ve 12. století v majetku knížat z Orange. Od roku 1426 patřila rodině La Baume-Suze, jejíž erb je umístěn nad vstupem. V 16. století, kdy zde sídlil Rostaing de la Baume de Suze, biskup Oranžský, vzniklo nádvoří obklopené ze tří stran renesančními budovami. V září 1564 zde pobývala Kateřina Medicejská a její syn Karel IX. . Na památku této návštěvy byl prostor s ampelografickou sbírkou pojmenován Medicejským sálem.\n\nV roce 1797 přešel hrad do dědictví markýzy z Isnards, sestry posledního potomka z rodu La Baume-Suze. Jeho poslední majitelkou byla markýza de Bryas, která zemřela bez potomků v roce 1958 a odkázala ho na dobročinné účely. Pro vysoké náklady na údržbu přešel hrad v roce 1965 do majetku generální rady Drôme.\n\nUniverzita poskytuje zákonem schválené studium ukončené diplomy uznávanými na evropské a mezinárodní úrovni:\n\n\nV rámci ekonomiky nabízí dva typy školení:\n\nNapříklad postgraduální studium (DESS) otevírá kariérní příležitosti ve vládních agenturách, právnických firmách zabývajících se vínem a jeho značením nebo v obchodních organizacích na evropské i mezinárodní úrovni.\n\nUniverzita má dokumentační středisko a databanku pro své studenty a jejich učitele. Je k dispozici pro všechny profesionály z oblasti vinné révy a vína. Středisko obsahuje všechny dostupné údaje o vinařství, vinohradnictví, uvádění vín a lihovin na trh, různá jména a jejich historie atd. Jeho knihovna obsahuje 3 000 knih a nabízí možnost konzultovat on-line v 10 000 časopisech, které mají webové stránky.\n\nNachází se symbolicky ve starobylé kapli zámku, jejíž barokní výzdobu tvoří tordované (kroucené) sloupy s andílky držícími trsy hroznů.\n\nJe známá pod zkratkou LACOA (Laboratoire Coopératif d'Œnologie et d'Agronomie) a analyzuje každý rok 900 000 hektolitrů vína. V roce 1987 zde vznikaly první počítačové mapy vinařských oblastí.\n\n\nO Université du Vin v Suze-la-Rousse se zmiňuje spisovatel Peter Mayle v románu \"Podfuk jako víno\" (\"The Vintage Caper\", 2009). Kurzy na této univerzitě navštěvovala literární postava vyšetřovatele pojišťovny, který dostal za úkol najít 500 láhví značkového vína ukradených z vinného sklepa jednoho zbohatlíka z Los Angeles.\n\n"}
{"id": "1177598", "url": "https://cs.wikipedia.org/wiki?curid=1177598", "title": "270 (číslo)", "text": "270 (číslo)\n\nDvě stě sedmdesát je přirozené číslo, které následuje po čísle dvě stě šedesát devět a předchází číslu dvě stě sedmdesát jedna. Římskými číslicemi se zapisuje CCLXX.\n\n\n\nSilnice II/270 je česká silnice II. třídy vedoucí na trase Dubá – Doksy – Mimoň – Jablonné v Podještědí – Německo\n\n\n\n"}
{"id": "1177602", "url": "https://cs.wikipedia.org/wiki?curid=1177602", "title": "Křížová cesta (Liberec)", "text": "Křížová cesta (Liberec)\n\nKřížová cesta v Liberci se nachází na Malém náměstí za kostelem Nalezení svatého Kříže v liberecké městské části Nové Město.\n\nKřížová cesta byla původně postavena na Keilově vrchu. Tvoří ji čtrnáct výklenkových kapliček, které jsou vyrobené z pískovce.\n\nRoku 1760 byla cesta přenesena ke kostelu Nalezení svatého Kříže. Barokní výklenkové kaple jsou umístěny na zatravněném pozemku na severní straně kostela a od bývalého morového hřbitova jsou odděleny zdí. Kapličky byly v letech 1854–1855 opraveny zároveň s okolím kostela. Původní dřevěné obrazy byly nahrazeny obrazy malovanými na plechu, vyhotovenými podle návrhu malíře Führicha z Chrastavy.\n\nKvůli značnému poškození v průběhu doby, byly obrazy z iniciativy arciděkana Antona Hofmana roku 1887 sejmuty a nahrazeny měděnými. Tyto obrazy dodala vídeňská firma Zambach und Müller. Na svátek svatého Václava dne 28. září 1888 byla křížová cesta posvěcena.\n\nRoku 1982 byly obrazy, takřka zbavené barvy a místy poškozené, opraveny Petrem Hartigem z Liberce.\n\n\n"}
{"id": "1177605", "url": "https://cs.wikipedia.org/wiki?curid=1177605", "title": "Antal Lászlóffy", "text": "Antal Lászlóffy\n\nAntal Lászlóffy, též Anton von Lászlóffy (25. června 1825 Gherla – 22. února 1872 Budapešť), byl rakouský politik maďarské národnosti ze Sedmihradska, v 60. letech 19. století poslanec rakouské Říšské rady, pak poslanec Uherského sněmu.\n\nV době svého působení v parlamentu je uváděn jako Anton von Lászlóffy, starosta (oberrichter) ve městě Gherla (Szamosújvár). Byl městským úředníkem a starostou v Gherle. Roku 1863 získal titul královského rady.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 28. října 1863 složil slib, 12. listopadu 1864 opětovně složil slib. Poslanecký slib v Říšské radě skládal v maďarském jazyce. Co se týče politické orientace, uváděn byl jako regalista.\n\nPoté, co bylo roku 1867 provedeno rakousko-uherské vyrovnání, se zapojil do politického života v Uhersku. Od roku 1871 zasedal jako poslanec Uherského sněmu. Podle jiného zdroje byl za poslance zvolen v září 1870.\n"}
{"id": "1177607", "url": "https://cs.wikipedia.org/wiki?curid=1177607", "title": "Michael Canov", "text": "Michael Canov\n\nMichael Canov (* 10. prosince 1960 České Budějovice) je český politik a středoškolský pedagog, od roku 2016 senátor za obvod č. 34 – Liberec, od roku 2012 zastupitel Libereckého kraje, od roku 2002 starosta města Chrastavy, člen hnutí Starostové pro Liberecký kraj (dříve člen US-DEU a ODS).\n\nVystudoval Univerzitu Pardubice, Fakultu chemicko-technologickou (získal titul Ing.). Vzdělání si rozšířil pedagogickým studiem pro inženýry na Výzkumném ústavu inženýrského studia ČVUT v Praze a učitelstvím fyziky a matematiky na Matematicko-fyzikální fakultě Univerzity Karlovy v Praze.\n\nPozději začal učit chemii, fyziku a matematiku na Gymnáziu a Střední odborné škole pedagogické Jeronýmova v Liberci, kde i při své funkci starosty působí na částečný úvazek.\n\nMichael Canov je svobodný.\n\nDo komunální politiky vstoupil ve volbách v roce 1994, kdy byl jako nestraník za ODS v rámci \"\"Koalice ODS, KDU-ČSL\"\" zvolen zastupitelem města Chrastavy na Liberecku. Mandát ve volbách v roce 1998 obhájil jako člen Unie svobody za \"\"Koalici ODS, US\"\". Pozici zastupitele si udržel i po volbách v roce 2002, kdy jako člen US-DEU vedl kandidátku subjektu \"\"Koalice politických stran – ODS, US-DEU\"\". V listopadu 2002 byl navíc zvolen starostou města Chrastavy, předtím v letech 1994 až 2002 zastával pozici místostarosty. V lednu 2003 vystoupil z US-DEU a o měsíc později vstoupil do ODS. Za tuto stranu byl ve volbách v roce 2006 opět zvolen zastupitelem i starostou města. V únoru 2007 však vystoupil i z ODS. Později vstoupil do hnutí Starostové pro Liberecký kraj, jehož se stal místopředsedou. V komunálních volbách v roce 2010 byl lídrem tohoto uskupení a opět se stal zastupitelem i starostou Chrastavy. Obdobně tomu bylo ve volbách v letech 2014 a 2018.\n\nV krajských volbách v roce 2008 kandidoval jako nestraník za hnutí Starostové pro Liberecký kraj do Zastupitelstva Libereckého kraje, ale neuspěl. Stát se krajským zastupitelem se mu podařilo až ve volbách v roce 2012, kdy už byl členem SLK (na kandidátce figuroval na 12. místě, ale vlivem preferenčních hlasů skončil druhý). Ve volbách v roce 2016 mandát za SLK obhájil (původně byl na kandidátce na 8. místě, ale vlivem preferenčních hlasů skončil druhý).\n\nVe volbách do Senátu PČR v roce 2016 kandidoval za SLK v obvodu č. 34 – Liberec. Jeho kandidaturu podporovalo také hnutí STAN. Se ziskem 45,30 % hlasů postoupil z prvního místa do druhého kola, v němž porazil poměrem hlasů 80,18 % : 19,81 % kandidáta hnutí ANO 2011 Marka Vávru a stal se tak senátorem.\n\n"}
{"id": "1177613", "url": "https://cs.wikipedia.org/wiki?curid=1177613", "title": "Bedřich Linhart", "text": "Bedřich Linhart\n\nBedřich Linhart (9. dubna 1886 v Praze – 20. října 1944 v Praze) - nejstarší z bratrů Linhartových, přezdívaný \"Polda\".\n\nByl příslušníkem československých legií v Rusku. V říjnu 1918 po sebevraždě plukovníka Josefa Jiřího Švece (Josef Švec se zastřelil ve štábním vagonu ve stanici Aksakovo-Belebej dne 25. října 1918 ve tři hodiny ráno. Příčnou Švecovy sebevraždy byl fakt, že mu jeho vyčerpaní podřízení vypověděli poslušnost a odmítli splnit rozkaz - vytlačit přesilu bolševiků z linie Buzuluk - Bugulma) se Bedřich Linhart utkal v pěstním souboji s Josefem Vodičkou. Vodička byl jedním z vůdců levicové opozice a sympatizoval s bolševiky. Demoralizoval stav bojové jednotky a nesouhlasil s nasazením legií proti bolševikům. Nepřímo tak Vodička zavinil smrt plukovníka Švece.\n\nVe třicátých letech dvacátého století pracoval Bedřich Linhart ve funkci vrchního kriminálního inspektora zpravodajského oddělení československé protektorátní policie. V rámci své funkce a s vědomím odboje byl v roce 1939 přeložen do Petschkova paláce. Jako tlumočník v Petschkově paláci poskytoval v letech 1939 až 1941 československému odboji řadu cenných informací. Díky nim se podařilo zachránit mnoho osob před zatčením a mimo jiné například včas varovat vinohradskou redakci ilegálního časopisu V boj před zátahem gestapa. Je též známo, že Bedřich Linhart ukrýval ve svém vozidle a garáži nějaký čas ilegální vysílačku Sparta Ic. Další získávání zpráv z Petschkova paláce definitivně skončilo v červnu 1941, kdy byl (jako bývalý legionář) Bedřich Linhart penzionován.\n\nBedřich Linhart byl zatčen gestapem v červenci 1942. Od léta 1942 do do 20. října 1944 byl pak vězněn v Pankrácké věznici. \nV pátek dne 20. října 1944 v 16:00 byl popraven v sekyrárně Pankrácké věznice v Praze. Společně s ním byli téhož dne a prakticky ve stejnou hodinu (16:00) popraveni:\n\nV roce 1951 se jeho \"protivník\" z ruských legií Josef Vodička stal členem ÚV KSČ. Ve funkci předsedy ÚV Svazu protifašistických bojovníků prosadil, aby z domu na Národní třídě v Praze byla odstraněna pamětní deska. Ta totiž obsahovala mezi jmény příslušníků československé policie, kteří zemřeli za války v boji proti nacismu i jméno jeho ruského \"soka\" - Bedřicha Linharta. Deska byla obnovena až po Sametové revoluci (po roce 1989).\n\nNa domě číslo popisné 1063 v ulici \"Na Bitevní pláni\" (orientační číslo 16; Praha 4, Nusle; nedaleko pražského Paláce kultury) odhalil dne 18. května 2015 (u příležitosti 70. výročí konce války) starosta městské části Praha 4 pamětní desku bratrům Linhartovým. V tomto domě žil Otto Linhart, který se (spolu se svými bratry: Bedřichem, Zdeňkem a Václavem) aktivně podílel na nekomunistickém protifašistickém odboji. O provedení pamětní desky a o textu na ní rozhodlo druhé jednání komise \"Rady pro kulturu, volný čas a náboženské společnosti\" dne 19. února 2015. Jako materiál byla zvolena černá leštěná žula s vyrytým stříbrným písmem a následujícím textem:\nOtto Linhart spolu se svojí chotí Boženou Linhartovou je pochován na pražském Nuselském hřbitově (Krčská ulice), ostatní členové rodiny Linhartů (Václav Linhart, Bedřich Linhart, Zdeněk Linhart) pak v hrobě rodiny Linhartů na Podolském hřbitově. \n\n\n"}
{"id": "1177614", "url": "https://cs.wikipedia.org/wiki?curid=1177614", "title": "Letní stadion (Chomutov)", "text": "Letní stadion (Chomutov)\n\nLetní stadion na Zadních Vinohradech je fotbalový stadion, který se nachází v severočeském Chomutově. Pro své domácí zápasy jej používá fotbalový klub FC Chomutov. Má kapacitu 4 800 diváků a byl otevřen v roce 2012. Stadion je součástí velkého sportovního komplexu, do nějž patří i blízký atletický stadion.\n\n"}
{"id": "1177619", "url": "https://cs.wikipedia.org/wiki?curid=1177619", "title": "Mistrovství světa juniorů v ledolezení 2016", "text": "Mistrovství světa juniorů v ledolezení 2016\n\nMistrovství světa juniorů v ledolezení 2016 ( \"UIAA Ice Climbing World Youth Championship\") proběhlo 5. – 7. února 2016 v italském Rabensteinu, týden po finále světového poháru v ledolezení 2016 tamtéž.\n\nObtížnost 2 cesty, kategorie U19 a U22 i finále. Rychlost 3 cesty. V hodnocení národních týmů se započítávaly body nejlepších závodníků ze šesti kategorií na obtížnost i na rychlost.\n\n\nZávodu se jako začátečník zúčastnil pouze Pavel Krutil (U19), známý zatím spíše ve sportovním lezení na rychlost, zde skončil v obou disciplínách na posledním místě. V součtu bodů za obě disciplíny kterých se zúčastnil skončilo Česko na 9. místě ze dvanácti zemí.\n\n\n"}
{"id": "1177620", "url": "https://cs.wikipedia.org/wiki?curid=1177620", "title": "Mistrovství světa juniorů v ledolezení", "text": "Mistrovství světa juniorů v ledolezení\n\nMistrovství světa juniorů v ledolezení ( \"UIAA Ice Climbing World Youth Championship\") je zatím jediná celosvětová juniorská soutěž v ledolezení, první ročník se konal v roce 2013. Pořádá jej Mezinárodní horolezecká federace, jejímž členem je Český horolezecký svaz.\n\n\"dle roku narození\"\n\n"}
{"id": "1177622", "url": "https://cs.wikipedia.org/wiki?curid=1177622", "title": "Soupisky hokejových reprezentací na Světovém poháru 2016", "text": "Soupisky hokejových reprezentací na Světovém poháru 2016\n\nSvětového poháru v ledním hokeji 2016 se účastnilo 8 celků.\n\nKaždý tým byl složen z celkem 23 hráčů, z čehož tři byli brankáři. Minimálně šestnáct hráčů včetně dvou brankářů museli účastníci oznámit do 1. března 2016, následující den pak zveřejnili jména nominovaných. Zbývající část týmu pak doplnili do 1. června téhož roku. Dvěma nenárodním výběrům určilo vedení NHL spolu s NHLPA manažery, kteří tato mužstva sestavili. Tvorbu Výběru Evropy měl na starosti bývalý slovenský hokejista Miroslav Šatan, o složení výběru severoamerických hráčů do 23 let se postarali generální manažer Edmontonu Oilers Peter Chiarelli a jeho kolega z klubu Chicago Blackhawks Stan Bowman.\n\nTrenér Josef Jandač nominoval v první nominaci 2. března 2016 celkem 16 hráčů, z toho tři brankáře, čtyři obránce a devět útočníků. Dodatečnou nominaci o třech obráncích a čtyřech útočnících oznámil 27. května 2016. Dne 2. září vypadl z nominace centr David Krejčí, kterému nepovolil start na turnaji Boston Bruins, jelikož se předtím podrobil složité operaci kyčle, po které následovala dlouhá rekonvalescence. Další den rozhodli trenéři, že místo něj povolají Romana Červenku. Stejný den pak vedení mužstva oznámilo, že kvůli zranění nepojedu na světový pohár útočník Tomáš Hertl a obránce Radko Gudas, které posléze nahradili Michal Birner a Tomáš Kundrátek.\n\n\nTrenér Michael Babcock nominoval v první nominaci 2. března 2016 celkem 16 hráčů, z toho tři brankáře, čtyři obránce a devět útočníků. Dodatečnou nominaci o třech obráncích a čtyřech útočnících oznámil 27. května 2016. Dne 23. srpna vypadl ze soupisky útočník Jamie Benn, který byl po svalové operaci, a jehož v nominaci nahradil Logan Couture. O den později vypadl ze soupisky rovněž delší dobu zraněný obránce Duncan Keith, jehož v nominaci nahradil Jay Bouwmeester. Začátkem září nahradil v nominaci Corey Perry zraněného útočníka Jeffa Cartera. Po přípravných zápasech vypadl ze soupisky útočník Tyler Seguin, který si v jednom z utkání poranil koleno. Místo něj byl narychlo povolán Ryan O'Reilly.\n\n\nTrenér John Tortorella nominoval v první nominaci 2. března 2016 celkem 16 hráčů, z toho tři brankáře, čtyři obránce a devět útočníků. Dodatečnou nominaci o třech obráncích a čtyřech útočnících oznámil 27. května 2016. Na konci července vypadl ze soupisky zraněný Ryan Callahan, jehož v nominaci nahradil Kyle Palmieri. \n\n\nKanadsko-německý trenér Ralph Krueger nominoval v první nominaci 2. března 2016 celkem 16 hráčů, z toho dva brankáře, pět obránců a devět útočníků. Dodatečnou nominaci o jednom brankáři, dvou obráncích a čtyřech útočnících oznámil 27. května 2016. Zranění nepustilo na turnaj dánského brankáře Frederika Andersena, kterého 6. září nahradil v nominaci Němec Philipp Grubauer. Největší zastoupení v mužstvu mají Slováci a Němci, kterých je v kádru celkem šest. Následují čtyři Švýcaři, tři Dáni a po jednom hráči má Rakousko, Slovinsko, Norsko a Francie.\n\n\nTrenér Lauri Marjamäki nominoval v první nominaci 2. března 2016 celkem 16 hráčů, z toho dva brankáře, čtyři obránce a deset útočníků. Dodatečnou nominaci o jednom brankáři a třech obráncích a útočnících oznámil 27. května 2016.\n\n\nTrenér Oļegs Znaroks nominoval v první nominaci 2. března 2016 celkem 16 hráčů, z toho tři brankáře, tři obránce a deset útočníků. Dodatečnou nominaci o čtyřech obráncích a třech útočnících oznámil 27. května 2016. Na konci července vypadl ze soupisky kvůli domácímu násilí a následné suspendace v NHL Vjačeslav Vojnov, jehož v nominaci nahradil Nikita Nestěrov. \n\n\nTrenér Rikard Grönborg nominoval v první nominaci 2. března 2016 celkem 16 hráčů, z toho dva brankáře, šest obránců a sedm útočníků. Dodatečnou nominaci o jednom brankáři, jednom obránci a pěti útočnících oznámil 27. května 2016. V polovině srpna vypadl ze soupisky zraněný Alexander Steen, které ho trápilo zraněné rameno, a jehož v nominaci nahradil Rickard Rakell. Zranění nepustilo na turnaj ani obránce Niklase Kronwalla, kterého 24. srpna nahradil v nominaci Hampus Lindholm. O dva dny později vypadl ze soupisky také delší dobu zraněný brankář Robin Lehner, jehož v nominaci nahradil Jhonas Enroth. Dne 1. září vypadl z nominace kvůli zranění kolene kapitán mužstva Henrik Zetterberg, jehož nahradil útočník Mikael Backlund. Po přípravných zápasech vypadl ze soupisky Rickard Rakell, kterého trápily žaludeční problémy. Místo něj byl narychlo povolán Patrik Berglund.\n\n\nKanadský trenér Todd McLellan nominoval v první nominaci 2. března 2016 celkem 16 hráčů, z toho tři brankáře, čtyři obránce a devět útočníků. Dodatečnou nominaci o třech obráncích a čtyřech útočnících oznámil 27. května 2016. Dne 2. září vypadl z nominace kvůli zranění zad centr Sean Monahan, jehož nahradil Vincent Trocheck. V nominaci měli původně větší zastoupení hráči Kanady, kterých bylo 12, kdežto Američanů bylo v mužstvu 11, ovšem po vypadnutí Kanaďana Monahana ze soupisky a jeho nahrazení Američanem Trocheckem se tento počet obrátil.\n\n\n\n"}
{"id": "1177624", "url": "https://cs.wikipedia.org/wiki?curid=1177624", "title": "Nekonečná píseň", "text": "Nekonečná píseň\n\nNekonečné písně jsou písně, ve kterých se značný podíl slov nebo vět opakuje. Píseň je stavěna tak, že je možné zpívat ji stále dokola až do omrzení. Jednoduché nekonečné písně se objevují v mnoha kulturních prostředích od Karibiku, přes jižní Indii po Finsko.\n Nekonečné písně jsou typicky dětské písničky, pochodové či pracovní písně. Mezi Afroameričany nekonečné písničky pocházejí z dob otrokářství ve Spojených státech amerických.\n\nAutoreference – písně, které citují vlastní text.\n\nPíseň s opakující se textem:\n\nKumulativní písně:\n\nPočítání:\n\nV dětských písničkách opakování napomáhá zapamatování, pomáhá při učení se číst a je nápomocné při učení se písně v cizím jazyce.\n\nNekonečné jsou také mnohé lidové pracovní písně. Mnohé příklady se naleznou v písních černých američanů, mezi politickými aktivisty, a mezi turisty, lidmi na pochodech a vycházkách.\n\n\n\n"}
{"id": "1177627", "url": "https://cs.wikipedia.org/wiki?curid=1177627", "title": "Dimitrie Moga", "text": "Dimitrie Moga\n\nDimitrie Moga, též Dumitru Moga (1812 Frata – 1873), byl rakouský politik rumunské národnosti ze Sedmihradska, v 60. letech 19. století poslanec rakouské Říšské rady.\n\nHlásil se k rumunské národnosti. Narodil se v obci Frata v komitátu Cojocna. Působil jako politik, jeden z předáků rumunského národního hnutí v Sedmihradsku. Studoval na piaristickém lyceu v Kluži a práva. Působil jako advokát v Târgu Mureș. Před revolučním rokem 1848 byl úředníkem komory v regionu Munții Apuseni. V době svého působení v parlamentu je uváděn jako Demeter Moga, přísedící soudní tabule v Târgu Mureș (Marosvásárhely). V roce 1870 byl jmenován prezidentem královského soudu v Târgu Mureș.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1864 (Říšská rada tehdy ještě byla volena nepřímo, coby sbor delegátů zemských sněmů). 12. listopadu 1864 složil slib. Co se týče politické orientace, uváděn byl jako regalista.\n"}
{"id": "1177629", "url": "https://cs.wikipedia.org/wiki?curid=1177629", "title": "Georg Gänswein", "text": "Georg Gänswein\n\nMons. Georg Gänswein (30. července 1956 Ühlingen-Birkendorf) je německý římskokatolický arcibiskup, od 7. prosince 2012 prefekt papežského domu.\n\nPo maturitě studoval teologii ve Freiburgu im Breisgau a v Římě.\n\n19. prosince 1982 byl vysvěcen na kněze freiburským arcibiskupem metropolitou Oskarem Saier, který jej také vysvětil 31. května 1984 na kněze.\n\nPoté, kdy sloužil jako farní vikář ve své arcidiecézi, studoval v Mnichově kanonické právo a v roce 1993 zde získal doktorát. V roce 1994 byl V roce 1994 byl jmenován arcibiskupem Saierem vikářem freiburské katedrály a jeho osobním sekretářem. V roce 1995 byl jmenován tehdejším prefektem Kongregace pro bohoslužbu a svátosti Antonio María Javierre Ortasem spolupracovníkem téže kongregace. V roce 1996 přestoupil do Kongregace pro nauku víry na výslovnou žádost tehdejšího prefekta Josepha Ratzingera. Zároveň také dostává katedru kanonického práva na římské Papežské univerzitě Svatého kříže (it. \"Pontificia Università della Santa Croce\"), patřící Opus Dei.\n\nV roce 2000 mu Jan Pavel II. udělil čestný titul kaplan Jeho Svatosti.\n\nOd roku 2003 byl osobním sekretářem kardinála Josepha Ratzingera; po jeho zvolení papežem byl od 19. dubna 2005 potvrzen ve funkci osobního sekretáře. V březnu 2006 mu papež Benedikt XVI mu udělil titul prelát Jeho Svatosti.\n\n14. listopadu 2006 se na něho zaměřily satirické protesty několika italských televizních programů, které jeho a papeže Benedikta XVI. kritizovaly.\n\n11. prosince 2010 provádí, na Papežské univerzitě Urban, slavnostní ceremoniál IX. ročníku Mezinárodní ceny „Giuseppe Sciacca“ a, což je u něho velmi řídké, ujímá se slova, aby pozdravil papeže.\n\n1. prosince 2012, Mezinárodní asociace „Tu es Petrus“, kterou založil novinář Gianluca Barile a jejími čestnými předsedy jsou kardinálové José Saraiva Martins, Kurt Koch a Salvatore De Giorgi, dostává zvláštní cenu „svědectví svatosti“ jako „pozorný, vzácný a blízký spolupracovník na pontifikátu římského biskupa Benedikta XVI.“\n\n7. prosince 2012 jej papež Benedikt XVI. jmenoval prefektem papežského domu a titulárním arcibiskupem v Urbisaglia; 6. ledna 2013 přijal biskupské svěcení ve svatopetrské bazilice, když na něho vložil ruce týž papež a spolusvětiteli kardinálové Tarcisio Bertone a Zenon Grocholewski.\n\nKdyž papež Benedikt XVI. rezignoval na svůj úřad římského biskupa, 28. února 2013, zůstal prefektem papežského domu a jeho osobním tajemníkem. Nejdříve zůstal s Benediktem XVI. v papežském letním sídle v Castel Gandolfo, a později se s ním přestěhoval do kláštera Mater Ecclesiae.\n\n31. srpna 2013 jej papež František potvrdil ve funkci prefekta papežského domu.\n\n\n \n"}
{"id": "1177630", "url": "https://cs.wikipedia.org/wiki?curid=1177630", "title": "Křížová cesta (Lukov)", "text": "Křížová cesta (Lukov)\n\nZaniklá Křížová cesta v Lukově na Třebíčsku vedla podél zemské silnice z Moravských Budějovic na Babice.\n\nKřížovou cestu tvořilo čtrnáct zastavení, která nechal vybudovat Rudolf Jindřich hrabě ze Schaumburku. Zastavení byla v podobě kvádrových pilířů a byla vyzděna z cihel. Pilíře na základně 1,55 x 0,63 metru byly vysoké 2,95 metru a na vrcholu byly zatřešeny cihlovou stříškou.\n\nCesta vedla na kopec Svatý Vít, který se původně jmenoval Křížová hora podle tří masivních křížů na vrcholu.\n\nKřížová hora byla od roku 1648 v majetku Rudolfa Jindřicha hraběte ze Schaumburku. Roku 1677 nechal hrabě na hoře postavit kapli zasvěcenou Antonínu Paduánskému a dal při ní zřídit poustevnu. Po roce 1700 byla kaple znovu vysvěcena a zároveň zasvěcena svatému Vítu. Ke kapli byly každoročně pořádány pouti.\n\nRoku 1782 odešel od kaple poslední poustevník. Za josefínských reforem byla kaple dekretem z 28. července 1786 zrušena a zbavena veškerého vybavení a zařízení. Hrabě Dominik Ondřej Kaunic-Rietberk-Questenberk, majitel panství, na místě zrušené kaple nechal postavit letohrádek v podobě osmibokého hranolu, 7 metrů vysokého. 29. dubna 1788 byla původní kaple zbořena a nový letohrádek byl otevřen 20. září 1788. Po roce 1848 stavba postupně zanikala až do zřícení zdí.\n\nZřícenina stojí na okrouhlé vyvýšenině, uměle upravené a 1,20 metru vysoké, o průměru 21 metr.\n"}
{"id": "1177632", "url": "https://cs.wikipedia.org/wiki?curid=1177632", "title": "Masová střelba", "text": "Masová střelba\n\nMasová střelba je incident, ve kterém dojde k násilí použitím střelných zbraní, následkem čehož zemře větší množství lidí. Např. FBI a americká organizace \"Congressional Research Service\" definují masovou střelbu jako střelbu, při které zemře čtyři nebo více lidí, útočníka v to nepočítaje, mohou existovat definice zahrnující čtyři a více raněných, a jiné. Mezi masové střelby se počítají atentáty konkrétní osoby s dalšími oběťmi, zásahy policie, teroristické útoky s použitím střelných zbraní i případy, kdy nikdo kromě útočníka střelnou zbraň nemá a střelbu neopětuje. Naopak, nepočítají se mezi ně přestřelky v rámci bitvy dvou konvenčních armád.\n\nMotivem útočníků může být pomsta za konkrétní událost, duševní nemoc, nebo terorismus ve smyslu prosazení politické nebo náboženské ideje prostřednictvím násilí.\n\nFrekvence výskytu masových střeleb může změnit politiku vůči držení a získávání střelných zbraní v dané zemi, jako se to již stalo v případě Velké Británie a Austrálie.\n\nRelativně ke své lidnatosti má pravděpodobně nejmenší četnost masových střeleb Japonsko, které hlásí dvě (ne nezbytně masové) střelby ročně.\n\nPoměrně vysoká četnost masových střeleb je ve Spojených státech amerických. Ročně tam dojde přibližně k 20 případům masové střelby se 4 obětmi a více. Četnost masových střeleb v USA ale není v celosvětovém měřítku vysoká. V období mezi lety 1998 a 2012 činily USA 4.5 % světové populace a 3 % celosvětově mrtvých na následky masových střeleb.\n\nČasto zmiňované mýty o vysokém počtu masových střeleb na školách v USA jsou nepravdivé. V posledních desetiletích docházelo a dochází v průměru k jedné masové střelbě (4 usmrcení a více) ve škole za 2 roky. Školy v USA přitom navštěvuje 70 milionů studentů a zaměstnanců. V průměru zemře v důsledku násilí (tj. i např. bodnutí v konfliktu gangů) na půdě škol v USA v průběhu vyučování kole 15 osob.\n\nNa území ČR došlo v posledních 40 letech ke 6 masovým střelbám s celkem 31 obětmi (bez pachatelů), jednalo se o střelbu v motorestu Kadrnožka u Plzně ukradenou vojenskou zbraní se 4 mrtvými v roce 1981, o střelbu v Kladně v roce 1989 (4 oběti, ukradené zbraně ze školy a legální sbírky otce), o sérii vražd 1. až 3. září 2008 (Roman Postl) se 4 mrtvými nelegálně drženou pistolí, o masovou střelbu v hostinci v Petřvaldě v roce 2009 se 4 mrtvými s nelegálně drženou pistolí, o střelbu v Uherském Brodě v roce 2015 s 8 mrtvými s legálně drženou pistolí a revolverem a v neposlední řadě střelbu v Ostravě v roce 2019 se 7 mrtvými s nelegálně drženou pistolí.\n\n"}
{"id": "1177633", "url": "https://cs.wikipedia.org/wiki?curid=1177633", "title": "Sasanka koňská", "text": "Sasanka koňská\n\nSasanka koňská (\"Actinia equina\") patří mezi žahavce, do skupiny sasanky. Sasanka udržuje symbiózu s rakem poustevníčkem. Je jednou z hojných sasanek ve skalnatých mořských jezírkách v hloubce kolem 20 m a s teplotou 18 - 23 °C. Válcovité tělo dosahuje délky asi 2,5 cm. Kolem přijímacího otvoru má velké množství ramen se žahavými buňkami. Žije v příbojové zóně a je velmi pevně přichycena k podkladu. Ramena dovede při odlivu zatáhnout a vypadá jako červená bábovka. U některých druhů sasanek se vyskytuje spolužití s jinými živočichy, např. s korýši. Rozmnožuje se dělením. Jako potravu má drobné vodní živočichy.\n\nSasanka koňská se usadí na ulitu raka, který ji přenáší z místa na místo a tím i k potravě, sasanka na oplátku raka chrání svými žahavými buňkami před jinými živočichy, takže je to výhodné pro oba živočichy.\n"}
{"id": "1177636", "url": "https://cs.wikipedia.org/wiki?curid=1177636", "title": "Vitae Mysterium", "text": "Vitae Mysterium\n\nVitae Mysterium, česky \"Tajemství života\", je apoštolský list papeže Jana Pavla II. vydaný ve formě Motu proprio 11. února 1994.\n\nTímto motem proprio byla zřízena Papežská akademie pro život.\n\n\n"}
{"id": "1177638", "url": "https://cs.wikipedia.org/wiki?curid=1177638", "title": "George W. De Long", "text": "George W. De Long\n\nGeorge Washington De Long (22. srpna 1844 – 31. října 1881) byl důstojník amerického námořnictva, který velel neúspěšné expedici s cílem dosáhnout severní pól.\n\nNarodil se v New Yorku, studoval na námořní akademii, dokončil ji roku 1865. V roce 1879, podporován Jamesem Gordonem Benettem, majitelem novin \"New York Herald\", a pod záštitou amerického námořnictva, korvetní kapitán De Long vyplul z San Francisca s lodí USS \"Jeannette\" s plánem najít rychlou cestu k severnímu pólu přes Beringův průliv.\n\nBěhem cesty výprava shromažďovala vědecké údaje a vzorky fauny. De Long v roce 1881 také objevil tři ze skupiny De Longových ostrovů (součást Novosibiřských ostrovů) a prohlásil je za území Spojených států.\n\nV září 1879 byla loď uvězněna v ledu v Čukotském moři severovýchodně od Wrangelova ostrova. Byla unášena severozápadním směrem, dokud nebyla rozdrcena ledem a potopena 12. června 1881 ve Východosibiřském moři. Členové posádky lodi se pak pokusili dosáhnout pobřeží Sibiře pochodem po ledu. S sebou táhli tři malé čluny. Po dosažení otevřené vody 11. září se rozdělili a jeden z člunů pod velením Charlese W. Chippa zmizel beze stopy. De Longův člun dosáhl země, ale pouze dva muži, kteří byli vysláni pro pomoc, přežili. Třetí člun pod velením hlavního inženýra Georga W. Melvilla doplul do delty Leny a jeho posádka byla zachráněna.\n\nDe Long a posádka jeho člunu zemřeli hlady, jejich těla byla objevena Melvillem o několik měsíců později. Celkem při neúspěšné expedici zahynulo dvacet členů posádky, dále byli ztraceni další lidé při pátracích akcích.\n\nDe Long a pět jeho mužů jsou pohřbeni na hřbitově Woodlawn Cemetery v Bronxu.\n\nCelkem tři lodě amerického námořnictva byly pojmenovány USS \"DeLong\" na jeho počest, stejně jako De Longovy hory na severozápadní Aljašce.\n\nRoku 1890 důstojníci a mužstvo amerického námořnictva věnovali žulový a mramorový pomník památce De Longa a posádky USS \"Jeannette\". Pomník navrhl George Partridge Colvocoresses. Je tvořen křížem s vyřezávanými rampouchy, usazeným na vrcholu mohyly. Pomník je vysoký 7,3 m a je umístěn na hřbitově americké námořní akademie. \n\n\n"}
{"id": "1177644", "url": "https://cs.wikipedia.org/wiki?curid=1177644", "title": "Křížová cesta (Bělá)", "text": "Křížová cesta (Bělá)\n\nZaniklá Křížová cesta v Bělé u Libavé na Olomoucku se nacházela v obci u kaple svatého Alfonse.\n\nKřížová cesta byla založena po roce 1842, kdy byla postavena kaple svatého Alfonse. Podle dochované fotografie se jednalo o řadu sloupků tvořených dříkem, hranolem s mělkou nikou pro pašijový obrázek a stříškou.\n\nKapli svatého Alfonse dal roku 1842 postavit hrabě Aloise z Liechtensteinu. Byla osazena dvěma zvony, její rozměry byly 8,65 x 14,6 metru, uvnitř se nacházel oltář s obrazem svatého Alfonse, který namaloval novojíčínský malíř Berger. Kaple byla opravena v letech 1887 a 1927, v 70. letech 20. století byla zcela zbořena.\n\n"}
{"id": "1177647", "url": "https://cs.wikipedia.org/wiki?curid=1177647", "title": "Jiří Hakulín", "text": "Jiří Hakulín\n\nJiří Hakulín (* 27. února 1962, Turnov) je český architekt. Je zakládajícím členem Fakulty Umění a Architektury na Technické Univerzitě v Liberci. Dříve působil v Libereckém ateliéru SIAL, nyní působí ve vlastní praxi.\n\n\n"}
{"id": "1177657", "url": "https://cs.wikipedia.org/wiki?curid=1177657", "title": "Vladimir Krylov", "text": "Vladimir Krylov\n\nVladimir Krylov, rusky Владимир Валентинович Крылов (* 26. února 1964 Sengiley, Uljanovská oblast) je bývalý sovětský atlet, sprinter, mistr Evropy v běhu na 200 metrů z roku 1986.\n\nNečekaně se stal mistrem Evropy v běhu na 200 metrů v roce 1986. Na evropském šampionátu ve Stuttgartu navíc získal bronzovou medaili ve štafetě na 4 x 400 metrů. V následující sezóně vybojoval stříbrnou medaili v běhu na 200 metrů na halovém mistrovství Evropy. Na mistrovství světa v Římě v roce 1987 doběhl pátý ve finále běhu na 200 metrů a byl členem stříbrné sovětské štafety na 4 x 100 metrů. Největší úspěch zaznamenal na olympiádě v Soulu v roce 1988. Zde štafeta SSSR na 4 x 100 metrů za účasti Krylova zvítězila.\n\n"}
{"id": "1177661", "url": "https://cs.wikipedia.org/wiki?curid=1177661", "title": "Mosquito", "text": "Mosquito\n\nMosquito (ze španělštiny, počeštěně \"moskyt\" neboli komár) má více významů:\n"}
{"id": "1177662", "url": "https://cs.wikipedia.org/wiki?curid=1177662", "title": "Dimitrie Moldovan", "text": "Dimitrie Moldovan\n\nDimitrie Moldovan (16. října 1811 Deva – 10. června 1889 Sibiu) byl rakouský státní úředník a politik rumunské národnosti ze Sedmihradska, v 60. letech 19. století poslanec rakouské Říšské rady.\n\nPocházel z obchodnické rodiny. Základní školu vystudoval v obci Zlagna. Absolvoval gymnázium v Sibiu. Čtyři roky studoval na polytechnice ve Vídni a pak absolvoval hornickou akademii v Banské Štiavnici. Po studiích působil do roku 1848 ve správě rodinných dolů. V roce 1848 se stal županem v komitátu Hunedoara. V roce 1849 musel kvůli revoluci prchnout do Valašska. V roce 1850 zastával po návratu do Sedmihradska post adjunta u vojenské správy v Alba Iulia. V roce 1853 byl povýšen na komisaře prvního stupně v Orăștie. Roku 1861 byl jmenován do sedmihradské dvorní kanceláře ve Vídni, kde se roku 1862 stal radou. Roku 1867 byl penzionován.\n\nV době svého působení v parlamentu je uváděn jako Demeter Moldovan, dvorní rada u sedmihradské dvorní kanceláře ve Vídni.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Zasedal zde od roku 1863 do roku 1864. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 21. října 1863 složil slib, 12. listopadu 1864 opětovně složil slib.\n"}
{"id": "1177663", "url": "https://cs.wikipedia.org/wiki?curid=1177663", "title": "Mistrovství České republiky v rallye 2015", "text": "Mistrovství České republiky v rallye 2015\n\nMistrovství České republiky v rallye 2015 zahrnovalo celkem šest podniků.\n\n"}
{"id": "1177664", "url": "https://cs.wikipedia.org/wiki?curid=1177664", "title": "Severní Kosovo", "text": "Severní Kosovo\n\nSeverní Kosovo ( , \"Severno Kosovo\", ), také známé jako Ibarski Kolašin (srbskou cyrilicí \"Ибарски Колашин\"; ) je oblast v severní části Kosova, která se skládá ze čtyř opčin (albánsky: \"komunë\", srbsky: \"општина/opština\") se srbskou většinou: Severní Mitrovica, Leposavić, Zvečan a Zubin Potok.\n\nPřed podepsáním tzv. Bruselské dohody v roce 2013, region fungoval nezávisle na institucích v Kosovu, protože odmítl brát na vědomí a uznat nezávislost Kosova vyhlášenou v roce 2008. Vláda Kosova byla proti jakékoliv paralelní vládě pro Srby v tomto regionu. Nicméně všechny paralelní struktury byly zrušeny Bruselskou dohodou, podepsanou vládami Kosova a Srbska. Obě vlády dohodly vytvoření \"Sdružení srbských obcí\". Sdružení by mělo být oficiálně založeno v roce 2016. Podle dohody její vytvoření nebude mít žádnou legislativní pravomoc a soudní orgány budou integrovány a provozovány v právním rámci Kosova.\n\n"}
{"id": "1177666", "url": "https://cs.wikipedia.org/wiki?curid=1177666", "title": "Křížová cesta (Česká Lípa)", "text": "Křížová cesta (Česká Lípa)\n\nZaniklá Křížová cesta v České Lípě se nacházela na západním okraji města na Holém vrchu (\"původně Křížový vrch\").\n\nKřížová cesta byla založena koncem 19. století a vedla k bývalému poutnímu místu. První zastavení se nacházelo poblíž nemocnice. Po výstavbě nedaleké železnice, zprovozněné roku 1872, cesta zanikla.\n\nNa počátku 18. století se na vrchu usadili poustevníci, kteří byli povinni sloužit při mši v kostele Narození Panny Marie. Kapli zde pak nechal z vděčnosti postavit barvíř Gabriel Patz, který u poustevníků přečkal s celou svou rodinou karanténu při morové epidemii roku 1713.\n\nRoku 1720 byla stavba kaple dokončena a zasvěcena byla svaté Trojici. Její rozměry byly 6 x 5 metrů (\"10 na 8 loket\"). Josefínské reformy kapli (1785) i poustevnu (1782) zrušily. Roku 1814 pak při pořádání svatojanských ohňů byla stavba nešťastnou náhodou zapálena a shořela. Na zbytcích zdí 20. dubna 1885 započala výstavba hostince. Rovněž hostinec se později změnil v ruinu.\n\n\n"}
{"id": "1177670", "url": "https://cs.wikipedia.org/wiki?curid=1177670", "title": "Wilhelm Weizsäcker", "text": "Wilhelm Weizsäcker\n\nWilhelm Weizsäcker (2. listopadu 1886 Praha – 19. června 1961 Heidelberg) byl německý právník, profesor právní historie na Německé univerzitě v Praze. Byl výrazným představitelem německé vědy za první republiky i v období protektorátu, po válce působil na univerzitě v Heidelbergu.\n\nAbsolvoval německé gymnázium v ulici Na Příkopech v Praze, poté studoval na právnické fakultě německé Karlo-Ferdinandovy univerzity, navštěvoval také přednášky na její filosofické fakultě a roku 1909 získal doktorát práv. Následovala právní praxe v justici, postupně působil u vrchního zemského soudu, okresního soudu v Bílině a Obchodního soudu v Praze. Mezitím se v roce 1922 habilitoval na německé právnické fakultě a roku 1927 byl jmenován mimořádným profesorem pro obor dějin práva na území Československé republiky. Tehdy také opustil soudnictví a věnoval se již jen akademické kariéře, o tři roky později byl pak jmenován řádným profesorem. Mj. vydal práce o českém horním právu \"Sächsisches Bergrecht in Böhmen\" (1929) a \"System des tschechoslowakischen Bergrechtes\" (1933). Působil i ve veřejných funkcích, stal se děkanem fakulty, členem zkušební komise pro soudcovské zkoušky při vrchním zemském soudu, dále členem pražské Deutsche Gesellschaft der Wissenschaften und Künste, brněnské Deutscher Verein für Geschichte Mährens und Schlesiens a vratislavské Historische Kommission für Schlesien. Jako jeden z mála Němců ovšem zároveň souhlasil se svým členstvím v Královské české společnosti nauk, kam jej navrhl profesor Kapras, ačkoli jinak byl výrazným německým nacionalistou. Účastnil se např. sporů o původnost Univerzity Karlovy, jak bylo prohlášeno zákonem zvaným lex Mareš. Na české straně se s ním nejvíce přel historik Václav Vojtíšek.\nNa konci 30. let ho Sudetoněmecká strana, jejímž členem byl už od roku 1935, pověřila vedením právního oddělení připravované vědecké společnosti Sudetendeutsche Forschungsgemeinschaft, ale vzhledem ke krizi, která nakonec vyústila až v přijetí Mnichovské dohody, odešel spolu s dalšími z obavy z možných československých represí za hranice. Působil chvíli na Vídeňské univerzitě, kam přešel i profesor Ernst Swoboda, a na univerzitě v Mnichově. Po prohlášení Protektorátu Čechy a Morava se Weizsäcker vrátil do Prahy, opět byl děkanem právnické fakulty německé univerzity a stal se zde také správním ředitelem Reinhard-Heydrich-Stiftung. Veřejně přednášel o vědě v nacistickém Německu a zaobíral se německým městským právem, podílel se např. na vydání studie o právních dějinách Litoměřic \"Beiträge zur Rechtsgeschichte von Leitmeritz\" (1944). 8. května 1945 uprchl z Prahy do Plzně, kde se dostal do amerického zajetí. Odtud se dostal do Mnichova a byl aktivní v úřadu pro vysídlence. Hájil pak zájmy sudetských Němců, vydal kupř. první díl \"Quellenbuch zur Geschichte der Sudetenländer\" (1960), přičemž už od roku 1950 byl čestným profesorem na univerzitě v Heidelbergu.\n"}
{"id": "1177671", "url": "https://cs.wikipedia.org/wiki?curid=1177671", "title": "Severní Mitrovica", "text": "Severní Mitrovica\n\nSeverní Mitrovica nebo Severokosovska Mitrovica ( , \"Severna Kosovska Mitrovica\", ) je obec v Severním Kosovu založena v roce 2013, osídlení je součástí města Mitrovica, rozděleného řekou Ibar (a mostem přes řeku). Rozdělení bylo výsledkem tzv. severo-kosovské krize. Je správním střediskem \"Sdružení srbských obcí\", která by mělo být vytvořena v roce 2016.\n\nProtože většina opčin na severu Kosova bojkotovalo v roce 2011 sčítání lidu, není přesně znám počet obyvatel. Podle zprávy mise OBSE v Kosovu je však celkový počet obyvatel Severní Mitrovice 29 460, s tímto etnickým složením: 76,6% Srbové, 16,6% Albánci a 6,8% ostatní, včetně Bosňanů, Romů, Goranů a Turků.\n\nV severní části Mitrovice (; dříve \"Kosovska Mitrovica\") se dříve běžně označovala jako \"Severní Kosovská Mitrovica\" ( ), nicméně později se severní část nazývá jednoduše \"Severní Mitrovica\" ( , srbsky \"Северна Митровица).\"\n\nMěsto bylo oficiálně součástí Mitrovice až do jeho oficiálního oddělení v roce 2013. Rozdělení přišlo jako výsledek severokosovské krize, po vyhlášení nezávislosti Kosova na Srbsku v roce 2008. Obec byla uznána vládou Kosova v roce 2013 před místními volbami v Kosovu.\n\nMěsto sloužilo jako \"de facto\" hlavní město regionu Severní Kosovo, který odmítl spolupracovat s orgány Kosovské republiky. Proto místní Srbové vytvořili Shromáždění společenství obcí, podporované pouze Srbskem. Nicméně s podpisem dohody v roce 2013 v Bruselu mezi vládami Kosova a Srbska, Srbsko oficiálně upustilo od své podpory pro vytvoření, a souhlasilo vytvořit nové \"Společenství srbských obcí\", sdružení obcí se srbskou většinou v Kosovu. Jeho vytvoření nebude mít žádnou legislativní pravomoc a soudní orgány budou integrovány a provozovány v právním rámci Kosova.\n\nSeverní Mitrovica v současné době představuje nejdůležitější politické, kulturní, vzdělávací a zdravotní centrum pro Srby v Kosovu. Jde o největší městskou oblast v Kosovu, kde jsou Srbové etnickou většinou. V oblasti se nalézá Prištinská univerzita (Univerzitet u Prištini), která byla přemístěna z Prištiny do Mitrovice během kosovské války. Je to jedna z mála srbských mluvící akademických institucí v Kosovu. V roce 2013 po listopadových volbách v Kosovu, se Severní Mitrovica oficiálně stala samostatnou obcí.\n\nV parku nad obcí leží známý Památník horníkům hrdinům z národněosvobozeneckého boje z roku 1973 jako památník srbským a albánským partyzánům.\n\nFK Partizan Kosovska Mitrovica, FK Trepča Sever a Rudar Kosovska Mitrovica jsou fotbalové kluby, které působí v této části města. FK Partizan se sloučila s FK Trepča. V současné době FK Trepča hraje v Srbsku fotbalovou čtvrtou třídu ligy \"Zona Morava u fudbalu\", zatímco FK Rudar Kosovska Mitrovica hraje první fotbalovou ligu v Severním Kosovu (Liga Severnog Kosova/Лига Северног Косова).\n\n\n"}
{"id": "1177673", "url": "https://cs.wikipedia.org/wiki?curid=1177673", "title": "Toulouse School of Economics", "text": "Toulouse School of Economics\n\nToulouse School of Economics (TSE) je evropská obchodní škola s kampusy (pobočkami) v Toulouse. Škola byla založena v roce 2006 a je jednou z nejznámějších ekonomických škol na světě.\n\nJejí ředitel Jean Tirole je nositelem Ceny Švédské národní banky za rozvoj ekonomické vědy 2014. Po úspěšném studiu lze zde získat tituly Bachelor of Science, Master nebo Ph.D..\n\n"}
{"id": "1177676", "url": "https://cs.wikipedia.org/wiki?curid=1177676", "title": "Karel Kryl (rozcestník)", "text": "Karel Kryl (rozcestník)\n\nJméno a příjmení Karel Kryl má více nositelů:\n\n"}
{"id": "1177677", "url": "https://cs.wikipedia.org/wiki?curid=1177677", "title": "Hugo Kubát", "text": "Hugo Kubát\n\nHugo Kubát (1. prosince 1873 Kladno – 12. února 1932 Praha) byl českým správním úředníkem, za první Československé republiky zemským prezidentem pro Zemi Českou.\n\nNarodil se v Kladně do rodiny učitele Linharta Kubáta. Od roku 1889 působil v politické správě českého místodržitelství v Praze, následně jako okresní hejtman v Pelhřimově a Kamenici nad Lipou. V roce 1916 se stal členem prezidia českého místodržitelství v Praze. Po vzniku první Československé republiky byl úředníkem ministerstva vnitra, od roku 1920 šéfem jeho prezidia. V roce 1926 byl jmenován prezidentem zemské správy politické v Čechách a v letech 1928 až 1932 působil ve funkci zemského prezidenta pro Zemi Českou.\n\n"}
{"id": "1177679", "url": "https://cs.wikipedia.org/wiki?curid=1177679", "title": "Boris Dobašin", "text": "Boris Dobašin\n\nBoris Alexejevič Dobašin (rusky Борис Алексеевич Добашин; * 8. dubna 1966) je bývalý sovětský fotbalový obránce či záložník ruské národnosti.\n\nSpolečně se svým bratrem Alexejem (* 1961) později podnikal ve stavebnictví.\n\nProšel Fotbalovou školou mládeže v Moskvě. V roce 1989 byl v kádru Dinama Moskva, nastupoval však pouze za B-mužstvo. V letech 1990–1991 hrál sovětskou druhou nejvyšší soutěž v abcházském Dinamu Suchumi. Roku 1991 se vrátil do Moskvy, do A-mužstva Dinama se však neprosadil. V nejvyšší soutěži debutoval až po pádu Sovětského svazu, v premiérovém ročníku ruské ligy se šesti starty podílel na druhé příčce Spartaku Vladikavkaz v konečné tabulce.\n\nV československé nejvyšší soutěži nastoupil za Inter Bratislava v deseti utkáních, aniž by skóroval. Ve dvou zápasech byl vyloučen. Poprvé viděl červenou kartu hned při svém československém debutu v bratislavském derby hraném na hřišti Slovanu v neděli 25. října 1992 (Inter přesto vyhrál 3:2), podruhé musel předčasně opustit hřiště v neděli 2. května 1993 v Prešově, kde Inter nakonec prohrál 0:1.\n\n\n"}
{"id": "1177680", "url": "https://cs.wikipedia.org/wiki?curid=1177680", "title": "Valerij Masalitin", "text": "Valerij Masalitin\n\nValerij Nikolajevič Masalitin (rusky Валерий Николаевич Масалитин; * 27. září 1966 Bělgorod) je bývalý sovětský fotbalový útočník ruské národnosti.\n\nJe jediným hráčem v historii sovětské i ruské ligy, kterému se podařilo vstřelit v jednom zápase jak hattrick (16. března 1996), tak čtyři branky (9. dubna 1994), ba dokonce pět branek (6. září 1990).\n\nProšel Sportovní školou mládeže v Bělgorodu, za A-mužstvo Saljutu debutoval v 17 letech. V roce 1985 se stal hráčem SKA Rostov na Donu, v jehož dresu debutoval roku 1985 v nejvyšší soutěži SSSR.\n\nV roce 1987 se přemístil do moskevského CSKA, se kterým sice sestoupil z nejvyšší soutěže, střelecky se mu však dařilo i ve druhé nejvyšší soutěži. Roku 1989 upoutal pozornost nizozemského klubu Vitesse Arnhem, ve kterém však zasáhl pouze do pěti zápasů, aniž by rozvlnil síť. V roce 1989 obdržel titul Mistr sportu SSSR.\n\nPo návratu do Sovětského svazu hrál nejvyšší soutěž znovu za CSKA Moskva (1990–1992, double 1991). Na podzim 1992 byl hráčem Sigmy Olomouc v posledním ročníku československé nejvyšší soutěže. Od roku 1993 nastupoval v ruské nejvyšší soutěži za CSKA Moskva, Spartak Moskva (1994–1995, double 1994) a Černomorec Novorossijsk (1996). V sezoně 1996/97 (jaro 1997) a 1997/98 (podzim 1997) hrál za Köpetdag Ašchabad v turkmenské nejvyšší soutěži. Vyhrál s ním turkmenský pohár (1996/97, vstřelil vítěznou branku) a mistrovský titul (1997/98).\n\nRok 1998 vynechal, od roku 1999 hrál nižší soutěže postupně za SKA Rostov na Donu (1999), Niku Moskva (2000), Saljut Bělgorod (2001), Těrek Groznyj (2002) a Šaturu (2003).\n\nV PVP 1991/92 zasáhl v dresu CSKA Moskva do obou utkání proti AS Řím jako střídající hráč (celkově 35 minut). V Lize mistrů nastoupil v ročníku 1993/94 za Spartak Moskva v jednom utkání na hřišti Galatasaraye Istanbul. Utkání se hrálo 13. dubna 1994, Masalitin nastoupil v základní sestavě a odehrál 79 minut.\n\nPoznámka:\n\n\n"}
{"id": "1177683", "url": "https://cs.wikipedia.org/wiki?curid=1177683", "title": "Pohlavní dimorfismus u lidí", "text": "Pohlavní dimorfismus u lidí\n\nPohlavní dimorfismus u člověka je soubor znaků, podle kterých lze rozlišit biologické pohlaví u člověka.\n\nJsou dány genetickou výbavou jedince, na základě různých kombinací chromozómů X a Y v chromozomální sadě buněk.\n\nSamečci mají mezi dolními končetinami na trup navazující viditelné pohlavní orgány, sestávající z varlat v šourku, ve kterých se vytvářejí spermie a z penisu, který slouží jako injektor k přesunu spermií do pohlavního otvoru – vagíny v těle samičky při vzájemné kopulaci. Samičky mají genitálie uloženy v dutině břišní, a tak je zvnějšku patrná pouze uzavřená pochva, která svou činností usnadňuje kopulaci. Existují i pohlavně nevyhranění jedinci, u nichž nelze na první pohled pohlaví rozlišit a také hemafroditičtí jedinci, kteří splňují obě kritéria samčích i samičích primárních znaků. Někdy jsou tito označování za muženy, nověji jako třetí pohlaví.\n\nJsou dány hormonálně – tvoří se na základě působení a přítomnosti či chybění různých pohlavních hormonů a jejich interakcí s ostatními hormony obecně. Vytvářejí se postupně, tak, jak v těle roste hladina pohlavních hormonů při dospívání.\nVýsledkem působení výše uvedených hormonů jsou následující morfologické změny. Vzrůst mužů a žen je v jedné populaci v průměrných číslech rozdílný. Muži dosahují větších tělesných rozměrů a větší hmotnosti než ženy. Výrazně se odlišuje množství kvalita a rozmístění přirozeného ochlupení těla. Mužům více rostou vousy a jsou obecně chlupatější, než ženy ve stejné populaci. Mužům hrubne v dospívání hlas a ve většině případů lze snadno odlišit mužský a ženský hlas. U žen dochází při dospívání k růstu prsní žlázy a vývinu poprsí, které tvoří vizuálně velmi specifický atribut ženství. Odlišný je i tvar těla a způsob a místo a čas uložení tuků v těle. Hormony vlivňují i méně zřetelné znaky anatomie, jako jsou plnost rtů, rozměrové proporce trupu a jiné.\n\nJe dán rozdílnými potřebami, vyplývajícími z rozdílného tvaru těla, ale také z pocitu vlastní pohlavní sebeidentifikace a potřeby její proklamace navenek. Zvlástě ženský styl proklamace je velmi výrazný. Projevuje se především sebezkrášlováním a zvýrazňováním druhotných pohlavních znaků. Tyto proklamace mají různé formy. Od radikálních chirurgických zákroků, které druhotné nebo i prvotní pohlavní znaky trvale pozměňují do kýžené podoby, přes kosmetické zákroky jako jsou úpravy ochlupení, tetování a líčení, až po styl oblékání a užívání typicky ženských nebo mužských kusů šatstva, obuvi, šperků, příčesků a dalších typických pohlavně identifikačních osobních doplňků a potřeb, které se často ke zkrášlování užívají.\n"}
{"id": "1177684", "url": "https://cs.wikipedia.org/wiki?curid=1177684", "title": "Gorjačij Ključ", "text": "Gorjačij Ključ\n\nGorjačij Ključ () je město v Krasnodarském kraji v Ruské federaci. Při sčítání lidu v roce 2010 mělo zhruba třicet tisíc lidí.\n\nGorjačij Ključ leží na severní straně Západního Kavkazu a pravém břehu Psekupsu, přítoku Kubáně.\n\nOd Krasnodaru, správního střediska celého kraje, je Gorjačij Ključ vzdálen zhruba šedesát kilometrů na jih. Nejbližší město je Adygejsk čtyřicet kilometrů severně.\n\nGorjačij Ključ byl založen v roce 1864 jako termální lázně.\n\nOd roku 1965 je Gorjačij Ključ městem.\n\n"}
{"id": "1177686", "url": "https://cs.wikipedia.org/wiki?curid=1177686", "title": "Petr Čavoš", "text": "Petr Čavoš\n\nPetr Čavoš (* 12. prosince 1968) je bývalý český fotbalista.\n\nV československé a české lize hrál za Duklu Praha a Bohemians Praha. Nastoupil ve 43 ligových utkáních a dal 1 ligový gól. Ve druhé nejvyšší soutěži hrál i za FC Portal Příbram, SK Český ráj Turnov a SK Pardubice.\n\n\n"}
{"id": "1177687", "url": "https://cs.wikipedia.org/wiki?curid=1177687", "title": "Sáva Prošek", "text": "Sáva Prošek\n\nSáva Prošek (27. ledna 1931 Říčany – 20. prosince 2005) byl český fotbalový brankář.\n\nV československé lize chytal za Spartak Košice VSS a Baník Kladno. Nastoupil v 17 ligových utkáních.\n\n"}
{"id": "1177691", "url": "https://cs.wikipedia.org/wiki?curid=1177691", "title": "Itum-Kali (okres)", "text": "Itum-Kali (okres)\n\nItum-Kalijský okres, též okres Itum-Kali \"(čečensky Итон-Кхаьллан КIошт\", rusky \"Итум-Калинский\" \"райoн\") leží v jižní horské oblasti Čečenské autonomní republiky Ruské federace. Správním centrem okresu je vesnice Itum-Kali.\n\nOkres Itum-Kali zasahuje do vysokohorské oblasti Velkého Kavkazu. Obcí Itum-Kali a severozápadní částí okresu protéká řeka Argun. Z hlediska administrativního členění Čečenské republiky je Itum-Kalijský okres na západě ohraničen okresem Galan-Čož, jehož jižní část do roku v letech 1957 - 2012 přináležela k okresu Itum-Kali, Na severu leží sousední okresy Ačchoj-Martan a Šatoj a na východě se nachází okres Šaroj. Na jihu Itum-Kalijský okres hraničí s Gruzií. Jižní hranice čečenských okresů Itum-Kali a Galan-Čož, která je zároveň státní hranicí mezi Ruskou federací a Gruzií, prochází ve výšce cca 3500 - 4000 m n. m. po Tušetském, Mucojském a Vežlanském hřebeni. Na území okresu Itum-Kali na hranici s Gruzií leží nejvyšší hora Čečenska Tebulosmta (čečensky \"Тулой-лам\", 4 482 m n. m.).\n\nPodnebí odpovídá horskému charakteru oblasti. Nejvíce srážek se zde vyskytuje v období jarních a podzimních měsíců. Nejteplejším obdobím jsou červenec a srpen, kdy teploty dosahují 40 °C a půda bývá prohřáta až na 18 °C. \n\nOkres Itum-Kali byl vytvořen v roce 1923. Na základě rozhodnutí nejvyšších orgánů Sovětského svazu v čele s J. V. Stalinem a L. P. Berijou z roku 1943 bylo koncem února 1944 deportováno do středoasijských republik SSSR téměř půl miliónu Čečenců a Ingušů, včetně všech obyvatel Itum-Kalijského okresu. Po vysídlení původního obyvatelstva byl Itum-Kalijský okres přičleněn ke Gruzii a v tomto svazku setrval až do roku 1957. Do roku 2012 byly součástí Itum-Kalijského okresu nejjižnější horské oblasti okresu Galan-Čož. . Před obnovením okresu Galan-Čož měl Itum-Kalijský okres rozlohu 2 000 čtverečních kilometrů.\nPodle statistických údajů Itum-Kalijský okres k 1. lednu 2015 měl 6031 obyvatel, přičemž celá jedna pětina z tohoto počtu žila ve střediskové obci Itum-Kali. Téměř 93 % obyvatelstva tvořili Čečenci a pouze 2,2 % Rusové. Dále zde byli evidováni příslušníci avarské, lezginské, tabasaranské a kumycké národnosti.\n\nV roce 2013 byla v Argunské soutěsce poblíž obce Kokadoj severovýchodně od centra okresu Itum-Kali zahájena výstavba malé hydroelektrárny s plánovaným výkonem 1,3 MW. Jednalo se o první zařízení tohoto druhu na území Čečenska. Technologické vybavení hydroelektrárny bylo dodáno německými a českými firmami.\n\n\n"}
{"id": "1177695", "url": "https://cs.wikipedia.org/wiki?curid=1177695", "title": "Caproni Ca.335", "text": "Caproni Ca.335\n\nCaproni Ca.335 Maestrale (SABCA S.47), byl italský jednomotorový dvoumístný dolnoplošník smíšené konstrukce se zatahovacím podvozkem ostruhového typu.\n\nNeutrální Belgie měla před II. světovou válkou rozvinutý letecký průmysl, zastoupený společnostmi SABCA, Avions Fairey a Renard, chyběly však vývojové kapacity. Důsledkem této situace byla produkce především licenčních letounů.\n\nAéronautique Militaire Belge, které hledalo náhradu za 190 dvouplošníků Fairey Fox, se proto obrátilo prostřednictvím společnosti SABCA na italskou leteckou firmu Caproni Aeronautica Bergamasca v Ponte San Pietro. V říjnu 1937 se oba letečtí výrobci dohodli, že SABCA bude působit jako zástupce Caproni pro prodej a servis jeho letounů i jako licenční výrobce. Jednou ze složek smlouvy byl závazek italského obchodního partnera na vývoj moderního víceúčelového jednomotorového letounu, který následně SABCA naídne jako svůj typ.\n\nŠéfkonstruktér Caproni ing. C. Pallavicino zahájil vývojové práce a stavbu víceúčelového Ca.335, který mohl být používán jako dvoumístný stíhací letoun, taktický bombardovací nebo průzkumný.\n\nDohotovený prototyp převzala společnost SABCA (Société Anonyme Belge de Constructions Aéronautiques) 19. července 1939, který se vzápětí objevil na jejím stánku na poslední předválečné letecké výstavě v Bruselu pod označením S.47. Po jejím ukončení byla maketa motoru nahrazena dvanáctiválcovou vidlicovou pohonnou jednotkou Hispano-Suiza 12 Ycr chlazenou kapalinou o výkonu 632 kW, zavedenou v Belgii jako standardní u vojenského letectva. Současně proběhla instalace hlavňové výzbroje, která se skládala z kanónu Hispano ráže 20 mm v ose třílisté kovové vrtule, dvou synchronizovaných kulometů Browning-FN ráže 7,62 mm nad motorem a stejnou pohyblivou zbraní v zadní kabině pozorovatele. Pod trupem byly dva závěsníky pro dvě pumy po 50 kg, dalších deset po 10 kg se mohlo nést pod křídlem.\n\nPo zalétání továrním pilotem Burniatem stroj 19. září 1939 obdržel osvědčení k provozu. Ca.335 byl poté neúspěšně nabízen zástupcům dánského, nizozemského, švédského, norského, švýcarského, portugalského a venezuelského letectva. K samotné sériové výrobě na export i pro belgické letectvo z kapacitních důvodů firmy SABCA nakonec nedošlo.\n\nPrototyp následně odletěl k předvádění na francouzské testovací letiště Bricy u Orléansu, kde po svém poškození zůstal až do německého útoku. Italskému požadavku na navrácení letounu od Němců nebylo vyhověno.\n\nÚdaje dle\n\n\n"}
{"id": "1177696", "url": "https://cs.wikipedia.org/wiki?curid=1177696", "title": "Leipheim", "text": "Leipheim\n\nLeipheim je město v německé spolkové zemi Bavorsko, v zemském okrese Günzburg ve vládním obvodu Švábsko.\n\nV roce 2014 zde žilo 6 822 obyvatel.\n\nMěsto leží na řece Dunaj u hranic Bavorska s Bádenskem-Württemberskem. Sousední obce jsou: Asselfingen (BW), Bibertal, Bubesheim, Elchingen, Günzburg, Langenau (BW), Nersingen a Rammingen (BW).\n\n"}
{"id": "1177703", "url": "https://cs.wikipedia.org/wiki?curid=1177703", "title": "Alain Schmitt", "text": "Alain Schmitt\n\nAlain Schmitt, (* 2. listopadu 1983 ve Forbachu, Francie) je francouzský zápasník – judista.\n\nS judem začínal v Petite-Rosselle na německo-francouzském pohraničí. Po úspěších mezi juniory si ho trenéři stáhli do Paříže, kde se připravoval v klubu Racing Club de France (RCF). Od roku 2006 se připravuje v klubu Levallois SC. Jeho osobní technikou je seoi-nage, ale jeho judo je známé především poctivým bojem o úchop (kumikatou).\n\nČlenem širší seniorské judistické reprezentace je od roku 2002 a prakticky celou sportovní kariéru soupeří o pozici reprezentační jedničky v polostřední váze. V začátcích byl jeho hlavním rivalem Anthony Rodriguez a později Loïc Pietri. V roce 2012 využil slabší Pietriho formy (vleklé zranění) a zajistil si účast na olympijské hry v Londýně. Doplatil však na náročný los a přílišnou opatrnost. V prvním kole se utkal s ostříleným Nizozemcem Guillaumem Elmontem a po dobrém taktickém výkonu ho dokázal eliminovat. Ve druhém kole se mu však jeho pasivní judo vymstilo v zápase s tvrdym Argentincem Emmanuelem Lucentim. V závěru zápasu při \"false ataku\" (hraní aktivity na rozhodčího) hrubě chyboval a Lucenti ho po podmetl technikou ko-soto-gari na ippon.\n\n\n"}
{"id": "1177707", "url": "https://cs.wikipedia.org/wiki?curid=1177707", "title": "Kate Chopin", "text": "Kate Chopin\n\nKate Chopin, rozená Katherine O'Flaherty (8. února 1850 – 22. srpna 1904), byla americká autorka povídek a románů. Je považovaná za předchůdkyni feministických autorů 20. století.\n\nMezi léty 1892 a 1895 napsala mnoho povídek pro děti i dospělé, které byly zveřejněny v časopisech jako \"Atlantic\", \"Monthly\", \"Vogue\", \"The Century Magazine\" a \"The Youth's Companion\". Mezi její nejvýznamnější práce patří dvě sbírky povídek \"Bayou Folk\" (1894) a \"A Night in Acadie\" (1897). Objevila se zde například povídka \"Desirée's Baby\" (1893), což je příběh o míšení ras v Louisianě, nebo \"The story of an Hour\" (1894) a \"The Storm\" (1898). Chopin také napsala také dva romány, \"At Fault\" (1890) a \"Probuzení\" (\"The Awakening\", 1899).\n\nChopin je uznávaná jako jedna z předních spisovatelek své doby. V roce 1915 Fred Lewis napsal „některé její práce jsou tím nejlepším, co bylo kdy napsáno ve Francii nebo dokonce v Americe“.\n\nChopin se narodila jako Katherine O'Flaherty v St. Louis, Missouri. Její otec Thomas O'Flaherty byl úspěšný obchodník, který emigroval z Galway v Irsku. Její matka Eliza Faris byla členem francouzské komunity v St. Louis. Chopin měla mezi předky první evropské obyvatele z Dauphin Island v Alabamě. Byla třetí z pěti dětí, ale její sestry zemřely v dětství a její nevlastní bratři (z otcova prvního manželství) zemřeli ve svých dvaceti letech. Po smrti otce v roce 1855 si Kate vytvořila blízký vztah se svou matkou, babičkou a prababičkou. Stala se vášnivou čtenářkou pohádek, poezie a náboženských alegorií, stejně tak jako klasických a moderních románů.\n\nDne 8. července 1870 se provdala v St. Louis za Oscara Chopina a usadila se v New Orleans. Měla šest dětí, které se narodily v letech 1871 až 1879: Jeana Baptistu, Oscara Charlese, George Francise, Fredericka, Felixe Andrewa a Lélii (křtěnou Marie Liza). V roce 1879 se přestěhovali do Cloutierville na jihu farnosti Natchitoches, kde Oscar řídil několik malých plantáží a obchod se smíšeným zbožím. Stali se aktivní v komunitě, kde Chopin získala mnoho materiálu pro svou další tvorbu, především co se týká kreolské kultury v této oblasti. Jejich dům na 243 Highway 495 (postavený Alexisem Cloutierem v rané fázi století) se stal národní kulturní památkou a muzeem Bayou Folk. 1. října 2008 dům vyhořel.\n\nKdyž roku 1882 Oscar Chopin zemřel, zůstala Kate sama s dluhem ve výši 42 000 dolarů. Podle Emily Toth Kate po ovdovění převzala Oscarovo podnikání a flirtovala s místními muži, dokonce započala vztah s ženatým farmářem.\nAčkoli se Chopin zpočátku skutečně snažila udržet plantáže a obchod se smíšeným zbožím jejího zesnulého manžela, o dva roky vše prodala a odešla do St. Louis za svou matkou. Následující rok ale matka zemřela. Chopin se dostala do stavu deprese ze smrti manžela a matky. Její porodník a rodinný přítel Frederick Kolbenheyer usoudil, že psaní by jí mohlo pomoci jako terapeutická léčba.\nOd roku 1890 se Kate Chopin začala aktivně věnovat literatuře. Začala psát povídky, články a překlady, které se objevily v časopisech jako \"St. Louis Post-Dispatch\".\n\nV roce 1899 byl vydán její druhý román, \"The Awakening\". Sklidil velké množství negativní kritiky, protože podporovala hodnoty, které byly v rozporu s chováním žen. Jednalo se především o literární náměty o ženské sexualitě, mateřství a manželské nevěře. Její nejznámější prací je příběh ženy, uvězněné v mezích despotické společnosti.\n\nKate Chopin vystřídala během života několik různých životních stylů. Ty jí poskytly nové poznatky a zážitky, které dokázala využít ve své literatuře. Mnoho jejích příběhů a náčrtků bylo o jejím životě v Louisianě. \n\nChopinin styl psaní byl ovlivněn jejím obdivem k Maupassantovi. Kate od něho převzala část techniky a stylu, ale přidala do tvorby „část sebe“. Velmi se zaměřovala na životy žen a jejich neustálý boj o vytvoření identity v jižanské společnosti konce devatenáctého století.\n\nProstřednictvím svých příběhů Chopin napsala autobiografii a zdokumentovala své okolí. Samozřejmě nezapisovala události slovo od slova, části příběhů si vymyslela.\n\n\n\nV roce 1990 byla Chopin poctěna hvězdou na St. Louis Walk of Fame a v roce 2012 železnou bustou ve Writer's Corner v Saint Louis.\n\n"}
{"id": "1177708", "url": "https://cs.wikipedia.org/wiki?curid=1177708", "title": "Macrino d'Alba", "text": "Macrino d'Alba\n\nMacrino d'Alba (1460 nebo 1465 Alba - 1510 nebo 1520), řídce Giovanni Giacomo Fava, byl italský renesanční malíř působící zejména v Piemontu.\n\nPro kapli Sant’Ugone v klášterním komplexu Certosa di Pavia namaloval \"Vzkříšení\". Podílel se na výmalbě kostela svatého Františka v Albě a katedrály ve Vigevanu. Obraz \"Madona s dítětem\", jenž je mu připisován, je vystaven ve frankfurtské galerii Städel.\n"}
{"id": "1177710", "url": "https://cs.wikipedia.org/wiki?curid=1177710", "title": "Anthony Rodriguez", "text": "Anthony Rodriguez\n\nAnthony Rodriguez, (* 4. listopadu 1979 v Orléans, Francie) je bývalý francouzský zápasník – judista.\n\nPřipravoval se v klubu US Orléans pod trenérskou dvojicí Patrick Rosso, Stéphane Frémont. \n\nV roce 2002 se snažil zaujmout volné místo reprezentační jedničky v polostřední váze po Djamelu Bourasovi. Přednost však dostával jeho rival Cédric Claverie. V úvodu olympijského roku 2004 vyhrál prestižní Pařížský turnaj, ale při nominaci na olympijské hry v Athénách dostal opět přednost Claverie. \n\nV dalším olympijské cyklu soupeřil o post reprezentační jedničky s Alainem Schmittem. V roce 2007 dokázal načasovat formu na mistrovství světa v Riu de Janeiru a ziskem stříbrné medaile zajistil Francii účástnické místo na olympijských hrách v Pekingu. V roce 2008 nebyl v nejlepší formě, nominaci na olympijské hry však uhájil. Jeho snahy na zisk olympijské medaile zhatil v prvním kole Kubánec Oscar Cárdenas. \n\nSportovní kariéru ukončil v roce 2009. Věnuje se trenérské práci.\n\n\n"}
{"id": "1177714", "url": "https://cs.wikipedia.org/wiki?curid=1177714", "title": "Lubomír Macháček", "text": "Lubomír Macháček\n\nLubomír Macháček (* 21. června 1947 Pardubice) je český spisovatel a psycholog. \n\nOtec Lubomíra Macháčka byl pomocníkem v obchodě a matka absolvovala dvouletou ekonomickou školu. \n\nV roce 1965 absolvoval Lubomír Macháček Střední všeobecně vzdělávací školu v Pardubicích, poté rok pracoval jako vychovatel na internátu Pozemních staveb v Rybitví. V roce 1971 vystudoval psychologii na Filozofické fakultě Univerzity Palackého. Po vojenské službě nastoupil jako psycholog do Ústavu nápravné výchovy v Pardubicích a následně pracoval v Okresní pedagogicko-psychologické poradně. V letech 1990–2005 vedl Poradnu pro rodinu a partnerské vztahy. V roce 2006 se stal ředitelem Centra psychosociální pomoci – Rodinné a manželské poradny Pardubického kraje.\n\nLiteratuře se věnuje od studentských let. Společně s Alexanderem Tomským pracoval na studentském časopisu Oxymóron (později Hlas). Publikoval v časopisech Host do domu, Texty, Tvorba, Mladý svět, Čs. voják, Věda a život či Literární měsíčník. Lubomír Macháček je zároveň autorem mnoha příspěvků ve více než dvaceti sbornících. V osmdesátých letech publikoval především v cizojazyčných sbornících (německých, maďarských, polských a slovenských). Zpočátku psal povídky s fantaskními prvky, posléze se zaměřoval na romány z různých žánrů (sci-fi, detektivní román, psychologické povídky a literatura pro mládež). Při psaní děl čerpá ze svých profesních zkušeností, poznatků a zážitků. Ve svých románech a povídkách se snaží zachytit smysl lidské existence. V psychologických povídkách zachycuje především tematiku osamělosti a odcizení v rodině. Hlavní postavy jeho knih jsou spjati s autorovými rodnými Pardubicemi. Některá díla publikoval pod pseudonymem Adam Borek. Mnoho jeho děl vyšlo v nakladatelství Kruh. \n\n\n"}
{"id": "1177721", "url": "https://cs.wikipedia.org/wiki?curid=1177721", "title": "Ioan Fekete Negruţiu", "text": "Ioan Fekete Negruţiu\n\nIoan (Fekete) Negruţiu, též Negrutin, maďarsky János Fekete (15. února 1817 Surduc – 19. prosince 1888 Blaj), byl rakouský řeckokatolický duchovní a politik rumunské národnosti ze Sedmihradska, v 60. letech 19. století poslanec rakouské Říšské rady.\n\nPůsobil jako řeckokatolický duchovní. Vystudoval gymnázium v Kluži a Blaji a teologii v Blaji. V roce 1842 byl vysvěcen na kněze. Působil jako duchovní v Kluži. Podílel se na rozvoji rumunských učebnic. Byl pedagogem, protopopem a inspektorem řeckokatolických škol. Vyučoval rumunský jazyk a literaturu na maďarském gymnáziu v Kluži. V létě roku 1865 tisk uváděl, že Negruţiu by měl být jmenován řeckokatolickým biskupem ve městě Gherla. V pozdější době ale není jako biskup zmiňován.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 20. října 1863 složil slib. V rejstříku poslanců pro zasedání Říšské rady od roku 1864 už nefiguruje. Jiný zdroj ho ale uvádí jako poslance Říšské rady od roku 1863 do roku 1865. Byl rumunské národnosti a řeckokatolického vyznání, ale tisk ho v roce 1863 označoval za \"maďarizovaného Rumuna\".\n"}
{"id": "1177722", "url": "https://cs.wikipedia.org/wiki?curid=1177722", "title": "Benevello", "text": "Benevello\n\nBenevello (latinsky \"Benevellum\") je obec v provincii Cuneo v italském regionu Piemont. Nachází se cca 60 kilometrů jižně od Turína a 50 kilometrů severně od Cunea. V roce 2004 zde žilo 451 a v roce 2010 již 461 stálých obyvatel.\n\nByl postaven ve 14. století bratry Simoninem a Pietrem jako pevnost na kopci. Postupem času měnil podobu, ztratil charakteristické vojenské vlastnosti a stal se venkovským sídlem šlechty. Roku 1881 jej pro sociální účely zakoupil blahoslavený František Faà di Bruno. V současnosti je hrad zapsán na seznam „Otevřených hradů“ jižního Piemontu.\n\n"}
{"id": "1177724", "url": "https://cs.wikipedia.org/wiki?curid=1177724", "title": "Jan Mertl", "text": "Jan Mertl\n\nJan Mertl (11. prosince 1904 Praha – 10. října 1978 Praha) byl přední československý meziválečný sociolog a politolog, představitel tzv. „pražské sociologické školy“. Byl profesorem Vysoké školy obchodní, kde vedl nově zřízený Ústav sociologie a politiky. V rámci své vědecké činnosti se věnoval zejména zkoumání politických stran a stranických systémů a dále zkoumání byrokracie, přičemž byl zastáncem objektivního nehodnotícího přístupu k vědě. Byl ovlivněn mj. dílem německého sociologa Maxe Webera, kterého představil českému publiku. Byl autorem řady monografií a odborných článků. Pro své aktivity během nacistické okupace Československa byl po 2. světové válce vyloučen z akademické obce a obžalován z kolaborace. Obžaloby byl opakovaně zproštěn, k akademické dráze se však již nevrátil.\n\nJan Mertl se narodil 11. prosince 1904 jako syn Jana Mertla, mistra pekařského a Hermíny Mertlové, rozené Pacákové. Po absolvování gymnázia vystudoval Právnickou fakultu Univerzity Karlovy (JUDr. 1927). Vedle toho studoval sociologii na Filozofické fakultě Univerzity Karlovy v sociologickém semináři Břetislava Foustky, kde se seznámil s dalšími představiteli tzv. „pražské sociologické školy“, Otakarem Machotkou a Zdeňkem Ullrichem. K této trojici sociologů Machotkova žena, Jarmila Machotková, ve svých vzpomínkách uvádí: „Otík měl dva dobré přátele: Zdeňka Ullricha a Jana Mertla. Sešli se, poněvadž měli stejný názor na to, čím se má sociologie zabývat. Rádi spolu diskutovali. Posluchači jim říkali: „naši mladí sociologové“ (ale všem už bylo okolo 30 let)… Na rozdíl od některých sociologů tehdejší doby tito tři věřili, že sociologie musí být empirickou vědou, založenou na skutečnosti. Musí popisovat společnost přesně tak, jak je, a neuvádět, jak má být. Někteří sociologové tehdejší doby moralizovali, poukazovali na to, jak se má společnost napravit. Proti tomu se „naši mladí sociologové“ přísně postavili, ponechávajíce tuto úlohu kněžím. Dle nich měla být věda přísně objektivní.“\n\nMertl studium sociologie v Praze nedokončil a namísto toho absolvoval odborné stáže v Heidelbergu, Ženevě a ve Frankfurtu nad Mohanem. Po návratu pracoval jako úředník na pražském magistrátu, kde byl následně jmenován magistrátním komisařem. V téže době se jakožto docent na Českém vysokém učení technickém věnoval bezúplatné přednáškové činnosti. Také publikoval řadu odborných článků, např. v časopisech \"Parlament\", \"Sociální problémy\" či \"Sociologická revue\". Z rozsáhlejších Mertlových publikací tohoto období lze za díla z vědeckého hlediska významná a průkopnická pokládat např. knihu „\"Politické strany, jejich základy a typy v dnešním světě\"“ (Mertlova habilitace), v níž Mertl rozebral řadu stranických systémů fungujících v různých zemích světa, či knihu \"Byrokracie\", která představovala průkopnické dílo i z mezinárodního hlediska. V roce 1938 byl Mertl jmenován mimořádným profesorem sociologie a vědy politické na Vysoké škole obchodní v Praze.\n\nV období tzv. druhé republiky a protektorátu Mertl publikoval např. svůj příspěvek ve sborníku „\"Dnešní Německo\"“, předmluvu k Hobbesovu \"Leviathanovi\" či knihu \"Z dějin politického myšlení\" (sborník dříve časopisecky publikovaných článků doplněný o dvě nové kapitoly). Vedle toho se za protektorátu angažoval v Národním souručenství a též byl prezidentem Háchou jmenován jednatelem Českého svazu pro spolupráci s Němci. Tyto Mertlovy aktivity mu po válce vynesly ne zcela zaslouženou nálepku kolaboranta a úplné (a definitivní) vyloučení z akademické obce. Na základě Benešových dekretů byl Mertl souzen retribučním soudem, obžaloby byl však zproštěn se zdůvodněním, že: „Mertlova činnost za okupace nebyla zcela dobrovolná a že Jan Mertl svojí prací pro Svaz zabránil tomu, aby jeho funkci vykonávala osoba, která by daleko více spolupracovala s Němci. Tomuto výsledku značně pomohly svědecké výpovědi, ve kterých svědci uvedli, že se Jan Mertl snažil pomáhat stíhaným osobám. Důležité bylo také zhodnocení Mertlovy publikační činnosti. Zde zejména Mertlovi pomohla výpověď Dr. Otakara Machotky, který ve svém odborném posudku neshledal Mertlova díla jako závadná.“\n\nMertlovo působení za protektorátu zpětně hodnotí kromě jiných (Nešpor, Skovajsa) např. Janák: „Jeho postoj k demokracii i k autoritářství byl značně ambivalentní. Na obou viděl řadu nedostatků, na obou nacházel klady. Výsledkem bylo, že s ním nakonec „nekamarádil“ nikdo. Za okupace sice nebyl perzekvován a mohl publikovat, ale to byla asi tak největší výhoda, kterou měl, a plynula spíš z toho, že vše německé paušálně neodsuzoval. Po válce za to byl potrestán, ale míra postižení nebyla dramatická jako například v rámci komunistických čistek v 50. letech. Díky tomu, že jeho vědecké poznatky v něčem svědčily ve prospěch snahám Třetí říše, můžeme mluvit v přeneseném slova smyslu o sociologické spolupráci s národním nepřítelem. Vzhledem k tomu, že tyto poznatky a argumentace plně odpovídaly Mertlovu předválečnému myšlení, je třeba odmítnout vidění Mertla jako zrádce. Spíš jej lze vnímat jako někoho, kdo nepřestává trvat na své filosofické pravdě, i když to není zrovna vhodné.“\n\nPřestože byl Mertl obžaloby z kolaborace zproštěn (a to opakovaně, jelikož po změně trestního zákoníku v roce 1948 byl případ znovu otevřen), do akademického světa se po válce již nevrátil. V tomto pro něj z lidského hlediska složitém období, kdy byl jakousi „nechtěnou osobou“, si přivydělával psaním projevů předúnorovým představitelům národně socialistické strany (jíž byl sám před válkou členem), zejména Josefu Nestávalovi a snad i Petru Zenklovi. Se svojí ženou Dr. Helenou Mertlovou se také věnoval překladům a publicistice. Pro spisovatele Adolfa Branalda připravoval podklady ke knize \"Hrdinové všedních dnů\". To vše nikoliv pod svým jménem. V 50. letech získal podřadné zaměstnání v pražském OPBH, v němž setrval až do své penze, které ovšem pro Mertla znamenalo určité „štěstí v neštěstí“. Jak uvádí Nešpor, „podřízené a špatně placené zaměstnání, které pro někdejšího vysokoškolského učitele neznamenalo víc než pouhý zdroj obživy, jej na druhou stranu odvedlo ze zorného pole bývalých kolegů i veřejných činitelů, takže jinak osobně postižen nebyl, ani v politických procesech proti bývalým národním socialistům, které sledoval s pochopitelnými obavami, ani nikdy později.“\n\nJan Mertl zemřel 10. října 1978 na následky autonehody.\n\n"}
{"id": "1177727", "url": "https://cs.wikipedia.org/wiki?curid=1177727", "title": "Suzuki GN 125", "text": "Suzuki GN 125\n\nSuzuki GN 125 je motocykl firmy Suzuki třídy do 125 cm³, vyráběný v letech 1994–2001.\n\nJe vybaven čtyřdobým vzduchem chlazeným jednoválcem o objemu 124 cm³. Potěší hlavně nízkými provozními náklady. Je vhodný hlavně pro městský a příměstský provoz.\n\n\n\n"}
{"id": "1177732", "url": "https://cs.wikipedia.org/wiki?curid=1177732", "title": "Gerhardt Bubník", "text": "Gerhardt Bubník\n\nGerhardt Bubník (* 23. července 1935) je český krasobruslař, právník a sportovní funkcionář.\n\nAbsolvoval Právnickou fakultu UK a jako první Čechoslovák promoval také na Harvard Law School, kde získal titul LL.M. a cenu za nejlepší práci v oboru v oboru mezinárodního práva soukromého. Kromě něj se specializuje i na mezinárodní obchodní arbitráž, mezinárodní transakce a investice, autorské a sportovní právo. Od roku 1963 působí jako advokát, po roce 1990 v advokátní kanceláři Bubník, Myslil & Partners. \n\nV letech 1954–1957 reprezentoval Československo v krasobruslení, od roku 1963 se stal v této disciplíně mezinárodním rozhodčím. Od roku 1988 do roku 1996 byl členem Odvolací komise Mezinárodní bruslařské unie a poté až do roku 2010 členem jejího vedení a právním poradcem. V letech 2000–2012 působil též jako předseda Rozhodčí komise Českého olympijského výboru, která vytvořila judikaturu v antidopingové oblasti. Dlouhá léta organizoval mezinárodní soutěž Pražská brusle, podílel se na organizaci několika mistrovství Evropy i mistrovství světa a zasloužil se o to, že ME 2017 se konalo v Ostravě.\n\nGerhardt Bubník je čestným členem Mezinárodní bruslařské unie a České společnosti pro sportovní právo a získal řadu ocenění: Olympijský řád (2007), cenu Mezinárodního olympijského výboru za boj proti dopingu (2009) nebo český Zlatý odznak za zásluhy o advokacii (2015). Za svůj mimořádný celoživotní přínos českému právu byl v roce 2016 uveden do Právnické síně slávy.\n\nV roce 2017 vydal knihu vzpomínek s názvem \"Život mezi paragrafy\". V ní vzpomíná na své dětství za druhé světové války, na studia na Harvardu, na své zajímavé právní případy, na četné zimní olympiády, historii Mezinárodní bruslařské unie i na zážitky z cest. Kniha je vybavena četnými historickými dokumenty a fotografiemi.\n"}
{"id": "1177734", "url": "https://cs.wikipedia.org/wiki?curid=1177734", "title": "Ioan Popasu", "text": "Ioan Popasu\n\nIoan Popasu (20. prosince 1808 Brašov – 18. února 1889 Temešvár), byl rakouský pravoslavný duchovní, biskup Caransebeșký a politik rumunské národnosti ze Sedmihradska, v 60. letech 19. století poslanec rakouské Říšské rady.\n\nPůsobil jako pravoslavný biskup ve městě Caransebeș. Gymnaziální studia prodělal v Brašově, Sibiu a Kluži. V období let 1832–1836 vystudoval teologii ve Vídni. Po pětadvacet let byl potom duchovním ve svém rodném městě. Zasloužil se o zřízení rumunského gymnázia v Brašově roku 1850. Během revolučního roku 1848 byl jedním z 10 členů rumunské delegace vyslané do Vídně. V srpnu 1865 se stal prvním biskupem nově zřízené pravoslavné diecéze v Caransebeșu. Zpočátku působil v těžkých podmínkách, kdy pro chod biskupství chyběly materiální podmínky. Založil v Caransebeșu rumunskou tiskárnu. V roce 1874 byl zvolen i rumunským metropolitou, ale vláda jeho volbu nepotvrdila.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1864 (Říšská rada tehdy ještě byla volena nepřímo, coby sbor delegátů zemských sněmů). 12. listopadu 1864 složil slib. V době své působení v parlamentu se uvádí jako Johann Popassu, pravoslavný archimandrit v Brašově.\n\nPo rakousko-uherském vyrovnání se zapojil i do politického života Uherska. Do své smrti zasedal jako člen Sněmovny mangátů (jmenovaná horní komora Uherského parlamentu).\n\nZemřel v únoru 1889.\n"}
{"id": "1177748", "url": "https://cs.wikipedia.org/wiki?curid=1177748", "title": "Itum-Kali", "text": "Itum-Kali\n\nItum-Kali, též Itum-Kale nebo Iton-Kala ( čečensky \"Итон-Кхаьлла\", rusky \"Итум-Кали\") je správní středisko stejnojmenného okresu na jihu Čečenské autonomní republiky Ruské federace.\n\nStředisková obec Itum-Kali leží na řece Argun 20 kilometrů jižně od centra sousedního okresu Šatoj a ve vzdálenosti 78 kilometrů od hlavního města Čečenska Grozného.\n\nObec v soutěsce řeky Argun podle pověsti založil Iton, klanový náčelník tejpu Čantij (čečensky \"ЧIаьнтий\"). Starobylá legenda vypráví, že hrdina Iton, který putoval tímto krajem, si chtěl odpočinout u cesty a usnul. Když se probudil, tak zjistil, že na jeho meči se mezi tím uhnízdila vlaštovka a pavouk spředl stříbrnou pavučinu. Usoudil proto, že to je dobré místo k životu, usadil se tam a postavil zde svou pevnost. Pět Itonových vnuků, potomků jeho syna Žely, pak osídlilo soutěsky řeky Tazbiči. Za oficiální datum vzniku sídla Itum-Kali je považován rok 1131.\n\nOd roku 1923 bylo Itum-Kali správním centrem stejnojmenného okresu. V období před 2. světovou válkou v tomto okrese kromě tradičního zemědělství existovaly i menší průmyslové podniky. Například v roce 1933 je na území Itum-Kalijského okresu zmiňována existence malé vodní elektrárny na řece Argun, dále cihelny a sýrárny.\n\nV únoru roku 1944 byli obyvatelé Itum-Kali spolu se všemi příslušníky čečenského a ingušského lidu deportováni do středoasijských republik Sovětského svazu. Okres Itum-Kali se stal součástí Gruzínské sovětské socialistické republiky a jeho někdejší správní centrum bylo přejmenováno na \"Achalchevi\". Teprve až roku 1957, kdy byl zmíněný okres opět přičleněn k Čečensku, byl obci Itum-Kali vrácen její původní název.\n\nV roce 1967 bylo v Itum-Kali zřízeno Argunské historicko-archeologické muzeum.\n\nBěhem první a druhé čečenské války byl okres Itum-Kali zničen na 93,5% a úplně byla zlikvidována místní infrastruktura. Obec Itum-Kali byla obsazena federálními vojsky v roce 2000.\n\nK 1. lednu 2015 měla středisková obec Itum-Kali 1227 obyvatel, což představuje méně než polovinu stavu z roku 2002. Přesto byl letech, předcházejících poslednímu sčítání, zaznamenán určitý mírný nárůst. Obyvatelé vyznávají sunnitský směr islámu. Pokud jde o občanskou vybavenost, v Itum-Kali byly v roce 2014 základní a mateřská škola, pošta, Dům kultury, mešita a malá nemocnice s 15 lůžky, dále sídlo správy okresu a úřady práce a sociálního zabezpečení. Pokračovalo budování místních komunikací a také turistických stezek.\n\nPři jižním okraji obce Itum-Kali se nachází řada středověkých památek - rodové věže a pohřebiště, včetně mohyl a hrobek. Na východním okraji obce se dochovala mohyla z nejstaršího pohanského období, zvaná \"Пхьакочура кешнаш\". Na seznamu kulturního dědictví národů Ruské federace jsou v Itum-Kali pod čísly 2010007001- 2010007003 evidovány obranná věž, tři obytné věže a mešita. Doba vzniku těchto staveb je charakterizována jako \"středověká\" bez bližšího časového určení. Na seznam kulturních a historických památek Ruské sovětské federativní socialistické republiky byly tyto objekty zapsány 4. 12. 1974.\n\n\n"}
{"id": "1177777", "url": "https://cs.wikipedia.org/wiki?curid=1177777", "title": "Kostel svatého Michaela archanděla (Podolí)", "text": "Kostel svatého Michaela archanděla (Podolí)\n\nFarní kostel svatého Michala resp. svatého Michaela archanděla v Praze 4-Podolí, je pozdně románská stavba z počátku 13. století s dřevěnou barokní zvonicí. Svou pseudorománskou podobu získal na konci 19. století.\n\nKostel sv. Michaela archanděla v Podolí je stavba z počátku 13. století. Původně stával na hřbitově, který dnes již neexistuje. Na pozemku kostela se však dochovalo několik náhrobků. První zmínka o objektu je z roku 1222, kdy je uváděn jako majetek královské kapituly na Vyšehradě. Hřbitov u kostela je uváděn také v letech 1683 až 1885.\n\nV roce 1856 získal kostel status „farní“.\n\nPo roce 1945 byl zdejším farářem architekt Jan Rosůlek, člen skupiny Devětsil a bratr herečky Marie Rosůlkové.\n\nKostel je poměrně prostá jednolodní stavba. Dominantou interiéru kostela je obraz archanděla Michaela, bojujícího s padlým andělem, nad barokním oltářem. Nad vstupem kostela je mozaika od Bohumila Jaroše.\n\nPři kostele stojí barokní dřevěná zvonice ze 17. století se šindelovou střechou zakončenou dřevěnou lucernou s pozlaceným křížem na vrcholu. Ve zvonici visí zvon \"Matky Boží a Všech svatých\" z roku 1482 vytvořený neznámým zvonařem. V roce 1993 přibyly nové dva zvony \"Michael\" a \"Jan Nepomucký\", dílo z dílny Tomášková-Dytrychová z Brodku u Přerova.\n\nPři stavebních úpravách z roku 1887 získal svůj nynější novorománský vzhled. Nový hřbitov pro obyvatele Podolí a Dvorců byl založen roku 1885 mezi ulicemi Doudova a Na Klaudiánce.\n\n"}
{"id": "1177779", "url": "https://cs.wikipedia.org/wiki?curid=1177779", "title": "Freystadt", "text": "Freystadt\n\nFreystadt je město v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc.\n\nŽije zde obyvatel.\n\nSousední obce jsou: Allersberg, Berching, Berngau, Greding, Hilpoltstein, Mühlhausen, Postbauer-Heng, Pyrbaum a Sengenthal.\n\n"}
{"id": "1177782", "url": "https://cs.wikipedia.org/wiki?curid=1177782", "title": "Vallorbe", "text": "Vallorbe\n\nVallorbe je průmyslové město v západní (frankofonní) části Švýcarska, v kantonu Vaud, v okrese Jura-Nord Vaudois.\n\nVallorbe je poprvé zmiňováno roku 1139.\n\nMěsto leží hlavní silnici N9 vedoucí z Lausanne na sever na hranicích Francie po obou stranách řeky Orbe poblíž jezera Lac de Joux.\n\nV roce 2000 bylo ve Vallorbe nejvíce obyvatel mluvících francouzsky (85,5%), dalšími jazyky byla italština (3,5%) a albánština (2,4%).\n\nV centru města je Musée de Fer et du Chemin de Fer (Muzeum železa a železnic), kde v tradiční dílně pracuje kovář. V roce 1937 byla několik kilometrů za městem vybudována k odvrácení eventuálního útoku z Francie podzemní pevnost Fort Pré-Giroud, maskovaná jako nenápadná horská chata. Muzejní expozice je přístupná veřejnosti. V roce 1964 byly objeveny jeskyně, které jsou přístupné turistům.\n\n"}
{"id": "1177785", "url": "https://cs.wikipedia.org/wiki?curid=1177785", "title": "František Faà di Bruno", "text": "František Faà di Bruno\n\nBlahoslavený František Faà di Bruno (29. března 1825 Alessandria – 27. března 1888 Turín), italsky Francesco Faà di Bruno byl italský katolický kněz, zastánce chudých, významný matematik své doby a autor duchovní hudby. V roce 1988 jej blahořečil papež Jan Pavel II. Je po něm pojmenována mtematická Faà di Brunova formule.\n\nFrantišek byl urozeného původu, vyrůstal v poklidné a štědré rodině. Jako mladík se přihlásil do královské armády. Získal hodnost štábního důstojníka, ale vzdal se jí a odešel do Paříže studovat matematiku. Mezi jeho známé patřili např: Augustin Louis Cauchy, Urbain Le Verrier, Abbé Moigno a Charles Hermite. Po návratu do Itálie se stal profesorem na turínské univerzitě. Při svých kariérních povinnostech se věnoval sociální práci, přátelil se se sv. Janem Boskem, podílel se na zakládání domovů pro seniory a chudé. Dohlížel na stavbu kostela Nostra Signora del Suffragio e Santa Zita. Postupem času si uvědomil, že by mu v jeho náboženských aktivitách pomohlo vysvěcení na kněze. Absolvoval studium teologie, ale arcibiskup ho odmítl vysvětit, protože v té době nebylo zvykem, aby se čtyřicátník stával novoknězem. František tedy napsal žádost papeži Piovi IX. a získal jeho podporu. Svátosti kněžství se dočkal v 51 letech. V roce 1881 založil společenství Menších sester od sv. Zity, které poskytovaly pomoc služebným v domácnostech, neprovdaným matkám a prostitutkám.\n\nFrantišek Faà di Bruno zemřel v Turíně 27. března 1888. Kanonizační proces byl zahájen na počátku 20. století v Turíně.\n"}
{"id": "1177793", "url": "https://cs.wikipedia.org/wiki?curid=1177793", "title": "Sestry Ježíše, Dobrého pastýře", "text": "Sestry Ježíše, Dobrého pastýře\n\nSestry Ježíše, Dobrého pastýře (latinsky \"Sorores a Iesu Bono Pastore,\" italsky \"Suore di Gesù buon Pastore\"), nebo Pastorelle (česky Pastýřky), jsou římskokatolická ženská řeholní kongregace založená bl. Jakubem Alberionem 7. října 1938.\n\nHlavním posláním sester je pastorační práce ve farnostech, spolupráce s kněžími a pastoračními asistenty, budování a upevňování křesťanských komunit. Vytváří různé interaktivní programy pro veřejnost, starají se o fary a hlásají evangelium moderní cestou. Jsou duchovně spojeny s Paulínskou rodinou, ke které patří.\n\nJsou přítomny v Evropě (Albánie, Itálie), Americe (Argentina, Bolívie, Brazílie, Chile, Kolumbie, Mexiko, Peru, Uruguay, Venezuela), Asii (Jižní Korea, Filipíny), Africe (Gabon, Mosambik), Oceánii (Austrálie, Saipan). \n\nV roce 2005 kongregace čítala 595 sester v 125 domech.\n\n"}
{"id": "1177796", "url": "https://cs.wikipedia.org/wiki?curid=1177796", "title": "Jaroslav Kolman Cassius", "text": "Jaroslav Kolman Cassius\n\nJaroslav Kolman Cassius, vlastním jménem Jaroslav Kolman, (30. prosince 1883 Hlušice u Nového Bydžova – 4. června 1951 Praha), byl český básník, prozaik a novinář.\n\nJaroslav Kolman Cassius se narodil jako Jaroslav Kholmann, syn hospodářského správce v Hlušicích Josefa Kholmanna a jeho manželky Josefy, rozené Neumanové. Pocházel ze čtyř dětí, jeho bratr JUDr. Karel Kolman (1878–1948) byl právník, dramatik a překladatel. Po ročním pobytu v Kostelci nad Černými lesy se rodina usídlila od roku 1891 v Praze. Jaroslav Kolman maturoval na reálce v Ječné ulici v roce 1902 a poté nastoupil jednoroční vojenskou službu. Od roku 1903 přispíval do tisku, v letech 1905–1911 studoval stavební inženýrství, potom pracoval v redakci Hlasu národa.\n\nV roce 1914 byl povolán do armády, na srbské frontě byl zraněn a v roce 1915 se do Prahy vrátil jako invalida.\n\nOženil se s překladatelkou z ruštiny Josefou (Jožkou) Červinkovou (rozenou Havlíkovou, 1886–1968)\n\nPracoval v různých redakcích (viz \"Literární dílo - Novinář\"), naposledy v letech 1938–1940 v ČTK. Od září 1940 byl na zdravotní dovolené a od počátku roku 1943 v invalidním důchodu.\n\nPoslední bydliště měl v Praze-Smíchově č. 319 (dnes Štefánikova ulice), kde také zemřel. Jeho osobní archiv je uložen v Památníku národního písemnictví. Je pohřben na pražském hřbitově Na Malvazinkách.\n\nPůvodní příjmení Kholmann pozměnil na Kolman. Pseudonym Cassius, který začal užívat od roku 1920 se stal trvalým přídomkem jeho literárního jména. Zvolil ho podle římského politika Gaia Cassia Longina, který proslul opozicí vůči Caesarovi a podílel se na jeho zavraždění.\n\nPro básně v Českém slově používal pseudonym Klára Šliková, novinářské příspěvky podepisoval šiframi \"C.\", \"-ius\", \"-us\".\n\nDílo Jaroslava Kolmana Cassia tvoří dvě rozdílné etapy:\nCharakteristické je užití různých literárních forem a kritika národního charakteru (nedůslednost, sebeklam) i poválečných poměrů v Československu (korupce, chování politických stran). V této etapě je Kolman Cassius blízký Viktoru Dykovi.\nAutorovo stárnutí se projevovalo ve verších o lásce k mladé ženě a o návratech do domova, který je již opuštěn. Také reagoval na rozpad a zánik Československa v letech 1938–1939. Rozvíjel formální stránku svých básní a blížil se tak poezii Josefa Hory a Vladimíra Holana.\n\n\nPřispíval i do dalších časopisů a deníků jako Květy, Přítomnost atd.\n\n\n\n\n\nRozporné názory současníků na dílo Jaroslava Kolmana Cassia lze ilustrovat na soudobém hodnocení jeho divadelní hry \"Jak nás poznamenala\":\n\nPod značkou \"B.\" posuzoval Eduard Bass v Lidových novinách premiéru, uvedenou v Národním divadle v prosinci 1926. Jeho kritika nalezla slabá místa již v samotném textu hry, dále Bass odsoudil její provedení.\n\nNaopak Karel Engelmüller v Národní politice hodnotil hru, až na malé výjimky, velmi kladně a některé scény označil za \"nezapomenutelné\".\n\n"}
{"id": "1177800", "url": "https://cs.wikipedia.org/wiki?curid=1177800", "title": "Institut Marie Královny apoštolů", "text": "Institut Marie Královny apoštolů\n\nInstitut Marie Královny apoštolů, neboli Apostolínky (italsky \"Apostoline\", polsky \"Apostolinki\"), je římskokatolická ženská řeholní kongregace založená blahoslaveným Jakubem Alberionem v Castel Gandolfo roku 1959 jako součást Paulínské rodiny.\n\nInstitutu byla svěřena péče o nová duchovní povolání v církvi, zejména kněžská a řeholní. Sestry doprovázejí mladé lidi v rozlišování a volbě jejich životní cesty. K realizaci této mise používají, jak osobní kontakt s lidmi, kteří vyhledají jejich pomoc, tak i novodobé komunikační prostředky. Působí v Itálii, Brazílii a Polsku.\n"}
{"id": "1177802", "url": "https://cs.wikipedia.org/wiki?curid=1177802", "title": "Římskokatolická farnost Javorná na Šumavě", "text": "Římskokatolická farnost Javorná na Šumavě\n\nŘímskokatolická farnost Javorná na Šumavě je územním společenstvím římských katolíků v rámci sušicko-nepomuckého vikariátu českobudějovické diecéze.\n\nRoku 1722 vznikla v Javorné lokální duchovní správa. Ta byla v roce 1747 povýšena na samostatnou farnost. Kostel sv. Anny vznikl přestavbou a rozšířením původní kaple. V letech 1940–1945 farnost byla nuceně spravována z Pasovské diecéze. Po druhé světové válce byla navrácena Českobudějovické diecézi.\n\nFarnost Javorná na Šumavě je administrována ex currendo ze Velhartic.\n\n"}
{"id": "1177803", "url": "https://cs.wikipedia.org/wiki?curid=1177803", "title": "Christian Karl André", "text": "Christian Karl André\n\nChristian Karl André (též Christian Carl André; 20. března 1763 Hildburghausen – 19. července 1831 Stuttgart) byl německý učitel, přírodovědec a zemědělec.\n\nV letech 1779–1782 vystudoval práva, pedagogiku a hudbu na Univerzitě v Jeně. Poté učil v Eisenachu a Gothě. V letech 1798–1820 žil v Brně, kde v letech 1798–1812 řídil luteránskou evangelickou školu, od roku 1800 vydával noviny \"Patriotisches Tagebuch\", editoval týdeník \"Oekonomische Neuigkeiten und Verhandlungen\". Během svého pobytu v Brně patřil mezi hlavní osobnosti moravské Společnosti pro podporu zemědělství, přírodovědy a vlastivědy, propagoval aplikovaný vědecký výzkum zejména zaměření na chov ovcí. V roce 1818 patřil mezi zakladatele Františkova muzea. Poté se přestěhoval do Stuttgartu, kde vydával \"Landwirtschaftliche Zeitschrift\" a působil jako württemberský dvorní rada.\n\nV roce 1980 byla na jeho počest nazvána jménem André odrůda vinné révy, kříženec Frankovky a Svatovavřineckého. Na Zelném trhu v Brně na domě čp. 8/04 má pamětní desku.\n"}
{"id": "1177805", "url": "https://cs.wikipedia.org/wiki?curid=1177805", "title": "Dimitrovgrad (Srbsko)", "text": "Dimitrovgrad (Srbsko)\n\nDimitrovgrad (srbsky: Димитровград) je město a správní celek o rozloze 483 km v okrese Pirot v jihovýchodním Srbsku, při hranicích s Bulharskem. K roku 2011 žilo ve městě 6 278 obyvatel, v celé obci pak 10 118.\n\nOficiálním srbským názvem je Dimitrovgrad (Димитровград), ale v Srbsku bývá používáno i staré označení Caribrod (Цариброд). V Bulharsku bývá preferováno jméno Caribrod, protože se v zemi nachází i další město stejného názvu a protože tak bývalo označováno před tím, než se stalo součástí Jugoslávie.\n\nDimitrovgrad nese svoje jméno po Georgii Dimitrovovi, bulharském komunistickém předákovi který se zasazoval o vytvoření tzv. Balkánské frederace a snažil se spojit Bulhary s ostatními jugoslávskými národy. Od této myšlenky ale bylo upuštěno poté, co se jugoslávský vůdce Tito nedokázal dohodnout na podmínkách federace s Josifem Stalinem. Nicméně samotný Dimitrov byl v Jugoslávii stále populární osobou a jméno města mu dodnes vzdává čest i přes to, že většina Bulharů jej označuje za Caribrod.\n\nV minulosti se objevily snahy o navrácení starého jména. V roce 2004 bylo vyhlášeno referendum, ale kvůli nízké účasti (dostavilo se pouze 47,8% z 9 811 voličů, přičemž zákonem stanovené minumum je 50%) se stalo neplatným. 2 586 voličů se přálo zachovat stávající název a 1 786 voličů bylo pro návrat ke starému jménu Caribrod.\n\nK roku 1991 žila ve městě absolutní převaha etnických Bulharů. Během sčítání lidu v roce 2002 byla populace promíchanější, ale s relativní bulharskou většinou. V roce 2011 byli Bulhaři stále ve většině.\n\nPodle sčítání lidu z roku 2002 žilo v obci 11 748 lidí, z nich:\n\nPodle sčítání lidu z roku 2011 žilo v obci 10 118 lidí, z nich:\n\nBez ohlednu na etnickou identitu místních obyvatel, většina z nich mluví jižním slovanským dialektem nazývaným Torlak, obsahujícím prvky z bulharštiny i srbštiny včetně části unikátní slovní zásoby.\n\nSkrze město vedla již v 1. století římská cesta Via Militaris. Během stavby panevropského koridoru 10 (spojujícího rakouský Salzburg s řeckou Soluní) byly v roce 2010 odkryty dobře zachovalé relikty této pravěké komunikace.\n\nPřed úplným osamostatněním balkánských národů, fungovala v západní části Dimitrovgradu osmanská vojenská základna.\n\nV roce 1912 se v Caribrodu sešli premiéři Srbska a Bulharska za účelem projednávání sporných území v Makedonii. 27. listopadu 1919 připadla část bulharského území (včetně oblasti Dimitrovgradu) nově vzniklému Království Srbů, Chorvatů a Slovinců na základě tzv. Neuillyské smlouvy.\n\nMezi lety 1929 a 1941 byl Caribrod součástí Moravské bánoviny, Jugoslávského království.\n\nMěsto se nachází v údolí mezi horami v nadmořské výšce 545 m n. m. Protéká jím řeka Nišava. Na severovýchod od města krajina přechází do západní části pohoří Stara Planina (nejvyšší bod 2 376 m n. m.).\n"}
{"id": "1177806", "url": "https://cs.wikipedia.org/wiki?curid=1177806", "title": "John Regis", "text": "John Regis\n\nJohn Regis (* 13. října 1966) je bývalý britský atlet, sprinter, mistr Evropy v běhu na 200 metrů z roku 1990.\n\nJeho první úspěšnou sezónou byl rok 1987 – na halovém mistrovství Evropy a na světovém šampionátu v Římě získal bronzovou medaili v běhu na 200 metrů. V roce 1988 byl v Soulu členem stříbrné britské štafety na 4 x 100 metrů. O rok později zvítězil v běhu na 200 metrů na halovém mistrovství světa, na halovém mistrovství Evropy v této disciplíně skončil druhý. Nejvíce úspěchů zaznamenal na mistrovství Evropy ve Splitu v roce 1990 – zvítězil v běhu na 200 metrů, na poloviční trati získal bronzovou medaili. Byl zároveň členem britské štafety na 4 x 100 metrů, která skončila třetí, štafeta na 4 x 400 metrů, jejímž byl také členem, zvítězila.\nTokijský světový šampionát v roce 1991 pro něj znamenal bronzovou medaili ze sprinterské štafety a titul mistra světa ve štafetě na 4 x 400 metrů. Při svém druhém olympijském startu v Barceloně v roce 1992 získal bronzovou medaili jako člen britské štafety na 4 x 400 metrů. Ze světového šampionátu ve Stuttgartu v roce 1993 si odvezl dvě stříbrné medaile za druhá místa v běhu na 200 metrů a ve štafetě na 4 x 100 metrů.\n\n\n"}
{"id": "1177807", "url": "https://cs.wikipedia.org/wiki?curid=1177807", "title": "Ukroboronprom", "text": "Ukroboronprom\n\nStátní koncern Ukroboronprom ( , \"Deržavnyj koncern Ukroboronprom\") je sdružení víceoborových podniků v různých odvětvích obranného průmyslu Ukrajiny.\n\nDo koncernu vchází podniky, které jsou zaměřeny na vývoj, výrobu, opravy, modernizaci a likvidaci zbraní, vojenské a speciální techniky či munice a také spolupracují ve vojensko-technické oblasti s jinými státy.\n\nVznik koncernu vytvořil podmínky pro organizaci ve zbrojním průmyslu Ukrajiny cyklu: výzkum - vývoj - sériová výroba - prodej - servisní služby - likvidace.\n\nPro zajištění co nejlepších rozhodnutí v určitých oblastech zájmů koncernu je realizovaná koncepce divizního řízení. Výše uvedená koncepce přijata v souladu s moderními trendy v managementu. Jeho podstatou je oddělit strategické a provozní cíle od řešení sektorových operačních úkolů. Divizní princip má zabezpečit provozní a obchodní \"„autonomii“\" odvětví, převedení části správních pravomocí manažerům divizí.\n\nKoncern má na starosti funkce strategického plánování, spolupráci s orgány státní správy, koordinaci činnosti divizí. Tento přístup umožňuje vrchnímu vedení koncernu soustředit svou činnost na strategická rozhodnutí, dlouhodobém programu rozvoje obranného průmyslu.\n\nStátní koncern Ukroboronprom byl vytvořen na základě dekretu prezidenta Ukrajiny ze dne 9. prosince 2010.\n\nV září 2013 bylo stvořeno pět divizí: výroba a servis letecké techniky; výroba přesně naváděných zbraní a munice; výroba obrněných vozidel, automobilů a speciální vojenské techniky; výroba lodí a lodního vybavení; výroba rádio-telekomunikační techniky a systému protivzdušné obrany.\n\nV samostatnou skupinu koncernu jsou převedeny podniky, které jsou oprávněny provádět zahraniční ekonomické aktivity ve sféře exportu a importu zboží a materiálů vojenského určení, která spadají pod státní tajemství. Tyto podniky prodávají na zahraničních trzích produkci zbrojního průmyslu Ukrajiny a zajišťují její poprodejní servis, opravy, modernizaci výzbroje a vojenské techniky.\n\n4. července 2014 byl Roman Romanov jmenován generálním ředitelem Ukroboronpromu. Výsledkem jeho půlroční práce se Ukroboronprom ke konci roku 2014 po dlouhém období dostal do zisku. Během roku 2014 Ukroboronprom vykonal 100% státních zakázek. Během druhého pololetí roku 2014 vytvořeno 2000 nových pracovních míst a 13 podniků z koncernu se dostaly do zisku.\n\nZde jsou znázorněny některé výrobky, které produkuje Ukroboronprom.\n"}
{"id": "1177810", "url": "https://cs.wikipedia.org/wiki?curid=1177810", "title": "Krokoit", "text": "Krokoit\n\nKrokoit je velmi vzácný monoklinický minerál ze skupiny chromátů. Byl pojmenován podle řeckého \"κρόκος\" (čti krókos), což v překladu znamená šafrán. Rozmělněním krokoitu totiž získáme oranžovo žlutý prášek, který svou barvou skutečně připomíná šafránové koření. Tento minerál byl objeven v roce 1766 na ložisku Berezovský důl. Tato lokalita se nachází u Jekatěrinburgu ve Středím Urale. Je velmi toxický, protože složením je to chroman olovnatý.\n\nJe to sekundární minerál, tvořící se v alteračně-oxidačních partiích žil a ložisek bohatých na chrom a olovo. Nejčastěji jako produkt oxidace galenitu v prostředí bazických hornin.\n\n\nKrokoit v minulosti býval hlavní minerál pro zisk chromu. V současnosti je příliš vzácný na to, aby se takto používal a je velmi žádaným artiklem mezi sběrateli převážně pro svou jedinečnou barvu a dobře vyvinuté krystaly.\n\n\nČasto se vyskytuje v asociaci s minerály jako jsou phoenicochroit, vauquelinit, embreyit, pyromorfit, dundasit, vanadinit, descloizit, wulfenit, cerusit, anglesit a křemen.\n\n\n"}
{"id": "1177814", "url": "https://cs.wikipedia.org/wiki?curid=1177814", "title": "Kostel Panny Marie Hostýnské (Držovice)", "text": "Kostel Panny Marie Hostýnské (Držovice)\n\nKostel Panny Marie Hostýnské je římskokatolický chrám v Držovicích, okrese Prostějov.\n\nKostel vznikl z iniciativy občanů v letech 1914–1916 na návsi v místě staré zvonice. Byl vysvěcen roku 1919. Stavbu a zvony financovala Jednota pro vystavení kaple a Rolnická záložna. Patronkou se stala Panna Marie Hostýnská, což je v této části Hané poněkud nezvyklé, protože zde vždy převládal spíše kult Panny Marie Svatokopecké ze Svatého Kopečku u Olomouce.\n\nPoblíž kostela stojí pomník padlým ve světových válkách.\n\n"}
{"id": "1177841", "url": "https://cs.wikipedia.org/wiki?curid=1177841", "title": "Kaple svatého Anděla Strážce (Domamyslice)", "text": "Kaple svatého Anděla Strážce (Domamyslice)\n\nKaple svatého Anděla Strážce je římskokatolická sakrální stavba v Domamyslicích, části města Prostějov.\n\nVznik stavby není přesně doložen. V roce 1848 ji zakoupila rodina Ševčíkova od Václava a Magdaleny Ptáčkových. V pamětech je zmíněn pouze údaj, že ji na místě božích muk vystavěl Václav Ptáček. Kaplička se nachází na jižní hranici Domamyslic u frekventované cesty do Seloutek a je architektonicky nenáročná. Hladkou fasádu člení sokl z umělého kamene, vrcholy štítů sedlové střechy zdobí dva kovové křížky. Při opravě kaple dali Ludvík a Anežka Ševčíkovi nad dveře vsadit mlynářský znak s nápisem \"Obnoveno L. P. 1937\". Kaple je památkově chráněna.\n"}
{"id": "1177868", "url": "https://cs.wikipedia.org/wiki?curid=1177868", "title": "South Pole", "text": "South Pole\n\nSouth Pole (2016) je opera českého skladatele Miroslava Srnky. Pojednává o závodu Roalda Amundsena s Robertem Scottem o dobytí jižního pólu. Premiéru měla 31. ledna 2016 v Bavorské státní opeře v Mnichově.\n\nJeviště je během opery rozděleno na dvě části a souběžně se v nich odehrávají výjevy z Amundsenovy i Scottovy výpravy. Celá scéna je bílá. Pěvci zpívají přes mikroporty.\n\nPrvní inscenaci režíroval Hans Neuenfels. Premiéru dirigoval Kirill Petrenko.\n\nOpera byla nominována na International Opera Awards v kategorii pro nejlepší světovou premiéru.\n"}
{"id": "1177871", "url": "https://cs.wikipedia.org/wiki?curid=1177871", "title": "Automatický závlahový systém", "text": "Automatický závlahový systém\n\nAutomatické závlahové systémy slouží k zavlažování rodinných zahrad, firemních areálů i veřejných ploch. Využívají se tam, kde je žádoucí udržovat vitální zeleň, například na trávnících či záhonech. Zavlažují se také keře nebo zeleň v truhlících a květináčích.\n\nPokud je trávník zavlažován tak, aby byl vitální a pohledově pěkný, spotřebovává kolem 20 litrů vody na metr čtvereční týdně.\n\nDenní potřeba vody a interval závlah v závislosti na nejvyšší denní teplotě\n\nSystém je ovládán řídící jednotkou, která může být umístěna v domě, v garáži, na terase, ale i přímo v zahradě a zajišťuje automatický provoz celého systému. Voda je pod zemi rozvedena k jednotlivým místům spotřeby.\n\nZavlažování trávníku zajišťují postřikovače, které jsou umístěny v zemi. Po spuštění závlahy se tyto postřikovače vysunou a rozstřikují vodu na trávník. Po vypnutí závlahy se opět zasunou pod úroveň terénu, takže nejsou vidět a nepřekáží při sečení.\n\nZavlažování výsadeb v záhonech a keřů zajišťuje kapénková závlaha. Jedná se o perforované hadice ukryté pod mulčovací kůrou nebo štěrkem, které pozvolna odkapávají a zasakují do půdy k rostlinám.\n\nZávlahový systém může být dále napojen na čidlo srážek, které vyhodnocuje srážkové úhrny a při dostatečném dešti (přednastaveném srážkovém úhrnu) celou závlahu vypne, aby nedocházelo k plýtvání vodou a přemokření trávníku. Systém může být také napojen na čidlo půdní vlhkosti, které v případě převlhčení půdy zastaví závlahu.\nZávlahové systémy je nejideálnější instalovat v průběhu realizace zahrady, nejpozději před založením trávníku. Závlaha může být instalována již do existující zahrady, ale toto řešení je většinou složitější a nákladnější.\n\nAutomatický závlahový systém šetří čas při zalévání trávníku a zajišťuje, že bude celá jeho plocha zavlažována rovnoměrně. Snižuje spotřebu vody způsobenou neefektivním využitím, vzhledem k umístění systému pod zemí navíc nepřekáží v prostoru zahrady.\n\nNevýhodou systému jsou vysoké pořizovací náklady. Vybudovaný systém navíc není přenosný, což komplikuje případné pozdější stavební úpravy zahrady, změnu jejího uspořádání a využití.\n\n"}
{"id": "1177872", "url": "https://cs.wikipedia.org/wiki?curid=1177872", "title": "Via Militaris", "text": "Via Militaris\n\nVia Militaris neto také Via Diagonalis byla římská cesta začínající v Singidunu (dnešní Bělehrad) částečně kopírující tok Dunaje do Viminacia, míjející Naissus (Niš), Serdicu (Sofie), Philippopolis (Plovdiv), Adrianopolis (Edirne ve východní Thrákii) a končící v Konstantinopoli (Istanbul). Pomocí několika dalších cest byla napojena na Via Egnatia. \n\nZbudována byla v 1. století n.l. Její celková délka dosahovala 924 kilometrů. \n\nBěhem prvních výpadů osmanských Turků do Evropy, byl sledován průběh práve Via Militaris. \n\nV roce 2010 byly během stavby panevropského koridoru X u srbského města Dimitrovgrad odkryty relikty této komunikace. Osm metrů široká cesta byla vytvořena z velkých kamenných bloků a měla dva pruhy. \n"}
{"id": "1177876", "url": "https://cs.wikipedia.org/wiki?curid=1177876", "title": "Zaolší (Vendryně)", "text": "Zaolší (Vendryně)\n\nZaolší je osada, která je součástí obce Vendryně v okrese Frýdek-Místek.\n\nPůvodně se osada nazývala Lidéřovice. První písemná zmínka je z roku 1440, kdy Vendryni prodala těšínská knížata Vladislav a Přemek Jakoubkovi z Březevic, který už tehdy vlastnil i Lidéřovice. Kdy a jak je nabyl, není známo. Traduje se však pověst o tom, jak Tataři, po svém vítězství nad křesťanskými vojsky u Lehnice v roce 1241, táhli na jih do Uher a při svém plenění také vypálili dřevěné městečko Lidéřovice, stojící na staré obchodní cestě od Baltu přes Jablunkovský průsmyk do Uher.\n\nV historických pramenech se osada označovala různě: Liderzovice, Liderov, Ludgiřovice. Název s největší pravděpodobností byl odvozen od místního potoka Liderov.\n\nNázev Lidéřovice zanikl v období třicetileté války, kdy došlo k velkému úbytku obyvatelstva. V mapě Jonáše Nigriniho z roku 1730 už je uveden název Zaolse, podle polohy vzhledem k obci Vendryně – za Olsou, jak je nazvána na uvedené mapě řeka Olše.\n\nVe druhé polovině 20. století a začátkem 21. století nastal rychlý rozvoj této části Vendryně, takže v roce 2015 zde žilo asi 650 obyvatel.\n"}
{"id": "1177878", "url": "https://cs.wikipedia.org/wiki?curid=1177878", "title": "Ivan Jonák", "text": "Ivan Jonák\n\nIvan Jonák (7. března 1956 Praha – 24. února 2016 Praha) byl český kontroverzní podnikatel odsouzený v roce 2000 na osmnáct let vězení za nájemnou vraždu své manželky Ludwiky.\n\nJiž před sametovou revolucí byl odsouzen k trestu odnětí svobody. Po propuštění se živil jako popelář, vyhazovač, vekslák či taxikář. Po sametové revoluci díky svým kontaktům založil Discoland Sylvie, kde se stal jeho společníkem Helmut Huger z Německa. Postupně se stal velmi vlivnou, ale kontroverzní osobností. Mezi jeho přáteli byly známé osobnosti z řad umělců i politiků. Jeho discoland v 90. letech 20. století nabízel taneční večery s českou kuchyní, bar s drahými drinky, současnou hudbu a také striptýz. Díky jeho úspěchu si užíval přízně žen a tak se rozešel se svou manželkou, která si otevřela stánek se zeleninou a Discoland Sylvii chtěla s jeho společníkem prodat. To se Jonákovi nelíbilo, a tak nechal svou manželku 7. dubna 1994 zavraždit nájemnými vrahy. Později se i on stal obětí pokusů o vraždu, ale pokaždé se mu podařilo přežít. Po vleklém soudním procesu byl za nájemnou vraždu odsouzen k osmnácti letům odnětí svobody. Z výkonu trestu byl propuštěn koncem dubna 2014. Obvinění z nájemné vraždy své manželky i po propuštění odmítal. Chtěl obnovit slávu svého zchátralého podniku, ale na obnovu neměl peníze. Navíc se budova discolandu stala předmětem rodinného sporu, který dospěl znovu k soudu. Jeho v té době už dospělé dcery vlastnily čtvrtinové majetkové podíly a chtěly budovu prodat, ale na jejich vyplacení neměl peníze. 24. února 2016 zemřel v osamocení a bez majetku ve svém bytě v pražských Kobylisích na zdravotní komplikace spojené s cukrovkou.\n\n"}
{"id": "1177879", "url": "https://cs.wikipedia.org/wiki?curid=1177879", "title": "Uhl", "text": "Uhl\n\nUhl [\"úl\"] může znamenat:\n\n\n"}
{"id": "1177882", "url": "https://cs.wikipedia.org/wiki?curid=1177882", "title": "FK Stal Kamjanske", "text": "FK Stal Kamjanske\n\nFutbolnyj klub Stal Kamjanske (ukrajinsky: Футбольний клуб «Сталь»\nКам'янське) je ukrajinský fotbalový klub sídlící ve městě Kamjanske.\n\nKlub byl založen v roce 1926 pod názvem Metalist Kamenskoje. V roce 1994 klub zaniká, obnoven je až o čtyři roky později. V létě roku 2015 byl do klubu sloučen krachující doněcký Metalurh. Doněcký celek vyhnala válka na východní Ukrajině až do dalekého Kyjeva, kde byl klubu dočasně poskytnut azylový stadion kyjevského Obolonu. Po takto odehrané sezóně klub zbankrotoval a následně byly zbytky klubu i s prvoligovou licencí sloučeny do Dniprodzeržynsku (dnešního Kamjanske).\n\nSvé domácí zápasy odehrává klub na stadionu Metalurh s kapacitou 2 900 diváků.\n\nZdroj: \n\n\nZdroj: \n\nPoznámky:\n\n"}
{"id": "1177884", "url": "https://cs.wikipedia.org/wiki?curid=1177884", "title": "Milénium (seriál)", "text": "Milénium (seriál)\n\nMilénium (v anglickém originále Millennium) je americký mysteriózní televizní seriál od tvůrce Akt X Chrise Cartera, poprvé byl vysílán na kanálu Fox 25. října 1996, v Česku byl poprvé vysílán 3. září 1998 na TV Nova. Poslední díl byl odvysílán 21. května 1999. Po zrušení seriálu se poslední dobrodružství odehrálo v rámci seriálu Akta X (6. díl 7. řady nazvaný \"Millennium\", česky \"Milénium\").\nHlavní roli bývalého agenta a profilisty FBI Franka Blacka ztvárnil Lance Henriksen.\n"}
{"id": "1177885", "url": "https://cs.wikipedia.org/wiki?curid=1177885", "title": "Karel Vojáček", "text": "Karel Vojáček\n\nKarel Vojáček (21. ledna 1848 Prostějov - 25. března 1899) byl moravský lékárník, politik a starosta města Prostějova.\n\nNavštěvoval gymnázium v Olomouci, poté studoval v Praze lékárnictví. Studia si doplnil v Mnichově, Paříži a Curychu. Pracoval v prostějovské lékárně \"U černého orla\". Zasloužil se o české národní, hospodářské a kulturní vzkříšení. Roku 1884 byl zvolen poslancem do zemského sněmu. Po volbách 1892, kdy volby vyhrála česká strana, se stal starostou města. Za jeho úřadu město vzkvétalo, byla zřízena vyšší škola a gymnázium, první obecná dívčí škola v Rejskově ulici, městská elektrárna, nový hřbitov a zvýšila se úroveň zdravotnictví. Ve své poslední vůli odkázal městu 80 000 zlatých a 1 dům. Krátce po něm zemřela i jeho manželka Karla Vojáčková, která své jmění též odkázala městu. Z jejich společného odkazu se stal základ pro financování výstavby Národního domu (městského divadla).\n\nJeho jménem je nazváno náměstí před Národním domem v Prostějově, kde je jemu a jeho manželce věnován také pomník. Navrhl jej, stejně jako Národní dům, Jan Kotěra s použitím reliéfů Bohumila Kafky.\n"}
{"id": "1177887", "url": "https://cs.wikipedia.org/wiki?curid=1177887", "title": "Via Nomentana", "text": "Via Nomentana\n\nVia Nomentana je římská cesta v Itálii, vedoucí severovýchodně z Říma do Nomenta (dnešní Mentana). Její délka je 23 km. Původně nesla jméno \"Via Ficulensis\" podle vesnice Ficulea, vzdálené asi 13 km od Říma, následně byla rozšířena až do Nomenta, ale nikdy se nestala významnou cestou a několik kilometrů za Nomentem splývala s Via Salaria. Až do Nomenta je kopírována moderní silnicí, ale některé úseky dláždění se zachovaly dodnes.\n\nPůvodně začínala u dnes zničené brány Porta Collina v Serviově hradbě. Papež Pius IV se rozhodl začátek cesty přemístit a k tomuto účelu nechal vystavět Porta Pia.\n\nNa cestě se nachází Ponte Nomentano, opevněný most pocházející z doby Římské říše.\n"}
{"id": "1177889", "url": "https://cs.wikipedia.org/wiki?curid=1177889", "title": "Ceny Anděl 2015", "text": "Ceny Anděl 2015\n\nCeny Akademie populární hudby Anděl 2015 byly vyhlášeny 9. dubna 2016 v Hudebním divadle Karlín.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1177892", "url": "https://cs.wikipedia.org/wiki?curid=1177892", "title": "Obština Varna", "text": "Obština Varna\n\nObština Varna ( \"Община Варна\") je bulharská jednotka územní samosprávy ve Varenské oblasti. Leží ve východním Bulharsku u Černého moře. Sídlem obštiny je město Varna, kromě něj zahrnuje obština 5 vesnic. Žije zde necelých 330 tisíc stálých obyvatel.\n\nVšechna sídla v obštině jsou samosprávná.\n\nMěsto Varna se dělí na pět rajónů.\n\nV obštině žije 329 370 stálých obyvatel a včetně přechodně hlášených obyvatel 373 655. Podle sčítáni 1. února 2011 bylo národnostní složení následující:\n"}
{"id": "1177896", "url": "https://cs.wikipedia.org/wiki?curid=1177896", "title": "Mychajlo Olefirenko", "text": "Mychajlo Olefirenko\n\nMychajlo Volodymyrovyč Olefirenko (ukrajinsky Михайло Володимирович Олефіренко; rusky Михаил Владимирович Олефиренко (Michail Vladimirovič Olefirenko); * 6. června 1960 Nikolajev) je bývalý sovětský a ukrajinský fotbalový obránce.\n\nProšel Sportovní školou mládeže v Nikolajevě, krátce hrál za Sudostroitěl Nikolajev, kde si ho vyhlédlo kyjevské Dinamo.\n\nV roce 1978 se stal mistrem Evropy do 18 let, za což mu byl udělen titul Mistr sportu SSSR. Roku 1979 na MS do 20 let získal stříbro.\n\nV roce 1980 debutoval v nejvyšší soutěži SSSR. Podílel se na třech mistrovských titulech Dinama Kyjev (1980, 1985 a 1986) a dvou vítězstvích v poháru (1982 a 1984/85). V PMEZ 1982/83 nastoupil ve 4 utkáních (320 minut), v Poháru UEFA 1983/84 zasáhl do jednoho utkání (62 minuty).\n\nRoku 1986 přestoupil do Šachťoru Doněck, za nějž nastupoval v sovětské nejvyšší soutěži do roku 1988. Sezonu 1989 strávil v gruzínském Lančchuti, v ročníku 1990 nastupoval za ukrajinské Dinamo Belaja Cerkov.\n\nV sezonách 1990/91 a 1991/92 byl hráčem Tatranu Prešov v československé nejvyšší soutěži.\n\nNásledně hrál ještě nižší soutěže v Rakousku (UFC Weiden am See, ASK Marz), v Izraeli (Hapoel Chadera) a na Ukrajině (Bukovyna Černivci, Veres Rivne). Hráčskou kariéru ukončil po sezoně 1996/97.\n\nZdroj: \n\n\n"}
{"id": "1177899", "url": "https://cs.wikipedia.org/wiki?curid=1177899", "title": "Rogla", "text": "Rogla\n\nRogla je jednou z 27 vesnic v občině Zreče, na severu Slovinska v Savinjském regionu. Rozkládá se v pohoří Pohorje v nadmořské výšce zhruba 1500 m. Rozloha obce je 5,7 km².\nVesnice své jméno získala podle nedaleké hory Rogla, na které byla v roce 1934 postavena dřevěná rozhledna. V roce 1956 pak byla postavena nová ocelová rozhledna, která zde stojí dodnes.\nJe to hlavně přírodní, klimatické, rekreační a lyžařské středisko. Nachází se zde Hotel Planja, který byl postaven v roce 1980, bungalovy, apartmány, ubytovna pro mládež Jelka, chata na Jurgovu a další rekreační objekty.\n\nChata na Rogle během druhé světové války vyhořela, ale pak byla znovu postavena. Dnes je součástí hotelu.\n\nMísto je přístupné po asfaltových silnicích ze Zreče (cca 15 km), z Oplotnice přes Cezlak (19 km) a z Rute přes Lovrenc na Pohorju (18,5 km).\n"}
{"id": "1177900", "url": "https://cs.wikipedia.org/wiki?curid=1177900", "title": "Obština Avren", "text": "Obština Avren\n\nObština Avren ( \"Община Аврен\") je bulharská jednotka územní samosprávy ve Varenské oblasti. Leží ve východním Bulharsku u Černého moře. Sídlem obštiny je ves Avren, kromě ní zahrnuje obština 16 vesnic. Žije zde necelých 7 tisíc stálých obyvatel.\n\nV obštině žije 6 803 stálých obyvatel a včetně přechodně hlášených obyvatel 7 853. Podle sčítáni 1. února 2011 bylo národnostní složení následující:\n"}
{"id": "1177902", "url": "https://cs.wikipedia.org/wiki?curid=1177902", "title": "Ponte Nomentano", "text": "Ponte Nomentano\n\nPonte Nomentano (ve středověku nazývaný Pons Lamentanus) je most v Římě v Itálii, pocházející pravděpodobně z doby pozdní republiky, kterým byla převedena cesta Via Nomentana přes řeku Aniene. Most se původně nacházel již mimo území města, jeho součástí byly proto mostní věže, které sloužily jako ochrana důležité severní přístupové cesty k Římu.\n\nV antických dobách byl most umístěn vně Aurelianovy hradby, ve vzdálenosti 3,9 km od brány Porta Nomentana. Východořímský historik Prokopios zaznamenal, že byl most zničen kolem roku 547 n.l. Ostrogóty pod vedením jejich krále Totily, nicméně záhy byl opraven vítězným generálem Narsem v roce 552. Zachovalý pozdně republikánský hlavní oblouk ovšem ukazuje, že most mohl být poškozen jen částečně.\n\nSpodní část mostních věží by měla pocházet podle nepotvrzené tradice z doby pontifikátu Hadriána I. (772-795), přičemž impozantní struktura podobná svou konstrukcí spíše pevnosti pochází z doby velké přestavby, která proběhla za papeže Mikuláše V. (1447-1455) po níž následovala řada menších oprav v letech 1461, 1470 a 1474.\n\nV roce 1849 byl zkrácen na délku 7 m francouzskými jednotkami, které kontrolovaly Garibaldiho postup k Římu, ale záhy byl most opraven.\n\nV současnosti je most obklopen parkem a je součástí samotného Říma. Pohyb po něm je omezen pouze pro chodce.\n\n31,3 m dlouhá nadstavba si zachovala svůj středověký ráz, zatímco samotný most který je celkem dlouhý 60 m a široký 7,35 m se od doby antiky prakticky nezměnil. 15 m dlouhý hlavní oblouk se dá s jistotou přiřadit do doby pozdní Republiky či principátu Augusta, což naznačuje především jeho polokruhový tvar a provedení travertinové kamenické práce. Kromě toho lze do doby římské zařadit pouze některé další travertionové vrstvy v opěrných zdech. Oba boční cihlové oblouky byly vybudovány za pontifikátu Inocenta X. (1644-1655) a nahradily tak kamennou klenbu.\n\nDalší příklady opevněných mostů přes řeku Anienu představují Ponte Salario, Ponte Mammolo a středověký Ponte di San Francesco v Subiacu.\n"}
{"id": "1177904", "url": "https://cs.wikipedia.org/wiki?curid=1177904", "title": "Obština Dolni Čiflik", "text": "Obština Dolni Čiflik\n\nObština Dolni Čiflik ( \"Община Долни чифлик\") je bulharská jednotka územní samosprávy ve Varenské oblasti. Leží ve východním Bulharsku u Černého moře. Sídlem obštiny je město Dolni Čiflik, kromě něj zahrnuje obština 16 vesnic. Žije zde necelých 18 tisíc stálých obyvatel.\n\nV obštině žije 17 868 stálých obyvatel a včetně přechodně hlášených obyvatel 20 452. Podle sčítáni 1. února 2011 bylo národnostní složení následující:\n"}
{"id": "1177907", "url": "https://cs.wikipedia.org/wiki?curid=1177907", "title": "Aniene", "text": "Aniene\n\nAniene (latinsky: \"Anio\") dříve známá jako Teverone je 99 kilometrů dlouhá řeka v kraji Lazio v centrální Itálii. Pramení v Apeninách v Trevi nel Lazio, poté protéká Subiacem, Vicovarem a Tivoli, její tok končí severně od Říma, kde ústí do řeky Tibery. Řeka vytvořila hlavní údolí severně od Říma, kterému sloužila jako důležitý vodní zdroj v době rozšiřování města. Ve městě Tivoli vytváří řeka vodopády, známé pro svou krásu. Historickými mosty přes řeku jsou Ponte Nomentano, Ponte Salario a Ponte di San Francesco, které byly původně všechny opevněny mostními věžemi.\n\nSoutok řek Aniene a Tibery byl kontrolován latinským městem Antemnae, umístěným jižně na malém kopci. V antice byla řeka zdrojnicí dvou hlavních římských akvaduktů – Aqua Anio Novus a Aqua Anio Vetus. Aqua Anio Vetus byl zbudován kolem roku 270 př. n. l. Stavba Aqua Anio Novus započala za císaře Caliguly kolem roku 38 n. l. a byla dokončena za Claudia v roce 48. Třetí akvadukt, Aqua Marcia byl zbudován za praetora Quinta Marcia Rexe mezi lety 144 a 140 př. n. l. za požužití výnosů z dobytí Korintu a Kartága v roce 146 př. n. l.\n\nPro svou rezidenci v Subiacu zbudoval císař Nero na řece tři přehrady. Největší z nich byla zároveň největší antickou přehradou vůbec a zůstala v probozu až do roku 1305, kdy byla zničena povodní.\n"}
{"id": "1177909", "url": "https://cs.wikipedia.org/wiki?curid=1177909", "title": "Stanislav Cchovrebov", "text": "Stanislav Cchovrebov\n\nStanislav Soslanovič Cchovrebov (rusky Станислав Сосланович Цховребов; * 27. února 1969 Karaganda) je bývalý sovětský fotbalový útočník osetského původu. Je držitelem ruského občanství.\n\nProšel mládežnickou akademií Spartaku Ordžonikidze. V letech 1986–1990 hrál sovětskou druhou nejvyšší soutěž za Spartak Ordžonikidze (od 20. července 1990 jako Spartak Vladikavkaz). Roku 1991 byl v kádru Spartaku Moskva, do A-mužstva se však neprosadil a zanedlouho se vrátil do Vladikavkazu. Zde debutoval v sovětské nejvyšší soutěži v ročníku 1991. V sezoně 1992 obsadil se Spartakem Vladikavkaz druhou příčku v premiérovém ročníku ruské nejvyšší soutěže.\n\nV sezoně 1992/93 byl hráčem bratislavského Slovanu v posledním ročníku československé nejvyšší soutěže a vybojoval s ním třetí místo. V sezoně 1993/94 nastupoval za Nitru ve slovenské nejvyšší soutěži. Ročníky 1994/95 a 1995/96 vynechal, na podzim 1996 hrál za Duklu Hranice v Divizi E. Na jaře 1997 byl hráčem FK VTJ Koba Senec, jeho posledním slovenským působištěm bylo TJ OFC Gabčíkovo v sezoně 1997/98.\n\nNa sklonku hráčské kariéry působil v týmu Avtodor Vladikavkaz (1998–1999), ukončil ji v dresu SKA Rostov na Donu (2000).\n\nZdroj: \n\n\n"}
{"id": "1177911", "url": "https://cs.wikipedia.org/wiki?curid=1177911", "title": "Římskokatolická farnost Mostkovice", "text": "Římskokatolická farnost Mostkovice\n\nŘímskokatolická farnost Mostkovice je územním společenstvím římských katolíků v rámci prostějovského děkanátu Olomoucké arcidiecéze.\n\nDo farnosti patří kromě Mostkovic obce Čechovice (kaple sv. Anny), Domamyslice (kaple sv. Jana Nepomuckého a kaple sv. Anděla Strážce) a Stichovice se zvoničkou.\n\nPrvní zmínka o faře v Mostkovicích pochází z roku 1353. Prvním farářem zde byl jistý Jakub z Jakubského kláštera v Olomouci. Roku 1508 je zmiňován nekatolický kněz, který zde oddával. Po bitvě na Bílé Hoře 1624 odsud Karel z Lichtenštejna vykázal nekatolické kazatele a duchovní správa připadla P. Vavřinci Uničovskému.\nJeho nástupcem se stal dominikán P. Abrahám Kalenský, který odešel roku 1630 do Brodku u Prostějova. Jeho místo převzal smržický farář Pavel Ignatius. Mostkovičtí faráři dojížděli nejen do Plumlova, ale i do Ohrozimi, Krumsína a Stínavy.\n\nKostel Nanebevzetí Panny Marie byl zřejmě vystaven nákladem sester augustiniánek z Olomouce, ale jeho stavbu mohla iniciovat olomoucká kapitula už na konci 12. století. Nad portálem kostela je datum 1393.\n\nPosledních šestnáct let života P. Emila Sluky mu v duchovní správě vypomáhal P. František Cinek, který se na zdejší faru uchýlil po zrušení olomoucké teologické fakulty. Nástupcem P. Sluky se stal P. Jaroslav Řezáč.\n\n\nOd července 2015 do července 2017 byl administrátorem excurrendo R. D. Mgr. Zdeněk Jiří Pospíšilík. Po něm nastoupil R. D. Petr Klimeš. S platností od července 2018 byl administrátorem excurrendo jmenován R. D. ICLic. Mgr. Aleš Vrzala. Od 1. července 2019 byl administrátorem excurrendo ustanoven P. Mgr. Tomasz Sałaga SDS.\n"}
{"id": "1177912", "url": "https://cs.wikipedia.org/wiki?curid=1177912", "title": "Kassim Abdallah", "text": "Kassim Abdallah\n\nKassim Abdallah (* 9. dubna 1987, Marseille, Francie) je francouzsko-komorský fotbalový obránce a reprezentant Komor, který působí v klubu Evian Thonon Gaillard FC.\n\n\nV A-mužstvu Komor debutoval 14. 8. 2007 v utkání na Hrách ostrovů Indického oceánu (Jeux des îles de l'océan Indien) proti reprezentaci Madagaskaru (prohra 0:3).\n\n"}
{"id": "1177916", "url": "https://cs.wikipedia.org/wiki?curid=1177916", "title": "Vicovaro", "text": "Vicovaro\n\nVicovaro () je obec (\"comune\") v provincii Roma v italském kraji Lazio. Leží asi 45 km severovýchodně od Říma. K roku 2010 v ní žilo 4 108 obyvatel.\n\nMísto na němž město leží bylo osídleno už od neolitu. O tom svědčí nálezy datované od neolitu až do pozdní doby bronzové. V období Římské říše bylo město známo jako \"Vicus Varronis\", \"Vicus Vari\" nebo \"Vicus Valerius\".\n\nVe 13. století bylo město lénem rodu Orsini.\n\n\nMěsto leží v nadmořské výšce 300 m n. m. a protéká jím řeka Aniene.\n"}
{"id": "1177917", "url": "https://cs.wikipedia.org/wiki?curid=1177917", "title": "Sandra Maischberger", "text": "Sandra Maischberger\n\nSandra Maischberger (* 25. srpna 1966, Mnichov) je německá novinářka a televizní moderátorka.\n\nNarodila se v německém Mnichově, jako dítě žila také pět let v Římě, kde navštěvovala i základní školu. Po maturitě se přihlásila ke studiu žurnalistiky na Mnichovské univerzitě, studia avšak záhy zanechala. \n\nJejím manželem je kameraman Jan Kerhart, původem z Čech, se kterým je sezdaná od roku 1994. Pár má spolu syna Samuela (* 2007). \n\nJako televizní moderátorka vedla od roku 2004–2016 šest rozhovorů s bývalým německým kancléřem Helmutem Schmidtem.\n\n"}
{"id": "1177924", "url": "https://cs.wikipedia.org/wiki?curid=1177924", "title": "Vůdčí fosilie", "text": "Vůdčí fosilie\n\nVůdčí či indexová fosilie je fosilie, která je dostatečně charakteristická pro určité horizonty usazených hornin. Pomocí jejich nálezu je možno určit relativní geologické stáří zkoumaných vrstev. Druhy organismů, z nichž vůdčí zkameněliny vznikly, žily v ideálním případě ve velkých počtech, jen relativně krátké období nebo na velkém území (nejlépe pokud byly rozšířeny celosvětově) a nebyly závislé na prostředí a sedimentární facii. Pokud jsou nalezeny stejné zkameněliny v usazených horninách z různých míst na Zemi, jsou tyto vrstvy hornin přibližně stejného stáří. Tento typ datování se nazývá biostratigrafie.\n\nBiostratigrafie vychází z předpokladu, že ačkoli mohou různé usazeniny vypadat odlišně v závislosti na podmínkách, za kterých vznikly, mohou obsahovat fosilní zbytky stejných druhů organismů. Pokud se dotčené druhy vyskytovaly jen krátkodobě (z geologického hlediska jde o existenci trvající několik set tisíc let), pak je jisté, že sedimenty, které je obsahují, byly uloženy v tomto úzce vymezeném časovém období. Čím kratší je životnost druhu, tím přesněji může být usazená hornina datována, a proto jsou tyto rychle se vyvíjející typy organismů, respektive jejich fosilie obzvláště cenné. Nejlepšími vůdčími zkamenělinami jsou běžné, široce rozšířené a snadno identifikovatelné typy na úrovni druhů, v opačném případě je pravděpodobnost nálezu a rozpoznání stáří sedimentů malá. K dataci bývá často použita i kombinace několika taxonů, zejména pokud se jejich stratigrafické rozsahy překrývají ve velmi úzkém časovém úseku. Vůdčími zkamenělinami mohou být i jiné biostratigraficky využitelné znaky, např. stopy pohybu nebo činnosti organismů či výskyt koprolitů. Moderní biostratigrafie tak využívá hlavně výzkum celých společenstev a vychází z fylogenetického a ekologického rozboru. \n\nTyto požadavky dobře splňují amoniti, kteří jsou také nejznámějším a široce využívaným příkladem vůdčích fosilií. Jinými důležitými skupinami, které poskytují vůdčí zkameněliny jsou koráli, graptoliti, ramenonožci, trilobiti a ježovky. Konodonti mohou být identifikováni za použití mikroskopu. Využít se dají i „zkamenělé“ zuby savců.\n\nGeologové mohou k určování stáří využít jak velké (zvané makrofosilie) tak mikroskopické fosilie (mikrofosilie). Makrofosilie mají výhodu pro práci a rozeznání přímo v terénu, ale jsou vzácnější. Mikrofosilie jsou široce využívány prospektory v ropném průmyslu a jiných oborech zabývajících se hledáním nerostných surovin.\n\nTermín vůdčí fosilie zavedl německý geolog a paleontolog Leopold von Buch.\n"}
{"id": "1177929", "url": "https://cs.wikipedia.org/wiki?curid=1177929", "title": "Ponte Salario", "text": "Ponte Salario\n\nPonte Salario (ve středověku nazývaný Ponte Salaro) je most v Římě v Itálii, jehož původ sahá do doby Římské říše. Leží vně městských hradeb asi 3 km severně od brány Porta Colllina v místě, kde Via Salaria překonávala řeku Aniene, přítok Tibery. U mostního oblouku se předpokládá vznik v průběhu 1. století př. Kr., tedy v první kamenné stavební fázi mostu.\n\nBěhem Gótských válek (535-554) byl hlavní mostní oblouk masivně poničen ostrogótským králem Totilou. Záhy byl však opraven Totilovým východořímským protivníkem Narsem a to v roce 565, který nechal průběh opravy písemně zaznamenat přímo na mostu (potkal jej mimochodem stejný osud jako nedaleký Ponte Nomentano). Most je 72 m dlouhý a 6,52 m široký, rozpětí hlavního oblouku činí 24,86 m.\n\nVelká mostní věž byla patrně vybudována v 8. století, aby umožnila efektivnější kontrolu průchodu. Až do roku 1798 byl Ponte Salario díky častým opravám ve velmi dobrém stavu dokud však nebyl poničen Napoleonovými jednotkami, které zničily balustrádu (včetně antického popisu). V roce 1829 byla stržena středověká věž a v roce 1849 byl most zkrácen na 15 m francouzskými jednotkami sledujícími postup generála Garibaldiho. Svůj historický charakter ztratila stavba jednou provždy v roce 1867, kdy papežské jednotky vyhodily do vzduchu hlavní oblouk. Do současné podoby byl Ponte Salario přestavěn v roce 1874, přičemž silnice byla přidána v roce 1930.\n\nKromě Ponte Salario se dá z opevněných mostů přes řeku Aniene jmenovat ještě Ponte Nomentano, Ponte Mammolo (oba římského původu) a středověký most Ponte di San Francesco v Subiacu.\n"}
{"id": "1177930", "url": "https://cs.wikipedia.org/wiki?curid=1177930", "title": "Jozef-Šimon Turík", "text": "Jozef-Šimon Turík\n\nJozef-Šimon Turík (* 19. července 1995, Snina, Slovensko) je slovenský fotbalový záložník, hráč východoslovenského klubu MFK Zemplín Michalovce.\n\nV sezóně 2014/15 se stal s MFK Zemplín Michalovce vítězem 2. slovenské fotbalové ligy.\n\n\n"}
{"id": "1177933", "url": "https://cs.wikipedia.org/wiki?curid=1177933", "title": "Tomel japonský", "text": "Tomel japonský\n\nTomel japonský (\"Diospyros kaki\", japonsky 柿の木 <nowiki>[</nowiki>kaki no ki]) je subtropický strom pěstovaný pro chutné ovoce, pro které se v České republice používá obchodní jméno kaki. Nejčastěji to jsou dvoudomé rostliny, které pro vytvoření plodů potřebují k opylení samičí i samčí jedince.\n\nDruh pochází z Číny, Myanmaru a severu Indie, odkud se dostal do Koreje, Japonska a na Tchaj-wan, postupně byl rozšířen do celé jižní a západní Asie, na sever Afriky, do okolí Černého moře a do teplejších oblastí Severní a Jižní Ameriky i na sever Austrálie. Je vysazen také na evropském středomořském pobřeží a místně i ve Střední Evropě. V chladnějších oblastech se pěstuje na podnožích tomelu obecného nebo tomelu viržinského, které jsou odolnější vůči chladu.\n\nPro bezproblémový růst a tvorbu plodů potřebují úrodnou, hlubokou, hlinitopísčitou a dobře odvodněnou půdu. Mladé rostliny musí mít hojnou zálivku, ale starší nesnášejí vlhká stanoviště. Škodí jim dlouhodobý pokles teploty k 0 °C a málo plodů vytvářejí ve vlhkých tropických nížinách.\n\nTomel japonský je strom dorůstající do výšky okolo 15 m s otevřenou, kulatou korunou, nebo ojediněle řídký keř vysoký do 5 m. Má poměrně hluboko sahající kůlovitý kořen, ze kterého vyrůstají výmladky. Kůra kmene i větví je šedá neb nahnědlá a je pokrytá světlými lenticelami. Mladé výhony, vejčité pupeny a větvičky s květy jsou hustě chlupaté. Střídavě vyrůstající listy mají chlupaté, hnědé, asi 2 cm řapíky a jejich tuhé, lesklé čepele bývají dlouhé 10 až 20 cm a široké 5 až 10 cm. Listové čepele jsou široce oválné, u báze uťaté a na vrcholu špičaté, po obvodě celokrajné, na líci tmavozelené a lesklé, zespodu jsou šedavé a mají pět párů žilek; na podzim se před opadem zbarvují sytě žlutě, oranžově neb červeně.\n\nObvykle mají stromy jen samčí nebo jen samičí květy, někdy se však vyskytnou na samčích stromech i květy samičí a oboupohlavné, stejně tak i na samičích květy samčí a oboupohlavné.\n\nČtyřčetné květy vyrůstající na 1 cm stopkách z paždí listů. Samičí květy rostou jednotlivě a nejčastěji na loňských letorostech, mají vytrvalý kalich a zvonkovitou, nažloutlou korunu 10 až 15 mm velkou, svrchní semeník, chlupatou čnělku a 8 zakrslých patyčinek. Samčí květy jsou menší, jsou sdružené po dvou až pěti ve vrcholících, mají zelený kalich stejně velký jako bílou korunu velkou 5 až 10 mm a obsahují 14 až 24 chlupatých tyčinek ve dvou kruzích.\n\nKvěty rozkvétají v dubnu a květnu, opylovány jsou hmyzem. Plodem je zploštělá nebo vejčitá bobule 5 až 10 cm velká, která je v době zralosti zbarvená oranžově, nahnědle nebo načervenale a u stopky má vytrvalý kalich. Endokarp plodů je hladký a ojíněný, mezokarp je oranžová dužina mazlavé konzistence, obsahuje čtyři až osm hnědých, elipsoidních, zploštělých semen až 2 cm dlouhých. Plody dozrávají na konci podzimu, obvykle až po opadu listů, u nevyzrálých je dužina vzhledem k velkému obsahu tříslovin tvrdá a trpká.\n\nTomel japonský se pěstuje pro plody obsahující hodně vitamínu C. Konzumují se čerstvé nebo se suší, zmrazují a vyrábí se z nich marmelády a sirupy. Strom poskytuje tvrdé a žluté dřevo vhodné pro intarzie, které má ale nepříjemnou vůni. Bylo vyšlechtěno množství kultivarů, z nichž některé neobsahují semena nebo samičí květy tvoří plody i bez opylení.\n\nPřirozeně se rostliny rozmnožují kořenovými výhonky nebo semeny roznášenými ptáky. Při pěstování na plantážích se na mladé semenáčky roubují vyšlechtěné kultivary. Pro zajištění řádného opylení květů se vysazuje jeden samčí strom na osm samičích a rozmísťují se dva úly se včelstvy na plochu 1 hektaru. V závislost na odrůdě je nutno pro zachování kvality a množství plodů stromy pravidelně prořezávat. Strom začíná plodit okolo pěti let věku, plně vzrostlý poskytne 150 až 250 kg plodů.\n\n"}
{"id": "1177935", "url": "https://cs.wikipedia.org/wiki?curid=1177935", "title": "Lokomotiva 744.5", "text": "Lokomotiva 744.5\n\nLokomotiva řady 744.5 (do roku 1987 řada T 475.15 a T 476.0) je čtyřnápravová dieselelektrická lokomotiva, vyrobená ve dvou prototypech roku 1970 lokomotivkou ČKD v Praze. Jde o vývojového předchůdce později hromadně vyráběných lokomotiv řad 740 a 742 (resp. 743). O dva roky později byl vyroben třetí prototyp s odlišným osmiválcovým motorem K 8 S 230 DR.\n\nV rámci modernizace výrobního programu ČKD začal koncem 60. let ve smíchovském pobočném závodě ČKD Naftové motory (tzv. Závody Wilhelma Piecka) vývoj zcela nového typu řadového šestiválce s vrtáním 230 mm (odvozeno od standardní hodnoty 9 palců; takové vrtání mají i sovětské lokomotivy 781), který dostal označení K 6 S 230 DR. Plánované použití tohoto motoru mělo být jak v traťových, tak i posunovacích lokomotivách. Aby bylo možné nový motor v praxi vyzkoušet a případě doladit konstrukční nedostatky, byly v roce 1970 vyrobeny dva prototypy, označené řadou T 475.15 (dnes 744.5). Na každém z nich byl motor kvůli zkouškám nastaven na jiný výkon. Zároveň bylo na tomto typu poprvé použito uložení rámu na podvozcích pomocí pryžokovových sloupků, které se později stalo standardem. Oba prototypy byly zkoušeny nejprve na ŽZO v Cerhenicích a poté pronajaty ČSD k ověření na rychlících z Prahy do Babína (dnes stanice Horažďovice předměstí). Kromě těchto dvou prototypů s motorem K 6 S 230 DR byl v roce 1972 vyroben ještě třetí, jenž byl označen řadou T 476.0, osazen výkonnějším osmiválcem K 8 S 230 DR obdobné koncepce a porovnáván se slabšími stroji. \n\nTestování bylo ukončeno roku 1973 a vzhledem k tomu že příprava výroby nové řady T 448.0 (740) již spěla do finále, byly oba šestiválcové stroje nabídnuty k odprodeji. První z nich odkoupily AZNP v Mladé Boleslavi (dnešní Škoda Auto) a je zde v provozu stále, o druhý projevila zájem cementárna v Hranicích na Moravě. Později přešel do vlastnictví firmy Lokotrans servis a dnes jej provozuje BF Logistics. Osmiválcový stroj takové štěstí neměl – mezi lety 1974 a 1978 byl střídavě pronajímán ČSD a testován v vlastní režii, v osmdesátých letech sloužil v hutích na Kladně a roku 1988 byl pro svou atypičnost definitivně zrušen a sešrotován.\n\nZ historického hlediska jsou všechny tři prototypy průkopníky nové řady naftových motorů, které ČKD vyrábělo od počátku 70. let až do roku 1991 (posledními stroji s motorem K 6 S 230 DR se staly stroje řady BB-1000, dodané do Kambodže). Právě na nich byly vyzkoušeny a dotaženy k dokonalosti prvky, používané na řadách 740 a 742 (a později i 730 a 731), vyráběných ve velkých sériích. Složitější osmiválec se časem ukázal jako problematický, ale stroje s motorem K 6 S 230 DR tvoří i dnes jedny z opor lokomotivního parku v Česku, na Slovensku i jinde. Celkem bylo lokomotiv s těchto motorem vyrobeno v ČKD během 20 let produkce 1324, z toho 205 na export (Polsko, Vietnam, Kambodža).\n\n"}
{"id": "1177936", "url": "https://cs.wikipedia.org/wiki?curid=1177936", "title": "Jan Kalvoda (geograf)", "text": "Jan Kalvoda (geograf)\n\nJan Kalvoda (* 12. února 1943 v Praze) je český fyzický geograf a geomorfolog. Přednáší na Přírodovědecké fakultě Univerzity Karlovy v Praze, člen Katedry fyzické geografie a geoekologie PřF UK.\n\nV roce 1966 absolvoval obor fyzické geografie na PřF UK v Praze. Poté působil jako aspirant fyzické geografie v Geografickém ústavu ČSAV. Roku 1972 obdržel titul CSc. a v následujícím roce titul RNDr. na PřF UK ve fyzické geografii a kvartérní geologii. V letech 1971-1974 byl technickým pracovníkem v Geologickém ústavu ČSAV. Od roku 1974 pracoval na pozici odborný pracovník a v letech 1980-1990 již jako vědecký pracovník v Geologickém ústavu ČSAV. V roce 1991 získal titul DrSc. na ČSAV a UK a stal se vedoucím vědeckým pracovníkem (Přírodovědecká fakulta UK v Praze). Docentem Univerzity Karlovy se stal roku 1992. Profesorem v oboru fyzické geografie byl jmenován v roce 1994. V letech 1994-1997 působil jako proděkan PřF UK a v letech 1994-2007 byl členem vědecké rady PřF UK v Praze. Katedru fyzické geografie a geoekologie PřF UK vedl v letech 1997-2003. Od roku1998 do roku 2001 byl také členem vědecké rady Ostravské Univerzity v Ostravě. V letech 2000-2003 byl členem vědecké rady Univerzity Karlovy v Praze. Od roku 1991 do současnosti je nepřetržitě členem Katedry fyzické geografie a geoekologie PřF UK.\n\nJan Kalvoda byl aktivním horolezcem a terénním výzkumníkem. V letech 1969-2002 se zúčastnil 8 horolezeckých a výzkumných expedic do velehorských oblastí Asie (Himálaj, Karákóram, Pamir, Ťan-Šan, atd.).\n\n\n\nProfesor Kalvoda přednáší Teorii fyzické geografie, Matematickou geografii, Paleogeografii kvartéru, Geomorfologii, Přírodu velehor a vybrané přednášky pro studenty v programu ERASMUS, dále vede Seminář z fyzické geografie.\n\n\n\n\n"}
{"id": "1177937", "url": "https://cs.wikipedia.org/wiki?curid=1177937", "title": "Arakadabra", "text": "Arakadabra\n\nArakadabra je osmnácté studiové album skupiny Arakain, které oficiálně vyšlo 29. února 2016.\n"}
{"id": "1177949", "url": "https://cs.wikipedia.org/wiki?curid=1177949", "title": "Seznání bolesti", "text": "Seznání bolesti\n\nSeznání bolesti (\"La cognizione del dolore\") je román italského spisovatele Carla Emila Gaddy. Román vycházel nejprve v letech 1938-1941 na pokračování v časopise \"Letteratura\". Po svém knižním vydání roku 1963 obdržel mezinárodní cenu \"Premio Formentor de las Letras\".\n\nNa románu začal Gadda pracovat roku 1936 po smrti své matky, se kterou měl velmi komplikovaný vztah, což se stalo jedním z témat tohoto kvůli válce nedokončeného díla. Po jazykové stránce je dílo napsáno velmi velmi složitě, směsicí španělštiny, brazilské portugalštiny, neapolštiny, literární italštiny, vědeckého jazyka, byrokratického žargonu i neologismů.\n\nRomán se odehrává ve smyšlené latinsko-americké zemi Maradagàl, která právě ukončila válku se sousedním státem a je ve velkých ekonomických potížích (podobně jako Gaddova rodná Lombardie v době Mussoliniho režimu). Osou příběhu je zobrazení vztahu mezi matkou a jejím synem, posledními členy aristokratického rodu Pirobutirrů. Postava hlavního hrdiny románu Gonzala Pirobutirra má řadu autobiografických rysů. Gonzalo je ke své matce vázán oidipovským komplexem. Jednak jí nenávidí, jednak by jí chtěl mít jen pro sebe, a proto ničí veškeré vztahy, které by jeho matka mohla mít mimo rodinu. Když se například jeho matka snaží pomoci chudým a slabým, Gonzalo to chápe jako její pokus o odpoutání se od něj. K matce se chová hrubě, aby byl vzápětí stíhán pocitem viny a nepřekonatelnou citovou bolestí. Vzájemné soužití Gonzala a jeho matky se tak stává utrpením.\n\nDominantním Gonzalovým rozpoložením je pocit marnosti. K rodné vile, temné chátrající stavbě, nacházející se o samotě mimo vesnici, která je symbolem někdejší slávy a bohatství rodu Pirobutirrů, má velmi negativní vztah. Připomíná mu řadu traumatizujících zážitků z dětství a je pro něj vězením, které ho k sobě váže v neklidném věku dospělosti. Ženami opovrhuje, jde podle něj o méněcenné bytosti hodící se pouze pro roli mateřství, kterou však často stejně nezvládnou.\n\nNa konci románu je matka nalezena ve vile smrtelně zraněná. Protože je román nedokončený, čtenář se nedozví, kdo nese za její smrt vinu. V náčrtcích k románu je ale z vraždy obžalován Gonzalo, který k tomu využije fašistickou organizaci Sdružení pro ochranu nočního klidu, která si původně kladla za cíl chránit občany a která se sama postupně stala zdrojem násilí.\n\nRomán tak obsahuje všechny základní motivy Gaddovy tvorby: ambivalentní rodinné vztahy, rozklad patricijských rodů, popis života během fašistického režimu a zobrazení stavu existenciální úzkosti současného člověka.\n\n"}
{"id": "1177950", "url": "https://cs.wikipedia.org/wiki?curid=1177950", "title": "Aqua Marcia", "text": "Aqua Marcia\n\nAqua Marcia byl nejdelší z 11 akvaduktů zásobujících vodou antický Řím. Stále funkční akvadukt Acqua Felice pocházející z roku 1586 na mnoha úsecích kopíruje trasu někdejšího Aqua Marcia.\n\nAqua Marcia byl zbudován v letech 144–140 př. Kr. praetorem Quintem Marciem Rexem (předkem Julia Caesara), po kterém byl také pojmenován. Sledoval trasu Via Tiburtina do Říma a do města vstupoval v jeho východní části u Porta Tiburtina. Akvadukt byl známý svou studenou a čistou vodou.\n\nVětšina stavby byla zaplacena díky kořisti z plenění města Korint v roce 146 př. Kr. a ze zničení Kartága na konci Třetí punské války, které proběhlo ve stejném roce. Voda zajišťovaná tímto akvaduktem byla důležitou složkou, umožňující vývoj Říma, který byl na svou dobu obrovskou aglomerací.\n\nZdroje akvaduktu se nacházely poblíž dnešních měst Arsoli a Agosta ve více než 91 km vzdáleném údolí řeky Anio. Toto umístění v kopcích východně od města bylo vybráno i pro další aukvdaukty jakými byly Anio Vetus, Anio Novus a Aqua Claudia. Stejný zdroj vody je používán i pro dnešní akvadukt.\n\nAqua Marcia dodával vodu na nejmenší ze sedmi římských pahorků Viminál a následně do čtvrti Caelius, na pahorek Aventin, Palatin a Kapitol. Přivedení vody na pahorek Kapitol vyvolalo jistou kontroverzi, neboť tradicionisté upozorňovali na pasáž v Sibylině knize, která před přivedením vody na Kapitol varovala.\n\nV roce 33 př. Kr. byl akvadukt opraven Agrippou a později znovu Augustem, což dokazuje záznam ,který byl později vytvořený na oblouku Porta Tiburtina. Augustus také zdrojnici rozšířil jejím připojením na další zdroj – Aqua Augusta, čímž zdvojnásobil propustnost. Většina vody byla odčerpávána soukromými obyvateli města k jejich vlastnímu užití, takže v Neronově době byl akvadukt téměř kompletně využit. Zdrojnice byla opět rozšířena pozdějšími císaři. V době kdy Frontinius měřil městské akvadukty, tedy asi v roce 97, Aqua Marcia byl schopen dodávat 187 600 000 litrů vody denně (tedy více než 2171 litrů za vteřinu). Byl to druhý největší akvadukt v Římě.\n"}
{"id": "1177952", "url": "https://cs.wikipedia.org/wiki?curid=1177952", "title": "Eric Alexander", "text": "Eric Alexander\n\nEric Alexander (9. srpna 1885, Londýn – 10. července 1968, Londýn) byl anglický voják a 5. hrabě z Caledonu.\n\nNarodil se 9. srpna 1885 v Londýně jako syn Jamese Alexandera, 4. hraběte z Caledonu a jeho manželky Lady Elizabeth Graham-Toler. Roku 1898 po smrti svého otce zdědil titul hrabě z Caledonu. Studoval na Eton College a později na Trinity College v Cambridge.\n\nBojoval a byl zraněn v 1. světové války. Sloužil v Baltském regionu a v regimentu Life Guards dosáhl hodnosti majora.\n\nZemřel svobodný a bezdětný 10. července 1968 v Londýně.\n"}
{"id": "1177955", "url": "https://cs.wikipedia.org/wiki?curid=1177955", "title": "Dům U Slona (Písek)", "text": "Dům U Slona (Písek)\n\nDům U slona je historická budova v centru města Písek, která je zapsaná na seznamu kulturních památek. Na místě dnešní budovy stával původně před Pražskou branou dům branného, který nejspíše pocházel ze třetí čtvrtiny 13. století. Současný měšťanský klasicistní dům byl postaven kolem roku 1824. Má díky hradební zdi trojúhelníkový půdorys, jsou zde zachovalé gotické sklepy. Na domě je empírová fasáda, původní je znamení slona z roku 1824. Jedná se o jedno z nejznámějších píseckých domovních znamení.\n\nDům U Slona zakoupil v roce 1982 kunsthistorik JUDr. et PhDr. Jaromír Stach Černín a zachránil jej před zbouráním. Prosadil zapsání domu mezi památkově chráněné objekty a započal jeho obnovu. V současnosti vlastní dům rodina Stachova.\n\nO záchranu domu se též snaží místní \"Spolek přátel domu U Slona\", peníze pocházejí i z kulturních akcí a z veřejné sbírky. Jako možná využití je uvažováno muzeum Kamenného mostu nebo stálá výstava obrazů akad. malíře Františka Romana Dragouna. \n\n"}
{"id": "1177956", "url": "https://cs.wikipedia.org/wiki?curid=1177956", "title": "Nicholas Alexander", "text": "Nicholas Alexander\n\nNicholas James Alexander (6. května 1955) je anglický šlechtic a 7. hrabě z Caledonu.\n\nNarodil se 6. května 1955 jako syn Denise Alexandera, 6. hraběte z Caledonu a jeho manželky baronesy Anne Louise de Graevenitz. Studoval na Gordonstoun v Elginu.\n\nDne 15. listopadu 1979 se prvně oženil s Wendy Catherine Coumantaros, s dcerou Spira Nicholase Coumantarose. Manželství bylo roku 1985 rozvedeno.\n\nDne 19. prosince 1989 se podruhé oženil s Henriettou Mary Alison Newman s dcerou Johna Francise Newmana který byl synem Sira Cecila Newmana, 2. baroneta]]. Spolu mají dvě děti:\n\nV listopadu 2007 ohlásil své zasnoubení s Amandou Cayzer, s bývalou manželkou Charlese Williama Cayzera, druhého syna Herberta Robina Cayzera, 2. barona Rotherwick. Sňatek byl uzavřen 2. února 2008.\n"}
{"id": "1177958", "url": "https://cs.wikipedia.org/wiki?curid=1177958", "title": "Seznam děkanů Právnické fakulty Univerzity Karlovy", "text": "Seznam děkanů Právnické fakulty Univerzity Karlovy\n\nToto je seznam děkanů Právnické fakulty Univerzity Karlovy:\n\n\n\n\n"}
{"id": "1177959", "url": "https://cs.wikipedia.org/wiki?curid=1177959", "title": "Mikuláš Jozef Lexmann", "text": "Mikuláš Jozef Lexmann\n\nMikuláš Jozef Lexmann, OP (28. října 1899, Bobot – 17. července 1952 Klášter Králíky) byl slovenský katolický kněz, jedna z nejvýznamnějších osobností dominikánského řádu na Slovensku. Byl velmi aktivním člověkem širokých zájmů, průkopníkem automobilismu i pilotem. \n\nNa konci 2. světové války ukrýval ohrožené lidi před násilím v kryptě dominikánského kostela v Košicích, a je tak zapsán jako zachránce Židů v Holocaust Memorial Centre v Budapešti. Počátkem 50. let byl internován v několika klášterech, kde se kruté životní podmínky podepsaly na jeho zdraví a uspíšily jeho smrt.\n\nPatří k dominikánským mučedníkům 20. století, v roce 2013 slovenská provincie řádu schválila podnět k zahájení procesu jeho blahořečení.\n\nJozef Lexmann se narodil jako první z osmi dětí do rodiny, v níž otec byl řemeslníkem a matka měla obchod s metrovým textilem. Jeho matka byla velmi zbožná, byla laickou dominikánkou. Pro řeholní život se nakonec rozhodly čtyři z jejích dětí: kromě Jozefa jeho bratr Gregor a sestra Marie, kteří vstoupili k dominikánům, sestra Brigita se stala členkou Kongregace Školských sester de Notre Dame. \n\nJozef chodil do lidové školy v Bobotě, potom do měšťanky v Bánovcích nad Bebravou. Poté vstoupil do dominikánského juvenátu. V letech 1912 až 1916 studoval na gymnáziu v Budapešti. Jako sedmnáctiletý vstoupil v Grazu do dominikánského řádu a přijal řeholní jméno Mikuláš. Noviciát a další studia filozofie a teologie absolvoval v Grazu a Vídni. Kněžské svěcení přijal 29. července 1923.\n\nNásledujícího roku začal působit v dominikánském klášteře v Košicích. Dne 4. července 1933 se stal jeho představeným.\n\nM. J. Lexmann byl člověkem, který se zajímal kromě záležitostí spojených s jeho úřadem také o technické novinky. V Košicích se stal prvním knězem, který vlastnil řidičský průkaz, a již ve 20. letech zde jezdil autem. S využitím půjčeného vozu vedl řidičský kurz pro nezaměstnané a nemajetné. Byl jednatelem Autoklubu pro východní Slovensko.\n\nV roce 1935 také absolvoval pilotní kurz, a stal se tak prvním knězem-pilotem v Československu. Svému bratru Rafaelu Gregorovi před dominikánský kostel v Košicích shodil z letadla věnec k primici.\n\nByl také starostou sdružení Orol, ve městě založil kulturní centrum Veritas. K jeho dalším zálibám patřilo fotografování a filmování.\n\nV roce 1936 byl přeložen do Znojma. Zapsal se na Masarykovu univerzitu v Brně. Od roku 1937 pokračoval ve studiu na FF UK v Praze. Studium ale nedokončil kvůli hrozbě zatčení gestapem, před kterým prchl do kláštera v maďarské Šoproni, poté byl přeložen do Vasváru. \n\nV roce 1944 se vrátil do Košic. Na přelomu let 1944–45 v kryptě dominikánského kostela ukrýval asi dvacet osob před terorem Strany Šípových křížů, a pravděpodobně jim tak zachránil život. Je tak zapsán jako zachránce Židů v Holocaust Memorial Centre v Budapešti.\n\nV roce 1946 v Košicích založil časopis \"Svätý ruženec\". Naučil se také esperanto a organizoval jeho kurzy, v roce 1948 se podílel na uspořádání kongresu slovenských esperantistů v Košicích. Kromě toho zde pracoval jako knihovník kláštera, katecheta nebo exercitátor.\n\nPrvní výslech v sídle košické StB zažil P. Lexmann v prosinci 1947. Dne 20. února 1948 byl na měsíc zatčen. Stalo se tak v souvislosti s jeho styky s Júliem Patúcem, obviněným ze založení ilegální organizace \"Slovenská národná liga\", namířené proti komunismu. P. Lexmann byl zmíněn i při vyšetřování činnosti organizace \"Rodina\", založené chorvatským knězem Tomislavem Kolakovičem. Navzdory nátlaku Stb také 17. června 1949 na mši přečetl pastýřský list přijatý na tajné biskupské konferenci v Praze.\n\nV rámci Akce K byl v dubnu 1950 odvezen z Košic a poté vystřídal internační kláštery v Pezinku, Báči a Podolínci. Dne 29. listopadu 1950 byl zařazen do seznamu „reakčních a nepřevychovatelných“ řeholníků a převezen do kláštera v Králíkách. V internačních klášterech byly obecně velmi tvrdé životní podmínky, ale v Králíkách měl již P. Lexmann vážné srdeční potíže, vysoký krevní tlak, chodil o holi. Nedostatek léků a těžká práce zhoršovaly jeho zdravotní stav. Jednoho červencové dne byl poslán pást krávy. Slunce a chůze do prudkého kopce jej zcela vyčerpaly. Zemřel 17. července 1952 ve věku 52 let, příčinou smrti byla pravděpodobně mozková mrtvice. Byl pohřben ve své rodné obci Bobot.\n\nMikuláš Jozef Lexmann byl zařazen na mezinárodní seznam dominikánských mučedníků 20. století. V roce 2013 slovenská provincie dominikánů schválila podnět k zahájení procesu jeho blahořečení.\n\n"}
{"id": "1177960", "url": "https://cs.wikipedia.org/wiki?curid=1177960", "title": "Baronet Cable-Alexander", "text": "Baronet Cable-Alexander\n\nBaronet Alexander později Cable-Alexander je baronetský titul ve Spojeném království. Byl vytvořen 11. prosince 1809 pro Williama Alexandera, Lorda Mayor of Dublin. Tato větev irské rodiny Alexander pochází od Williama Alexandera, který byl bratrem Nathaniela Alexandera, předka hrabat z Caledonu a hrabat Alexander z Tunisu.\n\nK roku 2013 nebyla u současného baroneta prokázána jeho posloupnost.\n\n\nSoučasným dědicem je Fergus William Antony Cable-Alexander (nar. 1981)\n"}
{"id": "1177962", "url": "https://cs.wikipedia.org/wiki?curid=1177962", "title": "Na Plazích", "text": "Na Plazích\n\nVrch Na Plazích (347 m n. m.) se nachází přibližně 1 km západně od obce Skryje v okrese Rakovník.\n\nZ východního a jižního pohledu působí vrchol v okolní krajině tvořené zemědělskou půdou nevýrazně, neboť ji převyšuje jen o přibližně 10 metrů. V severním a západním směru je však situace jiná. Na severu pozvolněji v několika terasách klesá na úroveň hladiny asi 400 metrů vzdálené řeky Berounky. Orná půda zde směrem k řece přechází v luka a posléze, blíže řece, k strmému zalesněnému svahu. Na západě zalesněný svah prudce klesá do údolí Zbirožského potoka. Převýšení na severu a západě činí necelých 100 metrů. Na svahu nad vyústěním Zbirožského potoka do Berounky severozápadně od vrcholu se nachází chatová osada.\nZ geologického hlediska je vrch tvořen ve střední části spilitem (spilitizovaný bazalt), severní, západní a jižní partie pak tvoří břidlice a prachovce náležející povětšinou k proterozoiku Barrandien.\n\nVrchol je přístupný po louce z místní asfaltové komunikace, která vede ze Skryj západně do údolí Zbirožského potoka a míjí vrchol ve vzdálenosti přibližně 100 metrů.\n\nAsi 100 metrů jihovýchodně od vrcholu se nachází kovový křížek (krucifix) zasazený v kamenném soklu a odpočinková lavička. Méně romantickou zajímavostí je trasa 420 elektrického vedení 400 kV vedoucí z rozvodny Hradec u Kadaně do rozvodny Mírovka, které vrchol míjí asi 300 metrů východně.\n\n"}
{"id": "1177964", "url": "https://cs.wikipedia.org/wiki?curid=1177964", "title": "William Alexander", "text": "William Alexander\n\nWilliam John Alexander (1. dubna 1797 – 31. března 1873) byl britský právník a 3. baronet Alexander.\n\nNarodil se 1. dubna 1797 jako syn Sira Roberta Alexandera, 2. baroneta a jeho manželky Elisy Wallis. Roku 1859 po smrti svého otce zdědil titul baronet. Studoval na Univerzitě v Dublinu a poté na Trinity College v Cambridge kde získal bakalářský titul a později magisterský.\n\nRoku 1844 byl jmenován Queen's Counsel (královnin advokát). Roku 1863 byl Eduardem, princem z Walesu jmenován generálním prokurátorem vévodství Cornwall.\n\nZemřel 31. března 1873 svobodný a bezdětný.\n"}
{"id": "1177965", "url": "https://cs.wikipedia.org/wiki?curid=1177965", "title": "Hrabě Annesley", "text": "Hrabě Annesley\n\nHrabě Annesley z Castlewellanu je titul irské šlechty. Byl vytvořen 17. srpna 1789 pro Francise Annesley, 2. vikomta Glerawly. Tituly Baron Annesley a Vikomt Glerawly byly vytvořeny 20. září 1758 a 14. listopadu 1766 pro jeho otce Williama Annesleye který byl členem irského parlamentu pro Midleton. Annesley byl šestým synem Francise Annesley, který byl synem Francise Annesleye, 1. vikomta Valentia.\n\n\n\nSoučasným dědicem je Michael Stephen Annesley, vikomt Glerawly (nar. 1957).\n\nJeho dědicem je Michael David Annesley (nar. 1984), který má syna Kenzie Michaela Annesley (nar. 2014)\n"}
{"id": "1177970", "url": "https://cs.wikipedia.org/wiki?curid=1177970", "title": "Vasile Ladislau Pop", "text": "Vasile Ladislau Pop\n\nVasile Ladislau Pop, též Popp (6. ledna 1819 Berindu – 17. února 1875 Budapešť), byl rakouský státní úředník, právník, soudce a politik rumunské národnosti ze Sedmihradska, v 60. letech 19. století poslanec rakouské Říšské rady.\n\nPocházel z rodiny řeckokatolického vyznání. Vystudoval piaristické lyceum v Kluži (do roku 1835) a pak do roku 1838 tamtéž studoval práva. Později ještě studoval teologii na řeckokatolické koleji svaté Barbory ve Vídni. Od roku 1842 vyučoval matematiku na lyceu v Blaji. Roku 1845 byl nucen po konfliktu s biskupem opustit dráhu pedagoga. Studoval práva v Târgu Mureș a působil potom v soudnictví. Roku 1850 se stal soudním radou ve městě Bistrița, v roce 1852 v Sibini. Patřil mezi nejvýše postavené rumunské úředníky ve Vídni. Od roku 1859 působil jako rada na ministerstvu spravedlnosti ve Vídni. V letech 1861–1865 zastával post viceprezidenta sedmihradského gubernia a v letech 1865–1867 prezidenta vrchního zemského soudního dvora v Sedmihradsku. Od roku 1868 do roku 1875 zastával funkci předsedy národního spolku Asociația Transilvană pentru Literatura Română și Cultura Poporului Român (ASTREI). V roce 1868 incioval vznik listu \"Transil­vania\", který byl tiskovým orgánem ASTREI. Získal Řád železné koruny. V roce 1872 ho císař povýšil na svobodného pána (barona).\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Zasedal zde od roku 1863 do roku 1864. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 20. října 1863 složil slib, 12. listopadu 1864 opětovně složil slib. V době svého působení v parlamentu se uvádí jako Ladislaus Basil Popp, prezident nejvyššího sedmihradského soudního dvora ve Vídni.\n\nPo rakousko-uherském vyrovnání se zapojil do soudního systému Uherska. Od roku 1867 byl prezidentem soudního oddělení pro Sedmihradsko v Pešti. V době úmrtí v roce 1875 je popisován jako prezident soudního senátu královského uherského nejvyššího soudního dvora.\n\nZemřel v únoru 1875 po krátké nemoci.\n"}
{"id": "1177971", "url": "https://cs.wikipedia.org/wiki?curid=1177971", "title": "Ioan Pușcariu", "text": "Ioan Pușcariu\n\nIoan Pușcariu (10. října 1824 Sohodol u Brašova – 24. prosince 1911 Sohodol u Brašova) byl rakouský státní úředník, spisovatel a politik rumunské národnosti ze Sedmihradska, v 60. letech 19. století poslanec rakouské Říšské rady.\n\nPůsobil jako spisovatel. Pocházel z rodiny kněze. Vychodil základní školu. V roce 1834 nastoupil na německou normální školu v Brašově. Po třech letech přešel na katolické gymnázium. Roku 1841 se přestěhoval do Sibině, kde studoval teologii. V letech 1843–1846 studoval lyceum a pak nastoupil na právnickou akademii v Sibini. Podílel se na veřejném dění během revolučního roku 1848. Tehdy si změnil příjmení z rodného Puşcaşiu na tvar Puşcariu. Byl členem stálého rumunského revolučního výboru v Sedmihradsku. V době svého působení v parlamentu se uvádí jako Johann Puscariu, správce komitátu Cetatea de Baltă (Kockelburg).\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 20. října 1863 složil slib, 12. listopadu 1864 opětovně složil slib.\n"}
{"id": "1177972", "url": "https://cs.wikipedia.org/wiki?curid=1177972", "title": "Combat 18", "text": "Combat 18\n\nCombat 18 (C18) je neonacistická organizace spojená s hnutím Blood and Honour založená na zásadách odporu bez vůdce (\"leaderless resistance\"). Původně pochází ze Spojeného království, ale je rozšířena a působí i v dalších zemích. Členové Combat 18 jsou podezříváni z mnoha vražd imigrantů, barevných a jiných členů C18. Číslo 18 odkazuje k iniciálám Adolfa Hitlera: A a H je první a osmé písmeno latinské abecedy. Členství v organizaci Combat 18 je překážkou ke vstupu do britské vězeňské služby (British Prison Service) a k policii.\n\n23. ledna 2020 byla organizace v Německu ministrem vnitra Horstem Seehoferem zakázána. Podle údajů německých bezpečnostních složek se odhaduje, že organice měla okolo dvaceti členů.\n"}
{"id": "1177973", "url": "https://cs.wikipedia.org/wiki?curid=1177973", "title": "Ihor Jakubovskyj", "text": "Ihor Jakubovskyj\n\nIhor Kuzmyč Jakubovskyj (ukrajinsky Ігор Кузьмич Якубовський; rusky Игорь Кузьмич Якубовский (Igor Kuzmič Jakubovskij); * 29. ledna 1960 Vilnius) je bývalý sovětský a ukrajinský fotbalový záložník či útočník. Je držitelem ukrajinského občanství.\n\nAbsolvoval pedagogický institut (tělesná výchova a sport), poté studoval na Fakultě ekonomie Vilniuské univerzity. Po skončení hráčské a trenérské kariéry působil jako fotbalový sudí v Kyjevě.\n\nS organizovaným fotbalem začal roku 1977 v Žalgirisu Vilnius, v sezoně 1981 již pravidelně nastupoval za A-mužstvo.\n\nV období 1982–1990 hrál nejvyšší soutěž SSSR za Metalist Charkov a stal se jednou z legend klubu. V roce 1983 mu byl udělen titul Mistr sportu SSSR. V roce 1986 narukoval do Dinama Kyjev, za A-mužstvo však nenastoupil k žádnému soutěžnímu utkání a vrátil se do Charkova. V sezoně 1987/88 triumfoval s Metalistem Charkov v sovětském poháru. Na podzim 1988 byl kapitánem Metalistu Charkov ve všech čtyřech utkáních v Poháru vítězů pohárů, což byly zároveň jeho jediné starty v evropských pohárech.\n\nRoku 1990 přestoupil do třetiligového Torpeda Zaporožje, s nímž dvakrát slavil postup o soutěž výše a v sezoně 1992 zde zaznamenal své první dva starty v ukrajinské nejvyšší soutěži.\n\nV ročníku 1992/93 byl hráčem Českých Budějovic v posledním ročníku československé nejvyšší soutěže. V sezoně 1993/94 pomohl Jindřichovu Hradci k suverénnímu vítězství v jihočeském přeboru, jindřichohradečtí získali 59 bodů ze 60 možných a postoupili do Divize A.\n\nNa podzim 1994 hájil barvy Tempu Šepetivka v ukrajinské nejvyšší soutěži. Hráčskou kariéru uzavřel v druholigovém klubu Chimik Žytomyr (1995–1998; od 1997/98 jako Polissja Žytomyr). V ročníku 1997/98 zde byl hrajícím trenérem.\n\nZdroj: \n\n\n"}
{"id": "1177975", "url": "https://cs.wikipedia.org/wiki?curid=1177975", "title": "Seznam páternosterů v Česku", "text": "Seznam páternosterů v Česku\n\nSeznam oběžných výtahů (páternosterů) v České republice:\n\n\n\n\n\n\n\n\n\n\n"}
{"id": "1177976", "url": "https://cs.wikipedia.org/wiki?curid=1177976", "title": "Tištěná elektronika", "text": "Tištěná elektronika\n\nTištěná elektronika angl. \"printed electronics\" je elektronická sestava (podsestava) vyrobená pomocí technologií tisku na různých substrátech; postupy tisku mohou být doplněny o další aditivní nebo subtraktivní techniky.\nTištěná elektronika (TE) zahrnuje často organickou elektroniku, která obsahuje elektronické součástky vyrobené z organických materiálů. Tištěná elektronika zahrnuje elektronické součástky, sestavy a aplikace, vyrobené úplně nebo alespoň z velké části tiskem. Namísto tiskařských barev se tiskne tekutými nebo pastózními funkčními materiály.\n\nTištěná elektronika spojuje znalosti a vývojové výsledky tiskových technologií, elektroniky, stejně tak chemie a materiálového inženýrství, včetně organické chemie a polymerové chemie. Rozvoji pomáhá také vývoj organické elektroniky, založené na rozvoji funkčních organických elektronických materiálů. Vedle elektrických vlastností (vodivost, polovodivost, elektroluminiscence) vede právě zpracovatelnost v tekuté formě jako roztok, disperze nebo suspenze k rozvoji tištěné elektroniky. Současně jsou ale také využívány anorganické materiály v kapalné formě.\nJakkoli v tištěné elektronice jde o součástky organické elektroniky, liší se konstrukcí i fungováním částečně od konvenčních elektronických součástek. Proto mají obvodová řešení a optimalizace součástek i obvodů velmi důležitou roli ve vývoji tištěné elektroniky.\nK výrobě tištěné elektroniky jsou využitelné takřka všechny zavedené tiskové postupy, přinejmenším v modifikované podobě. Podobně jako se při klasickém tisku tisknou jednotlivé barvy přes sebe, při tisku elektroniky jsou nanášeny jednotlivé funkční vrstvy. Protože se vzájemně liší jak použité materiály, tak vlastnosti jednotlivých tiskových technik, je hledání nových materiálů a nových způsobů tisku jednou z nejdůležitějších úloh v rozvoji tištěné elektroniky.\nNapříklad maximální rozlišení struktur při konvenčním tisku je určeno maximálním rozlišením lidského oka. Detaily menší než 20 μm už nedokáže lidské oko rozlišit a nejsou proto klasickými tiskovými technikami reprodukovány. Oproti tomu v elektronice jsou požadovány mnohem jemnější struktury a to platí i o soutisku jednotlivých vrstev při tisku složitějších struktur, například tranzistorů.\nKolísání tloušťky a proměnlivost vlastností nanesených vrstev, stejně tak jako výskyt nepotištěných míst jsou při konvenčním tisku významné, jen když jsou rozlišitelné lidským okem. Oproti tomu u tištěné elektroniky představuje výskyt takových vad významný vliv na funkci tištěných součástek. Naopak vizuální dojem, vzhled je zde nevýznamný. K tomu navíc je nutné zpracovávat množství velmi odlišných materiálů, což klade velké nároky na jejich vzájemnou kompatibilitu (snášenlivost), přilnavost a společné působení.\nVe srovnání s tradiční mikroelektronikou se tištěná elektronika vyznačuje jednoduchou, flexibilní a především cenově výhodnou výrobou. Měla by umožnit elektronickým aplikacím významně větší rozšíření, síťové propojení a průnik do nových oblastí využití. Dobrým příkladem je opatření obalů zboží denní potřeby natištěným RFID identifikátorem. Ten umožní bezkontaktní identifikaci při dopravě i v obchodě. Navíc umožní tištěná elektronika jednoduchou realizaci a integraci specifických vlastností a funkcí (například ohebné displeje a solární články). Výkonnost tištěné elektroniky zůstává z hlediska jednotlivých funkcí zatím pozadu za konvenční elektronikou. Elektronické systémy s vysokými spínacími frekvencemi a velkou hustotou integrace zůstanou v dohledné době doménou konvenční elektroniky, mimo jiné pro velké investiční náklady na vývoj. Oproti tomu míří tištěná elektronika k zavedení nízkonákladové elektroniky v oborech, kde velká výkonnost konvenční elektroniky není potřebná.\n\nAtraktivita použití tiskových postupů k výrobě elektroniky vyplývá v první řadě z možnosti skládat funkční vrstvy (tedy tenkovrstvé součástky) významně jednodušším a levnějším způsobem, než při konvenční výrobě. K tomu hraje významnou roli také možnost produkovat výrobky s novými nebo vylepšenými vlastnostmi. Výběr použitých tiskových technik se řídí podle nároků na vytištěné vrstvy, podle vlastností potiskovaných materiálů a podle vlastností požadovaných od výsledného produktu. Z průmyslově využívaných postupů šlo od začátku především o tryskový tisk (ink-jet) a sítotisk. Využívají se i techniky velkonákladového tisku jako jsou hlubotisk, ofset a flexotisk. Zatímco techniky velkonákladového tisku se užívají při tisku na základní materiál v rolích (roll-on-roll), ink-jet a sítotisk se využívají při potisku základního materiálu v arších (listech, přířezech).\n\nPostupy velkonákladového tisku (hlubotisk, ofset, flexotisk) vykazují ve srovnání s ostatními druhy tisku velkou produktivitu, která může dosahovat až 10 000 m2/hod. Jejich použití je vhodné při potřebě drasticky snížit výrobní náklady. Díky velké produktivitě a variabilitě použití umožňují tisky tlustých vrstev až do 20 μm a přitom výbornou kvalitu vrstev. V oboru tištěné elektroniky pokračuje vývoj stále dál. Ofset a flexotisk jsou vhodné zvláště pro tisk anorganických i organických vodivých vrstev a pro tisk dielektrik. Hlubotisk se díky dobré kvalitě nanášených vrstev hodí zvláště pro vrstvy citlivé na kvalitu, jako jsou organické polovodiče a polovodivé a dielektrické vrstvy v tranzistorech. Je třeba upozornit, že organické tranzistory řízené polem (FET, unipolární tranzistor) a z nich konstruované integrované obvody je možné kompletně vyrábět pomocí postupů velkonákladového tisku.\n\nJe flexibilní a všestranně použitelný způsob digitálního tisku, který je možné použít s přiměřeně nízkými náklady i v laboratorních podmínkách. Je velmi vhodný pro nízkoviskózní, rozpustné materiály, například organické polovodiče. U vysokoviskózních materiálů jako jsou organická dielektrika nebo disperze částic jako jsou anorganické metalické barvy, nastávají problémy s ucpáváním trysek. Vzhledem k nanášení vrstev po kapkách je dosažitelná homogenita vrstev omezena. Tyto potíže je možné využitím některých dodatečných opatření odstranit. Současným použitím více trysek a tiskem na povrchově upravený substrát lze produktivitu tisku zlepšit. Inkoustový tisk je vhodný pro organické polovodiče v polem řízených tranzistorech (OFET) a organické diody LED (OLED), ale je možné takto tisknout kompletní tranzistory. Byl vyzkoušen tisk OLED displejů, integrovaných obvodů a organických fotovoltaických článků.\n\nDíky možnosti nanášet tlusté vrstvy pastózních materiálů je sítotisk využíván v průmyslu už dlouho. Především se takto zhotovují vodiče z anorganických materiálů (kovů) pro plošné spoje, antény), ale také izolační nebo pasivační (ochranné) vrstvy. Plocha, kterou je možné zhotovit, se pohybuje do 50 m2/h a rozlišení do 100 μm jsou podobně jako u inkoustového tisku omezené. Také v tištěné elektronice se tento mnohostranný a přiměřeně jednoduchý způsob tisku používá pro tisk vodivých a dielektrických vrstev. Je ověřen i tisk organických polovodičů (OPVC) i samostatných OFET.\n\nPro tištěnou elektroniku se užívají jak organické, tak anorganické materiály. Předpokladem je, mimo elektrické vlastnosti, aby materiál bylo možné převést do kapalné formy jako roztok, disperzi nebo suspenzi. To zahrnuje mnoho organických materiálů, které mohou být použity jako vodiče, polovodiče nebo izolanty. U anorganických materiálů jde až na malé výjimky o disperzi kovových mikro- nebo nanočástic. Výchozím bodem pro vývoj tisknutelných elektronických materiálů bylo objevení konjugovaných polymerů a jejich další vývoj jako rozpustných látek. V současnosti existuje velký počet tisknutelných materiálů z této skupiny polymerů, které mají vodivé, polovodivé, elektroluminiscenční, fotovoltaické a další funkční vlastnosti. Jiné polymery mohou být využity jako izolanty nebo dielektrika.\nVedle příslušných elektrických vlastností je pro využití v tištěné elektronice důležitá také zpracovatelnost v tiskovém procesu.\nVlastnosti použitých materiálů určují v širokém rozsahu rozdíly mezi tištěnou a konvenční elektronikou. Přesto nabízejí materiály používané v tištěné elektronice celou řadu výhod, které jsou rozhodující pro rozvoj této technologie. K nim patří vedle zpracovatelnosti v kapalné formě také ohebnost a možnost ovlivňovat funkční vlastnosti chemickou modifikací (např. barvu emitovaného světla ve vrstvě OLED). Na druhou stranu nelze vyrobit z organických, polymerních materiálů tak dokonale uspořádané vrstvy a povrchy, jaké jsou obvyklé u anorganických materiálů. Tím je způsobena horší vodivost organických vodičů a horší vlastnosti u organických polovodičů. Momentálně se intenzivně zkoumá fakt, že u většiny organických polovodičů je vhodnější děrová vodivost oproti elektronové. Zatím se jeví, že jde o specifickou vlastnost těchto látek, používaných pro OFET. Nedají se natisknout skoro žádné vrstvy N-typu na rozdíl od P-typu. Z toho dál vyplývá, že v tištěné elektronice nejsou dostupné skoro žádné CMOS mimo PMOS. Navíc je odolnost součástek v tištěné elektronice vůči povětrnostním vlivům horší a životnost kratší ve srovnání s konvenční elektronikou.\nCharakteristické pro tištěnou elektroniku je použití ohebných podložek (substrátů), které dovolují snížit výrobní náklady a vyrábět ohebné obvody. Zatímco pomocí inkoustového tisku a sítotisku se potiskují také tuhé podložky jako sklo nebo křemík, postupy velkonákladového tisku se vzhledem k rotačnímu principu zpracování potiskují skoro výhradně fólie a papír. Z cenových důvodů se potiskují hlavně polyetylentereftalátová fólie (PET) a polyimidová fólie (PI). Dalšími důležitými vlastnostmi při užití podložky jsou nízká drsnost a dobrá smáčivost. Tu lze ale upravit předběžnými úpravami (nanesení pomocných vrstev, plazmové obrábění). V protikladu ke konvenčnímu tisku je zde velká nasákavost podložky nežádoucí. Na základě nízké ceny a mnohostranného využití představuje papír atraktivní podložku pro tištěnou elektroniku. Velká drsnost a nasákavost ale způsobují technologické těžkosti při výrobě.\n\nRozvoj následujících oborů (výzkum, vývoj a výroba) přispívá k rozvoji TE:\n\n\n"}
{"id": "1177981", "url": "https://cs.wikipedia.org/wiki?curid=1177981", "title": "NGC 6992", "text": "NGC 6992\n\nNGC 6992 (také známá jako Caldwell 33) je emisní mlhovina v souhvězdí Labutě vzdálená přibližně 1 470 světelných let. Spolu s NGC 6960, NGC 6974, NGC 6979, NGC 6995 a IC 1340 dohromady vytváří mlhovinu Řasy.\n"}
{"id": "1177982", "url": "https://cs.wikipedia.org/wiki?curid=1177982", "title": "NGC 6960", "text": "NGC 6960\n\nNGC 6960 (také známá jako Koště čarodějnice nebo Caldwell 34) je emisní mlhovina v souhvězdí Labutě vzdálená přibližně 1 470 světelných let. Spolu s NGC 6974, NGC 6979, NGC 6992, NGC 6995 a IC 1340 dohromady vytváří mlhovinu Řasy.\n"}
{"id": "1177983", "url": "https://cs.wikipedia.org/wiki?curid=1177983", "title": "Milan Timko (fotbalista)", "text": "Milan Timko (fotbalista)\n\nMilan Timko (* 28. listopadu 1972, Prešov) je bývalý slovenský fotbalový obránce a reprezentant.\n\nV československé lize hrál za Tatran Prešov. Nastoupil v 1 ligovém utkání. V české lize hrál za FC Baník Ostrava, nastoupil ve 42 ligových utkáních a dal 3 góly. Dále hrál za VTJ KOBA Senec, Artmedii Petržalka, ŠK Slovan Bratislava, Kocaelispor, Adanaspor, Aalborg BK, SV Ried a SV Ohlsdorf. V Lize mistrů UEFA nastoupil ve 2 utkáních a v Evropské lize UEFA ve 4 utkáních.\n\nV A-mužstvu Slovenska debutoval 6. 8. 1997 v přátelském utkání v Bratislavě proti reprezentaci Švýcarska (výhra 1:0). Za slovenský národní tým nastoupil v letech 1997–2002 celkem ve 29 utkáních a vstřelil 1 gól.\n\nGóly Milana Timka za A-mužstvo Slovenska\n\n"}
{"id": "1177991", "url": "https://cs.wikipedia.org/wiki?curid=1177991", "title": "Milan Timko", "text": "Milan Timko\n\nMilan Timko je jméno více osob\n\n"}
{"id": "1177992", "url": "https://cs.wikipedia.org/wiki?curid=1177992", "title": "Antonín Spěvák", "text": "Antonín Spěvák\n\nAntonín Spěvák je jméno více osob:\n\n"}
{"id": "1177994", "url": "https://cs.wikipedia.org/wiki?curid=1177994", "title": "FK Krasnodar v sezóně 2008", "text": "FK Krasnodar v sezóně 2008\n\nSezóna 2008 byla první sezóna klubu FK Krasnodar v jeho historii. Klub působil v Druhé divizi, 3. ruské fotbalové lize, ve skupině Jih. Krasnodar skončil na třetím místě a postoupil do První divize.\n\nJednalo se o první sezónu klubu, který byl založen dne 22. února 2008. Vedení nového týmu bylo svěřeno hlavnímu trenérovi Vladimirovi Volčekovi. Dne 15. srpna vedení s Volčekem rozvázalo kontrakt a klub převzal sportovní ředitel Sergej Vachrušev a vedoucí mužstva Nurbij Chakunov. Krasnodar se tehdy nacházel s 30 body na pátém místě tabulky. Chakunov se následně stal novým hlavním trenérem a dovedl tým na konečné třetí místo se 72 body. Toto místo na postup nestačilo, avšak před startem nové sezóny byla Krasnodaru nabídnuta možnost hrát v První divizi kvůli neúčasti některých klubů.\n\nKrasnodar byl nasazen do 1. kola ruského poháru, kde 16. dubna venku porazil sočskou Žemčužinu 1:0. Jednalo se o první klubové vítězství v historii. I v 2. kole se utkal s týmem ze Soči, tentokráte 3. května porazil na domácí půdě FK Soči 04 2:0. V 3. kole byl nasazen proti městskému rivalovi FK Krasnodar 2000, nad kterým 24. května zvítězil 3:1. Pohárovou stopku Krasnodaru vystavil ve 4. kole, hraném 7. června, FK Taganrog, kterému podlehl vysoko 1:4.\n\n\n\n\n\"Zdroj:\"\n"}
{"id": "1177999", "url": "https://cs.wikipedia.org/wiki?curid=1177999", "title": "Oskar Oehler", "text": "Oskar Oehler\n\nOskar Oehler, po roce 1945 Oskar Olár (8. ledna 1904 Přerov – 26. května 1973 Vídeň), byl český architekt.\n\nNarodil se v česko-německé rodině přerovského stavitele Františka Oehlera (* 1. prosince 1854) a jeho ženy Ludmily, rozené Koblihové (* 24. prosince 1870). V roce 1914 absolvoval českou národní školu a poté v roce 1921 německou reálku v Olomouci. Od roku 1921 studoval architekturu na německé technice v Brně. Zde se seznámil se svou budoucí manželkou Elly Sonnenschein. V roce 1926 složil první státní zkoušku, studia ale z finančních důvodů nedokončil. Pracoval v ateliérech architektů Jindřicha Kumpošta, Michala Maximiliána Scheera a Bohuslava Fuchse. V letech 1931-1933 pokračoval ve studiu na německé technice v Praze. Studia ale dokončil až po 2. světové válce na Českém vysokém učení technickém v Praze.\n\nV roce 1931 se oženil se svou spolužačkou Elly Sonnenscheinovou a v roce 1932 se jim narodila dcera Renata. V letech 1932–1939 měli samostatnou projekční kancelář v Praze. V létě 1939 se rozhodli uprchnout před nacismem do Austrálie. Pokus ale nebyl úspěšný. Byli vězněni v Mnichově a v Berlíně. Poté žili v Ostravě. V roce 1944 byla Elly deportována do koncentračního tábora Terezín. Jejich dcera Renata se do konce války skrývala v Praze.\n\nPo skončení druhé světové války manželé obnovili společnou projekční kancelář v Ostravě. Změnili si jméno na Olárovi. V roce 1949 odešli do Prahy, kde nejprve pracovali společně ve Stavoprojektu, v roce 1951 přešel Oskar Olár do Hutního projektu, kde pracoval jako hlavní specialista a později jako hlavní architekt. V roce 1964 odešel do důchodu.\n\nV roce 1966 vystoupil z KSČ a následně byl vyškrtnut ze Svazu československých architektů. V roce 1971 emigroval do Vídně za svou dcerou. Zde v roce 1973 zemřel.\n\n\n\nVětšina předválečných projektů je společné dílo Oskara a Elly Oehlerových.\n\n\n\n\n"}
{"id": "1178009", "url": "https://cs.wikipedia.org/wiki?curid=1178009", "title": "Sainte-Croix (Vaud)", "text": "Sainte-Croix (Vaud)\n\nSainte-Croix je město v západní (frankofonní) části Švýcarska, v kantonu Vaud, v okrese Jura-Nord Vaudois. Je položeno vysoko v pohoří Jura.\n\nMěsto je spojeno lokální železnicí s Yverdon-les-Bains (36 minut).\n\nV roce 2000 bylo v Orbe nejvíce obyvatel mluvících francouzsky (90,35%), dalšími jazyky byla němčina (2,2%) a italština (2,1%).\n\nMěsto je od poloviny 19. století proslulé výrobou hracích skříněk. Umění jejich výroby dokumentuje Centre International de la Méchanique d'Art. Nejvyšším bodem oblasti je Le Chasseron (1607 m), které je místním centrem sjezdového lyžování a od Sainte-Croix je vzdálené 2 hodiny chůze. Z Le Chasseron je panoramatický výhled do všech stran na Alpy, Neuchâtelské jezero a pohoří Jura.\n\n\n"}
{"id": "1178010", "url": "https://cs.wikipedia.org/wiki?curid=1178010", "title": "Jan M. Passer", "text": "Jan M. Passer\n\nJan M. Passer (* 1974) je český soudce.\n\nVystudoval právo na Právnické fakultě Univerzity Karlovy a na Právnické fakultě Stockholmské univerzity.\n\nOd roku 2001 působil jako soudce Obvodního soudu pro Prahu 2. Od roku 2004 byl soudcem-stážistou a od roku 2005 pak řádným soudcem Nejvyššího správního soudu, kde po určitou dobu působil mj. jako předseda volebního senátu. V únoru 2016 byl vybrán za kandidáta na funkci soudce Tribunálu Soudního dvora Evropské unie za Českou republiku, členem Tribunálu se jakožto druhý český soudce po Ireně Pelikánové stal 19. září téhož roku.\n\nJe zakládajícím členem České společnosti pro evropské a srovnávací právo.\n\n\n"}
{"id": "1178012", "url": "https://cs.wikipedia.org/wiki?curid=1178012", "title": "William Annesley", "text": "William Annesley\n\nWilliam Annesley (1710 – 2. září 1770) byl irský politik a 1. vikomt Glerawly.\n\nNarodil se roku 1710 jako šestý syn Francise Annesleyho a Elizabeth Martinové. Přes svého otce byl vnukem Francise Annesleyho, 1. vikomta Valentia. Byl členem parlamentu v Irské dolní komoře pro Midleton. Sloužil jako vysoký šerif Downu.\n\nDne 16. srpna 1738 se oženil s lady Anne Beresfordovou, dcerou Marcuse Beresforda, 1. hraběte z Tyrone. Spolu měli tři děti:\n\nZemřel 2. září 1770.\n"}
{"id": "1178014", "url": "https://cs.wikipedia.org/wiki?curid=1178014", "title": "Francis Annesley", "text": "Francis Annesley\n\nFrancis Annesley (27. listopadu 1740 – 19. prosince 1802) byl anglo-irský politik a 1. hrabě Annesley.\n\nNarodil se 27. listopadu 1740 jako syn Williama Annesley, 1. vikomta Glerawly a jeho manželky Lady Anne Beresford, dcery Marcuse Beresforda, 1. hraběte z Tyrone. Byl členem parlamentu pro Downpatrick. Dne 2. září 1770 po smrti svého otce zdědil titul vikomt Glerawly a dostal místo v Irské sněmovně lordů. Dne 17. srpna 1789 byl pro něj vytvořen titul hrabě Annesley z Castlewellanu.\n\nZemřel 19. prosince 1802 svobodný a bezdětný.\n"}
{"id": "1178015", "url": "https://cs.wikipedia.org/wiki?curid=1178015", "title": "Richard Annesley", "text": "Richard Annesley\n\nRichard Annesley (14. dubna 1745 – 9. listopadu 1824) byl anglo-irský politik a 2. hrabě Annesley.\n\nNarodil se 14. dubna 1745 jako druhý syn Williama Annesleye, 1. vikomta Glerawly a jeho manželky Lady Anne Beresford. Byl členem parlamentu pro Coleraine a později pro St Canice, Newtownards, Fore, Blessington, Clogher a Midleton. Sloužil jako vysoký šerif Downu. Titul hrabě Annesley, zdědil po svém bezdětném bratrovi Francisovi Annesley.\n\nDne 25. září 1771 se oženil s Anne Lambert. Spolu měli šest dětí:\n\nZemřel 9. listopadu 1824.\n"}
{"id": "1178018", "url": "https://cs.wikipedia.org/wiki?curid=1178018", "title": "Viktor Dubský z Třebomyslic", "text": "Viktor Dubský z Třebomyslic\n\nViktor hrabě Dubský z Třebomyslic (\"Viktor Josef Eugen František hrabě Dubský z Třebomyslic/Viktor Graf Dubsky von Trebomislitz\") (6. března 1834, Vídeň – 16. července 1915, Zdislavice) byl rakousko-uherský diplomat a generál ze starobylého českého šlechtického rodu Dubských.\n\nPocházel ze starobylého českého rodu Dubských usazeného od 16. století na Moravě, jeho otcem byl František Dubský z Třebomyslic (1784–1873), zakladatel tzv. mladší hraběcí větve zdislavické (hraběcí titul od roku 1834). František byl třikrát ženatý a Viktor se narodil z jeho druhého manželství s Eugenií von Bartenstein (1808–1837). Viktorovou nevlastní sestrou byla slavná rakouská spisovatelka Marie Ebner von Eschenbach, rozená Dubská (1830–1916).\n\nPůvodně sloužil v armádě, do níž vstoupil v roce 1850 jako kadet, souběžně od roku 1857 působil ve službách ministerstva zahraničí. V letech 1872–1877 byl vyslancem v Teheránu, poté v letech 1878–1880 v Istanbulu. Souběžně postupoval i ve vojenské hierarchii, byl povýšen postupně na generálmajora (1883), polního podmaršála (1888) a nakonec generála jezdectva (1901). Vrcholem jeho diplomatické kariéry byla funkce rakousko-uherského velvyslance ve Španělsku, kterou zastával v letech 1888–1903. V prosinci 1903 opustil diplomatické služby a k 1. lednu 1904 byl penzionován i v armádě. Mimoto obdržel čestné hodnosti c. k. tajného rady a komořího, dále byl čestným rytířem Maltézského řádu a po odchodu z diplomatických služeb byl jmenován doživotním členem rakouské panské sněmovny.\n\nViktor Dubský se v roce 1873 oženil s hraběnkou Rosinou von Thun-Hohenstein (1848–1931) z klášterecké větve rodiny Thun-Hohensteinů. Ta po otci zdědila zámek Neuhaus na předměstí Salzburgu, Viktor v roce 1891 koupil velkostatek se zámkem Žádlovice u Mohelnice. Zámek koncem 19. století prošel stavebními úpravami, Viktor Dubský se po odchodu z diplomatických služeb vrátil na Moravu a v Žádlovicích se zapojil do charity a finančně také podpořil veřejně prospěšné projekty.\n\nZ manželství Viktora Dubského a Rosiny Thun-Hohensteinové pocházely dvě děti. Dcera Helena (1874–1956) se provdala za barona Waldemara Thienen-Adlerflycht, dědicem majetku byl syn Adolf Osvald Dubský (1878–1953), který po smrti rodičů prodal zámek Neuhaus, Žádlovice mu byly v roce 1945 zkonfiskovány.\n\nZemřel 16. července 1915 ve věku 81 let na zámku ve Zdislavicích u Kroměříže, který byl tehdy majetkem jeho synovce Viktora Dubského (1868–1932), jenž taktéž působil v diplomatických službách.\n\n"}
{"id": "1178019", "url": "https://cs.wikipedia.org/wiki?curid=1178019", "title": "William Annesley (1772–1838)", "text": "William Annesley (1772–1838)\n\nWilliam Richard Annesley (16. července 1772 – 25. srpna 1838) byl anglo-irský politik a 3. hrabě Annesley.\n\nNarodil se 16. července 1772 jako syn Richarda Annesleye, 2. hraběte Annesley a jeho manželky Anne Lambert.\n\nDne 19. května 1803 se oženil s Lady Isabella St. Lawrence, s dcerou Williama St. Lawrence, 2. hraběte z Howthu. Roku 1821 bylo manželství rozvedeno. Spolu měli jednu dceru:\n\nDne 15. července 1828 se podruhé oženil za Priscillu Cecilii Moore. Spolu měli šest synů:\n\nSloužil jako vysoký šerif Downu. Zemřel 25. srpna 1838.\n"}
{"id": "1178020", "url": "https://cs.wikipedia.org/wiki?curid=1178020", "title": "Franz von Reichenstein", "text": "Franz von Reichenstein\n\nFranz von Reichenstein, celým jménem Franz Leonhard Müller Freiherr von Reichenstein (3. října 1819 Sibiň – 28. nebo 29. ledna 1880 Oberdöbling), byl rakouský vysoký státní úředník a politik německé národnosti ze Sedmihradska, v 60. letech 19. století poslanec rakouské Říšské rady.\n\nPocházel z vlivného sedmihradského rodu Müllerů (od července 1788 povýšeného do šlechtického stavu s predikátem von Reichenstein). Byl vnukem přírodovědce Franze Josefa Müllera von Reichenstein (1742–1825).\n\nRoku 1838 nastoupil do státní služby, k sedmihradské pokladně, později působil u dvorní komory. Roku 1849 působil po boku barona Bacha, jmenovaného tehdy komisařem pro civilní záležitosti v Sedmihradsku. Později se stal tajemníkem na ministerstvu vnitra. Od roku 1853 zastával post místodržitelského rady a organizačního rady ve Velkém Varadínu. V roce 1854 byl povýšen na dvorního radu a následujícího roku jmenován za člena nejvyššího urbariálního soudního dvora ve Vídni. V roce 1858 byl přidělen do skupiny úředníků okolo guvernéra Uherska arcivévody Albrechta. Od roku 1861 působil u sedmihradské dvorní kanceláře.\n\nV době svého působení v parlamentu se uvádí jako svobodný pán Franz von Reichenstein, zástupce kancléře sedmihradské dvorní kanceláře.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 20. října 1863 složil slib, 12. listopadu 1864 opětovně složil slib. Na sněmu i v Říšské radě podporoval únorovou ústavu.\n\nByl historicky posledním sedmihradským vicekancléřem. Tuto funkci zastával od roku 1863. Od roku 1864 měl titul tajného rady. Po rozpuštění sedmihradské kanceláře v roce 1865 byl mimo službu. Odešel ze státní správy.\n\nPo odchodu ze státní služby vážně onemocněl. Zemřel v lednu 1880.\n"}
{"id": "1178025", "url": "https://cs.wikipedia.org/wiki?curid=1178025", "title": "Sergio a Domenica Bernardiniovi", "text": "Sergio a Domenica Bernardiniovi\n\nCtihodní Sergio Bernardini (20. května 1882 Sassoguidano – 12. října 1966 Verica) a Domenica Bedonni Bernardini (12. dubna 1889 Verica – 27. února 1971 tamtéž) byli italští římskokatoličtí manželé.\n\nOba pocházeli z Modeny, byli členy Sekulárního františkánského řádu a Sdružení paulínských spolupracovníků. Měli deset dětí, z nichž se osm rozhodlo pro zasvěcený život.\n\nSergio Bernardini se narodil v Modeně jako starší ze dvou dětí Giulia Bernardiniho a Cunegondy Barbutiové. Oženil se s Emílií Romaniovou, se kterou měl tři děti: Maria, Medarda a Iginu. V letech 1908–1912 však ztratil rodiče, bratra, manželku i všechny tři potomky.\nEmigroval do Spojených států, kde si našel práci v dole. Roku 1913 se vrátil zpět do rodného města, protože se obával, že v novém prostředí ztratí křesťanskou víru. Doma potkal Domenicu Bedonniovou a 20. května 1914 uzavřeli manželství. Pracovali v zemědělství a měli deset dětí.\nPoté, co Sergio odešel do penze, spolu se ženou adoptovali nigerského seminaristu a pomáhali mu s výchovou ke kněžství. Seminarista Felix Alaba Job se později stal arcibiskupem v Ibadanu.\n\nDomenica Beddoni pocházela z rodiny Enrica Bedonniho a Matildy Castelliové. V osmnácti letech si přála vstoupit do kláštera, ale nakonec se rozhodla jinak. Zasnoubila se, ale její snoubenec zemřel krátce před svatbou. V roce 1914 se provdala za Sergia Bernardiniho. Ve svém duchovním svědectví uvedla, že ji všechny věci vedly k Bohu. \"I když líbám tuto růži, líbám krásu Boží\". Také prohlásila o svých dětech: Jsou \"mojí korunou a mým pokladem\". Modlila se za své děti, aby se staly svatými a \"silou dobra ve světě\".\n\nManželé měli deset dětí, pět dcer vstoupilo do kongregace Dcer svatého Pavla, jedna se stala voršilkou, dva synové se připojili ke kapucínskému řádu, jeden z nich (Giuseppe G. Bernardini) byl zvolen arcibiskupem v Izmiru.\n\nJména dětí:\n\nRoku 2006 modenská diecéze zahájila proces kanonizace. Dne 5. května 2015 papež František podepsal dekret, kterým byli manželé prohlášeni za ctihodné. Po rodičích svaté Terezie z Lisieux se jedná o první takový pár v dějinách církve.\n"}
{"id": "1178026", "url": "https://cs.wikipedia.org/wiki?curid=1178026", "title": "Dilshod Choriev", "text": "Dilshod Choriev\n\nDilshod Choriev (uzbecká výslovnost: [dilʃɒd ʧɒriev]; anglickým přepisem: \"Dilshod Choriyev\"), (* 3. červnece 1985) je uzbecký zápasník – judista.\n\nPochází z podhorské oblasti jihovýchodního Uzbekistánu pojmenované po řece Kaškadarje. Začínal s tradičním středoasijským zápasem zvaným kuraš. K judu se dostal přes sambo a vrcholově se mu začal věnovat jako student ekonomické univerzity v Taškentu pod vedením Andreje Šturbabina. Patřil k silné nastupující generaci uzbeckých judistů a o post reprezetanční jedničky sváděl boje s Churšidem Nabijevem a Ramziddinem Sajidovem.\n\nNa mezinárodní scéně se ukazuje od roku 2009. Přípravu na olympijský rok 2012 měl velmi dobrou, hned v úvodu roku vyhrál prestižní pařížský turnaj a na olympijské hry v Londýně odjížděl jako úřadující mistr asie. Ve čtvrtfinále však neustál tíhu situace a protaktizoval zápas proti Brazilci Tiagu Camilovi. V opravách se podobně jako ve čtvrttfinále držel více zpátky než útočil a rozhodčí při hantei poslali do boje o medaile jeho soupeře Japonce Masaši Nišijamu.\n\n\n"}
{"id": "1178027", "url": "https://cs.wikipedia.org/wiki?curid=1178027", "title": "Albrecht Dubský z Třebomyslic", "text": "Albrecht Dubský z Třebomyslic\n\nAlbrecht hrabě Dubský z Třebomyslic (\"Albrecht Bohuslav Alois Arnošt hrabě Dubský z Třebomyslic / Albrecht Graf Dubsky von Třebomislitz\") (12. července 1882, Lysice – 11. října 1962, Vídeň) byl velkostatkář a politik ze starobylého českého šlechtického rodu Dubských.\n\nPocházel ze starobylého rodu Dubských připomínaného od 14. století, patřil k tzv. starší hraběcí (lysické) větvi rodu, jeho rodiči byli c. k. generálmajor hrabě Quido Dubský (1835-1907) a hraběnka Alžběta Kinská (1855-1942). Albrecht Dubský se narodil na rodovém sídle v Lysicích, maturoval v Brně, poté absolvoval studium práv ve Vídni.\n\nJako právní koncipient působil u státních úřadů v Brně, Znojmě a Novém Jičíně, souběžně sloužil v armádě, v níž dosáhl hodnosti poručíka. I když jeho otec zemřel v roce 1907, až v roce 1910 opustil Albrecht státní službu a převzal správu rodového majetku v Lysicích. V letech 1913-1914 byl poslancem Moravského zemského sněmu, kde patřil k aktivním diskutérům a členům několika sněmovních výborů.\n\nPo roce 1918 zasáhla do rodového majetku pozemková reforma, která původní rozsah lysického velkostatku snížila o jednu pětinu (cca 500 hektarů půdy). K velkostatku nadále patřilo přes 2 000 hektarů půdy převážně lesních porostů, kromě toho Dubský provozoval továrnu na výrobu hřebíků v Drnovicích, která zanikla v době hospodářské krize. Albrecht Dubský se i za první republiky aktivně zapojoval do veřejného dění, v letech 1919-1923 byl také členem obecního zastupitelstva v Lysicích. Byl členem řady spolků a organizací nejen v Lysicích, ale také v Brně, krátce zastával funkci předsedy Německého spolku pro dějiny Moravy a Slezska.\n\nI když byl Albrecht Dubský podle vzpomínek lysických starousedlíků Čechem, dokumenty Národního pozemkového fondu dokládají, že za druhé světové války přijal německé občanství. V létě 1944 si u pobočky Moravské banky v Boskovicích vypůjčil jeden milión korun, větší část převedl na účet ve Vídni. Na jaře 1945 odeslal část uměleckých sbírek do Rakouska, ta ale skončila v rukou sovětské armády. Koncem dubna 1945 odjel Albrecht Dubský ke svému švagrovi baronu Hildprandtovi do Blatné v jižních Čechách. Tady byl ale zadržen americkou armádou a byla mu zabavena hotovost ve výši půl miliónu korun, předtím rozdělil 80 000 korun mezi své zaměstnance v Lysicích. Později se dostal do Rakouska a žil ve Vídni, velkostatek i se zámek v Lysicích byl zestátněn v květnu 1945.\n\nNa zámku v Sokolnicích u Brna se v roce 1919 oženil s hraběnkou Julianou Mitrovskou z Nemyšle (1898-1986), která byla iniciátorkou posledních změn v zámeckém parku v Lysicích. Manželství ale zůstalo bezdětné, takže úmrtím Albrechta Dubského (zemřel 11. října 1962 ve Vídni) vymřela starší linie hrabat Dubských.\n\n"}
{"id": "1178037", "url": "https://cs.wikipedia.org/wiki?curid=1178037", "title": "Oscar Montelius", "text": "Oscar Montelius\n\nOscar Montelius (9. září 1843 Stockholm – 4. listopadu 1921 Stockholm) byl švédský archeolog, který vytvořil koncept relativního datování v archeologii.\n\nOscar Montelius vytvořil koncept seriace, relativního chronologického datování. Seriace je proces vytváření chronologie uspořádáváním hmotných reliktů někdejší kultury v pořadí, které vytváří co nejvíce konzistentní rámec jejich kulturní tradice. \n\nPůvodně začal tuto metodu rozpracovávat pro artefakty v muzejních sbírkách u kterých často chyběly důvěryhodné údaje tím, že je porovnával s jinými artefakty z podobné geografické oblasti. Monteliova metoda vytvořila konkrétní časové osy pro dané oblasti za použití hmotných reliktů někdejších kultur. Později, když se jeho relativní datování porovnalo s písemnými prameny, mohl být položen základ pro absolutní datování (které se dnes provádí takřka výhradně za použití přírodovědných metod).\n\nMontelius vzal systém tzv. tří dob (doba kamenná, doba bronzová a doba železná) který původně vytvořil dánský archeolog Christian Jürgensen Thomsen k uspořádání nálezů v kodaňském muzeu a dále jej rozpracoval. Neolit ve Skandinávii rozdělil do period I-IV a severskou dobu bronzovou do šesti period I-VI. Byl prvním badatelem který určil, že početné švédské petroglyfy pocházejí z doby bronzové tak, že porovnával sekery na nich vyobrazené s archeologickými nálezy seker. Dále podpořil Thomsenovu typologii zlatých brakteátů z doby stěhování národů. \n\nTím, že vzal kalendářní data z tehdy nedávno rozluštěných egyptských hieroglyfů se mu povedlo stanovit komplexní systém křížového datování napříč různými typologiemi a spolu souvisejícími artefakty a položil základ i absolutnímu datování archeologických nálezů napříč celou Evropou. \n\nJeho difuzionistické teorie byly sice později rozšířeny o komplexnější pohled na kulturní interakce, ale po upřesnění jeho systému se částečně používají dodnes. Od roku 1917 byl Montelius členem Švédské akademie. \n\nSpolečně s jeho ženou Agdou Montelius (mimochodem aktivní feministkou) jsou pohřbeni v dolmenu (typ hrobu běžný ve Švédsku v průběhu doby bronzové) v Norra begravningsplatsen v Solna ve Švédsku. \n\nOscar Montelius zemřel na zápal plic. Traduje se ne příliš podložená historka, že během návratu z jedné ze svých evropských cest na sklonku svého života projížděl skrze Čechy. Zde byl ovšem na nádraží považován místními vlastenci a sokoly za Němce a byl okraden o svůj kabát, následkem čehož měl onemocnět.\n"}
{"id": "1178038", "url": "https://cs.wikipedia.org/wiki?curid=1178038", "title": "Maybrit Illner", "text": "Maybrit Illner\n\nMaybrit Illner (roz. Klose, * 12. ledna 1965, Berlín) je německá novinářka a televizní moderátorka, uvádějící na kanále ZDF diskuzní pořád s názvem \"Maybrit Illner\".\n\nNarodila se do rodiny vědce a pedagožky ve východní části Berlína (Friedrichshain). Po maturitě v roce 1983, studovala v letech 1984–1988 žurnalistiku na Lipské univerzitě.\n\nJe podruhé vdaná, jejím manželem je německý manažer René Obermann.\n\n\n"}
{"id": "1178040", "url": "https://cs.wikipedia.org/wiki?curid=1178040", "title": "Konrad Schmidt (politik)", "text": "Konrad Schmidt (politik)\n\nKonrad Schmidt (24. července 1810 Agnita – 6. února 1884 Vídeň) byl rakouský právník, státní úředník a politik německé národnosti ze Sedmihradska, v 60. letech 19. století poslanec rakouské Říšské rady, hrabě saského národa, později prezident rakouské Vrchní evangelické rady.\n\nPocházel z rodiny duchovního Daniela Schmidta. První vzdělání získal od otce. V dětství se naučil maďarsky. V letech 1823–1829 studoval na gymnáziu v Sibini. Maturoval v červenci 1829 s vynikajícím prospěchem. Téhož roku byl doporučen konzistoří pro studium teologie na univerzitě. Nakonec se ale rozhodl studovat práva. Nastoupil na soudní praxi. V březnu 1834 po studiích složil advokátské zkoušky. Téhož roku se oženil. Jeho manželkou se stala dcera rychtáře Mathiase Angermanna. Profesně působil v Sibini jako advokát. Byl zvolen i do městské samosprávy. V srpnu 1846 byl zvolen i na stavovský sněm v Kluži. Opětovně byl zvolen i na zasedání sněmu v květnu 1848. Tehdy už se pod vlivem revolučního dění na sněmu začaly řešit i zásadní státoprávní otázky. Na pořad jednání byl předložen návrh na spojení Sedmihradska s Uherskem nebo zrovnoprávnění sedmihradských Rumunů. Schmidt na shromáždění občanů 18. května 1848 v Sibini odmítl sloučení s Uherskem, jež by podle něj vedlo k rozplynutí jeho historické domoviny. Spojení ale bylo prosazeno a Schmidt byl následně zvolen na Uherský sněm v dnešní Budapešti. Poté, co se ale v uherské metropoli vyhrotila revoluční situace, se vrátil zpět do Sedmihradska. Pobýval pak v rodném městě Agnita (Agnetheln). V březnu 1849 se stal policejním ředitelem v Sibini. Funkci zastával do září 1849. Pak nastoupil konec revoluce a obnova absolutistického systému.\n\nV roce 1851 se stal finančním radou v Sibini, po pěti letech finančním prokurátorem. Na tomto postu setrval až do konce 50. let, kdy vojenská porážka Rakouska v Itálii vedla k obnovení politického ústavního života. Tehdy také byla obnovena zemská samospráva Sedmihradska a jeho tří národů, včetně Němců (Sasů). Císař Schmidta jmenoval v březnu 1861 guberniálním radou a v listopadu 1861 náměstkem hraběte (nejvyššího představitele národní samosprávy) saského národa. V roce 1863 se stal hrabětem saského národa. Do funkce ho císař potvrdil 14. července 1863. Od roku 1861 byl rovněž členem vedení evangelické církve v Sedmihradsku.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 21. října 1863 složil slib, 12. listopadu 1864 opětovně složil slib. Po jistou dobu zastával i post druhého místopředsedy Říšské rady. V době svého působení ve vídeňském parlamentu se uvádí jako Konrad Schmidt, guberniální rada a hrabě saského národa (Comes der sächsischen Nation) v Sibini.\n\nPo rozpuštění zemského sněmu v Sibini roku 1865 odmítal rostoucí tlak na opětovné sloučení Sedmihradska a Uherska. V rámci rakousko-uherského vyrovnání v roce 1867, kterým zanikla zemská samospráva Sedmihradska, byl Schmidt zbaven svého úřadu hraběte. Byl penzionován a přestěhoval se do Vídně. Zde se roku 1872 stal kurátorem evangelické církve a roku 1874 ho císař jmenoval prezidentem rakouské Vrchní evangelické rady a zároveň ho povýšil na svobodného pána (barona). V roce 1875 byl jmenován doživotním členem předlitavské Panské sněmovny (nevolená horní komora Říšské rady). Stal se tehdy také sekčním šéfem na předlitavském ministerstvu vyučování. Podílel se na obhajobě zájmů rakouských evangelíků.\n\nZemřel v únoru 1884 na mozkovou mrtvici.\n"}
{"id": "1178041", "url": "https://cs.wikipedia.org/wiki?curid=1178041", "title": "Milan Kolář (pedagog)", "text": "Milan Kolář (pedagog)\n\nMilan Kolář (* 28. července 1953 Jihlava) je český politik a středoškolský pedagog, v letech 2002 až 2006 a opět od roku 2010 zastupitel města Jihlavy (v letech 2014 až 2016 též náměstek primátora).\n\nVystudoval střední ekonomickou školu a následně v letech 1972 až 1977 Vysokou školu ekonomickou v Praze (získal titul Ing.). V roce 1982 nastoupil do Okresního klubu mládeže Jihlava, který do roku 1989 vedl.\n\nVěnuje se organizování a pořádání kulturních událostí, první koncert uspořádal v roce 1974 v jihlavském dělnickém domě. Později pak mimo jiné založil folkový festival \"Prázdniny v Telči\", obnovil \"Jihlavský havířský průvod\" (od roku 1997), obnovil \"Pouť ke svatému Jánu\" a založil tradici \"příjezdů svatého Martina do Jihlavy\" (od roku 1996).\n\nV roce 1991 krátce pracoval na jihlavské radnici, od roku 1992 soukromě podniká. Později začal působit jako pedagog, učí počítačovou grafiku na Soukromé vyšší odborné škole sociální v Jihlavě. Angažuje se jako člen správní rady obecně prospěšné společnosti \"Slavonická renesanční\" (od roku 2007), v minulosti byl členem dozorčí rady společnosti Prádelna a čistírna Jihlava (2003 až 2007).\n\nMilan Kolář je ženatý, má tři děti. Žije v Jihlavě.\n\nDo komunální politiky se pokoušel vstoupit, když kandidoval jako nestraník za ODA v rámci \"Sdružení ČSNS, ODA, NK\" v komunálních volbách v roce 1998 do Zastupitelstva města Jihlavy, ale neuspěl. Zastupitelem města se stal až ve volbách v roce 2002, kdy kandidoval jako nestraník za SZ. Ve volbách v roce 2006 obhajoval svůj mandát jako lídr uskupení \"Jihlavská aliance\" (sdružení nestraníků), ale neuspěl. Do zastupitelstva se opět vrátil po volbách v roce 2010, v nichž byl zvolen jako nezávislý na kandidátce subjektu \"Krásná Jihlava NOJ - Jihlavská aliance - Svobodní\". V komunálních volbách v roce 2014 mandát obhájil na kandidátce sdružení nestraníků \"\"Forum Jihlava\"\". Na začátku listopadu 2014 byl zvolen čtvrtým náměstkem primátora města Jihlavy, svěřen mu byl úsek školství, kultury, tělovýchovy a zdravotnictví a úsek sociálních věcí. Po rozpadu koalice byl 1. listopadu 2016 z funkce náměstka primátora odvolán.\n\nV letech 2008, 2012 a 2016 kandidoval do Zastupitelstva Kraje Vysočina, ale ani jednou neuspěl. V prvním případě figuroval jako nestraník za US-DEU na kandidátce subjektu \"\"DOHODA pro Vysočinu\"\" (tj. US-DEU, ANEO a SP), ve druhém případě jako nestraník za SNK-ED na kandidátce subjektu \"\"Pro Vysočinu\"\" (tj. SNK-ED a hnutí Nestraníci) a ve třetím případě jako nestraník za SZ na kandidátce subjektu \"\"Žijeme Vysočinou - TOP 09 a Zelení\"\".\n\nVe volbách do Poslanecké sněmovny PČR v roce 2002 kandidoval jako nestraník za SZ v Kraji Vysočina, ale neuspěl. Ve volbách do Evropského parlamentu v roce 2009 pak kandidoval jako nestraník za EDS, ale ani tentokrát neuspěl. Ve volbách do Senátu PČR v roce 2016 kandidoval za TOP 09 v obvodu č. 52 – Jihlava. Jeho kandidaturu podporovala také SZ. Se ziskem 9,14 % hlasů skončil na 6. místě a do druhého kola nepostoupil.\n"}
{"id": "1178043", "url": "https://cs.wikipedia.org/wiki?curid=1178043", "title": "2K11 Krug", "text": "2K11 Krug\n\n2K11 \"Krug (; ) je sovětský a ruský protiletadlový raketový komplet středního až dlouhého doletu. Navržen byl v konstrukční kanceláři NPO Novator a jeho výroba probíhala v Zavodu imeni Kalinina. V indexu GRAU nesl označení \"2K11\" a v kódu NATO byl označen SA-4 \"Ganef, slovo, které má původ v jidiš a znamená \"zloděj\" nebo \"lotr.\"\n\nVývoj systému Krug ZRK-SD (2K11) začal v roce 1957 v konstrukční kanceláři OKB Ljulev. Poprvé byl představen na přehlídce v Moskvě v květnu 1965. Do služby začal vstupovat v roce 1967 a v plném provozu byl od roku 1969. Do roku 1993 byl i ve výzbroji ozbrojených sil České republiky.\n\n"}
{"id": "1178044", "url": "https://cs.wikipedia.org/wiki?curid=1178044", "title": "Honda CB 1000", "text": "Honda CB 1000\n\nHonda CB1000 F typ SC30, nazývaná také CB1000SF nebo CB1000 Big One je motocykl kategorie naked bike, vyvinutý firmou Honda, vyráběný v letech 1992-1996. Nástupcem se stal v roce 1998 model Honda CB1300 Super Four, typ SC40.\n\nModel byl představen na podzim roku 1992. Prezentoval se krásnými svary, součástkami z kartáčovaného hliníku, kovanými můstky vidlice a stupačkami a kvalitním lakem. I přes příliš vysokou váhu a dlouhý rozvor má dobré jízdní vlastnosti a je vhodná i pro prolétání zatáčkami. Ergonomie je vhodná i pro jezdce vyšší postavy. Kladem je výborné zpracování, spolehlivost, kultivovaný motor a dobrá ovladatelnost, nevýhodou naopak slabší zátah v nižších otáčkách, příliš vysoko umístěné stupačky spolujezdce a malá dostupnost pneumatik neobvyklého rozměru.\n\n\n\n"}
{"id": "1178046", "url": "https://cs.wikipedia.org/wiki?curid=1178046", "title": "Galina Fleischmannová", "text": "Galina Fleischmannová\n\nGalina Fleischmannová (* 24. ledna 1961, Praha) je česká malířka. Je velmi aktivní ve své tvůrčí i výstavní činnosti. Své umělecké povolání kombinuje s pedagogickou činností na SŠ designu a řemesel Kladno.\n\nPo maturitě na gymnáziu T. G. Masaryka v Litvínově absolvovala v roce 1986 na Akademii výtvarných umění v Praze v atelieru malby prof. Františka Jiroudka. Jejím manželem je PhDr. Petr Fleischmann, syn české fotografky Staši Fleischmannové. Galina jí vytvořila podmanivý velkoformátový portrét v kombinované technice.\n\nDíky široké paletě výtvarných technik, které ovládá, se řadí mezi nejvšestrannější umělce současného českého moderního výtvarného umění. Galina od ukončení studií pravidelně vystavuje samostatně i na společných výstavách v Čechách i v zahraničí. Pravidelnými tvůrčími technikami jsou olejomalba, pastel, akvarel, tempera, kombinované techniky a užití také netradičních materiálů čímž dává vzniknout různým formám koláží, asambláží, muchláží aj. Předností autorky je dovednost vystihnout a podtrhnout sdělovaný obsah prostřednictvím použitých forem a zvolených technik. Velmi zdatná je také při práci s barvami, kterými dokáže přiléhavě vyjádřit pocit či atmosféru.\n\nJejí celou tvorbou prostupuje inspirace přírodou, která v jejích obrazech nabírá velmi abstrahovaných forem. Nejranějším z cyklů velmi netradičně pojatých krajinomaleb se stala severočeská mostecká pánev, kde autorka vyrůstala. Tyto převážně monochromní obrazy příhodně reflektují pustou a vytěženou zem, kterou skrze obraz předvádějí v příjemně lyrizované poloze.\n\nDalšími oblíbenými místy, jimiž se ráda inspiruje, a která ztvárňuje, jsou oblast Šumavy, Pálava, Normandie a Švédsko. Šumavský cyklus nabývá expresivnějšího rázu a zobrazuje dravou a divokou přírodu kontrastující s opuštěnými artefakty původní vysídlené civilizace. Pálavský cyklus asociuje zobrazení kosterních pozůstatků zvířat a amorfních struktur vápencového pohoří, proto je nazýván Lebečními krajinami. Obrazy inspirované Švédskem jsou minimalistické až monumentálně strnulé a výrazně reflektují švédskou podstatu, hloubku prostoru a jakousi neohraničenost. Krajinná tvorba ovšem zcela přesahuje výše uvedený rámec, který tvoří spíše jakousi základnu a stěžejní body tvorby\n\nRozsáhlá a významná je také autorčina portrétní tvorba. Ta je nazývána Krajinami tváře, protože prostřednictvím malby vypovídá o individualitě a psychologické hloubce člověka. Výtvarnými prostředky vytváří jakousi výpověď člověka popisující trápení i radost, bezprostřednost životního osudu, temperament i osobnost. Jde o velkoformátové malby o rozměrech až 2m znázorňující lidi autorce důvěrně blízké, přátele, členy rodiny a další osobnosti, které významně zasáhly do autorčina života nebo ji inspirovaly.\n\nRozsáhlý depozitář Galiny Fleischmannové zahrnuje také mnoho akvarelů, pastelů a kombinovaných technik s různými inspiračními podněty, které zahrnují témata jako fetiše, Proměny F. Kafky, bolest, nemoc a další. Své představy o obsahu vkládá do malířských technik a jejich prostřednictvím se snaží zachytit neuchopitelné atributy lidské duše, emoce či jejich kontrast s žitou hmotou.\n\n\n\n\n"}
{"id": "1178047", "url": "https://cs.wikipedia.org/wiki?curid=1178047", "title": "Buch am Erlbach", "text": "Buch am Erlbach\n\nBuch am Erlbach je obec v německé spolkové zemi Bavorsko, v zemském okrese Landshut ve vládním obvodu Dolní Bavorsko.\n\nV roce 2014 zde žilo 3 646 obyvatel.\n\nSousední obce jsou: Eching, Hohenpolding, Kirchberg, Langenpreising, Moosburg an der Isar a Vilsheim.\n\n"}
{"id": "1178049", "url": "https://cs.wikipedia.org/wiki?curid=1178049", "title": "Barbing", "text": "Barbing\n\nBarbing je obec v německé spolkové zemi Bavorsko, v zemském okrese Regensburg ve vládním obvodu Horní Falc.\n\nV roce 2014 zde žilo 5 289 obyvatel.\n\nSousední obce jsou: Bach an der Donau, Donaustauf, Mintraching, Neutraubling, Pfatter, Regensburg, Tegernheim a Wiesent.\n\n"}
{"id": "1178050", "url": "https://cs.wikipedia.org/wiki?curid=1178050", "title": "Milan Kolář", "text": "Milan Kolář\n\nJméno a příjmení Milan Kolář má více nositelů:\n\n"}
{"id": "1178051", "url": "https://cs.wikipedia.org/wiki?curid=1178051", "title": "William Richard Annesley", "text": "William Richard Annesley\n\nWilliam Richard Annesley (21. února 1830, Dublin – 10. srpna 1874, Cowes) byl anglo-irský politik a 4. hrabě Annesley.\n\nNarodil se 21. února 1830 v Dublinu jako syn Williama Annesleye, 3. hraběte Annesley a jeho druhé manželky Priscilly Cecilie Moore. Studoval na Univerzitě v Cambridgi. V srpnu 1838 po smrti svého otce zdědil titul hraběte Annesley. I přes jeho titul nebyl přijat do Sněmovny lordů.\n\nRoku 1852 byl zvolen do dolní sněmovny pro Great Grimsby. Roku 1867 byl zvolen Reprezentantem irské šlechty.\n\nZemřel svobodný a bezdětný10. srpna 1874 v Cowes.\n"}
{"id": "1178053", "url": "https://cs.wikipedia.org/wiki?curid=1178053", "title": "Horninotvorný cyklus", "text": "Horninotvorný cyklus\n\nHorninotvorný cyklus\nje systém vzájemné přeměny jednotlivých typů horniny a geologové pro měření rychlosti přeměny používají geologický čas.\nPostihuje vztahy mezi vyvřelými, usazenými a přeměněnými horninami včetně způsobů jejich vzniku recyklace. \n\nPrvní koloběh hornin byl navržen skotským přírodovědcem Jamesem Huttonem (1726-1797).\n\nCyklus začíná vznikem vyvřelých hornin ochlazením a utuhnutím magmatu. Vyvřelé horniny jsou poté opotřebovány erozí a zvětráváním a odnášeny na místa, kde vytvoří ložiska sedimentů. Dolní vrstvy sedimentů jsou pod tíhou přibývajících vrstev stlačovány a v některých případech dochází i k jejich stmelení (cementaci) a vytváření sedimentárních hornin. \n\nHorniny se neustále přeměňují, nerosty v nich obsažené se stále pohybují a mění pod vlivem okolního prostředí. Horní část Země (zemský plášť, zemská kůra a zemský povrch) funguje jako recyklační systém.\n\nVyvřelé horniny se vytváří ochlazováním a následným utuhnutím magmatu, např. žula.\n\nUsazené horniny vznikají působením relativně nízkých teplot a tlaků, proto jsou náchylnější k další přeměně, pokud se teplota a tlak zvýší. \n\nPřeměněné horniny jsou hluboko pod zemských povrchem a většinou se podílely na vzniku pohoří, ty se nazývají metamorfované. \n\nZkameněliny (fosilie) jsou zbytky těl rostlin a živočichů, které vytvořily jemný sediment, z něhož za miliony let vznikla usazená hornina. Z těl organismů většinou zkamení jen pevné části jako jsou kosti, zuby a skořápky a jen výjimečně jsou nalezeny fosilie živočichů, které tyto struktury nemají. Zkameněliny přinášejí cenné informace o životě na Zemi před miliony let.\n\n"}
{"id": "1178061", "url": "https://cs.wikipedia.org/wiki?curid=1178061", "title": "Dějiny Filozofické fakulty Univerzity Karlovy", "text": "Dějiny Filozofické fakulty Univerzity Karlovy\n\nFilozofická fakulta Univerzity Karlovy v Praze (dříve \"fakulta svobodných umění\" či \"artistická fakulta\") byla založena jako jedna ze čtyř původních fakult Univerzity Karlovy již roku 1348.\n\nZaložení pražské univerzity českým a římským králem Karlem IV. se datuje k 7. dubnu 1348. Jednalo se o první z vysokých učení (studií generale) na sever od Alp a na východ od Paříže. Univerzitní obec se nazývala Universitas scholarium studii pragensis a z prvotních skromných počátků se rozvinula v instituci skládající se ze čtyř fakult. Absolvování fakulty svobodných umění umožňovalo studium na vyšších specializovaných fakultách a to lékařské, právnické a teologické. Roku 1359 promoval první student artistické fakulty na magistra svobodných umění (mistra) a byl jím Jindřich z Libušic.\n\nV roce 1366 věnoval Karel IV. mistrům svobodných umění první pražské kolegium, kolej Karlovu, která se nacházela v blízkosti dnešní Široké ulice na Starém Městě. Karel IV. v souladu se svou státně dynastickou koncepcí pokládal české království za trvalý střed římské říše. Do Prahy, která se stala jeho rezidencí, se snažil soustředit domácí i zahraniční vzdělance a podepřít tak základnu své moci.\n\nKrál Václav IV. rozšířil svůj vliv na univerzitu – kutnohorským dekretem roku 1409 posílil postavení domácích členů akademické obce. Dekretem byl pozměněn poměr hlasů univerzitních národů na pražském vysokém učení. „Národy“ na středověkých univerzitách sdružovaly studenty a profesory podle země jejich původu, podle dekretu obdržel českých národ tři hlasy a ostatní národy (Sasové, Bavoři a Poláci) dohromady jeden hlas.\n\nV Kostnici byl dne 6. července 1415 upálen Jan Hus, děkan Filozofické fakulty a rektor Univerzity Karlovy (1409-1410). Mistr Jan Hus, církevní reformátor a stoupenec myšlenek Jana Viklefa, byl pozván na církevní koncil do Kostnice, aby zde obhajoval své učení. Byl ovšem koncilem prohlášen za kacíře a upálen. Univerzita se přihlásila ke kališnické konfesi a byla za to potrestána papežským zákazem činnosti. V následujícím období byla omezena její aktivita a až do počátku 17. století existovala pouze artistická fakulta.\n\nV 16. století na univerzitě působil rektor Petr Codicillus z Tulechova, který se podílel na formulování závěrečné verze textu České konfese. Jako všichni rektoři univerzity až do počátku 17. století byl i on profesorem artistické fakulty. V roce 1610 byli profesoři působící na univerzitě zbaveni dosavadního požadavku celibátu, čehož jako první využil děkan filozofické fakulty Mikuláš Troilus.\n\nPočátkem 17. století se univerzita i fakulta dostaly pod silný vliv zemských stavů zapojených do protihabsburské opozice, jejíž političtí předáci vyvolali konflikt na počátku třicetileté války (1618–1648). Po porážce stavovského povstání byla univerzita od roku 1622 podřízena jezuitské akademii v Klementinu. Od 17. století se fakulta také začala nazývat filozofickou.\n\nRoku 1654 císař Ferdinand III. rozhodl o spojení jezuitské akademie a univerzity v jednu Karlo-Ferdinandovu univerzitu. Ta zůstala po dalších 130 let institucí výlučně katolickou. Postupný rozvoj vědy si vyžádal vznik nových kateder: v roce 1761 vznikla stolice vyšší matematiky, v roce 1766 stolice politických a kamerálních věd, v roce 1774 stolice univerzálních a literárních dějin, v roce 1775 stolice zemědělských věd (zrušena 1781) a v roce 1784 hned několik stolic: přírodopisu a fyzikálního zeměpisu, diplomatiky a heraldiky a praktické matematiky. Největší význam měl vznik stolice českého jazyka a literatury v roce 1792. Postupný rozvoj technických věd vedl posléze k založení Pražské polytechniky Františkem Josefem Gerstnerem v roce 1803, kam přešla i řada vyučujících z filosofické fakulty.\n\nBěhem 19. století byla fakulta z hlediska oborů strukturovaná na filosofické vědy, matematické vědy, přírodní vědy, historii a pomocné vědy historické a literaturu a filologii. Rovněž bylo zavedeno nemálo nových oborů, například estetika, dějiny umění, slavistika či moderní jazyky, ale i „exotické“ obory jako orientální nebo semitská filologie.11. dubna 1881 vydal císař František Josef I. rozhodnutí, ve kterém schválil, aby „Karlo-Ferdinandova univerzita v Praze byla napříště uspořádána tak, aby v Praze existovala jedna univerzita s německým a jedna s českým jazykem vyučovacím a obě aby nadále užívaly jména Karlo-Ferdinandova.“ Od roku 1882 přednášel na filozofické fakultě také profesor T. G. Masaryk. Po liberalizaci výuky ve druhé polovině 19. století se v roce 1897 podařilo otevřít studium na filozofické fakultě i ženám. Mezi první studentky fakulty patřila dcera T. G. Masaryka Alice Masaryková. \n\nMezi významné osobnosti působící na filozofické fakultě patřil kněz, filozof a jeden z největších matematiků 19. století Bernard Bolzano, jehož význam pro moderní vědu byl doceněn až ve 20. století. Roku 1805 přijal místo profesora filozofie náboženství na filozofické fakultě a v letech 1805–1819 působil jako univerzitní kazatel v kostele Nejsvětějšího Salvátora. Jeho odborné práce, ve kterých se snažil vyložit neexistenci rozporu mezi vírou a vědou, byly tehdejším režimem cenzurovány a většina zůstala v rukopisech. Tento intelektuál ovlivnil pražskou inteligenci v době národního obrození.\n\nK nejvýznamnějším osobnostem filozofické fakulty po polovině 19. století se řadili historici Václav Vladivoj Tomek a Antonín Gindely, archeolog Jan Erazim Vocel, filolog Jan Kvíčala, orientalista Saul Isaak Kämpf, slavista Martin Hattala, botanik Karel Bořivoj Presl, matematik František Josef Studnička. fakulty patřili například sociolog a filozof Tomáš G. Masaryk či historik Jaroslav Goll.\n\nPo vzniku samostatného Československa v roce 1918 došlo k oddělení přírodovědných oborů od filozofických a vznikla Přírodovědecká fakulta UK. Několik osobností fakulty se po vzniku ČSR ujalo funkcí ve státních službách (T. G. Masaryk, Josef Šusta, František Drtina, Karel Krofta, Vlastimil Kybal aj.) a mnoho sil odčerpal vznik nových univerzit v Brně a Bratislavě. V roce 1925 se habilitovala první žena, Milada Paulová, a do roku 1939 došlo k habilitaci dalších čtyř dalších.\n\nMezinárodního věhlasu dosáhl jazykovědec a orientalista, profesor filozofické fakulty Bedřich Hrozný, který rozluštil chetitský jazyk a položil základy chetitologie jako samostatného oboru. Mezi nejvýznamnější osobnosti filozofické fakulty patřil i přední český historik Josef Pekař, který zastával funkci rektora Univerzity Karlovy v letech 1931–1932.\n\nV listopadu 1929 byla zahájena výuka v nové budově filozofické fakulty na Smetanově náměstí (dnešním náměstí Jana Palacha), která je jejím hlavním sídlem do dnešních dnů. Budova byla postavena v letech 1924–1930 v novoklasicistním stylu podle projektu arch. Josefa Sakaře.\n\nPo 28. říjnu 1939, kdy bylo vzpomínáno 21. výročí vzniku Československa, realizovala nacistická okupační moc tragické represe vůči českému studentstvu. Dne 17. listopadu 1939 došlo k uzavření českých vysokých škol, bylo popraveno několik studentských funkcionářů a mnoho dalších odvlečeno do koncentračních táborů. Mezi popravenými byli absolventi filozofické fakulty Jan Weinert a Josef Matoušek. Byly omezeny přednášky ze slavistiky a některé obory (lužická srbština) byly zakázány úplně. Budovy fakulty byly obsazeny ihned po uzavření českých vysokých škol 17. listopadu 1939 a jejich sbírky a knihovny byly buď zabaveny, nebo vystěhovány. 17. listopad se později stal mezinárodním dnem studentstva.\n\nVýuka na FF byla zahájena už v červnu 1945. Na fakultu se vrátily významné osobnosti jako filozof Jan Patočka či literární vědec Václav Černý. Německá univerzita v Praze, která se v roce 1939 připojila k svazku univerzit říšských, zanikla s koncem nacistické třetí říše. Svobodný rozvoj fakulty byl po komunistickém puči v únoru 1948 přerušen. Zákon o vysokých školách z roku 1950 zrušil akademickou autonomii a podřídil činnost univerzity dohledu komunistické strany. Ideologický a politický dohled nad výukou a bádáním ochromil mezinárodní styky filozofické fakulty s dalšími institucemi i příliv nových vědeckých impulsů. V letech 1948–1953 byl rektorem Univerzity Karlovy významný estetik, literární teoretik a historik Jan Mukařovský.\n\nŠiroké spektrum oborů různých zaměření vedlo na začátku 50. let k úvahám o úpravě organizačního členění fakulty podle skupin předmětů. Podle vládního nařízení z 2. října 1951 byla proto fakulta rozdělena na filozoficko-historickou a filologickou fakultu. Politický režim nebyl spokojený s fakultními poměry a předpokládal, že rozdělení pomůže lépe kontrolovat menší celky. Obě fakulty však zůstaly nadále propojeny kombinacemi studijních předmětů a sdílely posluchače a budovy. Rozdělení trvalo pouhých devět let do roku 1959.\n\nRoku 1958 byl na půdě FF UK založen Československý (od roku 1993 Český) egyptologický ústav. Postupně se stal jedním ze světově uznávaných pracovišť a výsledky jeho výzkumu patří i aktuálně ke světové špičce.\n\n60. léta byla ve znamení jistého uvolnění a návratem osobností jako byl Jan Patočka, Karel Krejčí či Václav Černý na fakultní půdu. Rychlé změny nastupující normalizace však tento trend ukončily. Dne 16. ledna 1969 se upálil student filozofické fakulty Jan Palach na protest proti pasivitě československé společnosti následkem okupace 21. srpna 1968. Změnám, které přinesly nové čistky a ústup akademických pracovníků do „vnitřního exilu“ ale nezabránil.\n\nDne 1. ledna 1977 byla uveřejněna Charta 77, významný mezník v dějinách svobody slova v Československu. Dokument podepsalo mnoho perzekvovaných absolventů i pedagogů filozofické fakulty. Jedním ze tří prvních mluvčích iniciativy byl i profesor Jan Patočka, jeden z nejvýznamnějších českých filozofů 20. století. \n\n20. listopadu 1989 ráno vyhlásili studenti filozofické fakulty okupační stávku a převzali fakultu do svých rukou. Centrem dění se stala velká aula, kde se koncentrovaly aktuální informace, rozdělovaly úkoly, vytvářely plakáty a rozmnožovaly různé materiály. Studenty zde jako jeden z prvních oslovil Ludvík Vaculík. 24. listopadu bylo na půdě fakulty založeno Občanské fórum, jehož představiteli se stali dr. Ondřej Hausenblas, doc. Josef Petráň a doc. Jan Bouzek. Dne 28. listopadu byla vyslovena nedůvěra stávajícímu děkanovi a prvním polistopadovým děkanem se 11. prosince 1989 stal prof. František Černý.\n\nOd 90. let fakulta úspěšně rozvíjela spolupráci s řadou mezinárodních pracovišť. Plně se zapojila do řady výměnných a stipendijních programů a spolupracuje s řadou dalších prestižních mezinárodních institucí. Na fakultě funguje řada studentských spolků různého zaměření, rozšiřuje se paleta studijních oborů a pro zlepšení provozu se využívají nově rekonstruované prostory starších budov – moderní knihovna, přístavby kanceláří a dalších učeben. Filozofická fakulta se znovu etablovala jako jeden z nejprestižnějších vysokoškolských ústavů v Česku. Díky své úspěšné vědecké a pedagogické činnosti má její jméno vynikající zvuk i v mezinárodním měřítku. \n\n\n"}
{"id": "1178064", "url": "https://cs.wikipedia.org/wiki?curid=1178064", "title": "Kostel svaté Anny (Boží Dar)", "text": "Kostel svaté Anny (Boží Dar)\n\nKostel svaté Anny ( \"Kirche St. Anna\") v Božím Daru je barokní církevní budova poblíž centra obce. Je to již  třetí církevní stavba v historii tohoto horního města. 3. května 1958 byl objekt zapsán na seznam kulturních památek.\n\nPrvní církevní budovou na místě současného kostela byl dřevěný, raně renesanční kostelík zřejmě ze 30. let 16. století. Drsnému podnebí na hřebeni v nejvyšší části Krušných hor odolávala stavba jen stěží a postupem času zcela zchátrala. Na jejím místě roku 1593 byl postaven kamenný pozdně renesanční kostel neznámého autora. O rok později byl kostel osazen třemi zvony jáchymovského zvonaře Hanse Wildta, které byly přeneseny i do pozdějšího kostela, kde slouží dodnes. V letech 1605 až 1607 byla kostelu přistavěna nová zvonice. Z roku 1612 pochází cenná cínová křtitelnice jáchymovského cínaře Leonharda Dürra.\n\nV polovině 18. století kostel do základu vyhořel a zbytky spáleniště byly rozebrány.\n\nPodoba současného kostela pochází z roku 1771 a byl vystavěn na místě původního dřevěného svatostánku. Pozdně barokní kostel byl postaven podle návrhu pražského architekta a stavitele Filipa Hegera (ten byl mimo jiné také autorem radnice v nedalekém Jáchymově.\n\nNa konci 60. let 20. století byl stav nadále zpustlého kostela tak špatný, že musel být z bezpečnostních důvodů uzavřen pro veřejnost. Uvažovalo se o jeho zbourání, jako tomu bylo v případě kostelů v Ryžovně a Loučné. Proti tomu se však postavilo místní obyvatelstvo na odpor a plánovaná demolice byla odvolána. Později natřel páter František Krásenský z Jáchymova svépomocně střechu zavřeného kostela ochrannou barvou. V roce 2016 vypsalo město Boží Dar za účelem rekonstrukce a oprav kostela sv. Anny veřejnou sbírku.\n\nDíky své poloze v nadmořské výšce asi 1020 m je to nejvýše položený kostel v Krušných horách a od doby, kdy Boží Dar získal městská práva, také jeden z nejvýše položených městských kostelů ve střední Evropě. Po šumavských kostelech sv. Štěpána na Kvildě a Nejsvětějšího Srdce Ježíšova v Nových Hutích je třetím nejvýše položeným kostelem v Česku.\n\n"}
{"id": "1178068", "url": "https://cs.wikipedia.org/wiki?curid=1178068", "title": "Pinus rzedowskii", "text": "Pinus rzedowskii\n\nPinus rzedowskii je velmi vzácná a evolučně jedinečná velká mexická borovice, extrémně zranitelná lesními požáry.\n\nStálezelený, jehličnatý strom, dorůstající do výšky 15-50 m. Kmen je přímý nebo zahnutý, často odspodu zavětvený a dosahuje průměru 0,3-1,2 m. Koruna je u mladých stromů jehlanovitá a s větvemi rozmístěnými v pravidelných přeslenech, u starších stromů otevřená a nepravidelně zavětvená. Borka je u mladých stromů tenká, hladká a šedozelená, později šupinatí, loupe se, a u starších stromů je červenohnědá, tlustá 3-6 cm a drsná, s hlubokými vodorovnými a podélnými prasklinami, rozdělujícími borku na obdélníkové, drsné, šupinovité a tmavohnědé desky. Letorosty jsou štíhlé, hladké a šedé, základny listenů nejsou ohnuté dolů a jehlice rostou podél celého letorostu. Jehlice jsou štíhlé a ohebné, světle šedozelené; jehlice se vyskytují ve svazečcích (\"Fasciculus\") po 3, 4 a 5; jehlice jsou 6-10 cm dlouhé a 0,6-0,8 mm široké; jehlice jsou na okrajích jemně zubaté; s 2-3-4 pryskyřičnými kanálky, vnějšími na horním povrchu a příležitostně s jedním vnějším na spodním povrchu; s 1 cévním svazkem; s řadami průduchů (\"Stomata\") pouze na dvou vnitřních površích; svazečkové pochvy tvoří růžice ze zahnutých šupin a později opadávají; jehlice zůstávají na stromě 2-3 roky.\n\nSamičí (semenné) šištice – šišky (\"Megastrobilus\") jsou nezralé vzpřímené a na 1,5-2 cm dlouhých stopkách a s tlustými, širokými a zahnutými šupinami; zralé šišky jsou obdélníkové, mírně kuželovité, souměrné, dolů visící, 10-15 cm dlouhé, rozevřené 6-9 cm široké; zprvu nažloutle hnědé, dozráváním leskle bledě žluté; stopky zralých šišek jsou tenké, zahnuté, 1,5-3 cm dlouhé a opadávají se šiškou; šišky dozrávají na podzim třetího roku a brzy opadávají; šišky se vyskytují po jedné nebo v přeslenech po 2-4. Šupin šišek je 80-120 a jsou 15-22 mm široké. Výrůstky (\"Apophysis\") jsou téměř jehlanovité, s vyčnívajícím vodorovným kýlem a s ostře hranatým vrcholem. Přírůstek prvního roku (\"Umbo\") je horní, malý, tmavohnědý, snížený a s malým a dolů zahnutým trnem; výrůstky a přírůstek prvního roku obvykle roní malé kapky čiré jantarové pryskyřice. Semena jsou tmavohnědá, 6-10 mm dlouhá a 4-6 mm široká. Křídla semen jsou členitá, 20-35 mm dlouhá a 8-13 mm široká. Semenáče mají 9-14 děložních lístků (\"Cotyledons\").\n\nBorovice \"Pinus rzedowskii\" je evolučně jedinečná borovice, neboť má některé znaky borovic z podrodu \"Pinus\" a některé znaky z podrodu \"Strobus\".\n\nBorovice \"Pinus rzedowskii\" se vyskytuje endemicky v Mexiku (stát Michoacán).\n\nStrom, rostoucí v rozsahu nadmořských výšek 1714–2480 m. Roční srážkové úhrny se zde pohybují kolem 1500 mm a k hlavním srážkám dochází v období od července do října. Minimální teploty v prosinci dosahují –5 °C a maximální v dubnu 30 °C. Dvě menší podpopulace borovice \"Pinus rzedowskii\" Cerro de Chiqueritos a Cerro Ocotoso rostou na strmých osypech z mohutných narušených vápencových bloků, blízko vrcholů malých hor v převážně vulkanickém pohoří Sierra Madre del Sur. Některé podpopulace stromu rostou na více rovných terénech, také tvořených vápencovými balvany, ale prokládanými jinými kamenitými podklady. Strom roste v rozsáhlých smíšených borovicových lesích dohromady s dalšími druhy borovic: \"Pinus herrerae\", \"Pinus oocarpa\" a \"Pinus pseudostrobus\" a dalšími; tyto ostatní druhy borovic nicméně nerostou na vápencových osypech a zde je proto borovice \"Pinus rzedowskii\" doprovázena rostlinami z rodů agáve \"Agave\", dub \"Quercus\", rostlinou \"Clusia salvinii\" a dalšími.\n\nStrom není pro nepřístupnost své populace na odlehlých místech a pro dřevorubce neatraktivní vlastnosti dřeva využíván. Borovice \"Pinus rzedowskii\" představuje botanickou vzácnost, vyskytující se pouze v několika málo botanických zahradách a soukromých sbírkách.\n\nBorovice \"Pinus rzedowskii\" je považována organizací IUCN za zranitelnou a stav její populace za stabilní. Populace stromu je malá, vyskytuje se ve 12 lokalitách, v každé lokalitě je 1-3500 jedinců, celkový počet jedinců borovice \"Pinus rzedowskii\" je ve všech populacích 6000-6500 a z toho je kolem 1000 dospělých stromů. V některých lokalitách dochází k hojné regeneraci a celá populace stromu oplývá značnými genetickými rozdíly, což ukazuje na větší populaci v minulosti. V Mexickém Národním Červeném Seznamu z roku 2010 je tento strom považován za ohrožený. Největší nebezpečí pro borovici \"Pinus rzedowskii\" představují lesní požáry, neboť tato borovice není přizpůsobena ohni.\n\n"}
{"id": "1178069", "url": "https://cs.wikipedia.org/wiki?curid=1178069", "title": "Norské fondy", "text": "Norské fondy\n\nFondy EHP a Norské fondy () jsou finanční příspěvek Norska, Islandu a Lichtenštejnska určený ke snížení ekonomických a sociálních nerovností v Evropském hospodářském prostoru (EHP) a k posílení vzájemných vztahů s 16 členskými zeměmi Evropské unie a EHP v severní, střední a jižní Evropě.\n\nProstřednictvím fondů přispívá Island, Lichtenštejnsko a Norsko i k posílení základních evropských hodnot jako demokracie, tolerance a právní stát.\n\nIsland, Lichtenštejnsko a Norsko jsou partnery EU prostřednictvím Dohody o Evropském hospodářském prostoru. Tato dohoda umožňuje volný pohyb zboží, služeb, osob a kapitálu v rámci vnitřního trhu. Dohoda o EHP rovněž obsahuje společný cíl snížit sociální a ekonomické rozdíly v Evropě. Od chvíle, kdy dohoda v roce 1994 vstoupila v platnost, přispívá Island, Lichtenštejnsko a Norsko k hospodářskému a sociálnímu pokroku v méně bohatých zemích EU a EHP. Tyto příspěvky byly distribuovány prostřednictvím finančního mechanismu (1994–1998), finančního nástroje (1999–2003) a Fondů EHP a Norských fondů (2004–2009 a 2009–2014). Od roku 2004 existují dva oddělené mechanismy: Fondy EHP a Norské fondy. Norsko je hlavním přispěvatelem do obou mechanismů (Fondy EHP: 95,8 % a Norské fondy: 100 %). V dohodách o finančních mechanismech na období 2009–2014 bylo jako obecný cíl kromě snižování sociálních a ekonomických rozdílů zavedeno posílení dvoustranných vztahů mezi dárcem a přijímajícími zeměmi. Po skončení finančního období vyhodnocují dárcovské země spolu s EU potřebu další podpory za účelem snížení sociálních a ekonomických nerovností v rámci EHP a jednají o finančních příspěvcích.\n\nOprávněnost pro čerpání z fondů odpovídá kritériím stanoveným pro Fond soudržnosti EU, podle nichž je členský stát oprávněn z fondu čerpat, pokud je jeho hrubý národní důchod na obyvatele nižší než 90 % průměru EU. Země, které vstoupily do EU před rokem 2004, jsou však z možnosti obdržet finanční prostředky v rámci Norských fondů vyňaty.\n\nDárcovské země a EU se dohodnou na celkové výši příspěvku a na rozdělení pro jednotlivé přijímající státy.\nV rámci stanovené národní alokace pak dárcovské státy jednají s každým přijímajícím státem zvlášť a dohodnou se na tom, jaké programy se vytvoří, na jejich cílech a na velikosti alokace pro každý z programů. Základem pro dohodu jsou potřeby a priority přijímajícího státu a rámec pro spolupráci s dárcovskými zeměmi.\n\nZa celkový management programů je v každé zemi odpovědné příslušné národní kontaktní místo. Programy rozvíjejí a spravují správci programů, často ve spolupráci s partnerem z dárcovské země, a přidělují prostředky pro projekty. Projekty se vybírají zpravidla na základě vyhodnocení žádostí z otevřených výzev, které zveřejňuje správce programu.\n\nDne 20. července 2015 oznámilo Ministerstvo zahraničních věcí Norska, že Norsko a EU parafovaly dohodu o Fondech EHP a Norských fondech pro nové období. Dosud však o ní není známo mnoho podrobností. Programové období se prodloužilo z pěti na sedm let. Pro období 2014–2021 dosahují Norské fondy (financované výhradně Norskem) objemu 179,1 milionu EUR ročně a Fondy EHP objemu 221,2 milionů EUR ročně. Podle tiskové zprávy Ministerstva zahraničních věcí Norska bude podpora zaměřena především na inovace a růst prostřednictvím výzkumu, na vzdělávání a zvýšenou mobilitu na evropském pracovním trhu. Norsko také rozšíří spolupráci s přijímajícími zeměmi v oblasti soudnictví a vnitřních záležitostí. Tato spolupráce bude zahrnovat společné úsilí na zvládnutí migrační problematiky. Vznikne nový regionální fond ve výši 850 milionů norských korun, který bude napomáhat rozvoji přeshraniční spolupráce v Evropě.\n\nFondy EHP: 993,50 milionů EUR \n\nNorské fondy: 804,6 milionů EUR \nDalších 8 milionů eur bylo vyčleněno pro Globální fond pro důstojnou práci a tripartitní dialog spravovaný prostřednictvím organizace Innovation Norway.\n\nFinancování směruje celkem do 150 programů v rámci následujících prioritních oblastí:\n\nProgramy v rámci Fondů EHP a Norských fondů 2009–2014 mohou být realizovány do roku 2017. Více než 80 programů je realizováno ve spolupráci s veřejnými institucemi z dárcovských zemí. Více než 20 % projektů má partnery z Norska, Islandu nebo Lichtenštejnska. Úplný přehled projektů naleznete na projektovém portálu Fondů EHP a Norských fondů.\n\nProgramy budou probíhat do roku 2017 a dosud se uskutečnilo jen několik hodnocení a evaluací. Nezávislé hodnocení programů nevládních organizaci (NNO) konstatovalo, že programy zvýšily kapacity NNO ve střední a jižní Evropě a přispěly k tomu, aby občané dokázali lépe vyjadřovat své výhrady vůči vládám a aktivně s nimi spolupracovali. Další předběžné výsledky můžete najít ve výročních zprávách.\n\n Fondy EHP: 672 milionů EUR\n\nPřijímající státy: Bulharsko (od 2007), Chorvatsko, Kypr, Česko, Estonsko, Řecko, Lotyšsko, Litva, Maďarsko, Malta, Polsko, Portugalsko, Rumunsko (od 2007), Slovensko, Slovinsko a Španělsko.\n\nNorské fondy: 567 milionů EUR\n\nPřijímající státy: Chorvatsko, Kypr, Česko, Estonsko, Maďarsko, Lotyšsko, Litva, Malta, Polsko, Slovensko a Slovinsko.\nV roce 2007 poskytlo Norsko dalších 68 milionů EUR prostřednictvím Norských programů dvoustranné spolupráce s Bulharskem a Rumunskem poté, co tyto dvě země vstoupily do EU.\n\nNorsko, jako největší přispěvatel, poskytlo téměř 97% z celkových prostředků pro všechny tři finanční mechanismy.\n\nRozšíření Evropské unie a EHP v roce 2004 a 2007 si vyžádalo podstatné zvýšení příspěvků na evropskou soudržnost. Většina nových členských zemí byla výrazně pod průměrem sociálního a ekonomického rozvoje EU. Pro ilustraci, 10 států, které vstoupily do EU v roce 2004, mělo 75 milionů obyvatel, ale jejich společný hrubý domácí produkt byl menší než HDP Norska a Švýcarska dohromady, přičemž tyto dva státy mají celkem pouze 12 milionů obyvatel. V období 2004–2009 poskytlo Norsko, Island a Lichtenštejnsko podporu ve výši 1,307 miliardy EUR. Příspěvky pro jednotlivé země se odvíjely od počtu obyvatel a HDP na obyvatele. Největším příjemcem se stalo Polsko, následované Maďarskem, Rumunskem a Českou republikou.\n\nZ Fondů EHP a Norských fondů v letech 2004–2009 dostalo finanční podporu 1250 projektů, programů a fondů. Projekty byly financovány v rámci těchto oblastí:\nVíce než pětina podpořených projektů zahrnovala partnerství mezi organizacemi přijímajících států a Islandu, Lichtenštejnska nebo Norska. Stručné informace o všech podpořených projektech, a dále videa a fotogalerie se nacházejí na projektovém portálu Fondů EHP a Norských fondů.\n\nV závěrečné zprávě End review of the EEA and Norway Grants 2004–2009 je uvedeno: \"Je jisté, že granty EHP a Norska přispěly ke snížení rozdílů v Evropě, ačkoli samozřejmě v mnohem menší míře než evropské fondy.\" (2012)\n\nTaké Nejvyšší kontrolní úřad Norska konstatoval, že \"projekty v období 2004–2009 z větší části dosáhly plánovaných výstupů. Existují také příklady dosažených výsledků na místní úrovni.” (2013)\n\nSpecifické vyhodnocení podle jednotlivých sektorů lze nalézt na internetových stránkách Ministerstva zahraničních věcí Norska.\n\nV období 1999–2003 získaly Řecko, Irsko, Severní Irsko, Portugalsko a Španělsko celkem 119,6 milionů EUR ze států EHP / ESVO – Islandu, Lichtenštejnska a Norska. Projekty byly podpořeny v oblasti ochrany životního prostředí, městské obnovy, znečištění v městských oblastech, ochrany kulturního dědictví, dopravy, vzdělávání a odborné přípravy, a akademického výzkumu. Asi 93% finančních prostředků bylo vynaloženo na projekty související s ochranou životního prostředí.\n\nPrvní program ekonomické podpory pokrýval Řecko, Irsko, Severní Irsko, Portugalsko a Španělsko. Projekty byly podpořeny v oblasti ochrany životního prostředí, vzdělávání a odborné přípravy, a dopravy. Kromě 500 milionů EUR určených na podporu projektů byly Evropskou investiční bankou (EIB) poskytnuty zvýhodněné půjčky ve výši 1,5 miliardy EUR.\n\nKdyž dne 1. ledna 1995 Finsko, Švédsko a Rakousko opustily ESVO a vstoupily do EU, odpovědnost za příspěvky těchto tří zemí převzala Evropská komise.\n\n"}
{"id": "1178070", "url": "https://cs.wikipedia.org/wiki?curid=1178070", "title": "Kostel Nejsvětější Trojice (Chýnov)", "text": "Kostel Nejsvětější Trojice (Chýnov)\n\nŘímskokatolický kostel Nejsvětější Trojice v Chýnově se nachází v centru města Chýnov, na cestě od náměstí k zámku. \n\nPrvní zmínka o Chýnově je v Kosmově Kronice české roku 981. \nRoku 1250 je první zmínka o kostele v prodejní listině - král Václav I. prodal panství pražskému biskupovi. \nZa pražského arcibiskupa Arnošta z Pardubic (†30. června 1364) došlo ke zbourání románského kostelíka a stavbě většího gotického kostela.\n\nZa posledního z Eggenbergů, Jana Křtitele byl kostel v letech 1670 - 1679 přestavěn do dnešní podoby - barokizován - a rozšířen italským stavitelem Pietrem Spinettim. \nAdam František ze Schwarzenbergu nechal roku 1727 přistavět věž.\n\nV rámci Programu záchrany architektonického dědictví bylo v roce 2002 na opravu památky čerpáno 1 000 000 Kč.\n\nKostel má nyní pět oltářů, které pochází z 18. stol. Na hlavním oltáři nahoře je oválný obraz Nejsvětější Trojice.\nVarhany postavil pražský varhanář Emanuel Štěpán Petr roku 1892.\nNa věži jsou tři zvony: Největší Václav z roku 1696 (pravděpodobně ulit v Klatovech), Maria a Josef z roku 1984 (ulil Petr Manoušek, Zbraslav).\nV presbytáři jsou odkryté gotické kamenné prvky - sanktuář (výklenek používaný jako svatostánek), sedille (větší výklenek určený k sezení) a portál za kazatelnou.\n\n"}
{"id": "1178074", "url": "https://cs.wikipedia.org/wiki?curid=1178074", "title": "Tromb-al-ca-zar aneb Dramatičtí zločinci", "text": "Tromb-al-ca-zar aneb Dramatičtí zločinci\n\nTromb-al-ca-zar aneb Dramatičtí zločinci (ve francouzském originále \"\", zpravidla uváděno jen jako \"Tromb-al-ca-zar\" a psáno též \"Tromb-Al-Ca-Zar\" nebo \"Trombalcazar\") je opereta – autorské žánrové označení zní \"bouffonerie musicale\", tj. hudební buffonérie – o jednom dějství francouzského skladatele Jacquese Offenbacha na libreto Charlese-Désiré Dupeutyho a Ernesta Bourgeta z roku 1856. Její premiéra se konala 3. dubna 1856 v pařížském divadle Théâtre des Bouffes-Parisiens.\n\n\"Tromb-al-ca-zar\" je poslední z jednoaktových děl Jacquese Offenbacha, která napsal pro první sezónu svého divadla Théâtre des Bouffes-Parisiens. V rychlém sledu svých aktovek skladatel udržoval rovnováhu mezi dvěma póly, lyricko-komickým a groteskně-parodickým. Poté, co v březnu 1856 uvedl svou již starší umírněnou opéru comique \"Pepito\" (\"Děvče z Elizonda\"), následovala nová buffonérie napsaná, slovy Alberta de Lasalle, „v extra-burleskním stylu“. Z obou libretistů byl Ernest Bourget osobností v divadle teprve začínající, stejně jako většina autorů dosavadních autorů hraných v Bouffes-Parisiens, ale Charles Dupeuty byl již osobností zavedenou na pařížské divadelní scéně od počátku 20. let 19. století a autorem několika desítek děl, zejména vaudevillů. Jeho angažmá bylo jedním z výrazů Offenbachovy snahy poskytnou svému mladému divadlu punc autority a tradice: ne náhodou po \"Tromb-al-ca-zarovi\" následovaly do konce sezóny ještě opereta uznávaného operního autora Adolphe Adama \"Pierrot a Violetta\" a \"L'Impresario\", adaptace Mozartova \"Divadelního ředitele\".\n\nZákladní myšlenkou nové buffonérie byla parodie loupežnické tematiky, které byla v opeře poloviny 19. století zvláště hojná, například v populárních dílech D. F. E. Aubera (\"Fra Diavolo\", \"Korunní diamanty\"…).\n\nI pro účast zkušeného vaudevillisty je \"Tromb-al-ca-zar\" Offenbachovým dílem nejbližším žánru vaudevillu z doby červencové monarchie, včetně jeho nectností. Velmi plytký a jen hrubě nahozený děj stěží přesahuje pouhou základní situaci, kdy je tlupa kočovných herců oblečená do loupežnických kostýmů považována venkovským hostinským za skutečné loupežníky, a tato zápletka navíc byla již nejméně od Scribova vaudevillu \"Hostinec aneb Domnělí loupežníci\" (\"L'Auberge, ou les Brigands sans le savoir\", 1812) z pařížských scén dobře známá. O dialozích kritika soudila, že je v nich „bohužel … více slovních vtipů než duchaplnosti“ (Gustave Bertrand). Zpěvní čísla přitom mají jen povrchní spojitost s dějem, natož aby jej posouvala vpřed; skladatel však některým z nich dokázal alespoň dát úlohu charakterizační (např. vstupní píseň Beaujolaise). Vaudevillovým prvkem Offenbachovy partitury jsou úryvky z děl jiných skladatelů: árie z oper \"Hirondelles\" od Féliciena Davida a \"La Sirène\" od D. F. E. Aubera zakomponované do písně o krokodýlovi, jakož i samostatně zpívaná píseň z Adamovy \"Chaty v Alpách\". Offenbach sice cituje nebo napodobuje dobově populární skladatele v mnoha svých dílech a hudební parodii považoval za legitimní součást žánru „bouffe“, do něhož \"Tromb-al-ca-zar\" patří, ale takto rozsáhlá citace celých melodií je v jeho tvorbě výjimkou. Offenbachův německý životopisec Anton Henseler nalezl v \"Tromb-al-ca-zarovi\" ozvuky karnevalové melodie z Kolína nad Rýnem známé pod názvem \"Ô Jerum-Walzer\"; byla by to v Offenbachově hudbě ojedinělá připomínka jeho rodiště. Stejně jako jiná díla z prvních let Bouffes-Parisiens musel \"Tromb-al-ca-zar\" vyhovovat omezením, která stanovilo Offenbachovo divadelní privilegium. Proto v kusu vystupují čtyři osoby – povolené maximum – a dále v posledním výstupu tanečníci a statisté, kteří však nesměli mluvit ani zpívat.\n\n\"Tromb-al-ca-zar\" nikdy nenašel přízeň u kritiky, která v jeho vaudevillových kořenech spatřovala známku pokleslosti, zato u publika měl mimořádný ohlas. Důvodem byla velmi přitažlivá a rychle zpopulárnělá hudba i vynikající výkony představitelů, zejména Léonce jako Vert-Panné a Hortensie Schneiderové jako Gigolette. Její bolero, při kterém zpěv doprovázela tancem a kastanětami, se stalo atrakcí. Čtvrté představení se konalo na přímou zakázku prince Jérôma Bonaparta, císařova bratrance.\n\nBouffes-Parisiens uváděly tuto operetu na svých zájezdech a udržovaly ji ve svém repertoáru po desetiletí. Hrála se i v řadě francouzsky hrajících provinčních divadel, včetně Théâtre des Bouffes-Belges v Bruselu (září 1858) a Théâtre-Royal v Antverpách (premiéra 25. listopadu 1860).\nPrvní inscenace ve střední Evropě se konala ve Vídni 19. března 1862 v divadle Theater auf dem Franz-Josefs-Kai neboli Treumanntheater pod názvem \"Tromb-Alcazar oder Die dramatischen Verbrecher\". Ředitel divadla Carl Treumann pořídil i překlad a úpravu, která mohla poslat na jeviště více postav, než měl kdysi Offenbach povoleno. (Stejný večer měla premiéru i revue \"Narrenabend im Salon Pitzelberger\", pro niž prý hudbu uspořádal kapelník Stenzl, ale už podle názvu, který odkazuje na \"Pan Karfiol si dovoluje pozvat...\", jistě Offenbachovu hudbu obsahovala.) Vídeňská kritika považovala text za banální a nepovedený (i kvůli nezpěvnému překladu), hudbu však přijala o poznání vřeleji: i přes výtky, že tato opereta „patří k [Offenbachovým] nejslabším“, a přirovnání ke „kompilaci nejoblíbenějších melodií z již slyšených Offenbachových operet“, noviny uznávaly, že „Offenbachova hudba obsahuje svěžest, humor a dráždivost, která se projevuje ve vedení vícehlasé faktury i v orchestrálním doprovodu,“ a chválily její „náladovost, živou barevnost a charakteristickou přiléhavost k textu“. Vídeňskému publiku se \"Tromb-Alcazar\" velmi líbil, dosáhl v Treumannově divadle 33 představení – k nimž lze připočítat dvě, která zde v červnu 1862 odehrál hostující soubor samotných Bouffes-Parisiens – a zařadil se tak k nejoblíbenějším inscenacím tohoto divadla.\n\nI přes úspěch ve Vídni \"Tromb-al-ca-zar\" v 60. letech 19. století nebyl hrán v dalších divadlech habsburské monarchie. Až 70. letech 19. století, kdy se \"Tromb-Alcazar\" hrál hojně ve vídeňském divadle Carltheater, s ním jeho umělci rovněž příležitostně hostovali v jiných rakousko-uherských městech. 26. července 1872 se hrála v Pešti, v německém divadle Deutsches Actien-Theater. Byla to jediná inscenace v Uhersku a roli Vert-Panné hrál slavný komik a v té době ředitel Carltheatru Karl Blasel, jehož výkon v řadě offenbachovských rolí vychvaloval svým pařížským libretistům Jacques Offenbach samotný. Jeho hostování také vděčila dosud jediná inscenace \"Tromb-al-ca-zara\" v českých zemích, totiž v Městském divadle v Brně (premiéra 29. července 1875). Kritik v \"Brünner Zeitung\" ji zařadil mezi „novinky, které si nečiní nárok na nějakou úlohu v řadě dramatických produkcí“, a poznamenává, že obecenstvo aplaudovalo Karlu Blaselovi vřele, jinak však bylo při \"Tromb-Al-Ca-Zarovi\" už dlouhým večerem unavené.\n\nV Dánsku se tato opereta hrála pod názvem \"Tromb-al-Cazar eller Theaterbanditterne\" nebo jen \"Theaterbanditterne\" v překladu Julia Petersena. Poprvé se tak stalo zřejmě na podzim roku 1872 v Odense, ale 22. září 1874 ji na repertoár zařadilo kodaňské divadlo Casino, kde vydržela až do roku 1906 a dosáhla do té doby 63 repríz. V roce 1914 ji pak hrálo kodaňské divadlo Tivolis Teatersal.\n\nVe Velké Británii byl \"Tromb-al-ca-zar\" nejprve slyšet ve zkrácené verzi 9. června 1866 v Oxford Music Hall a následně v Canterbury Music Hall; řádnou inscenaci, a to v překladu a úpravě Charlese Henryho Stephensona, uvedl až divadelní podnikatel John Hollingshead londýnském Gaiety Theatre (premiéra 22. srpna 1870); hráli Julia Mathews, John Maclean, Charles Lyall a J. D. Stoyle. Ve Spojených státech amerických ji nejprve hrála v originálním znění divadla francouzských impresáriů – Paula Juineta (premiéra v New Yorku, Théâtre Français – Niblo's Saloon, 12. ledna 1864) a Jacoba Graua (New York 1866); v angličtině ji uvedla až divadelní společnost Susan Galtonové, jež i sama zahrála Gigolette, poprvé v sanfranciské Alhambře 2. září 1873.\nVe Španělsku se tato opereta se španělskými prvky hrála zřejmě již roku 1871, ze kterého pochází překlad Laureana Sáncheze Garaye a Vicenta de Lalamy pod názvem \"Tromb-Al-Ca-Zar o los criminales dramaticos\". Později se na scéně objevily místní úpravy: roku 1874 \"Tromb-Al-Ca-Zar\" v podání madridského divadla Teatro Prado a roku 1876 \"El guapo Francisco Esteban\" v Teatro de los Jardines del Buen Retiro. Již roku 1862 však byla jako první Offenbachovo dílo hrána v kubánské Havaně.\n\nPůsobivost operety v moderní době omezuje skutečnost, že obecenstvo již nechápe narážky na francouzské reálie, hry, opery a písně poloviny 19. století, kterými libreto i hudba \"Tromb-al-ca-zara\" oplývají. Zejména díky působivosti hudební složky, ale také prostoru nabízeného libretem pro hereckou improvizaci, však \"Tromb-al-ca-zar\" alespoň ve Francii nikdy zcela nesešel ze scén malých nebo amatérských divadel (např. Espace Marais v Paříži od 15. června 1985). Z posledního čtvrtstoletí lze například zmínit inscenaci na festivalu Bruniquel 1998 nebo na Festival Offenbach d'Étretat 2007. Roku 2018 ji společnost pod vedením offenbachovského badatele Jeana-Christopha Kecka uvedla koncertně ve foyer Théâtre de l'Odéon v Marseille.\n\n\"Píseň o krokodýlovi\" s mírně pozměněným textem zlidověla a stala se oblíbenou písní pro děti pod názvem \"Ah! les crocodiles\"; pro mnoho francouzsky mluvících dětí tak znamená první setkání s Offenbachovou hudbou.\n\n(Interiér hostince poblíž Saint-Jean-de-Luz) Hostinský Ignace je nespokojený a má starosti. Před nějakým časem opustil svou ves i svou sestřenku a snoubenku Simplette, aby si pronajal tento hostinec na pobřeží, ale strávníků či nocležníků je velmi pomálu a ještě se musí strachovat španělských loupežníků, kteří zde v pohraničí řádí. Jejich bandu prý nedávno porazilo četnictvo, ale krutý vůdce banditů jménem Tromb-al-ca-zar prý unikl a nyní jistě někde dává svou tlupu opět dohromady. Co kdyby nedejbože dorazil přímo sem!\n\nDo hospody vrazí muž v mušketýrském obleku, který o sobě říká, že je „pronásledován deštěm i četníky“, a vypočítává svá jména (č. 1 recitativa a árie \"Ô rage, ô désespoir! … Comment moi, Buridan, Don César de Bazan\"). Ignace jej hned má za loupežníka a neznámý tento dojem potvrzuje, když hovoří o tom, že byl na nejlepší cestě vymáčknout peníze z lidí z blízkého města, ale na poslední chvíli byla jeho kompanie rozprášena a vyhnána četníky. Nyní zde chce vyčkávat příchodu ostatních. Nechce si u hostinského objednávat (nemá totiž peníze…), ale pokud by jim chtěl Ignace sám nabídnout něco k snědku, nepohrdnou. Hostinský, vyděšen ráznými způsoby a pánovitým vystupováním návštěvníka, běží vyhovět.\n\nAle muž v mušketýrském kostýmu není lupič, nýbrž hlava divadelní trupy, skladatel a hrdinský herec Beaujolais. A už jsou tu i dva další členové společnosti, Vert-Panné, jinak také dramatik, a subreta Gigolette. Navzájem si stěžují na trampoty při turné po venkově. Včera Beaujolais při zpěvu na jevišti jen chraptěl, a když svými omluvami nechtě obecenstvo urazil, hnali diváci herce z města, ani si nestačili svléci kostýmy – a to právě hráli historickou hru o španělských banditech… Aby zahnali hlad, zpívají si „píseň o krokodýlovi“ s vložkami z komických oper ze svého repertoáru (č. 2 tercet \"Le crocodile en partant\").\nKdyž se chystají odejít, objeví se Ignace s jídlem. Ignace a Gigolette se poprvé spatří a jemu se zdá, že je to jeho Simplette. Ani jeden z nich nemá zájem na tom, aby ho ten druhý poznal – Ignace se bojí na sebe loupežnici upozornit a Gigolett má obavy, že Ignace bude informovat její rodinu, že se dala k divadlu. Proto oba dělají, jako by se neznali. Poplach donutí herce, aby se na chvíli klidili (č. 3 tercet \"Détallons et fuyons\"). Gigolette se vrátí hostinského zkoušet, zda ji skutečně nepoznal, a tančí kolem něj s cikánskou písní (č. 4 kuplet \"La gitana, ah! croyez bien\"), ale když Ignace ani nemrkne, věří, že ji nepoznává – a totéž si o ní myslí on.\n\nPoplach byl falešný, četníci se neblíží a herci se vrátí. Pojídají sardinky a ptají se, zda by nebylo něco více na zub. Vystrašený Ignace je nucen vytáhnout svou šunku, slavný místní produkt, a herci zpívají chvalozpěv na bayonskou šunku (č. 5 tercet \"Un jambon de Bayonne\"). Ignace je napájí kirschem (třešňovicí) – rád by loupežníky opil a zneškodnil. Herci se rozhodnou provést zkoušku své nové romantické hry se zpěvem. Beaujolais v ní hraje náčelníka lupičů Tromb-al-ca-zara a Vert-Pané jeho pobočníka Astolfia. Scéna se odehrává v hostinci, kde se loupežníci domlouvají nové zločiny a debatují nad tím, zda hostinský bude držet jazyk za zuby či zda je třeba se ho jakožto nepohodlného svědka zbavit. Ignace, který se mezitím vrátí, ovšem scéně věří a vztahuje jejích výhrůžky na sebe; schová se tedy pod stůl.\n\nGigolette přichází ve svém kostýmu a žádá – ve své roli – z pomsty ucho svého milence, mladého pastýře, který ji svedl a opustil (č. 6 kvartet \"Un beau jour, à l'heure où l'aube se lève\"). Beaujolais jakožto loupežnický náčelník ji slibuje pomstít, zato skrytý Ignace se opět v historce poznává a třese se, že se jedná o něj a jeho ucho. A nejen o ucho – vůdce lupičů je přesvědčen, že je třeba zrádného svůdce ztrestat všem nevěrníkům pro příklad rovnou smrtí, a to ostřím cikánských dýk.\n\nZde se zkouška zastaví, protože chybí herec, který má ztvárnit nebohou oběť. Beaujolais si vzpomene na Ignace, který by ho mohl zastoupit: je to ostatně role věru nenáročná, stačí trochu zatancovat a pak se nechat probodnout. Hbitě Ignace nalezne, vytáhne ze skrýše a nutí ho tancovat – právě vhod přicházejí komedianti a cikánky, kteří strhnou Ignace do kola. Tanec skončí scénou ubodání „mladého pastýře“ divadelními dýkami. Ignace se po chvíli vzpamatuje a je rád, že útok přežil, ale pro jistotu prosí o milost a nabízí se, že se dobrovolně přidá k jejich bandě. Herci ho rádi přijímají mezi sebe a spolu s ním míří na další štací – do Bayonne. Na odchodu si znovu zapějí chvalozpěv na bayonskou šunku (č. 7 introdukce, valčík a repríza tercetu o šunce).\n\n\n"}
{"id": "1178077", "url": "https://cs.wikipedia.org/wiki?curid=1178077", "title": "Liliové údolí (Velký Šenov)", "text": "Liliové údolí (Velký Šenov)\n\nLiliové údolí ve Velkém Šenově je lesní údolíčko nedaleko \"Černého rybníku\" v místní části zvané Leopoldka. V minulosti bylo známým výletním místem, nad údolím je \"Liliový rybníček\". U rybníka stával výletní hostinec \"Waldidylle\", jehož základy jsou dodnes patrné. Pramenil zde \"Liliový pramen\". Od Černého rybníka sem vede vyšlapaná pěšina lesem (dříve ještě odbočka z turistické trasy).\n\nZnámé výletní středisko nazývané \"Lilienteich\" (Liliový rybník) nebo \"Waldidylle\" (Lesní idyla) bylo založeno na počátku 20. století. Jeho zakladatelem se stal \"Josef Strobach\" (1870–1947), syn a dědic \"Franze Strobacha\" (1837–1919), zakladatele velkošenovských tiskáren \"Franz Strobach und Sohn\". Výletní místo bylo hojně navštěvované až do druhé světové války, a to jak místními, tak i turisty ze vzdálenějších míst. Liliové údolí nabízelo kromě hostince také plavbu na lodičkách, lyžování či kuželkářskou dráhu. Konaly se zde koncerty místních i přespolních hudebníků a slavnosti velkošenovských spolků. Do roku 1945 vedli hostinec manželé \"Pettersovi\".\nPo skončení druhé světové války byl výletní areál konfiskován a stalo se z něj podnikové rekreační středisko. Restaurační budova kvůli zanedbané údržbě zanikla na konci 20. století. Dříve sem vedla odbočka ze zelené turistické trasy, dnes místem žádná trasa neprochází.\n\n\n"}
{"id": "1178084", "url": "https://cs.wikipedia.org/wiki?curid=1178084", "title": "Papežská komise „Ecclesia Dei“", "text": "Papežská komise „Ecclesia Dei“\n\nPapežská komise „Ecclesia Dei“ (lat. \"Pontificia Commissio Ecclesia Dei\") byla komise pracující v Římské kurii, která se zabývala péčí o laiky a duchovní navázané na liturgickou tradici před II. vatikánským koncilem.\n\nByla ustavena papežem Janem Pavlem II. na základě motu proprio „Ecclesia Dei“ z 2. července 1988, den po nedovolených biskupských svěceních schizmatického arcibiskupa Marcela Lefebvra ve švýcarském Ecônu.\n\n8. července 2009 papež Benedikt XVI. vyhlásil motu proprio \"Ecclesiae unitatem\", ve kterém včlenil Papežskou komisi Ecclesia Dei do struktury Kongregace pro nauku víry.\n\nMotem proprio \"Ecclesiae Unitatem\" (2. července 2009) bylo stanoveno, že prezident výboru je prefekt Kongregace pro nauku víry.\n\n\n\n\n"}
{"id": "1178091", "url": "https://cs.wikipedia.org/wiki?curid=1178091", "title": "Obština Bjala (Varna)", "text": "Obština Bjala (Varna)\n\nObština Bjala ( \"Община Бяла\") je bulharská jednotka územní samosprávy ve Varenské oblasti. Leží ve východním Bulharsku u Černého moře. Sídlem obštiny je město Bjala, kromě něj zahrnuje obština 5 vesnic. Žijí zde necelé 3 tisíce stálých obyvatel.\n\nV obštině žije 2 777 stálých obyvatel a včetně přechodně hlášených obyvatel 3 235. Podle sčítáni 1. února 2011 bylo národnostní složení následující:\n"}
{"id": "1178096", "url": "https://cs.wikipedia.org/wiki?curid=1178096", "title": "Obština Dălogopol", "text": "Obština Dălogopol\n\nObština Dălogopol ( \"Община Дългопол\") je bulharská jednotka územní samosprávy ve Varenské oblasti. Leží ve východním Bulharsku na východním úpatí Staré planiny. Sídlem obštiny je město Dălogopol, kromě něj zahrnuje obština 15 vesnic. Žije zde necelých 13 tisíc stálých obyvatel.\n\nV obštině žije 12 767 stálých obyvatel a včetně přechodně hlášených obyvatel 16 033. Podle sčítáni 1. února 2011 bylo národnostní složení následující:\n"}
{"id": "1178098", "url": "https://cs.wikipedia.org/wiki?curid=1178098", "title": "Friedrich Schuler von Libloy", "text": "Friedrich Schuler von Libloy\n\nFriedrich Schuler von Libloy (13. ledna 1827 Sibiň – 8. listopadu 1900 Vídeň) byl rakouský právník, vysokoškolský pedagog a politik německé národnosti ze Sedmihradska, v 60. letech 19. století poslanec rakouské Říšské rady, později rektor Černovické univerzity.\n\nPocházel ze starého sedmihradského rodu, který byl roku 1616 povýšen do šlechtického stavu. Jeho otec byl obchodníkem. Friedrich byl evangelického vyznání a dlouhodobě zastával post referenta evangelické vrchní konzistoře. Vystudoval na evangelickém gymnáziu v Sibini, pak studoval práva na právnické akademii v Sibini a na Vídeňské univerzitě a na Univerzitě ve Štýrském Hradci. Od roku 1851 byl činný jako pedagog na právnické akademii v Sibini, kde nahradil Josepha Andrease Zimmermanna. Nejprve tu byl od roku 1851 suplentem, od roku 1852 mimořádným a od roku 1857 řádným profesorem dějin německého a sedmihradského práva, saského práva, církevního práva a národohospodářství. Po provedení rakousko-uherského vyrovnání v roce 1867 začal význam sibiňské akademie klesat. Schuler proto přešel roku 1875 na Černovickou univerzitu coby profesor právních dějin. V letech 1875–1876, 1880–1884 a 1889–1890 byl děkanem právnické fakulty a v období let 1878-1879 a 1890–1891 rektorem této vysoké školy. Významně přispěl k poznání právních dějin Sedmihradska.\n\nV roce 1868 zastával funkci člena Saské národní univerzity v Sedmihradsku (navzdory názvu nešlo o vzdělávací instituci, ale o samosprávnou a kulturní organizaci sedmihradských Němců Sasů). V letech 1868–1875 působil jako člen předsednictva živnostenského spolku v Sibini. Roku 1883 byl jmenován vládním radou, roku 1895 dvorním radou.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Zemským poslancem byl od roku 1863 do roku 1864. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 20. října 1863 složil slib, 12. listopadu 1864 opětovně složil slib. V době svého působení ve vídeňském parlamentu se uvádí jako Friedrich Schuler von Libloy, profesor práva v Sibini.\n\nZemřel v listopadu 1900.\n"}
{"id": "1178100", "url": "https://cs.wikipedia.org/wiki?curid=1178100", "title": "Josef Allerberger", "text": "Josef Allerberger\n\nJosef \"Sepp\" Allerberger (26. září 1924 – 2. března 2010) byl druhý nejlepší odstřelovač německé armády, zabil 257 nepřátelských vojáků a více jak 100 dalších nepotvrzených \n\nDle německé doktríny se nezapočítávali zásahy dosažené během útoku nebo obraně při pozičním boji, dále na potvrzení zásahu bylo třeba svědka a to bylo spojeno s závistí; mnozí důstojníci záviděli úspěchy nebo byly plní vojenského idealismu a pokládali i vlastní odstřelovače za vrahy a potvrzení jim nedávali a zejména dělostřelečtí pozorovatelé, protože odstřelovači jim často kradli jejich kvalitnější vybavení (kabáty, celty, ...), takže reálný počet skutečně zabitých bývá někdy až dvojnásobný.\n\nJosef Allerberger se narodil 26. září, 1924. Jeho otec byl truhlářský mistr a bojoval v 1.světové válce. Vyučil se truhlářem jako jeho otec s tím, že jednou převezme otcův podnik. Dobrovolně se přihlásil k Wehrmachtu. Na podzim roku 1942 začal se základním výcvikem a v 18 letech v únoru 1943 byl povolán k Gebirgsjäger, do Kufsteinu. \n\nPo šesti měsících výcviku, v červenci 1943 se stal Josef Allerberger obsluhou kulometu MG 42 u 144. pluku horských myslivců pod velení plukovníka Friedricha Friedmanna, 3. divize horských myslivců pod velením generálporučíka Hanse Kreysinga, 30. armádního sboru pod velením generála Maximiliana Frettera-Pica, 1. tankové armády pod velením generálplukovníka Eberharda von Mackensena, Skupiny armád Jih pod velením polního maršála Ericha von Mansteina.\n\nPři prvním bojové zkušenosti ve strži Redkina (červenec 1943) došlo Seppovi (přezdívka Josefa Allerbergera), že kulometčík je vždy prvním padlým v bitvě, protože kulomet je vždy zaměřován minomety, dělostřelectvem a odstřelovači. Toho se velice obával, neboť jeho střelec kulometu byl hned zabit v prvním boji. Při bitvě o Stavropol roku 1943 byl Sepp zraněn a při čtrnáctidenní rekonvalescenci u plukovního zbrojmistra třídil ukořištěné ruské zbraně a našel zabavenou sovětskou pušku Mosin-Nagant vzor 1891/30 s 3,5násobným zaměřovačem PU a začal s ní trénovat. Dokázal bez větších potíží trefit krabičku sirek na 100 metrů a bednu munice 30x30 cm na 300 metrů. Jeho motivace byla se s touto puškou naučit, protože odstřelovač přežije déle než střelec kulometu a u jeho pluku žádný odstřelovači v té době nebyli. V srpnu nadešla jeho první odstřelovačská zkouška ohněm. Boj se sovětským odstřelovačem. V prvních chvílích se ho zmocnila nervozita, ale zmáčkl spoušť a zasáhl. Sověti se z okolí stáhli, když viděli, že jejich odstřelovač byl zabit. Při zkontrolování těla se Sepp pozvracel a jeho přátelé mu sdělili, že to je normální. Jeho protivníkem byl 16letý kluk, kterého trefil přímo do pravého oka na skoro 100 metrů pří při střelbě přes otevřené hledí. V ten den zasáhl ještě dva sovětské vojáky. Svoje \"skóre\" si zapisoval tak, že si vyrýval čárky na pušku. Před návratem do Německa jich měl 27.\n\nNa konci května 1944 byl poslán do odstřelovačské školy Seetaleralpe, blízko města Judenburg v Rakousku, kde byl po 4 týdenním výcviku druhým nejlepším odstřelovačem z kurzu. Vyzkoušel pušku Kar98k a Gewehr G 43. Před odjezdem odevzdal svůj Mosin-Nagant svému kamarádovi, protože si ji nemohl vzít sebou. Po příjezdu se dozvěděl, že jeho kamarád byl zmasakrován tak, že mu sovětští vojáci rozřízli břicho, vyndali vnitřnosti, uřízli genitálie, které mu vložili do úst a pušku mu vrazili do análního otvoru hlavní napřed až po optiku (cca 70 cm). Kvůli tomu, že našli na pušce zářezy o zabitých sovětech. V tu chvíli si uvědomil, že to je velice špatný zlozvyk a číslo svého \"skóre\" si pamatoval v hlavě.\n\nZúčastnil se bojů v ústupových bojů v Sovětském Svazu, Rumunsku, kde zažil rumunskou zradu (Rumunsko přešlo na stranu Spojenců a německá vojska na rumunském území byla v chaosu), také se zúčastnil bojů v Maďarsku, Polsku a Československu a byl svědkem nespočtu hrůz války; následků řádění SS, znásilňování žen ruskými vojáky, kanibalismu a dalších. Byl svědkem toho jak v maďarském Nyíregyháze byla asi 40letá žena místního hostinského osmnáctkrát znásilněna sovětskými vojáky sestupně podle hodnosti a po tomto hodinu trvajícím zvěrstvu byla nakonec zavražděna mimořádně krutým způsobem. Světlicí vstřelenou do jejího těla skrz pochvu do dělohy. Její muž celou tuto scénu sledoval, přivázaný k pouliční lampě. Poté co myslivci vzali tyto vojáky ztečí a osvobodili hostinského. Ten v záchvatu šílenství a agónie, naprosto vzteky bez sebe vběhl do své hospody, opět vyšel a se sekerou v ruce jednoho z trýznitelů své ženy, který ještě žil na místě rozsekal. \n\nU města Bielitz (dnes Bielsko-Biala) získal Rytířský kříž. Když skončila válka, byl nedaleko Olomouce v ČSR, ale snažil se s přáteli utéct zpátky domů do Rakouska, neboť sovětští vojáci posílali německé zajatce do pracovních táborů (podobnému osudu se nevyhnul jeho přítel a spolubojovník od 144. pluku Mätthaus Hetzenauer, který v zajetí strávil 5 let na v pracovním táboře na Sibiři). \n\n5. června 1945, skoro měsíc po konci války, kdy se vyhnul sovětskému zajetí, američanům předávajících němce rusům a českým povstalcům úspěšně došel domů a stal se truhlářem.\n\nBěhem necelých dvou let na frontě si Allerberger stejně jako mnoho jiných německých odstřelovačů musel vytvořit vlastní vybavení a postupy, které vycházeli z frontové zkušenosti, protože odstřelovačskou školu absolvoval až po necelém roce strávené na frontě, kdy už zaznamenal 27 zásahů a sám během odstřelovačského výcviku nabízel vlastní osvědčené rady a poznatky instruktorům. Allerberger proslul tím, že jako maskovací kryt používal kostru deštníku, do jehož ramen vplétal vegetaci, takže byl výborně krytý. Nebo při několika příležitostech použil osvědčený odstřelovačský trik z 1. světové války: falešné hlavy. Ten například uplatnil když zjistil, že se před ním ukrývá celá rota odstřelovačů schovaných ve větvích stromů. Pomocí falešných hlav odhaloval jejich pozici a za pomocí kulometných družstev, maskovacího deštníku a přesunů kryl svou pozici a přítomnost. Taktika fungovala tak úžasně, že se mu za celé odpoledne podařilo dosáhnout 18 zásahů aniž by prozradil svou pozici. Po prozkoumání situace se zjistilo, že je na ně střílely ženy-odstřelovačky. Jako svůj maskovací převlečník používal maskovací celtu vyrobenou u plukovního krejčího, kterou si přehodil přes polní uniformu a lehký maskovací oděv do sněhu. Byla lehká, nepromokavá, neprofoukla, nebránila v pohybu, dala se snadno složit a nezabírala tolik místa to samé oděv do sněhu z bavlny, snadno se složil, málo vážil, nebránil v pohybu i když byl vlhký a dal se snadno usušit. \n\nKe svým prvním 27 potvrzeným zásahům používal ukořistěnou ruskou odstřelovací pušku Mosin-Nagant vzor 1891/30 se zaměřovačem PU s 3,5x zvětšením, s níž dosáhl nejdelšího zásahu na odhadem na 600 metrů, ale zpravidla střílel na vzdálenost menší než 200 metrů.\n\nPo absolvování odstřelovačského výcviku obdržel německou odstřelovací pušku Mauser Kar98k s se zaměřovačem Dialytan od firmy Hensoldt s 4× zvětšením na otočné montáži od firmy Mauser. Během války měl ještě možnost krátkodobě používat Gewehr G 43 se zaměřovačem ZF 4 s 4× zvětšením, ale naprostou většinu svých zásahů provedl puškou Mauser.\n\nAllerberger si na útočné vlny rudoarmějců vytvořil vlastní taktiku. Když se ruské řady rozrostly do přibližně 3 až 4 vln, začal nejdřív odstřelovat poslední dvě nejčastěji střelbou do břicha, která působila velkou bolest a hlasitý křik, když první dvě vlny znepokojila skutečnost, že je poslední dvě už nepodporují, začal útok váznout a v tom okamžiku začal střílet na přední řady s co možná největším podílem okamžitě smrtících zásahů (do hlavy a do hrudi). Při takovýchto příležitostech byl během pár minut schopen dosáhnout kolem 20 zásahů, které se ale oficiálně nezapočítaly.\n\nAlbrecht Wacker si nechal Seppův příběh vyprávět a napsal knihu s názvem: \"Na mušce lovce\", která popisuje Seppovu cestu do armády až cestu domů.\n"}
{"id": "1178101", "url": "https://cs.wikipedia.org/wiki?curid=1178101", "title": "Obština Provadija", "text": "Obština Provadija\n\nObština Provadija ( \"Община Провадия\") je bulharská jednotka územní samosprávy ve Varenské oblasti. Leží ve východním Bulharsku. Sídlem obštiny je město Provadija, kromě něj zahrnuje obština 24 vesnic. Žije zde necelých 19 tisíc stálých obyvatel.\n\nV obštině žije 18 746 stálých obyvatel a včetně přechodně hlášených obyvatel 24 817. Podle sčítáni 1. února 2011 bylo národnostní složení následující:\n"}
{"id": "1178109", "url": "https://cs.wikipedia.org/wiki?curid=1178109", "title": "Obština Vetrino", "text": "Obština Vetrino\n\nObština Vetrino ( \"Община Ветрино\") je bulharská jednotka územní samosprávy ve Varenské oblasti. Leží ve východním Bulharsku na jižním úpatí vysočin Dolnodunajské nížiny. Sídlem obštiny je ves Vetrino, kromě ní zahrnuje obština 9 vesnic. Žije zde přes 4 tisíce stálých obyvatel.\n\nV obštině žije 4 344 stálých obyvatel a včetně přechodně hlášených obyvatel 5 609. Podle sčítáni 1. února 2011 bylo národnostní složení následující:\n"}
{"id": "1178113", "url": "https://cs.wikipedia.org/wiki?curid=1178113", "title": "Georg Daniel Teutsch", "text": "Georg Daniel Teutsch\n\nGeorg Daniel Teutsch (12. prosince 1817 Sighișoara – 2. července 1893 Sibiň) byl rakouský evangelický duchovní a politik německé národnosti ze Sedmihradska, v 60. letech 19. století poslanec rakouské Říšské rady, později superintendent Evangelické církve v Sedmihradsku.\n\nJeho otec byl mydlářem. Georg Daniel byl evangelického vyznání. Vystudoval střední školu ve městě Sighișoara a roku 1837 nastoupil na protestantskou teologickou fakultu ve Vídni. Od roku 1838 studoval teologii, zeměpis a dějiny v Berlíně. Po dokončení vysoké školy se v roce 1839 vrátil do domovského regionu. Zpočátku působil jako soukromý učitel, od roku 1842 vyučoval na hornické škole v rodném městě. V období let 1850–1863 byl jejím rektorem. Napsal rozsáhlou dějepisnou knihu \"Geschichte der Siebenbürger Sachsen für das sächsische Volk\", která byla vydána v letech 1852–1858. Byl zakládajícím členem spolku Verein für siebenbürgische Landeskunde. Během revolučního roku 1848 se stal hejtmanem měšťanské gardy v Sighișoaře.\n\nAngažoval se v evangelické církvi. Názorově patřil k vyznavačům racionalistické teologie. Od roku 1863 byl farářem ve městě Agnita. Roku 1864 se stal děkanem v okrese Cincu (Groß-Schenk). Roku 1867 se stal biskupem (superintendentem Evangelické církve v Sedmihradsku. V době jeho působení v této funkci provedl přesun sídla biskupství z Biertanu. Vystupoval jako obhájce sedmihradského saského národa (etnických Němců) a odmítal maďarizační trendy. V roce 1882 získal čestný doktorát teologie v Jeně. Byl též čestným doktorem práv v Berlíně a čestným doktorem filozofie v Jeně.\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1864 (Říšská rada tehdy ještě byla volena nepřímo, coby sbor delegátů zemských sněmů). 12. listopadu 1864 opětovně složil slib. V době svého působení ve vídeňském parlamentu se uvádí jako Dr. Daniel Georg Teutsch, evangelicko-luteránský farář v Agnitě (Agnetheln). Na zemském sněmu a v Říšské radě se profiloval jako regalista.\n\nPo provedení rakousko-uherského vyrovnání v roce 1867 usedl jako poslanec Uherského sněmu. Později se stal členem Sněmovny mangátů (nevolená horní komora Uherského parlamentu).\n\nZemřel v červenci 1893.\n\nJeho syn Friedrich Teutsch byl rovněž evangelickým biskupem.\n"}
{"id": "1178116", "url": "https://cs.wikipedia.org/wiki?curid=1178116", "title": "Dean Ambrose", "text": "Dean Ambrose\n\nJonathan Good (* 7. prosince 1985) je americký profesionální zápasník a herec. V současné době pracuje ve společnosti All Elite Wrestling pod přezdívkou Jon Moxley. Moxley je známý také jako Dean Amrbose, který je bývalým WWE Intercontinental Champion WWE World Heavyweight Champion, WWE Intercontinental Champion a  United States Champion, titul držel 351 dní (což je 3. nejdelší držení v WWE historii),a vítězem Money in the Bank kufříku 2016 který držel 56 minut a 18 sekund. Je také zařazen do tzv. Skupiny Grandslam šampionů. Byl součástí frakce The Shield s Sethem Rollinsem a Romanem Reignsem od listopadu 2012 do června 2014.Shield se znovu vrátil v roce 2017.\n\nDne 19.6.2016 vyhrál na placené akci Money in the Bank kufřík, který zpeněžil později večer na Sethu Rollinsovi, který porazil Romana Reigns o titul. Dean zpeněžil úspěšně a stal se novým WWE World Heavyweight Championem. Dean obhajoval titul na show RAW 18 července 2016 proti Rollinsovi ale zápas skončil jako remíza a rematch se konal další den v show SmackDown Live kde byl Dean přesunut do show SmackDown a úspěšně obhájil titul proti Seth Rollins\n\nDean titul obhajoval na placené akci Battleground proti Sethu Rollins a Romanu Reigns.Titul uspěšně obhájil a tím přivedl WWE World Championship do show SmackDown Live.\n\nDean následně na placené akci SummerSlam čelil vyzyvateli Dolph Ziggler ale Dean svůj titul dokázal obhájit.Následně v show SmackDown Live se AJ Styles domáhal aby dostat shot na WWE World Championship po tom co porazil Johna Cenu.Generální manažer Daniel Bryan oznámil že 11. září na placené akci Backlash se uskuteční zápas Dean Ambrose(c) vs AJ Styles o světový titul WWE.Titul ovšem ztratil po té co ho AJ Styles kopl mezi nohy a nasadil mu svůj finisher Styles Clash.Následně v show SmackDown Live naštvaný Ambrose chtěl svůj rematch který se uskuteční jako triple theart na placené akci No Mercy v podání AJ Styles vs Dean Ambrose vs John Cena.Tohoto večera se uskutečnil Main Event Dean Ambrose a John Cena vs AJ Styles a Miz který vyhrál Cena a Ambrose.Po zápase Ambrose nasadil Cenovy Dirty Deeds.To vedlo k jejich zápasu na další show SmackDownu.Dean Ambrose porazil Johna Cenu čistě.(Cena naposled čistě prohrál na TV Show v roce 2009 v zápase Triple Hem.Dean nedokázal titul získat zpátky a AJ Styles zůstal championem. Ambrose se následně zapojil do programu s James Ellsworthem kterému zařídil 2 vítězství nad AJ Stylesem.Dean se učastnil 5 on 5 Elimination Tag team matche na placené akci Survivor Series kde ho eliminoval Braun Strowman,později toho večera se Ambrose vrátil do ringu pomstít se AJ Stylesovy,v ten moment došlo k sjednocení frakce Shield kdy nasadili AJovi Triple Powerbomb na komentátorský stůl společně s Romanem Reignsem a Sethem Rollinsem.Dean Ambrose bojoval o hlavní titul na placené akci TLC kde ovšem neuspěl kvůli zradě Jamese Ellswortha který zhodil žebřík když Ambrose měl na dosah titul.Další show v SmackDown Live Dean nasadil Jamesovy Dirty Deeds.Později té noci Dean bojoval o intercontinetal titul kde také neuspěl díky Jamesovy který nechtěně zařídil prohu Ambrose.V prvním SmackDownu roku 2017 vyhrál zápas o titul s The Miz a stal se novým WWE Intercontinental championem.Během Draftu se Dean přesunul do show RAW a obnovil svůj feud s Mizem.Na placené akci Extreme Rules svůj IC titul prohrál.\n\nNa placené akci Summerslam 2017 se spojil se Sethem Rollinsem (bývalý parťák z The Shield) proti Cesarovi a Sheamusovi, kde Ambrose a Rollins vyhráli Raw Tag Team Championship. Ambrose tak poprvé obdržel týmový titul v WWE. Zároveň se stal jedním z mála takzvaných Grand Slam Championů.\n\nV současné době působí ve společnosti All Elite Wrestling pod přezdívkou Jon Moxley. Debutoval na placené akci Double or Nothing 25. května 2019.\n\n\n\n\nFull Impact Pro\n\nFIP World Heavyweight Championship (1x)\n\nCombat Zone Wrestling\n\nCZW World Heavyweight Championship (2x)\n\nHeartland Wrestling Association:\n\nHWA Heavyweight Championship (3 x)\n\nHWA Tag Team Championship (5x)\n\nAttack of the Trios (2009)\n\nInsanity Pro Wrestling:\n\nIPW World Heavyweight Championship (2x)\n\nIPW Mid-American Championship (1x)\n\nInternational Wrestling Association:\n\nIWA World Tag Team Championship (1x)\n\nPro Wrestling Illustrated:\n\nPWI jej zařadila jako #102 v žebříčku PWI 500 v roce 2011\n\nwestside Xtreme wrestling:\n\nwXw World Tag Team Championship (1x)\n\nWorld Wrestling Entertainment:\n\nUnited States Championship (1 krát)\n\nIntercontinental Championship (3 krát)\n\nMoney in the Bank 2016\n\nWWE Championship (1 krát)\n\nRaw Tag Team Championship (1 krát S Sethem Rollinsem)\n\n\"GRAND SLAM CHAMPION\"\n\nNew Japan Pro-Wrestling\n\nIWGP United States Championship (1x)\n"}
{"id": "1178118", "url": "https://cs.wikipedia.org/wiki?curid=1178118", "title": "Josef Kliment", "text": "Josef Kliment\n\nJosef Kliment (24. června 1901 Německý Brod – 4. října 1978 Praha) byl český právník, docent právních dějin na právnické fakultě Univerzity Karlovy, politický sekretář protektorátního prezidenta Emila Háchy a také předseda tehdejšího Nejvyššího správního soudu.\n\nJeho otcem byl učitel a přírodovědec Josef Kliment (1859–1927). Roku 1924 absolvoval pražskou právnickou fakultu a stal se koncipistou u zemského správního výboru, od roku 1928 už ale začal působit jako sekretář Nejvyššího správního soudu, kde také potkal tehdejšího soudce Emila Háchu. O dva roky později se habilitoval v oboru československých právních dějin, patřil ke skupině profesora Kaprase. Hojně publikoval, šlo nicméně převážně o drobnější historickoprávní práce a nejčastěji o aktuální publicistiku, ve které z konzervativních pozic kritizoval tehdejší republiku.\n\nPo zvolení Emila Háchy prezidentem okleštěného Československa se stal jeho politickým sekretářem a mj. se účastnil i osudové cesty do Berlína 14. března 1939, z níž se česká delegace vracela už do Protektorátu Čechy a Morava. Kliment na změněnou situaci reagoval novinovým článkem, ve kterém se snažil vysvětlit, že jde o obnovu dřívějších poměrů českého státu ve středověké Svaté říši římské, což i později prosazoval jako jakýsi ideový základ autonomistického protektorátního zřízení. Nadále pracoval v sekretariátu prezidenta Háchy, koncipoval jeho veřejné projevy a sám opět publikoval komentáře, v nichž obhajoval spojení s nacistickým Německem. Spoluzakládal Český svaz pro spolupráci s Němci, v roce 1943 získal štědře honorovanou cenu na paměť Reinharda Heydricha a byl také např. členem a od roku 1944 místopředsedou České ligy proti bolševismu. Téhož roku z kanceláře prezidenta odešel, protože 7. dubna byl jmenován předsedou Nejvyššího správního soudu.\n\nPo válce byl zatčen a stanul před Národním soudem. Prokurátor požadoval trest smrti, ale 27. února 1947 byl odsouzen na doživotí, k pozbytí občanské cti a konfiskaci veškerého majetku. Prošel věznicemi Pankrác, Bory, Mírov, Leopoldov a Valdice. Propuštěn byl na základě amnestie v roce 1960, ovšem vědecky působit už nemohl a rehabilitace také nikdy nedosáhl. Zemřel v zapomenutí, jeho rozsáhlý vzpomínkový text z pozůstalosti \"U obětovaného presidenta\" zůstal v rukopisu.\n\n"}
{"id": "1178120", "url": "https://cs.wikipedia.org/wiki?curid=1178120", "title": "Jakob von Uexküll", "text": "Jakob von Uexküll\n\nJakob Johann von Uexküll (8. září 1864, Mihkli, Estonsko – 25. červenec 1944, Capri, Itálie) byl německý biolog estonského původu, který pracoval v oblasti svalové fyziologie, studií chování zvířat a kybernetiky života. Je považován za jednoho ze zakladatelů ekologie a biosémiotiky.\n\nSyn Alexandra von Uexküll a Sophie von Hahn, Jakob von Uexküll se narodil na statku Keblas, Mihkli v Estonské gubernii. Jeho aristokratická rodina ztratila většinu ze svého bohatství vyvlastněním během ruské revoluce.\n\nV letech 1925–1934 působil jako profesor v Hamburku.\n\nUexküll se zajímal o to, jak živé bytosti vnímají své prostředí. Podle Uexkülla zvířata nejsou jen objekty, ale jsou to i subjekty, jejichž podstatnou činností je pozorovaní a působení a jejichž prostředí je právě takové mnohotvárné jak mnohotvárné jsou zvířata. Všechny zvířecí subjekty, od nejjednodušších po nejrozvinutější, jsou se stejnou dokonalostí přizpůsobené svému prostředí. Jednoduchému živočichu odpovídá jednoduché prostředí, složitějšímu právě tak bohatě členěné prostředí. Zatímco však zvířata mají pokaždé jen své prostředí, člověk se vyznačuje tím, že má uspořádaný svět uchopitelný jako celek.\n\nPojem prostředí vyjádřil německým slovem \"Umwelt\" (česky \"osvětí\"), které se dodnes používá ve smyslu životní prostředí anebo okolní prostředí.\n\n"}
{"id": "1178122", "url": "https://cs.wikipedia.org/wiki?curid=1178122", "title": "Důl Františka", "text": "Důl Františka\n\nDůl Františka může být:\n"}
{"id": "1178125", "url": "https://cs.wikipedia.org/wiki?curid=1178125", "title": "Panthera pardus spelaea", "text": "Panthera pardus spelaea\n\nPanthera pardus spelaea nebo Panthera pardus vraonensis (český ekvivalent není ustálen, ale mohl by znít levhart jeskynní) je vyhynulý poddruh levharta skvrnitého, který žil v Evropě během poslední doby ledové.\n\nVzhledem se podobal levhartu perskému a také irbisovi. Maximální délka lebky se pohybovala od 197 do 225 mm. Vyznačoval se dlouhou světlou srstí, podobně jako levhart amurský a irbis, kterou zdobily tmavé skvrny a rozety. Žil v boreálních lesích a horských oblastech, otevřeným stepím a tundrám se vyhýbal. Často vyhledával malé nebo naopak velmi hluboké jeskyně, kde se našlo množství nálezů. Je možné, že mláďata vychovával jinde, neboť v jeskyních bylo objeveno jen minimum fosilií mladých jedinců. Podle objevených kostí lze usuzovat, že mezi jeho kořist patřil kozorožec iberský (\"Capra pyrenaica\"), kamzíci a různé druhy jelenů. Dále z nich vyplývá, že se musel někdy utkávat s jeskynním medvědem - napadal ho (především mladé jedince) během hibernace a občas mu podlehl ve vzájemných soubojích. Činil tak ale v menší míře než lev jeskynní (\"Panthera spelaea\"). Poslední fosilní záznamy poddruhu jsou datovány asi 22 000 let před naším letopočtem a k jeho vymizení z Evropy došlo nejpozději o dva tisíce let později, před vrcholem posledního glaciálu. Je zajímavé, že se vytrácí přibližně ve stejné době (resp. o něco málo později) jako neandrtálci, přičemž poslední nálezy máme i ze stejné oblasti - z Pyrenejského poloostrova.\n\nJeho předchůdcem mohl být \"Panthera pardus antiqua\" a současným nejbližším příbuzným je levhart perský, který se vyskytoval v Evropě zřejmě ještě v 1. století našeho letopočtu (Řecko, Ukrajina). Není vyloučeno, že šlo o stejný poddruh.\n\nZnáme ho z četných fosilních nálezů z více než 60 míst Evropy (např. Equi v Itálii, Los Rincones ve Španělsku) a z jeskynní malby v Chauvetově jeskyni, kde je nakreslen vedle podstatně větší hyeny. Malba je stará asi 30 000-32 000 let a jedná se o jedinou dosud objevenou paleolitickou malbu levharta.\n\n"}
{"id": "1178128", "url": "https://cs.wikipedia.org/wiki?curid=1178128", "title": "Ian Hodder", "text": "Ian Hodder\n\nIan Hodder (* 23. listopadu 1948 Bristol) je britský archeolog a průkopník postprocesuálního paradigmatu v archeologii, které vzniklo v jeho práci a mezi jeho studenty ca. v 80. letech 20. století. V té době patřili mezi jím odchované studenty například Henrietta Moore, Ajay Pratap, Nandini Rao, Mike Parker Pearson, Paul Lane, John Muke, Sheena Craeford, Nick Merriman, Michael Shanks a Christopher Tilley. Od roku 2002 je profesorem antropologie na Stanfordově univerzitě ve Spojených státech.\n\nOd roku 1993 zkoumá Hodder a jeho mezinárodní archeologický tým 9 000 let starou neolitickou lokalitu Çatalhöyük v centrální Anatolii (dnešním Turecku), která má zcela mimořádný význam. Zároveň je ředitelem Çatalhöyük Archaeological Project, který si klade za cíl zakonzervovat naleziště, zasadit jej do kontextu a prezentovat jej veřejnosti. Snažil se prozkoumat účinky tzv. ne-pozitivistické metody v archeologii, která spočívá v tom že každý archeolog má možnost vytvořit si na danou lokalitu svou vlastní interpretaci (obecně součást postprocesuálního myšlení).\n\nV roce 1971 získal titul BA v oblasti pravěké archeologie na Londýnské univerzitě. V postgraduálním studiu pokračoval na univerzitě Cambridge a v roce 1974 úspěšně disertoval s prací \"prostorové analýzy v archeologii\". Mezi lety 1974 a 1977 přednášel na univerzitě v Leedsu, následně se vrátil do Cambridge kde v průběhu let zastával několik pozic včetně profesora archeologie mezi lety 1996 a 1999. V roce 1999 se přemístil na Stanford a of roku 2002 je zde profesorem. Členem British Academy je od roku 1996.\n\n\n"}
{"id": "1178131", "url": "https://cs.wikipedia.org/wiki?curid=1178131", "title": "Sopečné sklo", "text": "Sopečné sklo\n\nJako sopečné či vulkanické sklo jsou označovány vulkanické horniny (nebo jejich součásti), které nejsou krystalické, nýbrž mají amorfní, sklu podobnou strukturu. Ta vzniká při rychlému ochlazení žhavé a viskózní lávy a jejím následném rychlém utuhnutí. Přitom nedochází ke krystalizaci složek. Sopečné sklo se může měnit v závislosti na chemických a strukturálních vlastnostech lávy nebo magmatu, jakož i na obsahu vody. Nejznámějším příkladem sopečného skla je obsidián.\n\nSopečná skla jsou obsažena i v sopečných pumách, sopečném popelu, ale i v některých vulkanických horninách, se kterými se mohou překrývat a mísit.\nVzhledem ke své relativně nízké stabilitě jsou sopečná skla na Zemi poměrně málo rozšířená a převážná část je v geologických poměrech relativně mladá. Sopečná skla vzniklá „odskelněním“ skel ryolitového složení mohou obsahovat vtroušeniny, tzv. sférolity.\n\n\n\n"}
{"id": "1178132", "url": "https://cs.wikipedia.org/wiki?curid=1178132", "title": "Franz von Trauschenfels", "text": "Franz von Trauschenfels\n\nFranz von Trauschenfels, též Franz Josef Trausch von Trauschenfels (9. února 1795 Brašov – 16. listopadu 1871 Brašov), byl rakouský státní úředník, lexikograf, historik a politik německé národnosti ze Sedmihradska, v 60. letech 19. století poslanec rakouské Říšské rady.\n\nPocházel z rodiny Trauschů, původně z města Aiud (maďarsky Nagyenyed, německy Straßburg am Mieresch), která byla v Sedmihradsku usedlá od počátku 17. století. Jeho otec Johann Josef byl magistrátním radou v Brašově (zemřel roku 1831 na choleru). Franz byl evangelického vyznání. Do roku 1813 studoval na gymnáziu v Brašově a v letech 1813–1814 studoval práva na lyceu v Kluži. Absolvoval soudní praxi u soudní tabule v Târgu Mureș. Do roku 1817 působil u sedmihradského gubernia v Kluži a u sedmihradské dvorní kanceláře ve Vídni. Od roku 1817 byl úředníkem v Brašově, nejprve jako aktuár, tajemník a městský archivář, později jako vrchní notář a od roku 1831 magistrátní rada. V roce 1841 byl zvolen do policejního ředitelství. Od roku 1842 byl knižním cenzorem v Brašově. V roce 1846 a znovu 1856 podnikl rozsáhlé zahraniční cesty po Evropě. Během revolučního roku 1848 patřil do sedmihradské deputace do Pešti a Vídně. Koncem roku 1849 byl povolán na místodržitelství do Sibině, kam nastoupil jako referent. Od února 1850 byl komorním prokurátorem a od září 1853 finančním radou. V prosinci 1860 odešel na vlastní žádost do penze.\n\nByl činný i jako historik. Zabýval se starými sedmihradskými kronikami a církevními dějinami regionu. Působil coby lexikograf. Publikoval obsáhlý \"Schriftsteller-Lexikon oder biographisch-literärische Denk-Blätter der Siebenbürger Deutschen\" (1868–1871). Byl spoluzakladatelem a aktivním členem vedení spolku Verein für siebenbürgische Landeskunde. Od roku 1863 byl členem Říšského geologického ústavu ve Vídni a kurátorem brašovského okresu evangelické církve v Sedmihradsku. V roce 1860 mu byl udělen Řád Františka Josefa.\n\nAngažoval se i politicky. Zasedal v Saské národní univerzitě v Sedmihradsku (navzdory názvu nešlo o vzdělávací instituci, ale o samosprávnou a kulturní organizaci sedmihradských Němců Sasů) a na stavovském zemském sněmu (během zasedání v letech 1834/1835, 1837/1838 a 1846/1847).\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1863 (Říšská rada tehdy ještě byla volena nepřímo, coby sbor delegátů zemských sněmů). 20. října 1863 složil slib. V rejstříku poslanců pro zasedání Říšské rady od roku 1864 již uveden není. Politicky byl orientován jako regalista.\n\nZemřel v listopadu 1871 na mrtvici.\n\nJeho syn Josef Karl Trausch (1842–1896) byl úředníkem a právníkem. Bratranec Eugen Trausch von Trauschenfels (1833–1903) působil jako právník a politik.\n"}
{"id": "1178133", "url": "https://cs.wikipedia.org/wiki?curid=1178133", "title": "Otmaň", "text": "Otmaň\n\nOtmaň je 578,3 m vysoký zalesněný vrch v Šumavském podhůří nacházející se cca čtvrt kilometru severně od silnice II/143 mezi vesnicemi Chlum a Lhotka, obě jsou místní části městyse Křemže. \n\nGeomorfologicky je Otmaň součástí celku Křemžská kotlina, v jejíž centrální části tvoří výraznou vyvýšeninu. Jižní svah je mírný, naopak ten severní poměrně strmý. Geologické podloží Otmaně tvoří moldanubické granulity s vložkami peridotitů až serpentinitů. Na hadcové zvětraliny se váží druhotné nerosty, nejznámější jsou opály, které se u Otmaně nacházejí.\n\nNa vrcholu roste převážně jedle bělokorá, dále jsou zde zastoupeny smrčiny, bory i malé bučiny. Místy jsou podél úpatí kopce umístěny posedy, v této oblasti se velice hojně vyskytuje srnčí a méně i černá zvěř. Otmaň má dva vrcholy, na jednom z nich se nachází kámen značící nejvyšší bod kopce, hned na nejbližším stromu visí cedule s názvem a výškou kopce. Pod severním svahem protéká Křemežský potok, v blízkosti vrchu se nacházejí dva mlýny, Červený a Vackův, oba však již svou funkci dlouho neplní.\n"}
{"id": "1178135", "url": "https://cs.wikipedia.org/wiki?curid=1178135", "title": "Ozbrojený vrtulník", "text": "Ozbrojený vrtulník\n\nOzbrojený vrtulník je vojenský vrtulník, který lze využívat k přepravě a dalším úkolům, ale v případě potřeby může být nasazen jako bojový prostředek. Charakteristickým znakem ozbrojených vrtulníků je víceúčelovost a nižší pořizovací i provozní náklady ve srovnání s bitevními vrtulníky. Letečtí výrobci nabízejí možnost dovybavit výzbrojí většinu moderních transportních i lehkých vrtulníků, přičemž vojenské plány počítají s nasazením ozbrojených vrtulníků v asymetrických konfliktech. Co do rozšíření a počtu prodaných kusů převažují víceúčelové ozbrojené vrtulníky nad bitevními – v roce 2012 se ve výzbroji armád 72 zemí nacházelo celkem 2800 bitevních vrtulníků, zatímco víceúčelové ozbrojené typy provozovalo v počtu 3330 kusů 92 států.<ref name=\"1/2012\"></ref>\n\nOzbrojené vrtulníky vznikly jako samostatná kategorie v polovině 50. let během války v Alžírsku, kdy Francouzi nasadili proti povstaleckým jednotkám vrtulníky Sud-Ouest Djinn a Bell OH-13, provizorně vyzbrojené neřízenými raketami. Američané využili francouzských zkušeností při vyzbrojování vlastních vrtulníků, které vyústilo v úspěšné nasazení bitevních vrtulníků Bell AH-1 Cobra a víceúčelových ozbrojených strojů Bell UH-1 Iroquois s neřízenými raketami a kulomety M60 během války ve Vietnamu. Sovětský svaz přišel s ozbrojenou verzí vrtulníků Mil Mi-4 (Mi-4AV), které byly mimo jiné nasazeny ve službách Kuby proti invazi v zátoce Sviní. Bojové zkušenosti z Vietnamu ukázaly, že nejefektivnější pokrytí spektra úkolů zajistí kombinace transportních, průzkumných, ozbrojených a bitevních vrtulníků. Postupně tak došlo ke vzniku dvou typů ozbrojených vrtulníků – lehkých pozorovacích, používaných k průzkumu bojiště, a útočných, určených k boji s nepřátelskou pěchotou i obrněnou technikou. Spojené státy zavedly do výzbroje naváděcí a lehce ozbrojené helikoptéry Bell OH-58 Kiowa, které byly posléze dovybaveny protitankovými řízenými střelami BGM-71 TOW. Dalším vývojem došlo ke vzniku víceúčelových vrtulníků, které kombinují vlastnosti průzkumných, ozbrojených i transportních strojů. Jednalo se především o evropské typy MBB Bo 105, AgustaWestland AW109, Aérospatiale Gazelle a Westland Lynx. Sovětský svaz po neúspěšném pokusu vyzbrojit vrtulníky Mil Mi-2 zavedl (kromě „čistokrevných“ bitevních vrtulníků Mil Mi-24) také vyzbrojené varianty Mil Mi-8, největší a nejsilnější ozbrojené vrtulníky, které v současnosti představují asi 40 procent světové flotily ozbrojených vrtulníků. Dalšími v pořadí je typová řada MD 500 Defender a OH-58 Kiowa.\n\n"}
{"id": "1178137", "url": "https://cs.wikipedia.org/wiki?curid=1178137", "title": "Kantorská dráha", "text": "Kantorská dráha\n\nKantorská dráha je dnes již neexistující úzkokolejka vedoucí za druhé světové války z obce Mříč na místo zvané Perk. \n\nPodnětem k vytvoření této trati byl výskyt kovů, za války přímo nedostatkového zboží, za obcí Chlumeček. Slovo Perk je zkomolenina německého slova Berg (kopec). Dráha se nazývala „Kantorská“, neboť ji budovali učitelé převážně z Písku a Strakonic, kteří byli zajati Němci. Začínala u dnešního vlakového nádraží ve Mříči, kde probíhala překládka vytěženého materiálu, neboť kolejnice měly jiný rozchod.\n\nKantorskou dráhu připomíná pouze několik objektů, poněvadž po skončení války byly koleje sneseny a odvezeny. První objekt se nachází na kraji Mříče, u křižovatky vedoucí do Křemže a na Holubov. Zde je násep, na kterém byly položeny koleje. Je zarostlý vysokou trávou a menšími i většími křovinami. Druhý objekt se nachází u křemžského hřbitova a zde jsou zbytky podezdívky depa, jenž zde během činnosti úzkokolejky stálo. \n\nNásledující objekt vůbec nepřipomíná, že by tudy někdy jezdil malý vlak a je to zpevněný břeh Chmelenského potoka. \nTen leží nedaleko Račího údolí, lidově přezdívaném „Račák“. Další stavbou je částečně dochovaný kamenný mostní pilíř, jenž nesl pravděpodobně dřevěnou mostní konstrukci. Tento pozůstatek stojí v rokli pod silnicí vedoucí z Chlumečka do Brloha. Poslední objekt se nachází na druhé straně silnice, pod kterou se vypíná i zbytek mostního pilíře. Jsou to vyhloubená koryta, kudy vedly koleje a rokle, místo, kde kopali čeští zajatci pod dohledem německé armády horninu, ze které se získával v malém množství např. nikl. Lze zde nalézt do červena zbarvené horniny, půda zde má okrovou až červenou barvu. I tato rokle je zarostlá poměrně starými duby, jasany atd. \n"}
{"id": "1178138", "url": "https://cs.wikipedia.org/wiki?curid=1178138", "title": "Čtyřhlavý sval stehenní", "text": "Čtyřhlavý sval stehenní\n\nČtyřhlavý sval stehenní (musculus \"quadriceps femoris\") je velká skupina svalů která je na přední straně stehna. Je to extenzorový sval kolene, tzn, že napíná koleno. Vytváří obrovskou masu na přední straně femuru (stehenní kosti).\n"}
{"id": "1178139", "url": "https://cs.wikipedia.org/wiki?curid=1178139", "title": "Eugen Trausch von Trauschenfels", "text": "Eugen Trausch von Trauschenfels\n\nEugen Trausch von Trauschenfels, celým jménem Johann Karl Eugen Trausch von Trauschenfels (3. března 1833 Brašov – 20. února 1903 Brašov), byl rakouský úředník, právník, novinář a politik německé národnosti ze Sedmihradska, v 60. letech 19. století poslanec rakouské Říšské rady.\n\nPocházel z rodiny Trauschů, původně z města Aiud (maďarsky Nagyenyed, německy Straßburg am Mieresch), která byla v Sedmihradsku usedlá od počátku 17. století. Jeho otec Georg Friedrich Trausch von Trauschenfels byl členem senátu v Brašově. Bratranec Franz von Trauschenfels (1795–1871) byl úředníkem, historikem a politikem. Eugen již v raném věku přišel o matku. Otec zemřel roku 1839. Vychovávala ho pak teta Karoline von Salmen. Navštěvoval evangelické gymnázium v Brašově. V roce 1846 přešel do Sibině, kde roku 1851 absolvoval vyšší gymnázium a nastoupil na právnickou akademii v Sibini. Roku 1852 přešel na vysokou školu ve Vídni. Během studií spolupracoval s redakcí \"Österreichische Blätter für Kunst und Literatur\". Od roku 1859 vydával \"Magazin für Geschichte, Literatur und alle Denk- und Merkwürdigkeiten\". Po dokončení právnických studií nastoupil v prosinci 1855 do Velkého Varadína na tamní úřadovnu místodržitelství. V červenci 1856 se stal konceptním praktikantem, v září 1856 prozatímním a v lednu 1857 řádným soudním aktuárem na okresním soudě ve městě Beiuș (Belényes). Jenže již v únoru 1857 na funkci rezignoval a s bratrem Johannem Peterem Franzem si v Brašově otevřeli advokátní kancelář. Téhož roku získal titul doktora práv.\n\nOd podzimu 1860 do března 1861 byl aktuárem evangelického presbyteria v Brašově a zasedal v konzistoriu brašovského okresu evangelické církve v Sedmihradsku. Roku 1861 byl jmenován magistrátním tajemníkem v Brašově. Roku 1863 převzal redakci listu \"Kronstädter Zeitung\". Počátkem roku 1866 získal post aktuára v Brašově a setrval na něm do září 1872, kdy byl jmenován vrchním notářem města Brašov. Na přelomu let 1867 a 1868 zasedal v Saské národní univerzitě v Sedmihradsku (navzdory názvu nešlo o vzdělávací instituci, ale o samosprávnou a kulturní organizaci sedmihradských Němců Sasů).\n\nPočátkem 60. let se s obnovou ústavního systému vlády zapojil i do vysoké politiky. V zemských volbách byl zvolen na Sedmihradský zemský sněm. Zasedal zde od roku 1863 do roku 1864. V roce 1865 pak zasedal na zemském sněmu v Kluži. Podle jiného zdroje byl na zemském sněmu v Kluži poslancem od roku 1865 do roku 1866. Působil také coby poslanec Říšské rady (celostátního parlamentu Rakouského císařství), kam ho delegoval Sedmihradský zemský sněm roku 1864 (Říšská rada tehdy ještě byla volena nepřímo, coby sbor delegátů zemských sněmů). 12. listopadu 1864 složil slib. V době svého působení ve vídeňském parlamentu se uvádí jako Dr. Eugen Trausch-Trauschenfels, soudní tajemník v Brašově.\n\nPo provedení rakousko-uherského vyrovnání v roce 1867 se dočasně stáhl z politického dění. Podílel se ovšem na vydávání kalendáře \"Der sächsische Hausfreund\" a dalších tiskovin a byl činný v národních spolcích. Počátkem 70. let přijal mandát v Uherském sněmu, kde zasedal až do počátku 80. let 19. století. Patřil mezi hlavní postavy odporu sedmihradských Sasů proti politice maďarizace a proti osekávání autonomie Saské národní univerzity v Sedmihradsku.\n\nV 80. letech je uváděn jako laický rada rakouské Vrchní evangelické rady. Do Vrchní evangelické rady byl jmenován roku 1876. Podle jiného zdroje až počátkem 80. let. Setrval v tomto nejvyšším orgánu rakouské evangelické církve až do doby několik let před smrtí. Vzhledem ke své funkci ve vedení církevní správy se přestěhoval do Vídně. V roce 1896 získal titul dvorního rady. Po odchodu na penzi se vrátil do rodného Brašova.\n\nZemřel v únoru 1903.\n"}
{"id": "1178140", "url": "https://cs.wikipedia.org/wiki?curid=1178140", "title": "Rosenthal", "text": "Rosenthal\n\nPojem Rosenthal () může označovat:\n\n\n\n\n\n\n\n\n"}
{"id": "1178143", "url": "https://cs.wikipedia.org/wiki?curid=1178143", "title": "Patrik Linhart", "text": "Patrik Linhart\n\nPatrik Linhart (* 7. srpna 1975 Duchcov) je český básník, esejista, performer a výtvarník. \n\nVystudoval ekonomii a pracoval jako učitel, sociální pracovník a novinář. Je zakladatelem projektu Vědeckého studia Stará milenka, členem radikálního baletu Vyžvejklá Bambule a souboru Kundí frky. Zabývá se literaturou fin de siècle, uměním imaginace a hororu a vexilologií. Pracuje jako editor, publicista a korektor. Literární recenze, essaye a glosy publikuje v časopisech Tvar a Host. Od zákazu kouření v hospodách v České republice usiluje o získání rakouského občanství. Jeho tvorbu definuje prožitek severních Čech, imaginace a patafysiky. Linhartovy texty zhudebnily teplické punkové a industriální kapely. První román autora z vychází osobních zážitků, deníkovou formou se snaží zachytit 90. a 0. léta (https://www.literarky.cz/literatura/recenze/23622-portret-umlce-z-kraje-pstitel-ertepli). Na jeho tvorbu měli vliv Jakub Deml, skupina Oulipo, hnutí keltského revivalu a neoromantická poetika kapely Depeche Mode. \n\nPůsobí pod mnoha heteronymy (Pavel Jazyk, Patrik Vetrugin, Alexander Nihilovskij, Petr Tygr, Hugo Hugo, Lux von Dux).\n\nBeletrie\n\n\nEssaye/studie\n\n\nPřeklady\n\n\nEditor\n\n\n\n"}
{"id": "1178147", "url": "https://cs.wikipedia.org/wiki?curid=1178147", "title": "Marián Ľalík", "text": "Marián Ľalík\n\nMarián Ľalík (* 7. února 1972, Bratislava) je bývalý slovenský fotbalový záložník.\n\nV československé lize hrál za Inter ZŤS Slovnaft Bratislava a Duklu Banská Bystrica. Nastoupil ve 25 ligových utkáních a dal 1 gól. V české lize hrál za AC Sparta Praha, nastoupil v 1 ligovém utkání. Dále hrál za Partizán Bardejov, 1. FC Košice, FC Lokomotíva Košice, Panionios GSS, Adanaspor, Aris Limassol a Niki Volos. V Lize mistrů UEFA nastoupil v 9 utkáních a v Evropské lize UEFA v 10 utkáních a dal 1 gól.\n\n\n"}
{"id": "1178148", "url": "https://cs.wikipedia.org/wiki?curid=1178148", "title": "Něrčinsk", "text": "Něrčinsk\n\nNěrčinsk () je město v Zabajkalském kraji v Ruské federaci. Při sčítání lidu v roce 2010 měl bezmála patnáct tisíc obyvatel.\n\nNěrčinsk leží v severním předhůří Borščovočného hřbetu v Zabajkalsku na levém břehu Něrči sedm kilometrů nad jejím ústím do Šilky. Od Čity, správního střediska kraje, je vzdálen zhruba tři sta kilometrů na východ.\n\nDějiny Něrčinsku začínají v roce 1653, kdy kozáci vedení Pjotrem Ivanovičem Beketovem založili pevnost na soutoku Něrči a Šilky.\n\nV roce 1689 byla v Něrčinsku podepsána Něrčinská smlouva, která ukončila rusko-čchingskou válku a přiřkla Číně oblasti na levém břehu Amuru na úkor Ruského impéria.\n\nV osmnáctém století začala vést přes Něrčinsk důležitá pozemní dopravní tepna nazývaná Sibiřský trakt.\n\nV druhé polovině devatenáctého století vzniklo z obyvatel z oblasti Amurské kozácké vojsko.\n"}
{"id": "1178152", "url": "https://cs.wikipedia.org/wiki?curid=1178152", "title": "Geir Moen", "text": "Geir Moen\n\nGeir Moen (* 26. června 1969 Oslo) je bývalý norský atlet, sprinter, mistr Evropy v běhu na 200 metrů z roku 1994.\n\nNa mistrovství Evropy v roce 1994 zvítězil v běhu na 200 metrů, na poloviční trati vybojoval stříbrnou medaili. V následující sezóně se stal halovým mistrem světa v běhu na 200 metrů. Při svém dalším startu na evropském šampionátu v roce 1998 skončil ve finále běhu na 200 metrů pátý.\n"}
{"id": "1178156", "url": "https://cs.wikipedia.org/wiki?curid=1178156", "title": "Karel Trinkewitz", "text": "Karel Trinkewitz\n\nKarel Trinkewitz (23. srpna 1931, Mečeříž – 14. března 2014 Hamburk) byl český prozaik, básník, představitel experimentální poezie, esejista, výtvarník, tvůrce typografických koláží. Signatář Charty 77. V roce 1979 byl komunistickým režimem v rámci akce Asanace donucen k emigraci a žil v německém Hamburku.\nKarel Trinkewitz měl české a německo-židovské kořeny. Rodina jeho otce byli židé, kteří přišli do Československa počátkem 30. let z Východního Pruska, matčina část rodiny pocházela z Jižních Čech. Za války jako poloviční žid nesměl chodit do školy a česky se naučil doma od své matky. Po válce, díky částečně českému původu, nebyla rodina vyhnána do Německa. Karel Trinkewitz se vyučil v letech 1949–1951 na keramické technické škole v Teplicích-Šanově a potom absolvoval gymnasium v Teplicích, kde byli jeho spolužáky Jan Koblasa nebo Eduard Světlík. Měl v úmyslu studovat filosofii, ale nakonec byl roku 1952 přijat na Právnickou fakultu UK. Po třech semestrech byl jako \"buržoazní element\" vyloučen a v dalších letech se živil jako stavební dělník nebo nosič balíků na poště a účetní.\n\nV době mírného politického tání koncem 50. let se prosadil jako reklamní grafik a textař a v letech 1961 - 1971 pracoval jako redaktor časopisů vydávaných pro zahraničí v nakladatelství Orbis, mj. \"Im Herzen Europas\". Mimo zaměstnání se věnoval básnické tvorbě, psal eseje o umění a písňové texty. Jako výtvarník spolupracoval v 60. letech s řadou časopisů, kde pod značkou Witz uveřejňoval karikatury, kresby a koláže. V letech 1968–69 se stal známým jako politický žurnalista a satirik. V 70. letech byl několikrát zatčen a vyslýchán StB. V roce 1977 patřil k prvním signatářům Charty 77 a roku 1979 byl donucen odejít do exilu. Usadil se v Hamburku a pobýval také ve švýcarském regionu Ticino. \n\nPo roce 1989 žil střídavě v Čechách a Německu, kde působil mj. jako český konsul. Doma patřil ke skupině Rudolfa Battěka a spolu s ním byl vyloučen z ČSSD. Prezident Václav Havel vyznamenal Karla Trinkewitze Řádem Bílého lva.\nJako student keramické školy byl Trinkewitz ovlivněn surrealismem, zejména Salvatorem Dalí. V pozdější době se věnoval kaligrafii, lettristickým kolážím a vizuální poezii. Zájem o koláž inspiroval jeho otec, který byl fotografem. Od poloviny 60. let se stýkal s tvůrci experimentální poezie, kteří patřili do okruhu Jiřího Koláře a Josefa Hiršala a patřil k zakladatelům Klubu konkretistů. Po odchodu do exilu spolupracoval s řadou německých i exilových vydavatelů a angažoval se v exilovém časopisu ČSSD Právo lidu a revui Pól. V Německu byl v úzkém kontaktu s okruhem osob kolem teoretika Maxe Bense. \n\nTrinkewitz se věnoval psaní krátkých básní ve stylu japonského haiku, které zároveň ilustroval svými kresbami. Výbor 200 haiku z celkem 14 000 jeho básní v češtině a němčině vydalo roku 2004 nakladatelství Akropolis. \nK jeho 80. narozeninám vyšla kniha osobních reflexí \"Jak jsem poznal básníky\", kde zachytil osobní nebo literární setkání se dvěma sty osobnostmi světové poezie. \n\n\n"}
{"id": "1178157", "url": "https://cs.wikipedia.org/wiki?curid=1178157", "title": "Katolický dům (Žarošice)", "text": "Katolický dům (Žarošice)\n\nKatolický dům v Žarošicích, také nazývaný krátce Kaťák, byl postaven v roce 1931 nákladem Družstva lidového a poutního domu v Žarošicích, založeného pro tento účel. Slouží pro konání společenských a kulturních akcí, ale jeho součástí byla od počátku také restaurace, v jejímž provozování se vystřídala řada nájemníků – nejprve Tomáš Galla, Osvald a Blažena Koneční (od roku 1946), Karel Trtílek (od roku 1948), Jan Fila, družstvo Vzlet (od roku 1952), František Jemelka, Vladimír Pištěk a Karel Hojač (do roku 1958, kdy byly restaurační prostory využity jako kanceláře místního národního výboru). V bočním křídle se nacházel velký sál s jevištěm, který v roce 1975 zčásti vyhořel, a tělocvična Orla, později přeměněná na prodejnu.\n\nPo listopadu 1989 jej postupně vlastnilo několik majitelů, až jej roce 1997 zakoupila společnost Večeřa – Meliorace, v. o. s. Po rekonstrukci v letech 1999 až 2000 se v přízemí nachází pivnice a restaurace, k dispozici je rovněž společenský sál s 220 místy k sezení a galerií a penzion pro 20 osob.\n\n\n"}
{"id": "1178158", "url": "https://cs.wikipedia.org/wiki?curid=1178158", "title": "Roger Bambuck", "text": "Roger Bambuck\n\nRoger Bambuck (* 22. listopadu 1945) je bývalý francouzský atlet, sprinter, mistr Evropy v běhu na 200 metrů z roku 1966.\n\nNa mistrovství Evropy v Budapešti v roce 1966 zvítězil v běhu na 200 metrů, byl členem vítězné štafety na 4 x 100 metrů, ve finále nejkratšího sprintu doběhl druhý. Na olympiádě v Mexiku v roce 1968 skončil ve finále běhu na 100 i 200 metrů pátý. Francouzská štafeta na 4 x 100 metrů, jejímž byl členem, vybojovala bronzové medaile. Bambuck byl několikanásobným evropským rekordmanem v běhu na 100 metrů (nejlépe 10,11 v roce 1968) i 200 metrů (nejlépe 20,47 v roce 1968).\n\nPo skončení sportovní kariéry se věnoval politice. V letech 1988 až 1991 byl státním sekretářem na ministerstvu školství, odpovědným za oblast mládeže a sportu.\n\n"}
{"id": "1178168", "url": "https://cs.wikipedia.org/wiki?curid=1178168", "title": "Albert Cruciger", "text": "Albert Cruciger\n\nAlbert Cruciger († 1570) byl slovenský luterský kazatel, žák Melanchtonův.\n\nV letech 1556–1557 působil jako kazatel v Jihlavě. Tam ostře vystoupil proti mši. Následkem jeho kázání a radikalizací studentstva došlo k obrazoborectví.\n\nByl také činný jako učitel a kazatel v Levoči, Rožňavě a Banské Štiavnici.\n\n"}
{"id": "1178176", "url": "https://cs.wikipedia.org/wiki?curid=1178176", "title": "EKOenergie", "text": "EKOenergie\n\nEKOenergie (angl. EKOenergy) je sdružení 40 nevládních neziskových organizací se sídlem v Helsinkách. Sdružení podporuje rozvoj obnovitelných zdrojů energie a ochranu životního prostředí. Nejvíce viditelným nástrojem sdružení je mezinárodní ekoznačka EKOenergie pro elektřinu z obnovitelných zdrojů.\n\n\nFinská Norppaenergia byla společně se švédskou Bra Miljöval byla první ekoznačkou pro elektřinu na světě. Norppaenergia byla vytvořena v roce 1998 Finskou asociací na ochranu přírody (The Finnish Association for Nature Conservation (FANC)).\n\nPlán pro mezinárodní ekoznačku elektřiny vznikl v rámci FANC v květnu roku 2010. Krátce poté se do projektu zapojila Bellona z Ruska, Estonský fond pro přírodu (Estonian Nature Fund), Lotyšský fond pro přírodu (Latvian Fund for Nature), Ecoserveis a AccioNatura ze Španělska a v neposlední řadě také 100% Energia Verde a REEF z Itálie. V počátečních fázích rozvoje sdružení podpořil myšlenku také RECS International. Po několika kolech veřejné konzultace schválila Rada EKOenergie 23. 2. 2013 znění oficiálního textu 'EKOenergie – sdružení a ekoznačka\".\n\nVedení organizace se skládá ze správní rady, poradní skupiny a rozhodčí komise. Každá členská organizace EKOenergie jmenuje do správní rady jednoho představitele. Kancelář EKOenergie hostí Finská asociace pro ochranu přírody. Kromě stálých zaměstnanců pracují v sekretariátu také dobrovolníci z Evropské dobrovolné služby a stážisté.\n\nSdružení se skládá ze 40 environmentálních organizací ze 30 států. Mezi členy najdete jedny z největších environmentálních organizací a organizace specializující se na obnovitelné zdroje energie. Všichni členové mají hlasovací právo v radě EKOenergie. Rozhodnutí se přijímají tříčtvrtinovou většinou.\n\nEkoznačka EKOenergie je nejvíce viditelným nástrojem sdružení. Ekoznačka je jedinou mezinárodní značkou pro elektřinu ze 100 % obnovitelných zdrojů. Elektřina může být vydávána za EKOenergii, pokud splňuje kritéria, která byla navržena sdružením. Kritéria zahrnují následující aspekty: \n\nV současnosti EKOnergii prodává více než 20 dodavatelů elektřiny z 12 státu. Webová stránka je dostupná v 38 jazycích. Mezi spotřebiteli najdete jména jako je například Body Shop (ve Finsku), Globe Hope, Jalotofu, Skanska Property Česká republika a Otava Group. Vůbec prvním spotřebitelem, který začal používat elektřinu s ekoznačkou EKOenergie ve své výrobě, byl Plasthill, rodinný podnik ve východním Finsku.\n\nZ každé prodané MWh elektřiny EKOenergie putují prostředky do Klimatického Fondu EKOenergie. V případě že se jedná o elektřinu z vodních elektráren, prostředky sponzorují Fond pro Životní prostředí EKOenergie, který snižuje negativní působení vodních elektráren na životní prostředí.\n\nKlimatický fond financuje projekty v oblasti obnovitelných zdrojů. Prvním podpořeným projektem byla solární energie pro Tanzanii. V roce 2011 získala italská NNO Oikos finance od Evropské unie na instalaci malé vodní turbíny blízko střední školy v okrese Meru v severní Tanzanii. Během období sucha a během období zavlažování se často stává, že škola zůstane bez elektřiny. V květnu roku 2014 proto EKOenergie darovala 10 000 € na instalaci 3 kWp solárních panelů na střechu školy. V červnu roku 2015 pak EKOenergie darovala 18 000 € švýcarské organizaci Solafrica na instalaci solárních panelů ve třech školách v jižním Kamerunu a 28 000 € holandské organizaci HIVOS na instalaci solárních panelů ve dvou školách na indonéském ostrově Sumba. \nFond pro životní prostředí financuje projekty na obnovu řek, které snižují negativní působení vodních elektráren na životní prostředí. Sdružení EKOenergie převzalo stávající fond staré finské ekoznačky pro elektřinu, která byla spravována Finskou organizací na ochranu přírody. Od roku 2009 bylo darováno z Fondu pro životní prostředí celkem 564 000 € na různé projekty. Například EKOenergie investovala 50 000 € z tohoto fondu na obnovu populace pstruha a raka říčního v řece Murronjoki ve středním Finsku. Řeka Murronjoki byla zatížena vodní elektrárnou na svém toku a jinými průmyslovými činnostmi, které bránily migraci pstruhů.\n\nEvropská větev LEED, Leadership in Energy and Environmental Design, doporučuje používat výhradně elektřinu s ekoznačkou EKOenergie. Šetrné budovy, které usilují o zisk LEED standardu, mohou získat extra body, pokud má elektřina, která je používána v budově, certifikaci EKOenergie. Text “LEED 2009 BD+C Supplemental Reference Guide with Alternative Compliance Paths for Europe” dává EKOenergii stejný status jako americké ekoznačce Green-E. V textu se píše: \"EKOenergie reprezentuje nejlepší dostupnou možnost pro udržitelnou spotřebu elektřiny z obnovitelných zdrojů v rámci Evropy. EKOenergie certifikuje elektřinu z obnovitelných zdrojů, která přesahuje předpisy evropských směrnic a národních zákonů v Evropě.\"\n\nGreenhouse Gas Protocol je celosvětový standard pro vykazování emisí skleníkových plynů. Jedná se o společný projekt World Resources Institute a Světové podnikatelské rady pro udržitelný rozvoj. V lednu roku 2015 zveřejnil sekretariát Greenhouse Gas Protocol pokyny pro kategorii 2, která radí jak vykazovat emise skleníkových plynů. Text odkazuje na EKOenergii několikrát, například kapitola 11 povzbuzující společnosti \"udělat více\", odkazuje přímo na Klimatický fond EKOenergie.\n\nCDP je organizace spolupracující s největšími korporacemi na světě, jež vydává doporučení pro vykazování emisí skleníkových plynů a pomáhá vyvíjet strategii, jak emise snížit. V textu \"Technické pokyny pro vykazování emisí kategorie 2\" CDP vysvětluje: “Ekoznačky jsou způsobem jako mohou podniky udělat při nákupu více EKOenergie, která je zmiňována v GHG protokolu, takovou volbu umožňuje: je to známka kvality přinášející něco navíc k sledování původu elektřiny. Elektřina prodávaná s ekoznačkou EKOenergie splňuje přísná evironmentální kritéria a podporuje fondy, které sponzorují projekty v oblasti obnovitelných zdrojů. Angažovanost, transparentnost a “skutky, ne slova” jsou důležitými principy práce EKOenergie.” \n\n"}
{"id": "1178177", "url": "https://cs.wikipedia.org/wiki?curid=1178177", "title": "Hugh Annesley", "text": "Hugh Annesley\n\nHugh Annesley (26. ledna 1831 – 15. prosince 1908) byl britský voják, politik a 5. hrabě Annesley.\n\nNarodil se 26. ledna 1831 jako druhý syn Williama Annesleye, 3. hraběte Annesley a jeho druhé manželky Priscilly Cecilie Moore.\n\nV letech 1851–1853 sloužil jako profesionální voják ve Kaffírských válkách v Jihoafrické republice. V této válce byl zraněn a ve Krymské válce roku 1854 v Bitvě na řece Almě se mu roztříštila čelist. Roku 1860 se stal plukovníkem divize Scots Fusilier Guards. Roku 1874 jeho bratr William Annesley, 4. hrabě Annesley zemřel svobodný a bezdětný a proto Hugh zdědil titul hraběte Annesley. Roku 1877 byl zvolen jako zastupitel šlechty.\n\nByl průkopnickým amatérským fotografem.\n\nDne 4. července 1877 se oženil s Mabel Wilhelminaou Frances Markham se kterou měl dvě děti:\n\nDne 2. července 1892 se oženil se svou sestřenicí Priscillaou Ceciliaí Armytage Moore. Spolu měli dvě dcery:\n\nZemřel 15. prosince 1908.\n"}
{"id": "1178180", "url": "https://cs.wikipedia.org/wiki?curid=1178180", "title": "Francis Annesley (1884–1914)", "text": "Francis Annesley (1884–1914)\n\nFrancis Annesley (25. února 1884, Castlewellan – 6. listopadu 1914) byl anglo-irský šlechtic, průkopník pilot a 6. hrabě Annesley.\n\nNarodil 25. února 1884 jako jediný syn Hugha Annesleye, 5. hraběte Annesley a jeho první manželky Mabel Markham.\n\nDne 14. února 1909 se oženil s Evelyn Hester Mundy, se kterou neměl žádné potomky.\n\nByl nadporučíkem Royal Navy Volunteer Reserve a později vstoupil do Royal Naval Air Service.\n\nV letech 1884–1908 používal titul vikomt Glerawly. Studoval na Eton College a později na Trinity College v Cambridge. Dne 15. prosince 1908 po smrti svého otce zdědil titul hraběte Annesley.\n\nNež dosáhl své plnoletosti vyplul z Liverpoolu do Vancouveru a sloužil jako námořník.\n\nZemřel 6. listopadu 1914 při boji, kdy vybuchla palivová nádrž.\n"}
{"id": "1178183", "url": "https://cs.wikipedia.org/wiki?curid=1178183", "title": "Jakob von Simonowicz", "text": "Jakob von Simonowicz\n\nJakob von Simonowicz (1828 Černovice – 24. července 1905 Černovice) byl rakouský soudce a politik z Bukoviny, v 60. letech 19. století poslanec rakouské Říšské rady.\n\nByl radou zemského soudu v Černovicích, později prezidentem vrchního zemského soudu. Byl mu udělen Řád Františka Josefa a Císařský rakouský řád Leopoldův. Narodil se v Černovicích, kde vystudoval gymnázium. Pak studoval na Vídeňské univerzitě. Uváděno též, že studoval na Lvovské univerzitě. Roku 1852 nastoupil do státní služby jako auskultant u zemského soudu v Černovicích. Brzy se stal soudním adjunktem v Siretu. Byl pak po jistou dobu substitutem státního návladního, protom byl ustanoven prozatímním a roku 1868 řádným radou zemského soudu v Černovicích. Jeho profesní dráha vyvrcholila roku 1887 postem prezidenta vrchního zemského soudu ve Lvově. Do penze odešel roku 1894. V lednu 1905 byl navržen do státního soudního dvora.\n\nV 60. letech se s obnovou ústavního systému vlády zapojil i do vysoké politiky. V zemských volbách byl zvolen na Bukovinský zemský sněm, kde zastupoval kurii velkostatkářskou. Působil také coby poslanec Říšské rady (celostátního parlamentu Rakouského císařství), kam ho delegoval Bukovinský zemský sněm roku 1864 (Říšská rada tehdy ještě byla volena nepřímo, coby sbor delegátů zemských sněmů). 12. listopadu 1864 složil slib. Opětovně byl zemským sněmem do Říšské rady vyslán roku 1867. V době svého působení ve vídeňském parlamentu se uvádí jako rytíř Jakob von Simonowicz, rada zemského soudu v Černovicích.\n\nZemřel v červenci 1905.\n"}
{"id": "1178189", "url": "https://cs.wikipedia.org/wiki?curid=1178189", "title": "Walter Beresford Annesley", "text": "Walter Beresford Annesley\n\nWalter Beresford Annesley (10. února 1861 – 7. července 1934) byl anglo-irský šlechtic a 7. hrabě Annesley.\n\nNarodil se 10. února 1861 jako syn Williama Octaviuse Beresforda Annesleye, syna Williama Annesleye, 3. hraběte Annesley a jeho manželky Caroline Mears.\n\nDne 21. června 1893 se oženil s Maud Fleming Higginson s dcerou Haynese Binghama Higginsona. Spolu měli jedno dítě:\n\nDne 6. listopadu 1914 zdědil titul hraběte Annesley.\n\nManželství se za nějakou dobu rozvedlo a dne 23. ledna 1924 se podruhé oženil a to za Mabel Frances Burnett, dceru Johna Burnetta.\n\nZemřel 7. července 1934 v The Homestead v hrabství Warwickshire.\n\n"}
{"id": "1178193", "url": "https://cs.wikipedia.org/wiki?curid=1178193", "title": "Soukeník", "text": "Soukeník\n\nSoukeník ( ) je název historického povolání nebo činností, které se zabývaly výrobou sukna.\n\nOznačení soukeník se používá \n\nV českých zemích bylo soukenictví již ve 15. století tří- až čtyřletým výučním oborem. Sukno směl vyrábět jen vyučený soukeník organizovaný v cechu. Po zavedení tovární výroby sukna byli soukeníci v rostoucím počtu zaměstnáni jako námezdní dělníci, jen někteří specialisté se dále organizovali v ceších (ze kterých se zčásti stala výrobní družstva) a nebo pracovali v továrnách jako mistři. Soukenictví jako samostatná živnost se udrželo asi do poloviny 20. století. V tovární výrobě bylo sukno stále více nahrazováno jinými vlnařskými tkaninami a od konce 20. století není v České republice o výrobě sukna nic známo.\n\nNapř. ve Florencii se v roce 1338 zabývalo soukenictvím 300 obchodníků a 30 000 výrobců a v Nizozemí kolem roku 1400 až 50 000. \n\nPo „průmyslové revoluci“ od konce 18. století založili pak mnozí podnikatelé továrny, ve kterých zaměstnávali bývalé samostatné řemeslníky. Např. v tehdejším Rakouském mocnářství musel soukeník-podnikatel k výrobě sukna nejdříve získat „tovární oprávnění“ („privilegium“). To dostal jen pokud měl potřebný kapitál a dostatečné odborné zkušeností („vyučený“ soukeník).\n\nKe známým vyučeným soukeníkům patřili např. litovelský Lorenz Lang v 16. století nebo krnovský Alois Larisch a liberecký Johann Liebieg v 19. století.\n\n\n"}
{"id": "1178199", "url": "https://cs.wikipedia.org/wiki?curid=1178199", "title": "Włodzimierz Cielecki", "text": "Włodzimierz Cielecki\n\nWłodzimierz Cielecki (1829 – 1882) byl rakouský šlechtic a politik polské národnosti z Haliče, v 60. letech 19. století poslanec rakouské Říšské rady.\n\nByl šlechtického původu. Podílel se na orgnizování lednového povstání v roce 1863 a na nákupu zbraní ve Vídni.\n\nV 60. letech se s obnovou ústavního systému vlády zapojil i do vysoké politiky. V zemských volbách byl zvolen na Haličský zemský sněm, kde zastupoval kurii velkostatkářskou. Působil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 11. května 1861 složil slib. V době svého působení ve vídeňském parlamentu se uvádí jako rytíř Wladimir von Cielecki, statkář v obci Byčkivci (Buczkowce).\n"}
{"id": "1178204", "url": "https://cs.wikipedia.org/wiki?curid=1178204", "title": "Jaromíra Vítková", "text": "Jaromíra Vítková\n\nJaromíra Vítková (* 6. srpna 1957 Boskovice) je česká politička, od roku 2016 senátorka za obvod č. 49 – Blansko, od roku 2012 zastupitelka Jihomoravského kraje, v letech 2002 až 2016 místostarostka města Boskovice, členka KDU-ČSL.\n\nPo absolvování Gymnázia Boskovice vystudovala v letech 1976 až 1981 Agronomickou fakultu Vysoké školy zemědělské v Brně (získala titul Ing.).\n\nNásledně se vdala a postupně se jí narodili dcera a syn, s nimiž dohromady strávila pět let na mateřské dovolené. Od roku 1987 pracovala v zemědělství. Po listopadu 1989 nastoupila na místo referentky Referátu životního prostředí Okresního úřadu v Blansku. Později zastávala funkci vedoucí Odboru životního prostředí Městského úřadu v Boskovicích a od roku 1998 vedoucí Odboru životního prostředí Magistrátu města Brna. Od roku 2001 působila jako inspektorka České inspekce životního prostředí v Brně. Po komunálních volbách v roce 2002 se stala místostarostkou města Boskovice a tuto funkci zastávala až do konce roku 2016.\n\nJe členkou jednoty Orel Boskovice, Unie katolických žen a střediska Junák v Boskovicích. Ráda rekreačně sportuje, čte pracuje na zahradě, šije a plete. Jaromíra Vítková je vdaná. S manželem Jaroslavem mají dvě děti, dceru Terezu a syna Jaromíra. Žije v Boskovicích.\n\nNa jaře 1990 vstoupila do tehdy ještě ČSL, ze které se později stala KDU-ČSL. Je předsedkyní Městské organizace KDU-ČSL v Boskovicích, místopředsedkyní okresního výboru Blansko a členkou krajského výboru Brno. Do komunální politiky se pokoušela vstoupit, když v komunálních volbách v roce 1994 kandidovala za KDU-ČSL do Zastupitelstva města Boskovice, ale neuspěla (stala se první náhradnicí). Zvolena byla až ve volbách v roce 1998. Mandát pak obhájila ve volbách v roce 2002, 2006, 2010, 2014 i 2018. V roce 2002 se navíc stala 1. místostarostkou města (dlouhodobě uvolněnou) a v této funkci byla potvrzena v letech 2006, 2010 a 2014. Tuto funkci vykonávala do konce roku 2016. V roce 2018 se již členkou rady města nestala.\n\nZa KDU-ČSL kandidovala také do Zastupitelstva Jihomoravského kraje. Ve volbách v roce 2004 a 2008 zvolena nebyla (skončila jako první, resp. třetí náhradnice), nakonec uspěla až ve volbách v roce 2012. Působí jako členka Výboru pro regionální rozvoj, členka Rady pro rozvoj lidských zdrojů a předsedkyně Komise pro sociální věci a rodinu. V krajských volbách v roce 2016 obhájila za KDU-ČSL post zastupitelky Jihomoravského kraje.\n\nPokoušela se také dostat do Poslanecké sněmovny PČR, když za KDU-ČSL kandidovala v Jihomoravském kraji ve volbách v roce 2010 a 2013, ale ani jednou neuspěla.\n\nVe volbách do Senátu PČR v roce 2016 kandidovala za KDU-ČSL v obvodu č. 49 – Blansko. Se ziskem 18,73 % hlasů postoupila z prvního místa do druhého kola, v němž porazila poměrem hlasů 61,06 % : 38,93 % kandidáta ODS Jana Machače. Stala se tak senátorkou.\n"}
{"id": "1178209", "url": "https://cs.wikipedia.org/wiki?curid=1178209", "title": "Německý skauting", "text": "Německý skauting\n\nNěmecký skauting představuje asi 150 různých organizací a federací celkem sdružující asi 260 000 skautů.\n\nSkauting se v Německu objevil v roce 1909. Po první světové válce byl Německý skauting ve spojení s Německým hnutím mladých, jehož členem bylo i Wandervogel. Další skupinou, i když s krátkým životem, která ovlivnila pozdější německý skauting byla Deutsche Jungenschaft, založená 11. ledna 1929 Eberhardem Koebelem, některá specifika německého skautingu pocházejí z Koebeleho skupiny. Německý skauting vzkvétal až do roku 1934-35, kdy téměř všechny spolky byly uzavřeny a jejich členové měli vstoupit do Hitlerjugend. V Západním Německu a v Západním Berlíně byl skauting obnoven po roce 1945, ale ve Východním Berlíně by zakázán až do roku 1990 ve prospěch Thälmannových pionýrů a Svobodné německé mládeže. Dnes je přítomen ve všech částech jednotné Spolkové republiky Německo.\n\nJak bylo uvedeno výše, dnes existuje v Německu asi 150 skautských sdružení a federací. Většina z nich je koedukovaná, ale jsou zde i některé organizace jen pro dívky nebo jen pro chlapce. Nejdůležitějšími a/nebo největšími sdruženími a svazy jsou:\n\n\nVelký počet mezinárodních skautských jednotek z různých zemí je činných v Německu. Většina z nich se vyvinula na vojenských základnách, ale jsou zde i některé na mezinárodních školách nebo připojené k diplomatickým zastoupením. Většina mezinárodních skautských skupin sahá až do doby spojenecké kontrolní rady po druhé světové válce. Malý zbytek pochází z nedávné doby.\n\nMezi zahraničními organisacemi v Německu jsou\n\nExistují i jiné zahraniční skautské organisace působící v Německu, většinou jednotlivé oddíly (např. Organization of Russian Young Pathfinders, Plast National Scout Organization of Ukraine), Scouts et Guides de France v Mnichové a Hebrew Scouts Movement in Israel v Berlíně.\n\nDansk Spejderkorps Sydslesvig nabízí skauting pro dánské menšiny jižního Šlesvicka ve spolkové zemi Šlesvicko-Holštýnsko. To je přidružené k dánské Det Danske Spejderkorps, jakož i k německému \"Bund der Pfadfinderinnen und Pfadfinder\" a má 15 oddílů s asi 700 členy.\n\n"}
{"id": "1178211", "url": "https://cs.wikipedia.org/wiki?curid=1178211", "title": "Eurocopter AS565 Panther", "text": "Eurocopter AS565 Panther\n\nEurocopter AS565 Panther je vojenskou verzí středního víceúčelového dvoumotorového vrtulníku AS365 Dauphin. Panther je využíván v širokém spektru vojenských úkolů, které zahrnuje přímé bojové nasazení, palebnou podporu, protiponorkový boj, ničení hladinových cílů, pátrání a záchranu nebo MEDEVAC (\"medical evacuation\").\n\nV 80. letech se francouzský letecký výrobce Aérospatiale rozhodl vyvinout vojenskou verzi oblíbeného vrtulníku Dauphin. Jako výchozí bod projektu byla zvolena civilní varianta SA365 N. Nový stroj byl navržen jako víceúčelový, protitankový, transportní a námořní. Prototyp vojenské varianty, označené jako AS365M a později pojmenované Panther, poprvé vlétl 28. února 1984. Celkem byly postaveny tři prototypy. \n\nV květnu 1986 spustil Aérospatiale oficiálně výrobu typu AS365M, přičemž společnost očekávala dlouhodobý prodej více než 400 Pantherů. Úvodní produkční model, který byl původně označován jako AS365 K, byl vzápětí přejmenován na všeobecně známější AS565 Panther. První modely byly poháněny dvojící turbohřídelových motorů Turbomeca Arriel 1M1; v roce 1995 začal Eurocopter nabízet výkonnější verzi Pantheru s novými motory Turbomeca Arriel 2C.\n\nAS565 Panther je dvoumotorový střední víceúčelový vrtulník. Je určen k provádění různých námořních i pozemních operací, zahrnujících námořní hlídkování, pátrání a záchranu (SAR), evakuaci raněných (CASEVAC), zásobování plavidel ze vzduchu, pozorování, operace speciálních sil, protiponorkový boj (ASW) a boj s hladinovými cíli (ASuW). Panther je poháněn dvojicí turbohřídelových motorů Turbomeca Arriel, které roztáčejí hlavní rotor a uzavřený vyrovnávací ocasní rotor (fenestron).\n\nFrancouzské námořní letectvo převzalo prvních 15 Pantherů pro námořní operace v letech 1993 až 1998. Jako odpověď na narůstající míru pirátství v Adenském zálivu byly Panthery od roku 2008 pravidelně umísťovány na palubě několika francouzských fregat, které byly nasazovány na podporu operace Atalanta, dlouhodobé protipirátské operace evropských států. Zde byly Panthery obvykle používány pro námořní hlídkování, pozorování a transport jednotek, například pro přepravu úderných týmů i zadržených osob.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1178212", "url": "https://cs.wikipedia.org/wiki?curid=1178212", "title": "Mezinárodní letiště Kimpcho", "text": "Mezinárodní letiště Kimpcho\n\nLetiště Kimpcho ( – \"Kimpcho kukče konghang\"; , IATA: GMP, ICAO: RKSS) je druhé největší komerční letiště v Jižní Koreji. Leží přibližně patnáct kilometrů západně od hlavního města Soul jižně od řeky Hangang a v sousední města Kimpcho, podle kterého se jmenuje. Až do otevření letiště Inčchon v roce 2001 bylo nejdůležitějším v zemi. Mělo sloužit pouze jako národní letiště pro vnitrostátní lety, nicméně opět přibývají mezinárodní spoje.\n\nLetiště má dvě vzletové a přistávací dráhy (3600 m × 45 m a 3200 m × 60 m), dva terminály pro cestující a cargo terminál.\n\nV roce 2006 zde bylo odbaveno 13 766 523 cestujících a zaznamenáno 94 943 pohybů letadel.\n\n"}
{"id": "1178213", "url": "https://cs.wikipedia.org/wiki?curid=1178213", "title": "Beresford Cecil Bingham Annesley", "text": "Beresford Cecil Bingham Annesley\n\nBeresford Cecil Bingham Annesley (4. dubna 1894 – 29. června 1957) byl anglo-irský voják a 8. hrabě Annesley.\n\nNarodil se 4. dubna 1894 jako syn Waltera Beresforda Annesleye, 7. hraběte Annesley a jeho první manželky Maud Fleming Higginson.\n\nDne 30. července 1921 se v Londýně poprvé oženil s Edith Constance Rawlinson, s dcerou Majora Albemarle Alexandera Rawlinsona. Roku 1941 bylo manželství rozvedeno.\n\nDne 7. července 1934 po smrti svého otce zdědil titul hraběte Annesley.\n\nVe službách 6. praporu Royal Fusiliers získal hodnost poručíka a roku 1941 ve službách Royal Air Force Volunteer Reserve dosáhl hodnosti Pilot Officer.\n\nDne 7. prosince 1945 se podruhé oženil a to za Josephine Mary Brandell, dceru Philipa Brandella. Zemřel bezdětný 29. června 1957.\n\n"}
{"id": "1178214", "url": "https://cs.wikipedia.org/wiki?curid=1178214", "title": "Robert Annesley", "text": "Robert Annesley\n\nRobert Annesley (20. února 1900 – 21. února 1979) byl anglo-irský voják a 9. hrabě Annesley.\n\nNarodil se 20. února 1900 jako syn Arthura Alberta O'Donel Valentia Annesleye a Elizabeth Mary van Ooms. Dne 19. dubna 1922 se oženil s Norou Harrison s dcerou Waltera Harrisona. Spolu měli tři děti:\n\nBojoval ve 2. světové válce v oddílu Royal Corps of Signals. Byl také státním úředníkem.\n\nDne 29. června 1957 zdědil titul hraběte Annesley.\n\nZemřel 21. února 1979.\n\n"}
{"id": "1178215", "url": "https://cs.wikipedia.org/wiki?curid=1178215", "title": "Allersberg", "text": "Allersberg\n\nAllersberg je městys v německé spolkové zemi Bavorsko, v zemském okrese Roth ve vládním obvodu Střední Franky.\n\nV roce 2014 zde žilo 8 019 obyvatel.\n\nSousední obce jsou: Freystadt, Hilpoltstein, Pyrbaum a Roth.\n\n"}
{"id": "1178218", "url": "https://cs.wikipedia.org/wiki?curid=1178218", "title": "Berching", "text": "Berching\n\nBerching je město v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc.\n\nŽije zde obyvatel.\n\n"}
{"id": "1178221", "url": "https://cs.wikipedia.org/wiki?curid=1178221", "title": "Campanile Alto", "text": "Campanile Alto\n\nCampanile Alto (italsky v překladu \"velká zvonice\") je elegantní vysoká skalní věž vypínající se v pohoří Brenta do výšky 2937 metrů nad mořem. Jejím sousedním vrcholem je Campanile Basso.\n\nCampanile Alto je tvořena dolomitem, třetihorní usazeninou blízkou vápenci, stejně jako celé pohoří.\n\nNejbližší horské chaty jsou Rifugio Tosa též zvaná Pedrotti a Rifugio Brentei. Na úpatí věže vede známá zajištěná cesta Sentiero delle Bocchette.\n\nPoprvé se zdařil výstup na vrchol dvojici Gottfried Merzbacher (bavorský horolezec) a Bonifacio Nicolussi (italský horský vůdce). Prvovýstup vedli obřím skalním komínem od východu obtížnosti 2-3 UIAA. Dnes se tato cesta používá téměř výhradně k sestupu z vrcholu slaněním.\n\nNa vrchol Campanile Alto nevede mnoho oblíbených horolezeckých tras. Důvodem je lámavost skály. Nejčastěji se leze krátká Jižní stěna, anebo dlouhý Západní hřeben.\n\n"}
{"id": "1178222", "url": "https://cs.wikipedia.org/wiki?curid=1178222", "title": "Rakouský skauting", "text": "Rakouský skauting\n\nRakouský skauting zahrnuje činnost několika skautských organizací, mezi nimi:\n\n"}
{"id": "1178224", "url": "https://cs.wikipedia.org/wiki?curid=1178224", "title": "Letiště Louisville", "text": "Letiště Louisville\n\nMezinárodní letiště Louisville (IATA: SDF, ICAO: KSDF, FAA LID: SDF) je veřejné a vojenské letiště ve městě Louisville v Jefferson County ve státě Kentucky v USA. Leží na ploše zhruba 1500 akrů (6,1 km) a má tři vzletové a přistávací dráhy. Jeho kód IATA (SDF) vychází z bývalého jména letiště, Standiford Field. \n\nV roce 2014/15 se na letišti odehrálo přes 147 tisíc pohybů a služeb letiště využilo 3 355 811 cestujících. Letiště kromě toho funguje jako celní přístav, který je vytížen mnoha mezinárodními nákladními lety.\n\n"}
{"id": "1178226", "url": "https://cs.wikipedia.org/wiki?curid=1178226", "title": "Peruánská ženská basketbalová reprezentace", "text": "Peruánská ženská basketbalová reprezentace\n\nPeruánská ženská basketbalová reprezentace reprezentuje Peru v mezinárodních soutěžích v basketbalu.\n"}
{"id": "1178227", "url": "https://cs.wikipedia.org/wiki?curid=1178227", "title": "Miroslav Boháček", "text": "Miroslav Boháček\n\nMiroslav Boháček (10. září 1899 Praha – 12. ledna 1982 Praha) byl český právník a kodikolog, profesor římského práva na právnické fakultě Univerzity Komenského a právnické fakultě Univerzity Karlovy, později pracovník komise Československé akademie věd pro soupis a studium rukopisů.\n\nJeho otcem byl zahradník v zemském ústavu pro choromyslné, měl ještě tři bratry a sestru. Miroslav studoval na gymnáziu v Žitné ulici a na klasickém gymnáziu v Resslově ulici v Praze, poté se zapsal na českou právnickou fakultu. Už během studií se začal velmi zajímat o římské právo, nenavštěvoval pouze přednášky profesorů Heyrovského a Vančury, ale také papyrologický seminář profesora San Nicolò na německé právnické fakultě a díky stipendiu mohl jeden semestr strávit na univerzitě v italském Palermu, kde přednášel např. profesor Riccobono. Zároveň pracoval jako odborný asistent ve fakultní knihovně, v níž zůstal i po absolutoriu a získání doktorátu práv roku 1923. O tři roky později se v oboru římského práva habilitoval a začal o něm přednášet. Publikoval např. studie \"Římské právní prvky v právní knize brněnského písaře Jana\" (1924) nebo \"Ademptio legati\" (1925).\n\nMimořádným profesorem a ordinářem římského práva se Miroslav Boháček stal už v roce 1927 na bratislavské právnické fakultě, kde přednášel i o mezinárodním právu soukromém. Zde začal vydávat sérii učebních textů \"Nástin přednášek o právu římském\" a učil např. Štefana Lubyho nebo Karola Rebra. Roku 1933 se vrátil do Prahy, jmenování řádným profesorem římského práva překazila krize konce 30. let, takže se jím stal až roku 1945. Z doby předválečné pochází jeho monografie \"Actio negatoria\" (1938), vědecky činný byl ale i za okupace. Doba po válce však už římskoprávním studiím příliš nepřála, navíc musel v roce 1949 z fakulty odejít.\n\nV roce 1952 získal místo v historickém ústavu a po dvou letech přešel do komise pro soupis a studium rukopisů Československé akademie věd, kde zůstal až do odchodu do důchodu. Pracoval zde mj. s právním historikem a bývalým děkanem brněnské právnické fakulty Františkem Čádou. Spolu zpracovávali soupisy rukopisů různých zámeckých a jiných státních knihoven, významný soupis olomoucké univerzitní knihovny byl však nakonec vydán až dlouho po jejich smrti. Boháček také redigoval sborník \"Studie o rukopisech\" a odborně se navíc věnoval dějinám Univerzity Karlovy a stále římskému právu, zejména jeho vlivům na českém území.\n\n"}
{"id": "1178229", "url": "https://cs.wikipedia.org/wiki?curid=1178229", "title": "All Hell's Breakin' Loose", "text": "All Hell's Breakin' Loose\n\n„All Hell's Breakin' Loose“ je píseň americké rockové skupiny Kiss vydaná na albu \"Lick It Up\". Píseň napsali Eric Carr,Paul Stanley,Gene Simmons a Vinnie Vincent. S písní přišel Eric a byl na ni velmi pyšný. Paul do ni vložil rap a Gene vymyslel refrén. Video k písni se vysílalo na hudební stanici MTV a bylo nominováno na MTV Video Music Awards v roce 1984.\n\n"}
{"id": "1178233", "url": "https://cs.wikipedia.org/wiki?curid=1178233", "title": "Nu Skin Enterprises", "text": "Nu Skin Enterprises\n\nNu Skin Enterprises je americká společnost přímého prodeje, založená v roce 1984, ve městě Provo, ve státě Utah. Společnost patří mezi předních deset společností přímého prodeje, dle obratu v roce 2018. \n\nSpolečnost vznikla v USA, v roce 1984. První zahraniční zemí v rámci expanze byla Kanada, kde společnost začala působit v roce 1990. O rok později bylo otevřeno zastoupení v Hongkongu. Nu Skin prodává své produkty ve více než 50 zemích, prostřednictvím sítě cca 1,2 milionu nezávislých distributorů. Mezi přední distributory patřil např. Mark Yarnell. \n\nOd roku 1996 je společnost obchodovatelná na newyorské burze (\"NYSE: NUS\"). \n\nPod značkami Nu Skin a Pharmanex společnost vyvíjí a prodává více než 200 produktů osobní péče, o které pomáhá cítit se a vypadat mladší.\n\nPod základní značkou Nu Skin jsou vyvíjeny a prodávány výrobky pro osobní péči v těchto řadách: kosmetika, péče o ústní dutinu, péče o obličej, péče o tělo.\n\nV roce 1996 společnost Nu Skin převzala Pharmanex, společnost vyrábějící s potravinovými doplňky. Nu Skin vlastnil patent na zařízení vyvinuté Pharmanexem, pod názvem BioPhotonic Scanner, které má být vytvořeno tak, aby měřilo úroveň karotenoidů v pokožce. \n\nV druhé polovině devadesátých let Nu Skin investovala do Big Planet, další společnosti na bázi síťového marketingu, která prodávala internetové služby. List \"New York Times\" o tom napsal, že se zdá, že Big Planet přijímá lidi mající malé povědomí o technologiích, které mají prodávat. Zástupce Nu Skin k tomu uvedl: „Věřím, že lidi, kteří se předtím počítače ani nedotkli, mohou v tomto odvětví velmi zbohatnout.\"\n\n\n\nČást výtěžku z některých produktových řad věnuje Nu Skin interně své nadaci Force for Good Foundation. \n\nV roce 2011 dva obchodní subjekty ze státu Utah, propojené s nejvyššími zástupci společnosti Nu Skin, věnovali každý 1.000.000$ na program Restore Our Future, \"Super PAC\" byl založen bývalými asistenty prezidentského kandidáta Mitta Romneyho pro jeho prezidentskou kampaň.\n\nPočínaje rokem 1989 pracoval Jason Chaffetz jako tiskový mluvčí společnosti již asi deset let. Jason Chaffetz byl zvolen do sněmovny reprezentantů za třetí okrsek státu v roce 2008.\n\n\nV roce 1990 začal Nu Skin vyšetřovat americký úřad Federal Trade Commission (FTC), kvůli stížnostem na její víceúrovňové marketingové praktiky. V roce 1992 Nu Skin dosáhl urovnání s 5 státy, které Nu Skin obvinily z klamavé reklamy a falešného zveličování příjmů jejích distributorů. V roce 1994, v návaznosti na šetření ze strany Federal Trade Commission (FTC), společnost vyplatila 1.000.000$ na mimosoudní vyrovnání a podepsala, že již nebude dělat klamné nebo nepodložená tvrzení o svých produktech. V roce 1997 společnost vyplatila FTC dalších 1.500.000$ na urovnání dalších obvinění z klamavé reklamy. V lednu 2014, čínská vláda oznámila, že vyšetřuje Nu Skin v návaznosti na články v novinách \"People's Daily\", které oznamovaly „podezření na ilegální pyramidovou hru\". Generální ředitel Nu Skin M. Truman Hunt popřel tvrzení. Na základě výsledku vyšetřování bylo v březnu 2014 oznámeno, že čínská vláda udělí Nu Skin pokutu přibližně 540.000$ za nelegálního prodej a za falešná tvrzení o produktech.\n\nDoplněk proti stárnutí Pharmanex LifePak Anti-Aging byl testován ConsumerLab.com a celkově neprošel, protože jasně neuvádí celkové množství obsaženého Vitaminu A jak nařizuje FDA.\n\nPristroj který stojí na objevu Ramanovi spektroskopie. A slouží jako zpětná vazba pro doplnky stravy a jejich vstřebatolnost. Lidé si monituruji z dlaně množství karotenoidů v tkáni.\n\nV roce 2013 dealeři českého zastoupení Nu Skin prodávali manipulačními technikami, hlavně v mateřských školách, „vitamínový nápoj\" o němž prohlašovali, že je léčivý. Následně firma výrobek stáhla z trhu s tím, že toto rozhodnutí bylo plánováno mnoho let dopředu.\n\nPozději Nu Skin začal prodávat jinou verzi vitamínového nápoje. Dle veřejně dostupného složení na stránkách firmy Nu Skin<ref name=\"jvi-nuskin\">[https://web.archive.org/web/20160924045746/https://www.nuskin.com/content/nuskin/cs_CZ/products/pharmanex/nutritionals/beverage/85433762.html \"Nápoj JVI\n\n\n"}
{"id": "1178234", "url": "https://cs.wikipedia.org/wiki?curid=1178234", "title": "Důl Bedřich", "text": "Důl Bedřich\n\nDůl Bedřich může být:\n"}
{"id": "1178235", "url": "https://cs.wikipedia.org/wiki?curid=1178235", "title": "Důl František", "text": "Důl František\n\nDůl Františka může být:\n"}
{"id": "1178237", "url": "https://cs.wikipedia.org/wiki?curid=1178237", "title": "Pogrom v Jedwabném", "text": "Pogrom v Jedwabném\n\n10. července 1941 došlo uprostřed právě probíhající druhé světové války k událostem známým jako pogrom v Jedwabném nebo masakr v Jedwabném. V malém polském městě Jedwabne místní Poláci zavraždili ve stodole 340 Židů. Stalo se tak několik dní po převzetí do té doby sovětského města Němci. Role Poláků vyšla najevo až v roce 2000 a vyvolala v Polsku diskusi, do té doby byli za pachatele uváděni Němci.\n\nV roce 2000 vydal americký historik polského původu Jan Tomasz Gross knihu \"Sousedé: Zničení židovské komunity v Jedwabném\", v níž popřel dosavadní výklad, že za událostmi stojí němečtí nacisté, a napsal, že vraždu spáchali místní Poláci, „zcela normální lidé, montéři, ševci, rolníci, starosta, prostě všichni“. Němci masakru pouze přihlíželi. Obětí bylo podle knihy až 1600. Gross nastínil i domněnku, že mohli masakr vyprovokovat také agenti sovětské tajné služby působící ve městě, \"Zygmunt Laudaňski\" a \"Karol Bardoň\", kteří vyzývali k násilí na Židech.\n\nŠetření Ústavu národní paměti informace z knihy potvrdilo. V červenci 2003 ústav identifikoval 340 obětí a 40 pachatelů polské národnosti, přitom nevyloučil přítomnost Němců u masakru.\n\nKniha v Polsku spustila vášnivou diskusi a mnoha Poláky kniha otřásla. Ve společnosti se po vydání knihy spustila bouřlivá diskuse. Novým pojetím byla nabourána dosavadní tradiční role Poláků ve válce být obětí, nikoliv pachatelem.\n\nAutorovi knihy, historikovi a jednomu z největších světových odborníků na holokaust Janovi Tomaszovi Grossovi, chtěla polská nacionalistická vláda v únoru 2016 odebrat řád Za zásluhy o Polskou republiku, který dostal v roce 1996. Kvůli tvrzení, že se Poláci podíleli na nacistických zločinech, podle vlády není Gross vlastenec.\n\nMěstečko Jedwabne bylo v září 1939 krátce obsazeno Němci a když byla oblast předána Sovětům, Židé je považovali za své zachránce. Naproti tomu Poláci byli Sověty tvrdě potlačovaní. Po opětovném převzetí nacisty při invazi do Sovětského svazu se rozjela naplno německá propaganda, která Židy označila za kolaboranty Sovětů a pomocníky při jejich zločinech. Roli hrál i antisemitismus hluboko zakořeněný v některých Polácích.\n\nMístní starosta Marian Karolak a četnictvo dali 10. července 1941 rozkaz shromáždit všechny Židy z okolí na náměstí. Na náměstí potom byli Židé biti a muži donuceni svrhnout sochu Lenina. Následně musel rabín vést procesí 40 mužů do připravené vyklizené stodoly, kde byli všichni zabiti. Následně bylo do této stodoly nahnáno 300 dalších lidí – mužů, žen i dětí. Stodola byla uzavřena, polita leteckým benzinem a zapálena. Těla byla následně pohřbena do dvou masových hrobů ve stodole.\n\nV letech 1949 a 1950 bylo polskými soudy odsouzeno 12 Poláků za napomáhání při zločinu. Trestem bylo 8 až 15 let odnětí svobody a pro jednoho odsouzeného trest smrti. Nebyly ale vyjasněny všechny okolnosti, například podíl německých okupačních jednotek.\n\nNa místě stodoly vznikl pomník obětem.\n\n\nPolská veřejnost se začala dozvídat o podobných válečných a poválečných zločinech až po pádu železné opony. Dozvěděla se tak např. o pogromu v Kielcích, ale podobných událostí bylo více.\n\n\n"}
{"id": "1178239", "url": "https://cs.wikipedia.org/wiki?curid=1178239", "title": "Důl Hlubina", "text": "Důl Hlubina\n\nDůl Hlubina může být:\n"}
{"id": "1178242", "url": "https://cs.wikipedia.org/wiki?curid=1178242", "title": "Mattel", "text": "Mattel\n\nMattel je americký výrobce hraček. Společnost, která sídlí v kalifornském městě El Segundo, založili v roce 1945 Harold Matson a Elliot Handler. Název firmy je stvořen ze jmen obou zakladatelů. V roce 2014 na žebříčku Fortune 500 obsadila 403. pozici. Mezi její výrobky a značka patří Fisher-Price, panenky Barbie, postavičky Monster High a Winx Club, Hot Wheels a hračky značky Matchbox, Masters of the Universe, panenky American Girl, stolní hry a hračky WWE. Na počátku 80. let 20. století vyráběla herní konzole. Firma působí ve 40 zemích a prodává své výrobky ve více než 150 státech.\n"}
{"id": "1178244", "url": "https://cs.wikipedia.org/wiki?curid=1178244", "title": "Heaven's on Fire", "text": "Heaven's on Fire\n\n„Heaven's on Fire“ je píseň americké rockové skupiny Kiss vydaná na albu \"Animalize\". Píseň napsali Paul Stanley a Desmond Child. Je to první singl z alba.Píseň se umístila v mnoha hitparádách a stala se velice populární.Video k písni se vysílalo na MTV. V klipu se představuje nový kytarista skupiny Mark St. John.\n\n"}
{"id": "1178245", "url": "https://cs.wikipedia.org/wiki?curid=1178245", "title": "Důl Jindřich", "text": "Důl Jindřich\n\nDůl Jindřich může být:\n"}
{"id": "1178248", "url": "https://cs.wikipedia.org/wiki?curid=1178248", "title": "Důl Josef", "text": "Důl Josef\n\nDůl Josef může být:\n"}
{"id": "1178249", "url": "https://cs.wikipedia.org/wiki?curid=1178249", "title": "Důl Oskar", "text": "Důl Oskar\n\nDůl Oskar může být:\n"}
{"id": "1178250", "url": "https://cs.wikipedia.org/wiki?curid=1178250", "title": "Důl Prokop", "text": "Důl Prokop\n\nDůl Prokop může být:\n"}
{"id": "1178252", "url": "https://cs.wikipedia.org/wiki?curid=1178252", "title": "Ochotnické divadlo", "text": "Ochotnické divadlo\n\nOchotnické divadlo nebo amatérské divadlo je divadlo hrané amatérskými herci, tzv. ochotníky. Ti tak činí ze záliby, nejde o jejich povolání. Herci tak obvykle nejsou za své výkony placeni. Vstup na některá představení sice může být zpoplatněn, vybrané prostředky se pak ale používají na zajištění dalších představení nebo na charitativní účely.\n\n"}
{"id": "1178253", "url": "https://cs.wikipedia.org/wiki?curid=1178253", "title": "Jedwabne", "text": "Jedwabne\n\nJedwabne je město v okresu Lomže v Podleském vojvodství v severovýchodním Polsku. Město má obyvatel a je hlavním městem stejnojmenné městsko-vesnické gminy. Obyvatelé se živí zemědělstvím, sousední přírodní rezervace Biebrzański Park Narodowy, největší v Polsku, láká turisty.\n\nVe městě se 10. července 1941, krátce po obsazení německou armádou, udál pogrom na Židy, při němž bylo zabito asi 340 lidí. Teprve roku 2000 odhalil americký historik J. T. Gross, že pachateli nebyli Němci, nýbrž místní Poláci, což vyvolalo vášnivou celospolečenskou debatu v Polsku.\n\nMěsto mělo v roce 2013 celkem 1732 obyvatel.\n"}
{"id": "1178258", "url": "https://cs.wikipedia.org/wiki?curid=1178258", "title": "Thrills in the Night", "text": "Thrills in the Night\n\n„Thrills in the Night“ je píseň americké rockové skupiny Kiss vydaná na albu \"Animalize\". Píseň napsali Paul Stanley a Jean Beauvoir,který pravděpodobně v písni hraje na basu místo Gena .V klipu k písni se představuje nový kytarista skupiny Bruce Kulick,který nahradil nemocného Mark St. Johna.\n\n"}
{"id": "1178265", "url": "https://cs.wikipedia.org/wiki?curid=1178265", "title": "Ramadán Dervíš", "text": "Ramadán Dervíš\n\nRamadán Dervíš (* 29. leden 1988, Egypt) je egyptský zápasník–judista.\n\nS judem začínal v Káhiře po vzoru svého staršího bratra Mustáfy. Na mezinárodní scéně se objevuje od roku 2009. V roce 2012 se kvalifikoval na olympijské hry v Londýně a vypadl v úvodním kole. V roce 2016 se kvalifikoval na olympijské hry v Riu a obsadil 7. místo, když ve čtvrtfinále nestačil na Ázerbájdžánce Elmara Gasimova.\n\n\n\n"}
{"id": "1178266", "url": "https://cs.wikipedia.org/wiki?curid=1178266", "title": "Aleksander Dobrzański (poslanec)", "text": "Aleksander Dobrzański (poslanec)\n\nAleksander Dobrzański (??? – 15. září 1866 Jurowce) byl rakouský řeckokatolický duchovní a politik polské národnosti z Haliče, během revolučního roku 1848 poslanec Říšského sněmu, v 60. letech 19. století poslanec rakouské Říšské rady.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Sanok. Profesí se tehdy uváděl coby řeckokatolický farář. Patřil k sněmovní levici.\n\nV 60. letech se s obnovou ústavního systému vlády zapojil opět do vysoké politiky. V zemských volbách byl zvolen na Haličský zemský sněm, kde zastupoval kurii velkostatkářskou. Zemským poslancem byl až do své smrti roku 1866. Působil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). V restříku poslanců pro zasedání Říšské rady od roku 1864 se již neuvádí. V době svého působení ve vídeňském parlamentu byl uveden jako rytíř Alexander von Dobrzanski, řeckokatolický farář v obci Jurowce. Ačkoliv pocházel z řeckokatolické komunity, hlásil se k Polákům a na Říšské radě i zemském sněmu patřil do polského bloku.\n\nZemřel v září 1866.\n"}
{"id": "1178272", "url": "https://cs.wikipedia.org/wiki?curid=1178272", "title": "Čmelák – Společnost přátel přírody", "text": "Čmelák – Společnost přátel přírody\n\nČmelák – Společnost přátel přírody je severočeská ekologická organizace. Založena byla v roce 1994. Posláním Čmeláka má být „obnova konkrétní lokality a zároveň spojení této činnosti s ekologickou výchovou a zapojováním veřejnosti.“ Motto organizace zní: „...pro lidi, pro přírodu.“\n\nČmelák se specializuje na přeměnu ekologicky narušených a zanedbaných míst na lokality atraktivní pro lidi i pro přírodu. Nejznámější revitalizované lokality, o které tento spolek pečuje, jsou Nový prales a Mokřady Jablonné. Organizace do roku 2014 vysázela přes 500 000 dřevin, které do přírody dříve patřily, v této době se starala o 62 hektarů přírodně významných lokalit. Čmelák také dokončil více než sto různých projektů pro lidi a pro přírodu. Organizace uvádí, že přispělo k revitalizaci stovek hektarů krajiny, kterou nevlastnilo. \n\nPraktickou ochranu přírody Čmelák spojuje s ekologickou výchovou a zapojením širší veřejnosti. Pořádá exkurze pro veřejnost, terénní a tematické akce pro firmy a školy a dobrovolnické akce pro české i zahraniční dobrovolníky..Organizace také pracovala v Libereckém kraji\n\nVe spolupráci s obcemi a školami na programu, který se týkal výsadby dřevin. Na jaře 2013 se jich podařilo vysázet zhruba pět set. V roce 2014 Čmelák dostal v Libereckém kraji dotaci pro projekt, jehož cílem bylo zlepšení retence vody. Exkurzí po přírodních lokalitách a dobrovolnické práce v terénu zúčastnilo více než 15 000 lidí. \n\nKaždoročně Čmelák zorganizuje výukové programy týkající se životního prostředí pro více než 4500 žáků a studentů. Pomocí výukových ekoprogramů se vzdělávalo více než 23 000 žáků a studentů. Za přeshraniční projekt Zelené profese spolu s německou organizací Naturschutzzentrum Neukirch organizace obdržela ocenění UNESCO za příspěvek ke vzdělání v trvale udržitelném rozvoji. Za projekt Dva jsou víc než jeden pak cenu Ještědská mrkev za přínos pro environmentální vzdělávání v Libereckém kraji.\n\n"}
{"id": "1178275", "url": "https://cs.wikipedia.org/wiki?curid=1178275", "title": "Rašid Gallakberov", "text": "Rašid Gallakberov\n\nRašid Rachmatullovič Gallakberov, uváděný i jako Gallagberov (rusky Рашид Рахматуллович Галлакберов, příp. Галлагберов; * 12. dubna 1966 Moskva), je bývalý sovětský a ruský fotbalový záložník.\n\nUž v osmnácti letech nastupoval pravidelně za Lokomotiv Moskva ve druhé nejvyšší soutěži SSSR. Během vojny byl hráčem FŠM-Torpedo Moskva, poté se do Lokomotivu vrátil. Zde hrál až do roku 1991, kdy přestoupil do Asmaralu Moskva.\n\nOd jara 1992 nastupoval za Tatran Prešov v československé nejvyšší soutěži, na podzim 1993 pak už ve slovenské lize.\n\nVe středu 13. května 1992 nastoupil v dolnokubínském finále slovenského poháru proti Lokomotívě Košice, které Tatran vyhrál 2:0. Hrál i ve finále československého poháru v neděli 7. června 1992 v Trebišově, prešovští je se Spartou prohráli těsně 1:2.\n\nPo podzimu 1993 se vrátil do Ruska, kde nastupoval v nižších soutěžích až do roku 1999, kdy ukončil aktivní kariéru.\n\n\n"}
{"id": "1178300", "url": "https://cs.wikipedia.org/wiki?curid=1178300", "title": "Islám al-Šihábí", "text": "Islám al-Šihábí\n\nIslám Amr al-Šihábí nebo Islám Amr aš-Šahábí (: ) nebo (: ) (* 1. srpna 1982 v Káhiře, Egypt) je egyptský zápasník – judista.\n\nS judem začínal v rodné Káhiře v klubu al-Šams. Na mezinárodní scéně se objevuje od roku 2001, ale do pořadí začal výrazně promlouvat až po olympijské sezóně 2008. V roce 2011 dokonce figuroval několik měsíců v žebříčku IJF jako světová jednička. Na vrcholné podniky se mu však nedaří časovat forma. Na olympijských hrách i mistrovství světa vypadává pravidelně v prvních kolech. V roce 2016 na olympijských hrách v Riu upoutal celosvětovou pozornost médií jeho pohrdavý postoj k Izraelci Orimu Sasonovi, za což musel později opustit olympijskou vesnici.\n\n\n"}
{"id": "1178306", "url": "https://cs.wikipedia.org/wiki?curid=1178306", "title": "Ladislav Skřivánek", "text": "Ladislav Skřivánek\n\nLadislav Skřivánek (21. června 1877 Čáslav – prosinec 1957 Praha) byl český architekt, urbanista, malíř a pedagog. \n\nVystudoval Vysokou školu technickou ve Vídni. Také zde navštěvoval Akademii výtvarných umění, kde byl žákem Friedricha Ohmanna. V Berlíně absolvoval seminář pro stavbu měst. \n\nV letech 1900–1902 pracoval jako asistent na České státní průmyslové škole v Plzni. Šest let poté odešel do Prahy, v roce 1912 byl jmenován profesorem deskriptivní geometrie Uměleckoprůmyslové školy. Mezi studenty však nebyl příliš oblíben \"„pro svou nesmlouvavou povahu a neschopnost akceptovat nové směry“\".\n\nKromě projektování budov Skřivánek také pracoval na zastavovacích a regulačních plánech měst a předměstí, např. Velká Olomouc, Nová Paka, Domažlice, Sušice, Praha nebo Plzeň. \n\n\n"}
{"id": "1178309", "url": "https://cs.wikipedia.org/wiki?curid=1178309", "title": "Kazimierz Adam Dzieduszycki", "text": "Kazimierz Adam Dzieduszycki\n\nKazimierz Adam Dzieduszycki (5. března 1812 – 30. prosince 1885 Lvov) byl rakouský šlechtic a politik polské národnosti z Haliče, v 60. letech 19. století poslanec rakouské Říšské rady.\n\nByl šlechtického původu. Jeho otcem byl Jędrzej Dzieduszycki. Kazimierz Adam působil jako důstojník armády. Studoval německou střední školu a pak nastoupil na právnickou fakultu Lvovské univerzity. V roce 1830 ale školu s bratrem Alexandrem opustil a nastoupil do armády, kde dosáhl hodnosti podporučíka. Účastnil se listopadového polského povstání. Vrátil se na vysokou školu. Zapojil se do sílícího demokratického polského hnutí. Během revolučního roku 1848 usedl do ústřední národní rady ve Lvově.\n\nV 60. letech se s obnovou ústavního systému vlády zapojil do vysoké politiky. V zemských volbách byl zvolen na Haličský zemský sněm, kde zastupoval kurii velkostatkářskou. Zemským poslancem byl do roku 1863, kdy na mandát rezignoval. Působil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 11. května 1861 složil slib, rezignace byla oznámena dopisem 30. září 1863. V době svého parlamentního původení je uváděn jako hrabě Kasimir Dzieduszicki, statkář, bytem Nesluchiv (Niesłuchów).\n\nZemřel v prosinci 1885.\n"}
{"id": "1178311", "url": "https://cs.wikipedia.org/wiki?curid=1178311", "title": "Nový prales", "text": "Nový prales\n\nNový prales je projekt vznikající nedaleko Ještědu v severních Čechách. Nezisková organizace Čmelák – Společnost přátel přírody v jeho rámci od roku 2004 přeměňuje smrkové monokultury na přirozený, harmonický a pestrý les. Cílem projektu je v horizontu 200 až 300 let vytvořit porost, který se bude podobat původním pralesům.\n\nNový prales tvoří šest oddělených pozemků o rozloze 35 hektarů. Byla prořezána třetina smrků a do připravených míst bylo dosazeno více než 70 tisíc sazenic původních dřevin (jedle, buky, jasany, javory, jilmy a podobně). Na vysazování se podíleli zejména dobrovolníci.\n\nNový prales je přístupný veřejnosti. Jeho nejstarší částí vede i česko-německá naučná stezka zaměřená na proměnu přírody a zajímavosti z historie regionu. Lokalita je součástí evropské sítě chráněných území Natura 2000 a je domovem mnoha druhů chráněných rostlin a živočichů.\n\nProjekt získal podporu několika tisíců individuálních dárců, včetně českých a zahraničních nadací. Financování projektu z části zajistil prodej dárkových certifikátů, jejichž prostřednictvím si je možné za cenu od 200 korun symbolicky koupit část lesa. Patronem Nového pralesa je herec, liberecký rodák Pavel Liška.\n\n\n"}
{"id": "1178314", "url": "https://cs.wikipedia.org/wiki?curid=1178314", "title": "Heinrich Friedrich Karl vom und zum Stein", "text": "Heinrich Friedrich Karl vom und zum Stein\n\nHeinrich Friedrich Karl vom und zum Stein (25. října 1757 Nassau u Koblenze – 29. června 1831 Selm (Vestfálsko), zámek Cappenberg) byl německý politik, známý jako reformátor Pruska. \n\nV letech 1773-1777 studoval práva a hospodářství v Göttingen, po absolutoriu nějaký čas cestoval a roku 1800 vstoupil do služeb pruského státu. V letech 1804 až 1807 byl pruským ministrem hospodářství a financí a patřil (spolu s královnou Luisou a dalšími) k zastáncům války proti Napoleonovi. Po velkém zdráhání se král Fridrich Vilém III. podvolil a vyhlásil válku, která ovšem pro Prusko skončila katastrofou a 27. října 1806 vstoupilo francouzské vojsko do Berlína. Dvůr musel uprchnout do Královce, Steinovi se ale podařilo zachránit královskou pokladnu. Ostře kritizoval fungování pruského státu, ale trval na tom, aby dál bojoval proti Napoleonovi. V lednu 1807 ho král odvolal a Stein se uchýlil na své panství v Nassau, kde sepsal významný manifest jako projekt pruských reforem.\n\nPorážka uvrhla Prusko do hluboké krize, Tylžským mírem ztratilo velkou část území a polovinu obyvatelstva, muselo platit velké kontribuce a vydržovat francouzské posádky. 10. července 1807 král jmenoval Steina \"státním ministrem\", zčásti na nátlak Napoleonův, načež následovaly hlavní reformy. V říjnu bylo zrušeno nevolnictví i dědičné poddanství a zavedena svobodná volba povolání, v listopadu byla posílena samospráva měst, dosavadní státní grémium nahradila vláda s pěti odpovědnými resortními ministry a byla zrušena řada různých úřadů. \n\nStein byl německý a pruský vlastenec, nebyl však etatista a nepřál přílišné centralizaci státu. Zkušenosti francouzské okupace ho přesvědčily, že se Prusko musí připravovat na novou válku. Když si o tom začal dopisovat s podobně smýšlejícími v Německu i v Rakousku, zachytili jeden dopis Francouzi a zveřejnili. Král na to Steina odvolal, mimo jiné také proto, že si svým obhroublým jednáním nadělal příliš mnoho nepřátel. Napoleon vydal na Steina zatykač, ten však uprchl do Čech a žil nějakou dobu v Brně a pak si najal zámek Troja u Prahy. \n\nV roce 1811 začal car Alexandr I. Pavlovič shromažďovat na svém dvoře Napoleonovy odpůrce a pozval také Steina. Ten roku 1812 napsal v Petrohradě další reformní návrhy a koncepty a za ustupující napoleonskou armádou se s carským dvorem vydal na cestu do Německa. Na pruském území začal budovat jednotky ozbrojené domobrany a pomohl přemluvit krále, aby se přidal na stranu vznikající koalice. Po Napoleonově porážce byl pověřen správou dříve Francouzi obsazených území, nepodařilo se mu však prosadit své představy o dalším uspořádání Německa. Roku 1814 mu byly vráceny nemovitosti, zabavené v Německu a ve Francii během napoleonských válek, významnou politickou roli však v ponapoleonské době již nehrál. Patřil k zakladatelům vědecké edice německých historických pramenů Monumenta Germaniae Historica. \n\n\n"}
{"id": "1178320", "url": "https://cs.wikipedia.org/wiki?curid=1178320", "title": "271 (číslo)", "text": "271 (číslo)\n\nDvě stě sedmdesát jedna je přirozené číslo, které následuje po čísle dvě stě sedmdesát a předchází číslu dvě stě sedmdesát dva. Římskými číslicemi se zapisuje CCLXXI.\n\n\n\nSilnice II/271 je česká silnice II. třídy vedoucí na trase Litvínov – Klíny – Německo\n\n\n"}
{"id": "1178322", "url": "https://cs.wikipedia.org/wiki?curid=1178322", "title": "Guido von Eiselsberg", "text": "Guido von Eiselsberg\n\nGuido von Eiselsberg (2. ledna 1824 Linec – 30. března 1887 Steinhaus) byl rakouský šlechtic a politik německé národnosti z Horních Rakous, v 60. letech 19. století poslanec rakouské Říšské rady.\n\nVystudoval Tereziánskou vojenskou akademii. Od roku 1852 působil jako zbrojní inspektor.\n\nV 60. letech se s obnovou ústavního systému vlády zapojil do vysoké politiky. V zemských volbách byl zvolen na Hornorakouský zemský sněm, kde zastupoval kurii velkostatkářskou. Zasedal zde do roku 1866. Působil také coby poslanec Říšské rady (celostátního parlamentu Rakouského císařství), kam ho delegoval Hornorakouský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). V době svého působení ve vídeňském parlamentu byl uveden jako svobodný pán Guido von Eiselsberg, statkář a hejtman na penzi, bytem Steinhaus. Byl katolicky a konzervativně orientován. Podle jiného zdroje patřil mezi liberály.\n\nZemřel v březnu 1887. Jeho synem byl lékař Anton von Eiselsberg (1860–1939).\n"}
{"id": "1178323", "url": "https://cs.wikipedia.org/wiki?curid=1178323", "title": "272 (číslo)", "text": "272 (číslo)\n\nDvě stě sedmdesát dva je přirozené číslo, které následuje po čísle dvě stě sedmdesát jedna a předchází číslu dvě stě sedmdesát tři. Římskými číslicemi se zapisuje CCLXXII.\n\n\n\nSilnice II/272 je česká silnice II. třídy vedoucí na trase Český Brod – Lysá nad Labem – Benátky nad Jizerou – Bezno – Katusice – Bělá pod Bezdězem\n\n\n"}
{"id": "1178328", "url": "https://cs.wikipedia.org/wiki?curid=1178328", "title": "274 (číslo)", "text": "274 (číslo)\n\nDvě stě sedmdesát čtyři je přirozené číslo, které následuje po čísle dvě stě sedmdesát tři a předchází číslu dvě stě sedmdesát pět. Římskými číslicemi se zapisuje CCLXXIV.\n\n\n\nSilnice II/274 je česká silnice II. třídy vedoucí na trase II/273 – Mělnické Vtelno\n\n\n"}
{"id": "1178329", "url": "https://cs.wikipedia.org/wiki?curid=1178329", "title": "Fritz Fischer", "text": "Fritz Fischer\n\nFritz Fischer (5. března 1908 Ludwigsstadt – 1. prosince 1999 Hamburk) byl německý historik známý především analýzou příčin první světové války a tezí, že hlavní odpovědnost za tuto válku nese Německo (tzv. Fischerova teze). V mládí byl Fischer přívržencem konzervativní nacionalistické pravice, v letech 1939 až 1942 i členem NSDAP. Roku 1942 se stal profesorem historie v Hamburku, kde setrval do konce vědecké kariéry. Bojoval ve druhé světové válce a byl do roku 1947 v zajetí. Během té doby své politické postoje pod vlivem prožité národní katastrofy přehodnotil a orientoval se od té doby více levicově. \n\nRoku 1961 Fischer uveřejnil knihu \"Griff nach der Weltmacht. Die Kriegszielpolitik des kaiserlichen Deutschland 1914–1918\" (\"Sáhnutí po moci nad světem. Politika válečných cílů císařského Německa 1914–1918\") která zahájila jednu z nejdůležitějších veřejných debat v poválečném Německu, takzvaný Fischerův spor (Fischer-Kontroverse). Tento spor byl vyvolán Fischerovým tvrzením, že první světovou válku způsobil v první řadě německý imperialismus, touha stát se supervelmocí: „V napjaté mezinárodní situaci roku 1914, což byl v neposlední řadě následek německé zahraniční politiky, musela každá omezená (lokální) válka v Evropě, na které se podílela některá velmoc, nezbytně přiblížit nebezpečí vypuknutí všeobecné války. Protože Německo chtělo, přálo si a podporovalo rakousko-srbskou válku, a – s důvěrou ve svou vojenskou nadřazenost – v roce 1914 vědomě připustilo konflikt s Ruskem a Francií, nese vedení Německé říše podstatnou část historické odpovědnosti za vypuknutí všeobecné války.“\n"}
{"id": "1178332", "url": "https://cs.wikipedia.org/wiki?curid=1178332", "title": "František Plach (1992)", "text": "František Plach (1992)\n\nFrantišek Plach (* 8. března 1992 v Žilině) je slovenský fotbalový brankář, od února 2016 působící v týmu FK Senica. Jeho děda František Plach je bývalý fotbalový brankář.\n\nSvoji fotbalovou kariéru začal v mužstvu MŠK Žilina. V klubu, kde kdysi hrával také jeho děda, prošel všemi mládežnickými kategoriemi. V roce 2013 se propracoval do seniorské kategorie, kde hrál za rezervu. V zimním přestupovém období sezony 2012/13 odešel na hostování do týmu ŠK Svätý Jur. Na jaře a na podzim 2015 hostoval v celku FK Pohronie, kde byl brankářem číslo jedna.\n\nNa startu zimním přípravy 2015/16 se ocitl na zkoušce v klubu FK Senica, kde uspěl a podepsal kontrakt na dva a půl roku.\n\nV dresu Senice debutoval 2. dubna 2016 v ligovém utkání 25. kola v záhoráckém derby proti MFK Skalica (remíza 2:2), když po prvním poločase vystřídal zraněného Michala Šullu. V neúplné sezoně 2015/16 odchytal tři zápasy.\n\n"}
{"id": "1178333", "url": "https://cs.wikipedia.org/wiki?curid=1178333", "title": "Vulkanoklast", "text": "Vulkanoklast\n\nTermín vulkanoklast nebo vulkanoklastikum v sebe zahrnuje širokou škálu různě velkých úlomků lávy, vyvržených při sopečné erupci, jako jsou tufy, pemza, lapilli, tefra a uloženiny pyroklastických proudů – ignimbrity. Charakteristickým znakem, kterým se odlišují vulkanoklasty od jiných úlomkovitých sedimentů, je přítomnost vulkanického skla (tento znak je však aplikovatelný jen na terciérní a mladší vulkanoklasty, ve starších dochází přeměnám sopečných skel).\n\nVyvrhované úlomky mohou být později smíchány s jinými materiály (často nevulkanického původu) a přemísťovány různými médii. Výsledný sediment se nazývá tufit (pokud je obsah vulkanického materiálu vyšší než 50 %), nebo má jméno podle typu sedimentu s adjektivem vulkanoklastický (např. vulkanoklastická brekcie, materiál, sediment…).\n\nVulkanoklastické úlomky se rozdělují na tři základní typy:\n\nZvláštní formou jsou akreční lapilli – malé (2 až 10 mm) oválné částice, vyskytující se v tufech, usazených z vulkanických mračen. Vznikají nabalováním vulkanického popela na dešťové kapky, padající skrz vulkanický mrak, případně akrecí materiálu na úlomky, kutálející se po povrchu čerstvě napadaného popela.\n\nPodle velikosti úlomků se vulkanoklasty dělí na:\n\nVulkanoklastické horniny se rozdělují podle mechanismu, jakým došlo k jejich vzniku, na:\n\nAutoklastické uloženiny vznikají přímo během proudění lávy odlamováním úlomků z chladnoucí vrchní, případně spodní vrstvy. Úlomky se následně hromadí v čele proudu a vytvářejí na něm tzv. lávové brekcie. V případě extrémně viskózní lávy je takto rozlámán v podstatě celý proud. Tyto úlomky jsou ostrohranné a v závislosti na složení lávy celistvé, nebo pórovité. Chemickým složením se podobají lávě, ze které pocházejí. Podobně vznikají extruzivní brekcie, jejich vznik je spojen s růstem lávového dómu a následným opadáváním utuhlé kůry dómu.\n\nPyroklastické uloženiny představují produkt sedimentačních procesů různě velkých úlomků pyroklastů z různých typů transportních médií, ať už kapalných, nebo plynných. Důležitou úlohu sehrává velikost fragmentů. Zatímco jemnozrnný materiál (sopečný popel a prach) je vyvrhován do atmosféry a následně je unášen vzdušnými proudy často na velké vzdálenosti, větší úlomky (sopečné bomby a aglomeráty) klesají k Zemi sledujíc balistickou křivku. To má za následek dobré vytřídění materiálu na základě velikosti zrn, přičemž platí, že čím dále od kráteru (respektive centra erupce) jsou pyroklasty uloženy, tím jsou jemnější.\nPyroklastické proudy společně s lahary představují další typ vulkanoklastických směsí. Jsou to rychle tekoucí turbulentní (lahary a pyroklastické proudy), případně laminární (ignimbrity) směsi částic a fluid. Transportním médiem jsou magmatické plyny, resp. voda (dešťová), nebo pocházející z roztaveného sněhu a ledu (ledové pokrývky vulkánu).\n\nHyaloklastity vznikají při přímém kontaktu magmatu s vodou, kdy dojde k rychlému ochlazení a rozpadu lávy. Tato kolize může být klidná (neexplozivní) – vznikají tak hyaloklasty \"sensu stricto\", nebo explozivní – vzniklé fragmenty se nazývají \"hyalotufy\".\n\nPojem epiklastika zahrnuje všechny formy nezpevněných sopečných uloženin, které byly následně transportovány na jiné místo. Pod pojmem transport se rozumí až sekundární transport, bezprostředně nesvázaný se sopečnou činností. Struktura jednotlivých úlomků a taktéž i stupeň vytřídění nesou znaky prostředí, v němž byly uloženy.\n\nVulkanoklastické uloženiny podléhají rychlému zvětrávání a přeměně. Důvodem je jejich vysoká pórovitost a chemická nestabilita jejich stavebních složek – hlavně vulkanického skla. Dalším důležitým faktorem, podílejícím se na přeměně minerálního složení, je i postmagmatická hydrotermální činnost.\n\nJedním z hlavních procesů je devitrifikace, tedy přeměna nestabilního skla na jílové minerály, zeolity a křemen. Tento proces je natolik intenzivní, že ve starších (druhohorních) vulkanoklastických sedimentech se vulkanické sklo vůbec nevyskytuje. Horniny vzniklé tímto procesem se nazývají bentonity. Jde o usazené horniny složené převážně z montmorillonitu, případně beidellitu, přičemž původní horninou je tuf s vysokým obsahem SiO.\n\nJinými procesy jsou:\n\n"}
{"id": "1178335", "url": "https://cs.wikipedia.org/wiki?curid=1178335", "title": "Juniorská liga UEFA 2013/14", "text": "Juniorská liga UEFA 2013/14\n\nJuniorská liga UEFA 2013/14 byl první ročník Juniorské ligy UEFA, fotbalové soutěže pořádané Evropskou fotbalovou asociací (UEFA) pro akademie a rezervy profesionálních fotbalových týmů, které se kvalifikovali do skupinové fáze Ligy Mistrů UEFA 2013/14.\nFinále se hrálo 14. dubna 2014 na Colovray Stadionu v Nyonu. Vítězem se stala Barcelona, která porazila Benficu 3:0. Akademie Barcelony se tak stala prvním týmem, který tuto soutěž vyhrál.\n\nFinále se hrálo 14. dubna 2014 na Colovray Stadionu v Nyonu. Vítězem se stala Barcelona.. Hlavním rozhodčím utkání byl český sudí Miroslav Zelinka.\n"}
{"id": "1178336", "url": "https://cs.wikipedia.org/wiki?curid=1178336", "title": "Ivan Karpynec", "text": "Ivan Karpynec\n\nIvan Karpynec, cyrilicí , byl rakouský politik ukrajinské (rusínské) národnosti z Haliče, v 60. letech 19. století poslanec rakouské Říšské rady.\n\nV 60. letech se s obnovou ústavního systému vlády zapojil do vysoké politiky. V zemských volbách byl zvolen na Haličský zemský sněm, kde zastupoval kurii venkovských obcí, obvod Čortkiv.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 2. května 1861 složil slib. V rejstříku poslanců pro zasedání Říšské rady od roku 1863 již uváděn není. V době svého parlamentního působení se uvádí jako Johann Karpiniec, statkář v obci Palašivka (Pauszówka).\n"}
{"id": "1178338", "url": "https://cs.wikipedia.org/wiki?curid=1178338", "title": "Mykola Kovbasjuk", "text": "Mykola Kovbasjuk\n\nMykola Kovbasjuk, cyrilicí Микола Ковбасюк (1817 – 3. dubna 1889), byl rakouský politik ukrajinské (rusínské) národnosti z Haliče, v 60. letech 19. století poslanec rakouské Říšské rady.\n\nByl členem okresní rady v Kolomyji. Získal záslužný kříž. V 60. letech se s obnovou ústavního systému vlády zapojil do vysoké politiky. V zemských volbách byl zvolen na Haličský zemský sněm, kde zastupoval kurii venkovských obcí, obvod Kolomyja.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 2. května 1861 složil slib. V rejstříku poslanců pro zasedání Říšské rady od roku 1863 již uváděn není. V době svého parlamentního působení se uvádí jako Nikolaus Kowbasiuk, statkář v obci Verchnij Verbiž (Wierbiąż Wyżny).\n\nZemřel v dubnu 1889.\n"}
{"id": "1178339", "url": "https://cs.wikipedia.org/wiki?curid=1178339", "title": "Jakub Krzysztofowicz", "text": "Jakub Krzysztofowicz\n\nJakub Krzysztofowicz (??? – 9. října 1866 Stanislavov) byl rakouský politik polské národnosti z Haliče, v 60. letech 19. století poslanec rakouské Říšské rady.\n\nV 60. letech se s obnovou ústavního systému vlády zapojil do vysoké politiky. V zemských volbách byl zvolen na Haličský zemský sněm, kde zastupoval kurii městskou, obvod Stanislavov. Zemským poslancem byl do své smrti roku 1866. Působil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 11. května 1861 složil slib.V rejstříku poslanců pro zasedání Říšské rady od roku 1863 již není uveden.\n\nV době svého parlamentního působení se uvádí jako Jakob Krzysztofowicz, rada válečného soudu ve Stanislavově.\n\nZemřel v říjnu 1866 na choleru.\n"}
{"id": "1178340", "url": "https://cs.wikipedia.org/wiki?curid=1178340", "title": "Stefano Lilipaly", "text": "Stefano Lilipaly\n\nStefano Janite Lilipaly (* 10. ledna 1990, Arnhem, Nizozemsko) je nizozemsko-indonéský fotbalový záložník a reprezentant Indonésie, od roku 2017 hráč nizozemského klubu SC Cambuur.\n\nMezi jeho oblíbené hráče patří španělský fotbalový záložník Andrés Iniesta.\n\n\nReprezentoval Nizozemsko v mládežnických kategoriích U15 až U18.\n\nV A-mužstvu Indonésie debutoval 14. srpna 2013 v přátelském utkání ve městě Surakarta proti reprezentaci Filipín (výhra 2:0).\n\n"}
{"id": "1178343", "url": "https://cs.wikipedia.org/wiki?curid=1178343", "title": "Hyena jeskynní", "text": "Hyena jeskynní\n\nHyena jeskynní či hyena skvrnitá jeskynní (\"Crocuta crocuta spelaea\") je vyhynulý poddruh hyeny skvrnité. Žila v širokém pásu území od Pyrenejského poloostrova po východní Sibiř. Do Eurasie se dostala migrací z Afriky ve třech hlavních vlnách (asi před 3,1 až 0,3 miliony lety). Je to poměrně dobře prozkoumaný živočich, který je znám z mnoha fosilních nálezů, především z různých jeskyň. Podobně jako hyena skvrnitá v Africe se i tento poddruh živil jak aktivním lovem, tak mrchožroutstvím. Hyeny žily v klanech či smečkách a díky tomu dokázaly ulovit i takovou kořist jako byl srstnatý nosorožec, bizon pravěký, mladý mamut a divoký kůň. Byla to poměrně mohutná šelma, která dosahovala hmotnosti i přes 100 kg. K jejímu vymizení došlo někdy na konci poslední doby ledové a shoduje se s vymřením mnoha dalších druhů pleistocénní megafauny.\n\nTaxonomie není zcela vyjasněná, proto někteří vědci považují hyenu jeskynní nikoliv za poddruh, ale za samostatný druh \"Crocuta spelaea\". Fylogenetické zkoumání se nepřiklání k ani jedné variantě.\n"}
{"id": "1178350", "url": "https://cs.wikipedia.org/wiki?curid=1178350", "title": "Květušín", "text": "Květušín\n\nKvětušín () je vesnice, část obce Polná na Šumavě. Před 1. lednem 2016 byla součástí vojenského újezdu Boletice.\n\nVe vsi je evidováno 56 adres (z toho 16 bytových budov celkem s 50 byty, z nichž 46 bylo obydleno; dále se zde nachází 34 objektů individuální rekreace). V roce 1921 žilo v Květušíně, který tehdy byl osadou nyní zaniklé obce Lštín (), celkem 159 obyvatel, všichni byli německé národnosti.\n\nKvětušín se nachází na katastrálním území Polná na Šumavě o rozloze 19 161 166 m².\n\n"}
{"id": "1178351", "url": "https://cs.wikipedia.org/wiki?curid=1178351", "title": "Dávid Leško", "text": "Dávid Leško\n\nDávid Leško (* 4. června 1988, Prešov) je slovenský útočník, od ledna 2016 působící v klubu FK Senica.\n\nJeho mládežnická léta jsou spojená s klubem 1. FC Tatran Prešov, kde se v roce 2008 propracoval do prvního týmu, odkud následně zamířil hostovat do ŠK Futura Humenné. Na podzim 2011 působil na hostování v týmu MŠK Rimavská Sobota. V ročníku 2012/13 hostoval v OŠFK Šarišské Michaľany. Od následující sezony pravidelně nastupoval za Prešov. Podzim 2015 ho zastihl v dobré formě, když dal v 18 utkáních 16 branek a stal se druhým nejlepším střelcem 2. ligy.\n\nV lednu 2016 odešel do FK Senica, kde podepsal dvouletý kontrakt. Ve slovenské nejvyšší soutěži v dresu Senice debutoval pod trenérem Dušanem Vrtěm v ligovém utkání 20. kole (27. 2. 2016) proti FO ŽP Šport Podbrezová (prohra Senice 0:1), odehrál celý zápas.\n\n"}
{"id": "1178352", "url": "https://cs.wikipedia.org/wiki?curid=1178352", "title": "Ten zatracený případ v Kosí ulici", "text": "Ten zatracený případ v Kosí ulici\n\nTen zatracený případ v Kosí ulici (\"Quer pasticciaccio brutto de via Merulana\") je román italského spisovatele Carla Emila Gaddy, který je považován za jeho vrcholné dílo. Román vycházel nejprve v letech 1946–1947 na pokračování v časopise \"Letteratura\". Knižní vydání románu z roku 1965 pak přineslo Gaddovi mezinárodní slávu a zařadilo jej mezi takové literární novátory, jako byl James Joyce, Franz Kafka, Marcel Proust nebo Robert Musil.\n\nRomán se odehrává v Římě roku 1927, tedy v době, kdy byl v Itálii již u moci fašistický diktátor Benito Mussolini. Hlavní postavou příběhu je pětatřicetiletý komisař Francesco Ingravallo, jeden z nejmladších a zároveň také závistí ostatních nejvíc pronásledovaný pracovník pátracího oddílu pohotovostí policie (dostal se ke každému případu, jako by byl všudypřítomný). Proto mu všichni začali časem říkat do Ciccio, podle hlavy jednoho klanu sicilské mafie.\n\nSamotný autor tvrdil o tomto svém díle, že se jedná o detektivní román, protože Ingravallo je pověřen vyšetřováním dvou zločinů, které se odehrály v rozpětí tří dnů v domě jeho přátel v Kosí ulici. Prvním je okradení bohaté benátské aristokratky paní Menegazziové o velmi drahé šperky, druhým je vražda rovněž bohaté Liliany Balducciové. Ve skutečnosti příběhu chybí tolik základních prvků detektivního žánru, že je literární kritikou označován za \"antidektivní\". Gadda se snaží odhalit samou podstatu zločinu, který je tragédií nejen pro oběť, ale i pro pachatele, jehož identitu se čtenář s jistotou nedozví, takže je konec příběhu otevřený román působí nedokončeným dojmem. Velkou roli v románu hraje také jeho jazyková složka, ve které se střetávají různé vrstvy: argot, salónní mluva, suchý úřední jazyk, lyrické pasáže i různá italská nářečí.\n\nVe skutečnosti je román jakýmsi podobenstvím, jehož hlavním tématem je fašistický režim. Pomocí grotesky, filozofických i politických úvah i freudovských psychonalýz se Gadda snaží odhalit podstatu a příčiny vzniku tohoto režimu a zobrazit jej očima fašismem ještě nenakažených jedinců.\n\n"}
{"id": "1178353", "url": "https://cs.wikipedia.org/wiki?curid=1178353", "title": "Let ČSA 511", "text": "Let ČSA 511\n\nLet Československých aerolinií číslo 511 je označení letu ze dne 28. března 1961, který se zřítil v nedaleko města Gräfenberg v Západním Německu. Při pádu letadla Iljušin Il-18 dopravce ČSA zemřelo 52 osob (44 pasažérů a 8 členů posádky).\n\nDráha letu směřovala z pražského ruzyňského letiště do švýcarského Curychu a dále pak s mezipřistáními v Rabatu, Dakaru a Conakry až do města Bamako v Mali. Letadlo odstartovalo z Prahy v 19.41 místního času a vystoupalo do výšky 6 000 metrů, v 20.09 pak letoun spadl na pole nedaleko obce Gräfenberg, 22 kilometrů od Norimberku.\n"}
{"id": "1178355", "url": "https://cs.wikipedia.org/wiki?curid=1178355", "title": "Gianni Infantino", "text": "Gianni Infantino\n\nGianni Infantino (* 23. března 1970 Brig) je fotbalový funkcionář. Od roku 2016 zastává funkci prezidenta Mezinárodní federace fotbalových asociací (FIFA).\n\nInfantino vystudoval právo a od roku 2000 působil v evropské fotbalové asociaci (UEFA). Stál v čele jejího právního a licenční oddělení. Roku 2007 se dočasně stal generálním sekretářem UEFA. Plnohodnotně tuto funkci začal vykonávat o dva roky později (2009). Ve fotbalové federaci se věnoval losu mezinárodních evropských pohárů. Na mimořádném volebním kongresu FIFA konaném 26. února 2016 ve švýcarském Curychu kandidoval na funkci prezidenta této organizace. Ač se volby účastnil jako náhradník za Michela Platiniho, který se volby kvůli zákazu uděleného za jednání odporující etickým pravidlům účastnit nemohl, patřil Infantino spolu s bahrajnským šajchem Salmánem bin Ibráhímem Chalífem k favoritům volby. Ve volbách nakonec Infantino uspěl ve druhém kole a stal se prezidentem FIFA. Při volbách prezidenta FIFA v roce 2019 byl jediným kandidátem. V hlasování delegátů na kongresu konaném v Paříži uspěl a federaci vede i v dalším čtyřletém funkčním období.\n\nVedle švýcarského občanství vlastní Infantino také italské. Domluví se pěti světovými jazyky, a sice anglicky, německy, francouzsky, italsky a také španělsky.\n"}
{"id": "1178356", "url": "https://cs.wikipedia.org/wiki?curid=1178356", "title": "Faeton červenoocasý", "text": "Faeton červenoocasý\n\nFaeton červenoocasý (\"Phaethon rubricauda\") je létavý pták z čeledi faetonovitých (Phaetontidae). Dosahuje velikosti přibližně 90-100 cm, váží až 1 kilogram. Nejčastěji se vyskytuje v Tichém a Indickém oceánu. Je to velmi dobrý letec, většinu času tráví ve vzduchu, ale na zemi se pohybuje velice nemotorně. Nemotorný pohyb na zemi je způsobený tím, že Faeton červenoocasý má nohy příliš vzadu na těle a proto je pro něj velmi náročné udržet rovnováhu a pohybovat se. Od ostatních faetonů se tento druh liší barvou ocasu a rozmístěním černého opeření na obličejové části hlavy.\n\nŽiví se především rybami (hlavně létajícími) a menšími druhy hlavonožců, převážně olihněmi. Živí se lovem pod vodou, do vody se vrhá z velké výšky.\n\nSamice snáší jediné vejce na zem, trvá přibližně 40-46 dní, než se mládě vylíhne. Hnízdí především na skalách a útesech, ze kterých je snadné vzlétnout. V sezení a péči o mladé se střídají sameček se samičkou. Pohlaví se neliší opeřením, sameček je o něco málo větší než samička. Tokání probíhá tak, že samečci předvádí ve vzduchu nejrůznější akrobatické kousky, aby zaujali potenciální partnerky. Zároveň při námluvách švihá ze strany na stranu svými ocasními pery.\n\n"}
{"id": "1178357", "url": "https://cs.wikipedia.org/wiki?curid=1178357", "title": "Spyrydon Lytvynovyč", "text": "Spyrydon Lytvynovyč\n\nSpyrydon Lytvynovyč, cyrilicí Спиридон Литвинович (6. prosince 1810 Dryščiv – 4. června 1869 Lvov), byl rakouský řeckokatolický duchovní a politik ukrajinské (rusínské) národnosti z Haliče, v 60. letech 19. století poslanec rakouské Říšské rady; arcibiskup lvovský a metropolita Haliče.\n\nNarodil se v Dryščivě (nyní Nadrične) ve východní Haliči. Pocházel z rusínské rodiny. Studoval filozofii a teologická studia absolvoval ve Vídni. Získal titul doktora a 19. července 1835 byl vysvěcen na kněze. Pak působil jako duchovní u sv. Jiří (uváděno též u sv. Barbory) ve Lvově. Po delší dobu působil i jako pedagog. Vyučoval náboženství v Černovicích. Roku 1852 se stal rektorem kněžského semináře ve Vidni. V roce 1857 byl jmenován pomocným biskupem, respektive titulárním biskupem města Canatha (nynější město Qanawat v Sýrii). Roku 1863 usedl po smrti Hryhorije Jachymovyče na post arcibiskupa lvovského a tedy působil i jako metropolita Haliče. Do funkce byl jmenován 30. června 1863, slavnostní uvedení do úřadu se konalo 27. prosince 1863 ve Vídni. Roku 1864 získal titul skutečného tajného rady.\n\nHlásil se k ukrajinskému národnímu hnutí. Hájil rozvoj ukrajinského školství a odmítal polonizační tendence v Haliči. Podporoval administrativní rozdělení Haliče.\n\nV 60. letech se s obnovou ústavního systému vlády zapojil i do vysoké politiky. V zemských volbách byl zvolen na Haličský zemský sněm, kde zastupoval kurii velkostatkářskou. Byl vicemaršálkem (místopředsedou) zemského sněmu. V této funkci byl opětovně potvrzen roku 1867.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 2. května 1861 složil slib. V rejstříku poslanců pro zasedání Říšské rady od roku 1864 již uváděn není. V době svého parlamentního působení se uvádí jako Dr. Spiridion Litwinowicz, řeckokatolický biskup ve Lvově. Na Říšské radě se přiřadil k pravému středu a vystupoval jako vůdce ukrajinských poslanců. Jejich podpora byla klíčová pro trvání kabinetu Antona von Schmerlinga. Rusínský parlamentní blok většinou podporoval vládu, pouze v otázce konkordátu se postavil proti vládní agendě. Později byl jmenován jako virilista (z titulu své funkce metropolity) členem Panské sněmovny (nevolená horní komora Říšské rady).\n\nZemřel v červnu 1869.\n"}
{"id": "1178359", "url": "https://cs.wikipedia.org/wiki?curid=1178359", "title": "Zelvenský rajón", "text": "Zelvenský rajón\n\nZelvenský rajón (bělorusky \"Зэльвенскі раён\", rusky \"Зельвенский район\", polsky \"Rejon zelwieński\") je administrativní a územní jednotka na jihu Hrodenské oblasti Běloruska. Rozloha rajónu je 869,69 km². v roce 2015 měl rajón 16 053 obyvatel. Průměrná hustota zalidnění 21,9 obyvatel na 1 km². Správním centrum je městečko Zelva.\n\nRajón se nachází se v jižní části Hrodenské oblasti. Na západě hraničí s Vaŭkavyským rajónem, na severu s Mastoŭským a Dzjatlaŭským rajónem, na východě Slonimským rajónem a na jihu s Pružanským rajónem v Brestské oblasti. Rajón je administrativně rozdělen na 125 obcí a 9 selsovětů: Halynkaŭský, Dabraselecký, Dzjarečynský, Zelvjenský, Karalinský, Kramjanický, Slavacický, Synkavický, Tulaŭský.\n\nÚzemí rajónu leží na Vaŭkavyské a Slonimské vysočině, které jsou od sebe odděleny údolím řekou Zelvjanka. Na severu se rozprostírá Němenská nížina. Reliéf je kopcovitý s množstvím planin. Průměrná nadmořská výška se pohybuje v rozmezí od 150 do 200 metrů nad mořem, nejvyšší bod měří 239 metrů (u obce Madzejki).\n\nNa území se nacházejí zásoby rašeliny, štěrku, písku, cementu a hrnčířské hlíny.\n\nPodnebí je mírně kontinentální. Průměrná teplota v lednu je -5,1 °C a v červeni 18 °C. Úhrn srážek činí 536 mm za rok. Vegetační období má 198 dní. Dominují jehličnaté lesy, smrčiny (smrkové lesy), březové a osikové lesy, vyskytují se ale i dubové nebo habrové porosty. Lesy pokrývají 16,1% území rajónu, 35% z nich bylo uměle zasazeno. Půdy jsou drnově podlozolové (64%), podzolově bažinaté (11,5%), rašelinově bažinaté (12,5%). V údolí řeky Zelvjanka se nacházejí louky.\n\nJe jeho území se nacházejí rezervace republikového významu (biologická rezervace Mjaduchava) a místního významu (rezervace Starasjelski). Z přírodních památek zde najdeme bludné balvany. Povrchová rašeliniště Karevin lug (44,5 ha) a Višnjoŭka (143,2 ha) byly prohlášeny za přírodní památky místního významu.\n\nÚzemím rajónu protékají řeky Zelvjanka, Ščara se svým přítokem Lukonica a Bjaroza. Rajón na svém území Zelvenskou vodní nádrž (o rozloze 1 190 ha, maximální hloubkou 7,5 m a průměrnou hloubkou 2,6 m), která je největší vodní nádrží Hrodenské oblasti a celkově 18. největší v Bělorusku.\n\nObyvatelstvo rajónu číta (2009) na 19,9 tisíc osob, městské obyvatelstvo tvoří 38% (7 700 osob). Průměrná hustota obyvatelstva je 21,9 obyv./km² Centrem rajónu je městské sídlo Zelva. Pod správu Zelvenského rajónu spadá na 125 vesnic. Podle národnostního složení je obyvatelstvo je rozdělena takto: Bělorusové — 70,69 %, Poláci — 23,6 % a Rusové — 4,28 %.\n\nTeritoriem Zelvenského rajónu prochází železniční trať Hrodna — Baranavičy a několik silnic republikového významu:\n\n\nNejvětším průmyslovým centrem rajónu je sídlo městského typu Zelva, v němž je soustředěno cca 2/3 je potravinářského, 1/5 lehkého průmyslu, zbytek doplňuje výroba stavebních materiálů. V obci Dzjarečyn, která se nachází v severní části rajónu, je v malé míře soustředěn potravinářský průmysl.\n\nNa území rajónu jsou dvě centra určená k těžbě surovin. V obci Kašali (Кашалі), která leží na jihu, je získávána směs štěrku a písku, v severní části dobývá společnost „Podgruszanskoje“ písek určený ke stavebnictví. Na jižním okraji Zelvy je v současnsoti ve výstavbě elektrárna. Napříč rajónem od východu na západ je umístěn plynovod z města Slonim do Polska a Německa. V severní části rajónu se pěstuje cukrová řepa.\n\n\n\n\n\n\n\n\n\n\n"}
{"id": "1178366", "url": "https://cs.wikipedia.org/wiki?curid=1178366", "title": "Gert Weil", "text": "Gert Weil\n\nGert Michael Weil Wiesenborn (* 3. ledna 1960 Puerto Montt) je bývalý chilský atlet německého původu, věnující se vrhačským disciplínám. Jeho osobní rekord je 20,90 m ve vrhu koulí a 55,98 m v hodu diskem.\n\nVyhrál soutěž koulařů na Panamerických hrách v letech 1987 a 1991, ve stejné disciplíně je také trojnásobným vítězem Jihoamerických her z let 1982 (kdy byl rovněž druhý mezi diskaři a třetí mezi kladiváři), 1990 a 1994 a osminásobným mistrem Jižní Ameriky (1979, 1981, 1983, 1985, 1987, 1989, 1991 a 1995). Reprezentoval Chile jako koulař na olympiádě v letech 1984 (10. místo), 1988 (6. místo), 1992 (13. místo) a 1996 (22. místo), v letech 1988 a 1992 byl vlajkonošem chilské výpravy. Startoval na Mistrovství světa v atletice 1987 (10. místo), Mistrovství světa v atletice 1991 (9. místo) a Mistrovství světa v atletice 1993 (9. místo). Na halovém mistrovství světa 1989 skončil na šestém místě.\n\nPo skončení kariéry se stal trenérem, jeho svěřencem je chilský rekordman ve vrhu koulí Marco Antonio Verni. Weilovou manželkou je kolumbijská atletka Ximena Restrepová, bronzová v běhu na 400 metrů na olympiádě 1992.\n\n"}
{"id": "1178367", "url": "https://cs.wikipedia.org/wiki?curid=1178367", "title": "Jeruzalémské brigády (Sýrie)", "text": "Jeruzalémské brigády (Sýrie)\n\nJeruzalémské brigády (Arabsky: لواء القدس‎, Liwa Al-Quds) jsou Syrsko-palestinská provládní ozbrojená skupina, zformovaná roku 2013 inženýrem Muhammadem al-Sa’eedem. Od svého založení do začátku roku 2015 bylo zabito asi 200 a zraněno asi 400 jejich příslušníků. Skupina se skládá převážně ze sunnitských Palestinců z uprchlického tábora Al-Nayrab (Aleppo). Jeruzalémské brigády jsou pravděpodobně největší vládní pomocnou jednotkou působící v guvernorátu Aleppo.\n"}
{"id": "1178368", "url": "https://cs.wikipedia.org/wiki?curid=1178368", "title": "Svaz komunistů Makedonie", "text": "Svaz komunistů Makedonie\n\nSvaz komunistů Makedonie (makedonsky Сојуз на комунистите на Македонија) byla republiková organizace Svazu komunistů Jugoslávie na území Socialistické republiky Makedonie. Jednalo se o jedinou politickou stranu, která vládla této republice od osvobození po druhé světové válce až do roku 1990, kdy v Makedonii proběhly první svobodné volby. \n\nSvaz komunistů Makedonie byl založen pod názvem Komunistická strana Makedonie (makedonsky Комунистичка партија на Македонија) dne 13. března 1943 ve městě Tetovo. Ústřední výbor strany vznikl ve složení: Lazar Koliševski jako generální sekretář, Mara Naceva, Cvetko Uzunovski, Kuzman Josifovski, Strahil Gigov a Bane Andreev. První sjezd strany se uskutečnil v roce 1948, v následujících čtyřiceti letech se uskutečnilo ještě devět dalších kongresů strany.\n\nJeště před vznikem samostatné makedonské organizace nicméně existoval oblastní výbor Komunistické strany Jugoslávie, který působil s podobným vedením, jaké založilo stranu v roce 1943. \n\nV roce 1952 změnila organizace v souladu s politickým vývojem v Jugoslávii název na Svaz komunistů Makedonie. V roce 1990 organizace vstoupila jako samostatná strana do prvních svobodných voleb v zemi pod názvem Svaz komunistů Makedonie - Strana pro demokratickou obrodu. Později došlo k vnitřní transformaci strany a změně ideologie z komunismu směrem k sociální demokracii. Nástupcem původní strany se stal Sociálnědemokratický svaz Makedonie. Konzervativní komunistické křídlo se od původní strany odtrhlo a založilo vlastní formaci.\n"}
{"id": "1178373", "url": "https://cs.wikipedia.org/wiki?curid=1178373", "title": "Paraguayská ženská basketbalová reprezentace", "text": "Paraguayská ženská basketbalová reprezentace\n\nParaguayská ženská basketbalová reprezentace reprezentuje Paraguay v mezinárodních soutěžích v basketbalu.\n"}
{"id": "1178374", "url": "https://cs.wikipedia.org/wiki?curid=1178374", "title": "Kostel svatého Šimona a Judy (Břežany)", "text": "Kostel svatého Šimona a Judy (Břežany)\n\nKostel svatého Šimona a Judy je římskokatolický filiální kostel zasvěcený svatému Šimonovi a svatému Judovi v Břežanech v okrese Louny. Od roku 1964 je chráněn jako kulturní památka. Jednolodní barokní kostel byl postaven na místě staršího kostela v roce 1750. Obklopuje ho hřbitovní zeď s bránou, na jejíchž pilířích stojí sochy svatého Prokopa a svatého Vojtěcha z poloviny osmnáctého století.\n\nNa západní straně stojí v ose kostela hranolová věž spojená s lodí oblými přístavky. Nároží lodi zdobí sochy svatého Šimona a Judy. Obdélný a k jihovýchodu orientovaný presbytář má zkosená nároží a na severní straně k němu přiléhá sakristie. Fasádu člení segmentově ukončená okna a pilastry, které nesou římsu. Také vnitřní stěny jsou členěné pilastry. Loď má plochý strop s fabionem, zatímco presbytář je zaklenutý valenou klenbou. V západní části lodi je vestavěná kruchta.\n\nHlavní sloupový portálový oltář je zdoben obrazem patronů kostela a sochami svatého Ondřeje, svatého Matěje, svatého Václava a svatého Víta ze druhé poloviny osmnáctého století. Boční oltáře jsou zasvěcené Zvěstování Panny Marie a svatému Prokopovi. Druhý z nich je pilastrový a kromě obrazu patrona ho zdobí sošky svaté Kateřiny a svaté Barbory a rokajový ornament v nástavci. K vybavení dále patří kazatelna s rokajovým ornamentem z poloviny osmnáctého století a sochy svatého Jana Nepomuckého a svatého Antonína Paduánského.\n\n"}
{"id": "1178375", "url": "https://cs.wikipedia.org/wiki?curid=1178375", "title": "Argentinská ženská basketbalová reprezentace", "text": "Argentinská ženská basketbalová reprezentace\n\nArgentinská ženská basketbalová reprezentace reprezentuje Argentinu v mezinárodních soutěžích v basketbalu.\n"}
{"id": "1178376", "url": "https://cs.wikipedia.org/wiki?curid=1178376", "title": "Gargantua a Pantagruel", "text": "Gargantua a Pantagruel\n\nGargantua a Pantagruel (1532–1564) je pětidílný román Francoise Rabelaise z období renesance, jenž byl částečně inspirován tehdy oblíbenou lidovou četbou o životě obrů. Jedná se o jakýsi burleskní výchovný román líčící svéráznou cestu hlavní postavy za poznáním, přičemž první dvě knihy připomínají svou podobou svéráznou Iliadu, poslední dvě pak neméně svéráznou Odysseu. Tato stavba románu poskytovala autorovi spoustu příležitostí k satiře na všechny oblasti soudobého života a středověkého myšlení, jako byly scholastická teologie a logika, mnišství a katolická askeze, protestantské puritánství i doznívající rytířství; krom toho je i parodií na soudobou literaturu a její žánry. V utopii Thelémského opatství založeného obrem Gargantuou podává však Rabelais také svou vlastní vizi svobodného lidství.\n\nDějová linie románu je tvořena historií královského rodu obrů – otce, syna a vnuka. První kniha začíná narozením Gargantuy, syna obra Grand Gousiera, a pokračuje jeho výchovou, studiemi v Paříži, válkou a založením utopického opatství Thelémského. Ve druhé knize přichází na svět Gargantuův obrovský syn Pantagruel, který, když dospěje a vystuduje, se vydá na dobrodružné cesty se svým přítelem Panurgem. Třetí kniha líčí groteskní Pantagruelovy úvahy o ženitbě a rozhodnutí o návštěvě věštírny, čtvrtá a pátá pak samotnou fantastickou plavbu k věštírně Božské Lahvice, při jejímž průběhu hrdinové poznají řadu parodicky utopických ostrovů a jejich obyvatel a v závěru získávají zde vytouženou věštbu a její výklad.\n\nO autenticitě a autorství páté knihy vydané až po Rabelaisově smrti ovšem panují pochybnosti.\nRomán vzbudil u čtenářů velkou odezvu, avšak Sorbonna, která je v knize popsána jako bašta scholastické výchovy, odsoudila první dva díly jako obscénní. Kvůli proticírkevnímu tónu a až „karnevalově“ veselému zesměšňování zavedených tradic se proti románu ohradil i reformátor Jan Kalvín a církví byla kniha veřejně odsouzena. Rabelaisovo dílo zařadila katolická církev na \"Index zakázaných knih\". Zůstalo na něm až do konce 19. století, zmiňuje ho ještě \"Index\" z roku 1892.\n\nV pozdějších epochách (baroko, klasicismus) upadalo Rabelaisovo dílo vzhledem ke svému humornému vyznění stále znovu do nemilosti, objeveno bylo znovu až romantiky. Silný vliv měl Rabelaisův styl grandiózní slovní zásoby a funkčního mísení archaismů, latinismů, neologismů, přísloví, vznešených obratů i vulgarit např. na N. V. Gogola nebo Vladislava Vančuru. Z podobných důvodů stoupl i vědecký zájem o román na počátku 20. století v dílech strukturalistů, hlavně Michaila Bachtina.\nZ několika českých překladů uvádíme klasický překlad Jihočeské Thelémy.\n\n"}
{"id": "1178377", "url": "https://cs.wikipedia.org/wiki?curid=1178377", "title": "Mexická ženská basketbalová reprezentace", "text": "Mexická ženská basketbalová reprezentace\n\nMexická ženská basketbalová reprezentace reprezentuje Mexiko v mezinárodních soutěžích v basketbalu.\n"}
{"id": "1178378", "url": "https://cs.wikipedia.org/wiki?curid=1178378", "title": "Městské muzeum Bystřice nad Pernštejnem", "text": "Městské muzeum Bystřice nad Pernštejnem\n\nMěstské muzeum Bystřice nad Pernštejnem je městské muzeum v Bystřici nad Pernštejnem, sídlí v domě čp. 1 na Masarykově náměstí.\n\nZakladatelem muzea byl ředitel školy Ladislav Vondruška, byl vytvořen muzejní odbor a zvoleni jeho členové, byli jimi Edmund Fiša (starosta), Jindřich Leypold (soudce), František Seidl (advokát), Ladislav Vondruška (ředitel), Karel Konečný (učitel), Josef Štourač (učitel), František Domanský (měšťan), Vincenc Pálka (obuvník) a Jan Schwarzer (řezník). První schůze se konala 27. října 1913, v tě době bylo uvedeno, že pro muzejní sbírky budou sloužit obecní místnosti. Během první světové války byly předměty sbírek přesunuty do podkroví školy, v těchto prostorách zůstaly až do roku 1956. 8. dubna 1956 byly zakoupeny další předměty od starožitníka a muzeum bylo přihlášeno do Svazu česko-slovenských muzeí vlastivědných.\n\nPo roce 1918 muzeum stále sídlilo v podkroví školy a jeho členové sbírali převážně etnografické předměty, hlavním hybatelem myšlenky muzea se stal ředitel zemědělské školy Vladimír Kříž, muzeum několikrát navštívil Dr. Jaroslav Helfert z brněnského zemského muzea, kdy radil při muzejní práci. V roce 1924 pomohl i s archeologickými výzkumy na hradě Aueršperku, kdy sbírky z tohoto průzkumu tvoří velkou část sbírek zaměřených na prehistorii Bystřicka. V této době muzeum nemělo stálé zaměstnance a financováno bylo z příspěvků a z darů města. Později byly uspořádány výstavy a prezentovány sbírkové předměty, také došlo k vydání soupisu sbírek v místním muzejním archivu.\n\nV roce 1945 byly muzejní sbírky přeneseny částečně do zimní zemědělské školy. Zbylé předměty zůstaly v podkroví školy, které mělo být vykradeno vojáky. Po druhé světové válce došlo v režii Vladimíra Kříže v roce 1947 k uspořádání výstavy v budově školy pod názvem \"\"Bystřice jindy a nyní\"\", v roce 1952 byla uspořádána výstava \"\"Lidová tvořivost na Bystřicku\"\". V roce 1954 došlo k žádosti k Okresnímu národnímu výboru o povolení zřídit \"Okresní muzeum\" a alokovat na jeho činnost městské peníze a to od 1. ledna 1955. 11. října bylo Státní památkovou správou povoleno užít pro činnost muzea místnost na hradě Pernštejně, byly propůjčeny celkem tři místnosti. V roce 1955 byla ustanovena rada muzea, jejími členy byly František Abrahám, Josef Dobiáš, Zdeňka Kynclová, František Ostrý a Josef Pavelka.\n\nMuzeum bylo slavnostně otevřeno 10. listopadu 1947, muzeum získalo správce Josefa Peterku, v roce 1960 došlo ke změně správních okresů a byl zrušen okres Bystřice nad Pernštejnem a byla uvolněna budova radnice využívaná pro okresní soud, od 1. září tak v těchto prostorách sídlilo místní muzeum. V květnu 1965 byla v těchto prostorech otevřena pamětní síň Gustava Pflegera-Moravského, 27. září 1973 byla v prostorách bývalého okresního soudu otevřena Síň odkazu Aloise Lukáška a téhož roku se městské muzeum v Bystřici stalo součástí Okresního muzea ve Žďáru nad Sázavou. V roce 1985 byly dokončeny expozice s tematikou odboje za druhé světové války a ve sklepě také expozice \"Vývoj osídlení horní Svratky\".\n\nMěstské muzeum v Bystřici nad Pernštejnem opětovně vzniklo v roce 1993, kdy zaniklo okresní muzeum ve Žďáru nad Sázavou a sbírky se tak staly majetkem města Bystřice. V tomtéž roce byla ve sklepních prostorech bývalé radnice uvedena expozice \"\"Uran na Vysočině\"\". V roce 2003 došlo k rekonstrukci budovy, kdy byla mimo jiné opravena mansardová střecha, v roce 2004 byl rekonstruován zadní trakt budovy a v roce 2005 byla opravena fasáda budovy a rekonstruovány interiéry, zároveň bylo vybudováno \"Městské informační centrum\". O rok později byly rekonstruovány interiéry přízemí a bylo otevřeno \"Turistické a informační centrum\", na dvoře byla vybudována přístavba s moderními sociálními zařízeními. a v roce 2007 byla rekonstruována půda, kdy vznikl depozitář, konzervátorská dílna a galerie, po průzkumu byly objeveny výmalby z 19. století a v jedné místnosti byly výmalby rekonstruovány. Otevření muzea po dlouhých rekonstrukcích proběhlo 26. dubna 2007.\n\nMuzeum v Bystřici má ve sbírkovém fondu několik desítek tisíc fotografií, pohlednic, negativů a skleněných desek, stejně tak má ve fondech několik desítek tisíc tiskovin, listin, písemností a obrazů. Uchovává také více než 10 tisíc sbírkových předmětů hmotných.\n\nExpozice se zabývá rybníkářstvím, kdy jako zakladateli rybníkářství se uvádí Pernštejnové. Expozice je umístěna ve sklepení muzea a její součástí jsou tři akvária rozdělená na Rybniční mělčinu, Proudovou řeku a Přehradu s dravci, dále jsou v expozici umístěna dvě menší akvária, kde jsou chráněné ryby, úhoř a mník. Součástí je také expozice starých rybářských potřeb. Expozice byla vytvořena ředitelem muzea Vladimírem Cisárem. Expozice byla otevřena 8. května 2014.\n\nExpozice pod názvem \"Stará škola\" uvádí ukázku staré školní třídy a starého školního kabinetu.\n\nExpozice o vývoji osídlení v povodí řeky Svratky byla otevřena v prostorách muzea v roce 1985, později byla rozšířena o další předměty z muzejních sbírek muzeí pod hlavičkou Okresního muzea ve Žďáru nad Sázavou, novými předměty byly např. parohová palice z Doubravníku, kostěné hroty od Věchnova a podobné.\n\nAlois Lukášek byl malířem, který byl v roce 1977 jmenován zasloužilým umělcem a v roce 1981 obdržel Řád práce, 27. září téhož roku byla otevřena pamětní síň v muzeu. Alois Lukášek věnoval soubor obrazů městu Bystřice nad Pernštejnem s tematikou krajiny Bystřicka a ty jsou tak vystaveny v pamětní síní.\n\nExpozice se věnuje hornické činnosti v regionu Bystřicka, je umístěna ve sklepení muzea a uvádí předměty spojené s hornictvím. Jsou ukázány důlní díla, mechanismy, nářadí a přístroje.\n\nExpozice s názvem \"Štěpánovská litina\" uvádí vzpomínky na slévárenskou výrobu v oblasti Bystřicka, počátky slévárenství se datují do roku 1572, kdy byly zaznamenány první hamry, v roce 1753 pak vznikla první slévárna.\n\nExpozice se týká primárně cechů a řemesel v oblasti Bystřicka, uvedeny jsou příklady starých řemesel, ukázka praní prádla, prádla a vývoje praní a také horácká světnička. Prvním cechem, který v Bystřici nad Pernštejnem vznikl byl cech kovářský v roce 1481.\n\nExpozice uvádí tři modely vývoje města.\n\nV přírodopisných sbírkách jsou uvedeny entomologické sbírky pod vedením Jaroslava Čápa a Oldřicha Macháčka, sbírky minerálů a hornin pod vedením Ludvíka Ducháčka a herbář pod vedením Jaroslava Čápa. Herbář byl založen v roce 2002 a k roce 2015 je jeho součástí cca 1500 záznamů.\n\nV půdních prostorách je uvedena galerie, kdy ta je místem pro výstavy a koncerty.\n\nSoučástí muzea je zřícenina Zubštejn, ta se nachází přibližně 5 km východně od města.\n\nSoučástí muzea je zřícenina hradu Aueršperk, hrad byl založen přibližně v polovině 13. století, již v roce 1924 v jeho prostorách proběhly archeologické výzkumy, které znamenaly pro založení muzea a sbírkové fondy velký rozvoj.\n\nSoučástí muzea je zřícenina hradu Pyšolec, ty se nachází nad přehradní nádrží Vír II.\n\n"}
{"id": "1178379", "url": "https://cs.wikipedia.org/wiki?curid=1178379", "title": "Nový u Háje", "text": "Nový u Háje\n\nRybník Nový u Háje se nachází západně od Moravských Budějovic. Jeho rozloha je 26,27 ha, východně od rybníka se nachází i menší rybník Šingrot. Slouží k chovným a částečně rekreačním účelům. Je kategorizován jako Upravená vodní plocha a nádrž, jeho součástí je sypaná hráz a nedaleko se nachází mokřad pod hrází Nového rybníka, ten představuje lokalitu s vysokou diverzitou.\n\nRybníkem Nový u Háje protéká řeka Rokytka. Rybník Nový u Háje je třetí největší rybník v okrese Třebíč a čtrnáctý v kraji Vysočina. V minulosti zde ležel rybník \"Budwitzer See\" (Budějovický rybník), který v 60. letech 19. století zanikl. Nový u Háje měl být založen v polovině 20. století. Více informací nejen o rybníku ale i o okolí je na informační tabuli při cestě k rybníku. U odbočky k rybníku na ulici Husova se nachází bývalý židovský hřbitov.\n"}
{"id": "1178380", "url": "https://cs.wikipedia.org/wiki?curid=1178380", "title": "Ponte di San Francesco", "text": "Ponte di San Francesco\n\nPonte di San Francesco (most Svatého Františka) je středověký obloukový most přes řeku Aniene v Subiacu v kraji Lazio, v Itálii. Byl vystavěn v roce 1358. Jeho největší rozpětí činí 37 metrů.\n\nMezi další historické mosty překlenující řeku Aniene patří antické Ponte Nomentano a Ponte Salario, oba v raném středověku přestavěné na pevnůstky.\n"}
{"id": "1178382", "url": "https://cs.wikipedia.org/wiki?curid=1178382", "title": "Ekvádorská ženská basketbalová reprezentace", "text": "Ekvádorská ženská basketbalová reprezentace\n\nEkvádorská ženská basketbalová reprezentace reprezentuje Ekvádor v mezinárodních soutěžích v basketbalu. \n"}
{"id": "1178384", "url": "https://cs.wikipedia.org/wiki?curid=1178384", "title": "Dvinský záliv", "text": "Dvinský záliv\n\nDvinský záliv ( – \"Dvinskaja guba\") je záliv na jihovýchodě Bílého moře u ústí Severní Dviny na severozápadě Ruské federace. Leží naproti Kandalakškému zálivu a od Oněžského zálivu je oddělen Oněžským poloostrovem. Je dlouhý přibližně 93 kilometrů a široký přibližně 130 kilometrů. Na jeho konci, v deltě Severní Dviny, leží města Archangelsk a Severodvinsk.\n"}
{"id": "1178389", "url": "https://cs.wikipedia.org/wiki?curid=1178389", "title": "Senegalská ženská basketbalová reprezentace", "text": "Senegalská ženská basketbalová reprezentace\n\nSenegalská ženská basketbalová reprezentace reprezentuje Senegal v mezinárodních soutěžích v basketbalu.\n"}
{"id": "1178404", "url": "https://cs.wikipedia.org/wiki?curid=1178404", "title": "Porta Collina", "text": "Porta Collina\n\nPorta Collina byla brána v antickém Římě na návrší Kvirinálu (\"Collis Quirinalis\", odtud její název), nedaleko od dnešního nádraží Termini. Stála v severní části Serviovy hradby, vybudované polo-legendárním římským králem Serviem Tulliem (578-535 př. Kr.). Z brány na sever vycházely dvě římské cesty – Via Nomentana a Via Salaria. Touto branou pronikli do Říma počátkem 4. stol. př. n. l. Gallové, až sem dojel roku 211 př. n. l. Hannibal. Poblíž Porta Collina stálo několik chrámů, například chrám Venuše nebo Fortuny. Asi 150 m severozápadně od této brány jsou Sallustovy zahrady, asi 300 m jižně stály Diokleciánovy lázně (v jejich zbytku stojí dnešní kostel Santa Maria degli Angeli e dei Martiri).\n\nPlútarchos říká, že když měla být pro porušení svého slibu čistoty popravena vestina kněžka Vestalina, místo jejího pohřbu za živa se nacházelo poblíž brány Collina. Brána byla během občanských válek mezi Sullou a Cinnou v roce 82 př. Kr. dějištěm jedné z krvavých bitev.\n\n"}
{"id": "1178431", "url": "https://cs.wikipedia.org/wiki?curid=1178431", "title": "Šingrot", "text": "Šingrot\n\nŠingrot (dle DIBAVOD též Nový Rybník) je rybník u Moravských Budějovic. Nachází se západně od města na Vranínském potoce, východně od něj se nachází rybník Nový u Háje. Šingrot je sedmý největší rybník v okrese Třebíč. Jeho rozloha je 13 ha. Slouží pouze k chovným účelům.\n\nŠingrot měl být vybudován v polovině 20. století, kdy na území západně od Moravských Budějovic (přibližně v prostorech rybníků Šingrotu a Nového u Háje) měl existovat Budějovický rybník, ten zanikl v 60. letech 19. století. Šingrot patří k tzv. Přírodě blízkým vodním plochám.\n"}
{"id": "1178432", "url": "https://cs.wikipedia.org/wiki?curid=1178432", "title": "Petrovaradínská pevnost", "text": "Petrovaradínská pevnost\n\nPetrovaradínská pevnost (srbsky Петроварадинска тврђава, maďarsky Péterváradi vár) se nachází v Petrovaradínu u Nového Sadu v Srbsku. Byla vybudována na skalním ostruhu nad řekou Dunaj, na jeho pravém břehu jak pevnost na obranu Habsburské monarchie od Osmanské říše. Pevnost byla budována v letech 1692-1780, a pro potřeby armády sloužila až do druhé světové války. Často bývá přezdívána \"Gibraltar na Dunaji.\" \n\nPevnost vznikla v místě strategického opěrného bodu na téměř vzdušné čáře mezi Budínem a Bělehradem. První provizorní opevnění zde vzniklo již v 16. století, poté co Turci obsadili celý Balkán.\n\nV současné době je pevnost turistickou atrakcí města a kulturní památkou vysokého významu. V letních měsících slouží prostor v blízkosti pevnosti jako místo pořádání festivalu Exit. \n"}
{"id": "1178435", "url": "https://cs.wikipedia.org/wiki?curid=1178435", "title": "Australská mužská basketbalová reprezentace", "text": "Australská mužská basketbalová reprezentace\n\nAustralská mužská basketbalová reprezentace reprezentuje Austrálii v mezinárodních soutěžích v basketbalu.\n"}
{"id": "1178438", "url": "https://cs.wikipedia.org/wiki?curid=1178438", "title": "Kostel svatého Michaela archanděla (Bitozeves)", "text": "Kostel svatého Michaela archanděla (Bitozeves)\n\nKostel svatého Michaela archanděla je římskokatolický farní kostel zasvěcený archandělu Michalovi v Bitozevsi v okrese Louny. Od roku 1964 je chráněn jako kulturní památka. Jednolodní gotický kostel pochází ze čtrnáctého století. Obklopuje ho zeď zrušeného hřbitova, na který se vstupuje portálem s volutovým štítem a erbem Hrušků z Března.\n\nJednolodní kostel je orientovaný k východu, uzavřený pětibokým presbytářem podepřeným opěráky a osvětleným gotickými dvoudílnými kružbovými okny. Do kostela se původně vstupovalo portálem s hruškovým ostěním, který se dochoval zazděný v jižní zdi. K severní straně presbytáře je přistavěna sakristie a hranolová věž. Presbytář a sakristie jsou zaklenuté žebrovou klenbou. Spojuje je hrotitý portálek.\n\nPseudogotické oltáře a kazatelna pocházejí z poloviny devatenáctého století, ale cínová křtitelnice je ze druhé poloviny šestnáctého století. K zařízení patří také náhrobníky rodu Hrušků z Března z let 1559–1593.\n\n"}
{"id": "1178443", "url": "https://cs.wikipedia.org/wiki?curid=1178443", "title": "Řivnáčská kultura", "text": "Řivnáčská kultura\n\nŘivnáčská kultura je kultura konečné fáze středního eneolitu, pojmenovaná podle eponymní lokality Řivnáč u Roztok. Její absolutní datování je zhruba 2900–2800/2700 před Kristem. Doba jejího trvání se odhaduje asi na 200 let. Vyskytovala se především ve středních Čechách, ale také v Čechách severozápadních a sporadicky i východních. V západních a jižních Čechách byla s řivnáčskou současná chamská kultura. Vyznačuje se vysokou úrovní hmotné kultury. Poprvé byla rozpoznána Janem Axamitem v roce 1925, ale širšího uznání dosáhla až ve čtyřicátých letech 20. století. \n\nZ řivnáčské kultury máme k dispozici poměrně velké množství archeologického materiálu, což je způsobeno především dobrou mírou prozkoumanosti výšinných sídlišť této kultury. Keramika více méně navazovala na předchozí badenskou kulturu. Objevují se hliněné bubny i různé antropomorfní nádoby patrně rituálního charakteru. Stejného účelu jsou i antropomorfní idoly, z nichž některé jsou opatřeny růžky, stejně jako některé nádoby. V závěru existence řivnáčské kultury se na sídlištích začínají objevovat reprezentativní kusy keramiky kultury kulovitých amfor, která přišla do Čech ze severních oblastí, což svědčí o kontaktu obou kultur. \n\nZnámá jsou jak výšinná tak rovinná sídliště. V převaze jsou sídliště výšinná (dlouho vůbec nebyla známa existence rovinných sídlišť) kterých dnes známe asi 50–60. Zpravidla se jedná o malé a hustě osídlené areály na strategických místech (nemusí platit vždy, známe i areály nad 1 ha), jejichž koncentrace je nejnápadnější v západní části Velké Prahy a dále v oblasti Slánska a Čáslavska. Mezi nejznámější případy masivně fortifikovaných lokalit patří Dänemark u Kutné Hory nebo Homolka u Stehelčevsi. Lidé žili buď v polozemnicích, které měly často čtvercový půdorys se stranou kolem 4 metrů nebo v povrchových obydlích. Oba druhy domů byly určeny pro jednu rodinu, bývají nalézána i ohniště uvnitř polozemnic. \n\nPohřebních areálů je známo poměrně málo, asi 12–13. Býval praktikován jak kostrový tak žárový pohřební ritus, přičemž se objevují i skříňkové pohřby. Na rozdíl od kultury s nálevkovitými poháry není běžné pohřbívání do sídlištních jam.\n"}
{"id": "1178444", "url": "https://cs.wikipedia.org/wiki?curid=1178444", "title": "Martin Kurel", "text": "Martin Kurel\n\nMartin Kurel (27. ledna 1961 – 4. července 2019) byl český scénograf a filmový architekt. Vystudoval scénografii na DAMU.\n\nByl třikrát nominován na Českého lva za práci na filmech \"Postel\" (1998), \"3 sezóny v pekle\" (2009) a \"Wilsonov\" (2015). V roce 2016 získal za práci na francouzsko-česko-belgickém filmu \"Marguerite\" cenu César a stal se tak prvním Čechem oceněným touto cenou.\n"}
{"id": "1178446", "url": "https://cs.wikipedia.org/wiki?curid=1178446", "title": "275 (číslo)", "text": "275 (číslo)\n\nDvě stě sedmdesát pět je přirozené číslo, které následuje po čísle dvě stě sedmdesát čtyři a předchází číslu dvě stě sedmdesát šest. Římskými číslicemi se zapisuje CCLXXV.\n\n\nSilnice II/275 je česká silnice II. třídy vedoucí na trase Dymokury – Křinec – Mcely – Luštěnice – Horky nad Jizerou – Chotětov – I/16\n\n\n"}
{"id": "1178448", "url": "https://cs.wikipedia.org/wiki?curid=1178448", "title": "Leonhard Frank", "text": "Leonhard Frank\n\nLeonhard Frank (4. září 1882, Würzburg – 18. srpna 1961, Mnichov) byl německý spisovatel a scenárista. Jako autor byl populární mezi čtenáři především v období Výmarské republiky.\n\nRoku 1933 byly v Německu již Frankovy knihy páleny, v daný okamžik se rozhodl emigrovat do Francie a posléze do Ameriky. O rok později byl tehdejším režimem zbaven německého občanství. V roce 1950 se vrátil zpět do vlasti z amerického exilu, a to do Mnichova.\n\nNa literární dráhu se vydal Leonhard Frank až ve věku 30 let, zaobíral se hlavně prózou (viz romány, novely) a mnoho z jeho tvorby bylo ještě před rokem 1989 úspěšně přeloženo do češtiny. Jeho \"Německou novelu\" (orig. 'Deutsche Novelle') pozitivně ohodnotil nejenom německý literární kritik Marcel Reich-Ranicki, nýbrž také Thomas Mann.\n\n\n\n\n"}
{"id": "1178449", "url": "https://cs.wikipedia.org/wiki?curid=1178449", "title": "Robert Devereux (opera)", "text": "Robert Devereux (opera)\n\nRoberto Devereux je opera Gaetana Donizettiho o třech jednáních z roku 1837.\n\nDonizetti operu napsal v roce 1837 na libreto Salvadoreho Cammarana, hru Françoise Ancelota a údajně čerpal také z Histoire secrète des amours d’Élisabeth et du comte d’Essex z roku 1787. Hlavní postavou je královna Alžběta I., která se v Donizettiho operách objevila již dvakrát (Il castello di Kenilworth a Maria Stuarda). Tentokrát je však její obraz nejkomplexnější, je to milující žena rozzuřená zradou, která se následně mstí a nakonec ji svědomí dožene až tak daleko, že vzdává svůj životní boj. Její závěrečná árie \"„Vivi ingrato a lei d’accanto“\" patří k nejvíce ceněným belcantovým áriím.\n\nDěj opery je založen na fiktivním romantickém příběhu, který se částečně shoduje se skutečností. Roberto Devereux byl favoritem královny Alžběty, jíž pravděpodobně velmi často podváděl, a v roce 1601 byl popraven za vzpouru po své irské výpravě, kdy neuposlechl královniny rozkazy a uzavřel s Iry příměří. Zápletka s prstenem se zakládá na příběhu o prstenu, který dala Alžběta Robertovi se slibem, že když jí ho vrátí, bude mu odpuštěno. Roberto ho prý ve vězení v Toweru dal chlapci, aby jej dal lady Nottinghamové. Ta prsten však ukryla a až po dvou letech se umírající královně přiznala.\n\nV sále Westminsterského paláce se dvorní dámy Alžběty I. věnují dámským pracím, jen vévodkyně z Nottinghamu sedí smutně opodál a čte si příběh o milence Jindřicha II. Rosamundě. Do místnosti přichází královna a oznamuje Sáře, že vyslyší prosby jejího muže a udělí Robertovi audienci. Přiznává se, že Roberta miluje, ale je rozhodnuta, že se za zradu pomstí buď jemu samému, nebo své sokyni v lásce. Přichází královnin rádce lord Cecil a přesvědčuje královnu, aby vynesla rozsudek nad Robertem.\n\nRoberto přichází ke královně a hovoří o svých válečných činech. Královna jej upozorňuje na prsten, který mu věnovala, ale obává se, že jeho srdce již patří jiné ženě. Roberto to popírá, ale královna mu stále hrozí smrtí.\n\nVévoda z Nottinghamu potkává svého přítele Roberta a lituje ho. Poté odchází na poradu peerů, kde je rozhodnut bránit svého přítele a zabránit jeho popravě.\n\nRoberto přichází k Sáře a nařkne ji ze zrady, protože se v době jeho nepřítomnosti provdala a jeho přítele vévodu z Nottinghamu. Sára se brání, ke sňatku ji přiměla královna a Robertovi na oplátku připomíná prsten, který stále nosí. Roberto jej vztekle hází na zem a vyznává Sáře lásku. Ta mu odpouští a věnuje mu šál, který sama vyšívala. Roberto dává Sáře sbohem a odchází.\n\nAlžběta stále váhá nad rozsudkem, přestože peerové rozhodli o jeho smrti. Gualtiero podává královně šerpu, kterou měl u sebe Roberto. Alžběta ví, že drží v rukou důkaz o jeho nevěře, a propuká v hněv.\n\nNottingham žádá o milost pro svého přítele, když však přichází Roberto a královna mu ukazuje šerpu, která je důkazem jeho nevěry, poznává šál, jenž vyšívala jeho žena a nemůže uvěřit dvojité zradě své ženy a svého přítele. Roberto mezitím odpovídá na královninu výzvu k prozrazení jména své milenky „To raději smrt!“. Královna Alžběta před celým dvorem podepisuje rozsudek smrti.\n\nK Sáře přichází posel s dopisem od Roberta. Ten ji sděluje svůj rozsudek, Sára má však prsten, který jej může zachránit. Sára tedy spěchá za královnou, ale zabrání jí v tom její rozzuřený manžel. Vévoda z Nottinghamu ji obviňuje ze zrady a Sára poznává, že je ztracena. Nabízí svůj život za Robertův a prosí o smilování. To jí je nakonec dáno a ona utíká za královnou.\n\nVe vězení přemýšlí Robert o Sáře a je přesvědčen, že jej královna omilostní. V tu chvíli však přicházejí stráže a vedou ho na popraviště.\n\nVe svém paláci a mezi dvorními dámami mezitím Alžběta odpouští Robertovi a doufá, že se objeví posel s prstenem. Do místnosti vtrhne Sára, přiznává se ke své lásce k Robertovi a žádá pro něj milost. Královna posílá šlechtice, aby běželi zachránit Roberta. Náhle se ozve rána z děla oznamující jeho smrt. Královna se naprosto zhroutí. Prohlašuje svým nástupcem skotského krále Jakuba a odchází…\n\n"}
{"id": "1178451", "url": "https://cs.wikipedia.org/wiki?curid=1178451", "title": "Červený pás", "text": "Červený pás\n\nČervený pás (v anglickém originále \"Redbelt\") je americký akční film režiséra Davida Mameta z roku 2008.\n\nMamet popsal Redbelt jako samurajský film ve stylu Kurosawa. Do natáčení zapojil také několik bojovníků MMA jako např. Randyho Couturea, Ensona Inouea. Bratr mistra brazilského jiu jitsu Jeana Jacquese Machada John se podílel na choreografii bojových scén.\n\nSamotný režisér Mamet je držitel fialového pásu v brazilském jiu jitsu, který získal pod vedením Renata Magna, který sloužil u filmu jako odborný poradce.\n"}
{"id": "1178455", "url": "https://cs.wikipedia.org/wiki?curid=1178455", "title": "Taramasalata", "text": "Taramasalata\n\nTaramasalata nebo taramosalata, řecky ταραμοσαλάτα, je studená pochoutka řecké a turecké kuchyně, připravovaná z rybích jiker (\"taramas\" znamená jikry a \"salata\" salát). \n\nZákladní surovinou jsou uzené nebo nasolené jikry z mořských ryb (treska, cípal), ve vnitrozemí se místo nich používá kapr obecný. Ty se rozmixují se střídkou bílého chleba namočenou ve vodě, drobně nasekanou cibulí, mořskou solí, olivovým olejem a citronovou šťávou na hladkou pastu. Existují obměny receptu, v nichž se používá bramborová kaše (\"taramosalata me patata\"), smetana, mandle, česnek kuchyňský, koření a různé zelené bylinky. Pokrm má šedou až béžovou, jemně narůžovělou barvu. Taramasalata prodávaná v obchodech (zpravidla v tubách) bývá uměle obarvena na jasně růžovou.\n\nTaramasalata se podává jako pomazánka na pečivo nebo jako dip k zelenině. Bývá součástí slavnostního stolu mezedes, zejména při hostině na Čisté pondělí (začátek velkého půstu před pravoslavnými Velikonocemi).\n\nLokální variantou je rumunský \"salată de icre\" a bulharský \"chajvar\", do kterých se místo olivového dává slunečnicový olej. V pomazánce \"fasole bătută\" jsou jikry nahrazeny vařenými fazolemi.\n\n"}
{"id": "1178456", "url": "https://cs.wikipedia.org/wiki?curid=1178456", "title": "American (řeka v Kalifornii)", "text": "American (řeka v Kalifornii)\n\nAmerican ( \"American River\", \"Río de los Americanos\" v době vlády mexičanů před rokem 1846), je kalifornská řeka pramenící na hřebenech pohoří Sierra Nevada, která ústí v kalifornském hlavním městě Sacramento do řeky Sacramento. Samotné Sacramento se vlévá v San Franciscu do Tichého oceánu. Celý tok řeky American se nachází v Kalifornii.\n\nŘeka vzniká soutokem tří ramen (severního, středního a jižního), nacházejících se v okresech El Dorado a Sacramento. Ta pramení v národních parcích Tahoe a Eldorado.\n\nV Auburn se stékají severní a střední větev a 240 m hlubokým zalesněným kaňonem překonávají převýšení 180 m a dále se nazývají pouze severní rameno. Severní rameno dále protéká několika kaňony, včetně místa navrhované přehrady Auburn a na jezeře Folsom se stéká s jižní větví. Všechny tři větve jsou známy svými zelenajícími se kaňony, zalesněnými hřebeny, masivními skalními útvary stezkami a jsou využívány k rybaření, raftingu a zimním sportům.\n\nPo opuštění Folsomského jezera protéká řeka urbanizovanou krajinou, přitom je lemována 23 km dlouhým parkem American River Parkway. Z Folsomského jezera k soutoku s řekou Sacramento řeka překoná vzdálenost 49,2 km. Její celková délka (sečtená délka všech ramen) je 192 km.\n\nNa konci 40. let 20. století vznikl tzv. \"Central Valley Project\" který měl za cíl zajistit protipovodňovou ochranu na řece, zlepšít vodohospodářství a zbudovat vodní elektrárny. V souvislosti s ním bylo v průběhu 20. století vytvořeno několik vodních děl, především plánovaná přehrada Auburn na soutoku severní a střední větve American, dále po proudu velká přehrada Folsom a pod ní menší Nimbus dam. Kromě toho byla vybudována i siť kanálů.\n"}
{"id": "1178457", "url": "https://cs.wikipedia.org/wiki?curid=1178457", "title": "Kostel svatého Martina (Brtníky)", "text": "Kostel svatého Martina (Brtníky)\n\nKostel svatého Martina v Brtníkách byl římskokatolický farní kostel, postavený Zachariasem Hoffmannem v letech 1709–1717 v barokním slohu. V roce 1774 jej poškodil požár, při kterém shořela většina vnitřního vybavení. Mezi roky 1958 a 1974 byl veden jako nemovitá kulturní památka. Po druhé světové válce chátral a roku 1975 z popudu děčínského Okresního národního výboru podlehl demolici.\n\nOrientovaná jednolodní sakrální stavba stála na obdélném půdorysu. K západnímu průčelí přiléhala věž, od třetího patra osmiboká, zakončená cibulovitou bání. Půlkruhově zakončený presbytář doplňovala venkovní chodba. Plochý strop lodi zdobily starozákonní výjevy. Mobiliář pocházel povětšinou z doby po požáru, tedy z poslední čtvrtiny 18. století a z přelomu 18. a 19. století. Oltářní obraz svatého Martina namaloval roku 1795 šluknovský malíř Dominik Kindermann (1739–1817), obraz svatého Jana Nepomuckého na jednom z bočních oltářů vytvořil jiřetínský Johann Birnbaum (1793–1872). Nejstarší zvon, pocházející údajně z 15. století, se spolu s dalšími dvěma nachází v rumburské Loretě. Poslední varhany s devatenácti rejstříky z roku 1924 sestavil břevnovský varhanář Josef Růžička (1874–1968). Patrová fara, postavená současně s kostelem, v roce 2012 vyhořela.\n\nPodle historicky nepodložených zpráv měly již v polovině 12. století Brtníky kapli. Roku 1240 měl být ve vsi postaven první kostel, pravděpodobně dřevěný, který stál severně od dnešní fary. Prokazatelně jej však zmiňují až urbáře z let 1445 a 1446 vypracované Berky z Dubé, majiteli panství Tolštejn. Matrika míšeňského biskupství z roku 1495 v Brtníkách uvádí filiální kostel náležející k lipovskému kostelu svatého Šimona a Judy, nejpozději s příchodem reformace však vznikla samostatná farnost. Poté, co Brtníky roku 1534 přestoupily k protestanství, patřil do zdejší farnosti krátce saský Saupsdorf. Obě vsi spojovala kostelní stezka vedoucí přes osady Kopec a Hinterhermsdorf. Kvůli nedostatku kněží v době rekatolizace se stal brtnický kostel v průběhu 17. století opět filiálkou lipovského a později mikulášovického chrámu. K opětovnému osamostatnění farnosti došlo po výstavbě nového kostela.\n\nProtože starý kostel kapacitně nevyhovoval rostoucí vsi, žádali roku 1700 její obyvatelé svou vrchnost o rozšíření chrámu. K němu ovšem nedošlo, protože se majitelka panství Lipová, hraběnka Marie Anežka Salm-Reifferscheidtová (1674–1718), rozhodla postavit zcela nový svatostánek. Stavební plány dala vyhotovit v roce 1708. Základní kámen nového kostela, zasvěceného svatému Martinovi, byl položen roku 1709. Přípravu plánů i stavbu chrámu hraběnka svěřila Zachariasi Hoffmannovi (1678–1754) z Lipové, který pro ni zároveň stavěl nový kostel Navštívení Panny Marie v Lobendavě. Tesařské práce zajišťoval Andreas Breuer z Hrádku nad Nisou. Při stavbě vydatně pomáhali místní farníci. Kostel byl dokončen roku 1716, následujícího roku byla dostavěna věž, která stála 1 200 říšských tolarů. Místní učitel Zacharias Herlt, který působil při výstavbě kostela zároveň jako vrchnostenský písař a stavbyvedoucí, uložil do špice kostelní věže pamětní listiny. Než se brtničtí farníci dočkali nového kostela, konaly se bohoslužby v soukromých domech. Prvním farářem (do roku 1717 nejprve administrátorem) byl Johann Christoph Donath (ve funkci 1713–1742).\nOd dokončení stavby až do poloviny 20. století byl kostel nepřetržitě využíván a probíhaly na něm průběžné opravy. Roku 1769 se dočkal nové střechy a celkově musel být opraven po požáru roku 1774. Větší renovace proběhly i v následujícím století, a to v letech 1858–1872, 1884 a 1887. Posledními opravami prošel kostel ve 30. letech 20. století za faráře Antona Maiera (ve funkci 1917–1946). Roku 1935 nahradil staré šindele na obou věžích plech. O dva roky později dostal kostel novou omítku, na které rumburský malíř Pfohl obnovil sluneční hodiny.\n\nPo druhé světové válce kostel postupně chátral, přestože brtničtí občané i duchovní správci poukazovali na nutnost oprav, zejména střechy. Snahy o opravu narážely především na nedostatek financí. Silně poškozený kostel byl přesto v roce 1958 vyhlášen kulturní památkou. Poslední mše svatá se v něm konala roku 1959, kdy už byl ovšem spravován excurrendo z Krásné Lípy. Brtnický Místní národní výbor hledal pro kostel vhodné využití. V návrzích se objevovaly například obřadní síň, knihovna, kulturní sál, pohostinství či tělocvična. Mezitím roku 1971 provedl děčínský Okresní národní výbor kroky vedoucí ke konečné likvidaci chrámu. Nechal snést silně poškozený krov, zbourat sakristii a římsy. Přesto se v roce 1974 objevily plány na přestavbu kostela. Podle nich měla být věž zachována a nadále by sloužila jako rozhledna. Ve stejném roce zároveň přestala mít stavba status památkově chráněného objektu. Okresní národní výbor však nakonec rozhodl o celkové demolici, ke které došlo 18. února 1975. Spolu s kostelem podlehla zboření i hřbitovní kaple. Několik stavebních prvků skončilo v Okresním muzeu v Děčíně, zbytek inventáře údajně našel využití v obci Košík na Slovensku, kde nahradil vybavení místního kostela zničené při požáru. Na místě kostela se v 21. století rozprostírá travnatá plocha, kterou vlastní obec Staré Křečany. Brtnická farnost je spravována excurrendo z rumburského děkanství.\n\nJednolodní orientovanou chrámovou stavbu na obdélném půdorysu zakončoval půlkruhový presbytář, ke kterému přiléhala přízemní krytá chodba s obdélným vchodem na východní straně. Na loď i presbytář navazovaly z jihu a severu sakristie s oratořemi v patře. Čtyřhranná věž, umístěná při západním průčelí, přecházela v třetím patře v osmiboký hranol zakončený cibulovitou bání. Fasádu kostela členily římsy, lizény, dvojice pilastrů a na jižní stěně umístěné sluneční hodiny, věž pak lizénové rámce, které přecházely v oblamované lizény. Obdélný hlavní vchod bez předsíně, umístěný v jižní stěně, zdobil pískovcový znak Salm-Reifferscheidtů. Jeho autorem byl Christian Riedel z Velkého Šenova. Totožný znak vyrobil pro vilémovský kostel Nanebevzetí Panny Marie. Obdélná okna ukončovaly segmentové oblouky, typické pro stavby Zachariase Hoffmanna, věžní okna byla zakončena půlkruhově. Střechu kostelní lodi pokrývala břidlice, věž měděný plech.\n\nChrámovou loď zakrýval plochý strop s obrazy znázorňujícími výjevy ze Starého zákona. Sakristie byla sklenuta křížovou klenbou, presbytář valenou klenbou s lunetami, která přecházela v konchu s lunetami. Většina původního mobiliáře shořela při požáru v roce 1774. Nové vybavení pocházelo převážně z konce 18. století a období kolem roku 1800, v průběhu 19. století bylo průběžně obnovováno a doplňováno. Jeho nejstarší součást – sousoší Nejsvětější Trojice – pocházela z roku 1740. Hlavní oltář se sochami svatého Petra a Pavla pocházel z roku 1817, starší titulární oltářní obraz z roku 1795 namaloval šluknovský malíř Dominik Kindermann (1739–1817). Kromě něj v kostele stály tři rokokové postranní oltáře zasvěcené svaté Anně, Panně Marii Bolestné a svatému Janu Nepomuckému. Oltářní obraz Jana Nepomuckého z roku 1840 pocházel od jiřetínského malíře Johanna Birnbauma (1793–1872). Kamenná křtitelnice a rokoková kazatelna, zdobená sochami evangelistů a luisézním motivem, pocházely z doby kolem roku 1800. Trojdílná kruchta stála u západní stěny. V kostelní kryptě byli pohřbeni první tři faráři. Vnitřek kostela prošel roku 1884 rozáhlými opravami v nákladu 2 000 zlatých.\n\nPrvní varhany s devíti rejstříky a pedálem pocházely z roku 1713. Postavil je pravděpodobně českokamenický varhanář Tobias Fleck mladší (1671–1751). Sloužily až do roku 1833, kdy je nahradil nástroj z dílny Franze Fellera (1787–1843) z Libouchce. Hlavní stroj disponoval osmi rejstříky, pozitiv pěti a pedál třemi. Roku 1878 varhany přestavěla firma Hermann Eule z Budyšína. Ponechána zůstala původní skříň a většina rejstříků. Poslední varhany postavil v roce 1924 břevnovský varhanář Josef Růžička (1874–1968). Do původní skříně z roku 1833 vestavěl pneumatický nástroj s devatenácti rejstříky. Nástroj patřil mezi mobiliář odvezený před demolicí kostela na Slovensko.\n\nNejstarší dochovaný zvon o průměru 66 centimetrů pocházel údajně z 15. století a nesl nápis psaný frakturou: , případně . Krom nápisu jej zdobily podobizny Madony a motiv pletence. Roku 1774 odlil Josef Pietschmann z Chomutova pro brtnický svatostánek nový zvon vážící 1 200 kilogramů, ten však musel být roku 1827 v Chomutově znovu přelit. Umíráčkový zvon pořídil roku 1777 spolek Velikonočních jezdců, proto také mimo jiné vyzváněl každoročně při slavnostní velikonoční jízdě. Sanktusový zvon zakoupilo roku 1763 místní „Arcibratrstvo Nejsvětější Trojice“ (). Kromě datace nesl iniciály „ICK“, obraz Nejsvětější Trojice, postavu klečícího muže a anděla s palmetou. Nejstarší zvon s reliéfem Madony a sanktusový zvon přečkaly rekvizice první i druhé světové války. V roce 1921 pořídila farnost nové zvony, z nichž druhou světovou válku přečkal jeden. V průměru měřil 35 centimetrů a zdobil jej nápis (česky \"„Z těžké doby pocházím / Velký div hlásám / Na věčnost pamatuj“\") spolu s věnováním (česky \"„Věnováno Spolkem velikonočních jezdců Brtníky 1921“\"). Před demolicí kostela byly tři dochované zvony přeneseny do rumburské Lorety, v jejíž zvonici tak visí nejstarší zvon s Madonou a zvon darovaný velikonočními jezdci z roku 1921. Sanktusový zvonek z roku 1763 je součástí tamní výstavy o zničených kostelech Šluknovského výběžku.\n\nHřbitov, rozprostírající se kolem kostela, byl rozšířen roku 1841 a v roce 1850 jej doplnila klasicistní hřbitovní kaple. Stavbu na čtvercovém půdorysu s vybranými rohy zdobila v průčelí dvojice pilastrů a trojúhelníkový štít. Interiér, sklenutý valenou klenbou s lunetami, doplňovaly pilastry. Kaple podlehla demolici spolu s kostelem v roce 1975. Roku 1859 došlo k rozšíření hřbitovní brány, kterou doplnily sochy svatého Martina a svatého Floriána. Z kostelního hřbitova se dochovala pouze hrobka místní továrnické rodiny Klingerových. Východně od kostela stála patrová barokní fara postavená spolu s kostelem. Budova přečkala demolici kostela, roku 2012 však byla zničena úmyslně založeným požárem.\n\n\n"}
{"id": "1178459", "url": "https://cs.wikipedia.org/wiki?curid=1178459", "title": "Juniorská liga UEFA 2014/15", "text": "Juniorská liga UEFA 2014/15\n\nJuniorská liga UEFA 2014/15 byl druhý ročník Juniorské ligy UEFA, fotbalové soutěže pořádané Evropskou fotbalovou asociací (UEFA) pro akademie a rezervy profesionálních fotbalových týmů, které se kvalifikovali do skupinové fáze Ligy Mistrů UEFA 2014/15.\nFinále se hrálo 13. dubna 2015 na Colovray Stadionu v Nyonu. Vítězem se stala Chelsea, která porazila Šachtar Doněck 3:2.\n\nFinále se odehrálo 13. dubna 2015 na Colovray Stadionu v Nyonu. Vítězem se stala akademie Chelsea FC.\n"}
{"id": "1178464", "url": "https://cs.wikipedia.org/wiki?curid=1178464", "title": "Gerard J. Holzmann", "text": "Gerard J. Holzmann\n\nGerard J. Holzmann (narozený v roce 1951 v Nizozemí) je americký informatik a vědec pracující v Bell Labs a NASA. Holzmann je známý tím, že stál u vzniku model checkeru SPIN.\nHolzmann se narodil v Amsterdamu v Nizozemí a získal v roce 1976 titul inženýr na fakultě elektrotechniky na TU Delft. Na stejné univerzitě získal v roce 1979 také Ph.D., jeho školitelem byl W.L. van der Poel a J.L. de Kroes, tématem jeho dizertační práce byla koordinace problémů v systémech s více procesy (\"Coordination problems in multiprocessing systems\"). Později Holzmann získal Fulbrightovo stipendium a působil rok na Univerzitě Jižní Kalifornie kde pracoval s Per Brinch Hansenem.\n\nV roce 1980 začal pracovat v Bell Labs, kde zůstal jeden rok. Dále byl dva roky v Nizozemí odborným asistentem na TU Delft. V roce 1983 se vrátil do Bell Labs kde pracoval v informatickém výzkumném centru. V roce 2003 začal pracovat v NASA, kde vede \"Laboratoř pro spolehlivý software\" v Pasadeně v Kalifornii spadající pod NASA JPL.\n\nV roce 1981 získal cenu prof. Bahlera od Koninklijk Instituut van Ingenieurs, v roce 2005 získal Paris Kanellakis Theory and Practice Award a v říjnu 2012 získal NASA Exceptional Engineering Achievement Medal. Holzmann byl v roce 2005 zvolen do National Academy of Engineering v USA. V roce 2011 se stal členem Association for Computing Machinery.\n\nHolzmann je nejlépe známý jako autor model checkeru SPIN který začal tvořit v osmdesátých letech v Bell Labs. Tento nástroj dokáže formálně verifikovat korektnost distribuovaného software. SPIN je volně dostupný od roku 1991.\n\nVýběr publikací:\n\n"}
{"id": "1178470", "url": "https://cs.wikipedia.org/wiki?curid=1178470", "title": "Donji Štoj", "text": "Donji Štoj\n\nDonji Štoj (v srbské cyrilici Доњи Штој, ) je vesnice v Černé Hoře na hlavní silnici mezi městem Ulcinj a ostrovem Ada Bojana. V roce 2003 měla 881 obyvatel, z nichž téměř polovina byla albánské národnosti. Vesnice administrativně spadá pod opštinu Ulcinj. \n\nSeverní hranici vesnice, která má protáhlý východo-západní tvar, tvoří ulcinsjká solana; laguna Jaderského moře, která se užívá po desetiletí k výrobě soli. Jižní hranici poté představuje známá Velká pláž. Většina obyvatel se živí buď ve službách, nebo v turismu; v okolí vesnice se nachází celá řada menších hotelů, apartmánů a ubytovacích zařízení, které navštěvují většinou turisté ze zemí bývalé Jugoslávie. Ve vesnici se nachází katolický kostel.\n"}
{"id": "1178472", "url": "https://cs.wikipedia.org/wiki?curid=1178472", "title": "Bihaćská republika", "text": "Bihaćská republika\n\nBihaćská republika byla partyzánským svobodným územím na teritoriu bývalé Jugoslávie (konkrétně na území Bosenské Krajiny v rámci Nezávislého chorvatského státu) v průběhu 2. světové války.\n\nTato svobodná republika existovala od 4. listopadu 1942 do konce ledna 1943. Rozkládala se na území od Záhřebu a Karlovace po řeku Bosnu a Neretvu na území o konečné rozloze 50.000 km².\n\nKonec této nezávislé republiky znamenalo obsazení ustašovskými vojsky počátkem roku 1943.\n\nRepublika vznikla osvobozením Bihaće 4. listopadu 1942 a sjednocením území tzv. Svobodných území Bosenské krajiny \"(Slobodna teritorija Bosanske Krajine)\". Na tomto území byl také soustředěn štáb partyzánských vojsk. Její území bylo působením partyzánských vojsk rozšiřováno do poloviny ledna 1943. Byly zde soustředěny rezervy AVNOJ \"(Antifašističko veće narodnog oslobođenja Jugoslavije, Antifašistická rada lidového osvobození Jugoslávie)\". Byly zde zajišťovány různé služby i instituce, jako například sociální zajištění, byly zakládány školy, domovy pro sirotky apod. V těchto aktivitách byla také činná Komunistická strana Jugoslávie a Svaz antifašistické mládeže Jugoslávie.\n\n"}
{"id": "1178476", "url": "https://cs.wikipedia.org/wiki?curid=1178476", "title": "Patric Kjellberg", "text": "Patric Kjellberg\n\nPatric Kjellberg (* 17. červa 1969 v Trelleborgu, Švédsko) je bývalý švédský hokejový útočník, který odehrál 394 utkání v NHL.\n\nS reprezentací do 18 let získal zlatou medaili na mistrovství Evropy této věkové kategorie 1987 ve Finsku, kde byl zařazen do All Stars týmu turnaje. Ve výběru do 20 let se zúčastnil juniorského mistrovství světa 1989 v USA, kde švédský tým vybojoval stříbro.\n\nZa národní tým hrál na třech olympijských turnajích - 1992 v Alberville (5. místo), 1994 v Lillehameru (zlato) a 1998 v Naganu (5. místo). Zúčastnil se také dvou mistrovství světa - 1992 v Československu a 1998 ve Švýcarsku - z obou turnajů má zlato.\n\nHráč vyrostl v mužstvu Falu IF, kde od sezony 1985/86 nastupoval ve druhé švédské lize. V roce 1988 přestoupil do klubu nejvyšší soutěže AIK Ishockey. V sezoně 1992/93 se rozhodl zkusit NHL, kde nastupoval za Montréal Canadiens, který jej draftoval v roce 1988. Za Canadiens odehrál pouze sedm utkání, většinu času trávil na farmě v AHL - Fredericton Canadiens. V létě 1993 se rozhodl pro návrat do Švédska a posílil HV71. S tímto klubem získal mistrovský titul v ročníku 1994/95. Po tomto ročníku přestoupil do Djurgårdens IF, kde od druhé sezony zastával funkci kapitána. V sezoně 1997/98 dovedl svůj tým do finále a zároveň získal cenu pro nejlepšího střelce i nejslušnějšího hráče ligy.\n\nNHL se od sezony 1998/99 rozšířila o klub Nashville Predators, za který od jeho úvodní sezony hrál i Kjellberg. Během ročníku 2001/02 byl vyměněn za Petra Tenkráta do Mighty Ducks of Anaheim. S tímto klubem došel v roce 2003 do finále Stanley Cupu, kde Ducks podlehli New Jersey Devils 3:4 na utkání. Kjellberg ve finálové sérii nenastoupil a po sezoně ukončil aktivní kariéru.\n\nPůsobil jako generální manažer Leksands IF v ročníku 2009/10. V sezoně 2011/12 ještě naskočil jako hráč ve třech utkáních druhé ligy za mateřské Falu IF.\n\nSyn Simon je obránce dorosteneckého týmu Rögle BK a mládežnický reprezentant.\n\n"}
{"id": "1178480", "url": "https://cs.wikipedia.org/wiki?curid=1178480", "title": "Zkáza krásou", "text": "Zkáza krásou\n\nZkáza krásou (2016) je český dokumentární film režisérů Heleny Třeštíkové a Jakuba Hejny o Lídě Baarové. Základem filmu je materiál, který s Baarovou Třeštíková natočila v roce 1995. Z natočeného záznamu původně vznikl půlhodinový televizní dokument \"Sladké hořkosti Lídy Baarové\", po téměř dvaceti letech se ale Třeštíková na popud střihače Jakuba Hejny k materiálu vrátila a po získání grantu evropského programu Média spolu vytvořili výsledný celovečerní snímek uvedený v kinodistribuci.\n\nFilm byl náhodou uveden do kin ve stejný měsíc jako hraný film \"Lída Baarová\" Filipa Renče.\n\nNatáčení s Lídou Baarovou probíhalo v jejím bytě v Salzburgu a byly pro něj vyhrazeny tři dny. O první z nich však filmaři přišli. (První den je Baarová kvůli jejich pozdnímu příjezdu vyhodila, ale řekla jim, ať přijdou další den.) Celkem bylo natočeno zhruba šest hodin záznamu. Původně bylo natáčení plánováno pro díl o Velkém sále Lucerny pro cyklus České televize \"Lapidárium\", ale když už Třeštíková Baarovou kontaktovala, napadlo ji natočit i něco o ní a Baarová souhlasila. Na střih původního dokumentu ale filmaři měli jen pět dní. Práce na celovečerním filmu zabrala s přestávkami tři roky.\n\n"}
{"id": "1178482", "url": "https://cs.wikipedia.org/wiki?curid=1178482", "title": "Channel Islands (Kalifornie)", "text": "Channel Islands (Kalifornie)\n\nChannel Islands je skupina osmi ostrovů v Tichém oceánu západně od Los Angeles. Jsou součástí okresů Santa Barbara County, Ventura County a Los Angeles County ve státě Kalifornie, od pevniny je odděluje průliv Santa Barbara Channel, který měří v nejužším místě 30 km. Souostroví má celkovou rozlohu 908,8 km² a podle sčítání z roku 2010 na něm žije 4096 obyvatel, z toho většina ve městě Avalon na ostrově Santa Catalina.\n\n\nOstrovy mají subtropické klima, patří k nemnoha oblastem USA, kde se nevyskytuje sníh a mráz. Povrch je členitý, nejvyšší bodem je Devils Peak na ostrově Santa Cruz (740 m n. m.). Vegetaci tvoří tvrdolistý suchomilný keřový porost zvaný chaparral. Vzácnými místními rostlinami jsou borovice Torreyova, slézovec \"Lavatera assurgentiflora\" a krásnoočko \"Coreopsis gigantea\". Okolní moře je bohaté na řasy \"Macrocystis pyrifera\". Mořskou faunu tvoří lachtan kalifornský, plejtvákovec šedý, mnohopilák velký, siba kalifornská a další druhy. Hnízdí zde množství ptáků, například racek západní, buřňáček popelavý, ťuhýk americký nebo endemická sojka ostrovní. Izolovanost ostrovů dala vzniknout formám savců, které jsou příkladem ostrovního nanismu, jako liška ostrovní, skunk \"Spilogale gracilis amphiala\" nebo vyhynulý mamut trpasličí. Jako na posledním místě se zde ve volné přírodě udržel mločík červovitý. Unikátní ekosystém je předmětem zákonné ochrany: v roce 1980 byl na pěti severních ostrovech vyhlášen Channel Islands National Park a v okolním oceánu Channel Islands National Marine Sanctuary.\n\nPůvodními obyvateli byli Indiáni kmene Tongva, kteří žili převážně z rybolovu a těžby přírodních živic používaných při stavbě lodí. Počátkem 19. století ostrovy obsadili Mexičané a od roku 1852 jsou součástí USA (Smlouva z Guadalupe Hidalgo však ostrovy výslovně nezmiňuje, což vedlo v sedmdesátých letech ke zpochybnění amerického nároku hispanoamerickými aktivisty před Mezinárodním soudním dvorem). Noví usedlíci provozovali převážně zemědělství, zavlečená prasata a kozy výrazně poškodila původní přírodu, po vyhlášení národního parku bylo proto rozhodnuto o likvidaci nepůvodních druhů. Za druhé světové války souostroví obsadila americká armáda, ostrovy San Nicolas a San Clemente jsou dosud vojenskou základnou a veškeré obyvatelstvo tvoří vojenský personál, ostatní slouží převážně jako turistická destinace.\n\nŽivot původních obyvatel a jejich boje s aleutskými lovci mořských savců popisuje Scott O'Dell v románu \"Ostrov modrých delfínů\", který byl také zfilmován.\n\n"}
{"id": "1178490", "url": "https://cs.wikipedia.org/wiki?curid=1178490", "title": "Berngau", "text": "Berngau\n\nBerngau je obec v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc.\n\nŽije zde obyvatel.\n\nSousední obce jsou: Freystadt, Neumarkt in der Oberpfalz, Postbauer-Heng a Sengenthal.\n\n"}
{"id": "1178494", "url": "https://cs.wikipedia.org/wiki?curid=1178494", "title": "Stečanka", "text": "Stečanka\n\nStečanka () je zaniklá obec na severní Ukrajině, v Kyjevské oblasti a v Ivankivském rajóně. Leží asi dvacet kilometrů od města Černobyl, 16 km od Jaderné elektrárny Černobyl a 14 km od města Pripjať. Od 27. dubna 1986 (den poté, co došlo k havárii v jaderné elektrárně Černobyl) zde nežije nikdo. Zůstaly zde jen opuštěné budovy.\n"}
{"id": "1178498", "url": "https://cs.wikipedia.org/wiki?curid=1178498", "title": "Fubiniova věta", "text": "Fubiniova věta\n\nFubiniova věta je jednou z důležitých vět integrálního počtu. Vyslovil ji poprvé italský matematik Guido Fubini, po kterém se jmenuje, a jejím obsahem je vymezení podmínek, za kterých lze hodnotu vícerozměrného integrálu spočítat pomocí jednorozměrných integrálů a to bez ohledu na pořadí.\nObecně tedy udává možnost počítat\nZ formálního hlediska se jako Fubiniova věta označuje několik různých vět, protože přesné znění se liší pro různé definice integrálu.\n"}
{"id": "1178501", "url": "https://cs.wikipedia.org/wiki?curid=1178501", "title": "Paul Rausnitz", "text": "Paul Rausnitz\n\nPaul Rausnitz (9. března 1928 Jablonec nad Nisou, Československo – 11. listopadu 2018) byl česko-americký podnikatel židovského původu.\n\nPo okupaci Československa 1939 odešel se svými rodiči a bratry přes Polsko do Sovětského svazu. Spolu se svými bratry se přihlásil do československé jednotky v Buzuluku a podílel se na osvobození Československa. Po druhé světové válce v roce 1946 odešel s rodinou znovu do zahraničí. Po návratu do Československa v roce 1989 odkoupil akcie přerovské společnosti Meopta, kterou privatizoval. Kromě podnikání se aktivně angažoval v Československé obci legionářské.\n\n\n"}
{"id": "1178503", "url": "https://cs.wikipedia.org/wiki?curid=1178503", "title": "Libor Štefánik", "text": "Libor Štefánik\n\nBrigádní generál Libor Štefánik (* 21. července 1964 Prostějov) byl od 1. června 2013 do 28. července 2016 velitelem Vzdušných sil Armády České republiky. Funkci převzal po brig. gen. Jiřím Vernerovi.\n\nLibor Štefánik vystudoval v letech 1984 až 1987 Vojenskou vysokou leteckou školu v Košicích. V roce 1987 začala jeho kariéra v československém letectvu u letky taktického průzkumu 47. průzkumného leteckého pluku v Hradci Králové. V letech 1994 až 2000 sloužil na letišti v Čáslavi, konkrétně u 28. stíhacího bombardovacího leteckého pluku (1994–1995) a 4. základny stíhacího letectva (1995–2000). Během své pilotní kariéry létal na strojích L-29 Delfín, L-39 Albatros (na tomto typu stále létá), MiG-21R a MiG-21MF. V období let 2001 až 2003 zastával funkci vedoucího staršího důstojníka – specialisty \"CC AIR NORTH\" na letecké základně Ramstein v Německu a poté působil až do roku 2006 jako náčelník oddělení letectva na Velitelství společných sil. Libor Štefánik absolvoval v letech 2006–2007 Air War College na Maxwellově letecké základně v Alabamě ve Spojených státech a od 30. května 2007 velel 22. základně letectva. V červenci 2011 byl vyslán na zahraniční misi do Afghánistánu, kde působil ve funkci poradce náčelníka štábu afghánských vzdušných sil.\n\nPlukovník generálního štábu Libor Štefánik byl dne 1. června 2013 jmenován velitelem Vzdušných sil AČR, od 28. října v hodnosti brigádního generála. Za své priority ve funkci označil například zahájení činnosti Velitelství vzdušných sil (1. července 2013 došlo na základě závěrů Bílé knihy o obraně k obnovení samostatného velitelství v návaznosti na zrušení Společných sil AČR), sloučení 22. základny letectva a 23. základny vrtulníkového letectva, zahájení výcviku taktického letectva pro noční působení a s tím spojenou integraci moderních zaměřovacích kontejnerů na letouny L-159 ALCA a JAS-39 Gripen.\n"}
{"id": "1178504", "url": "https://cs.wikipedia.org/wiki?curid=1178504", "title": "Blackburn B-20", "text": "Blackburn B-20\n\nBlackburn B-20 byl britský dvoumotorový hornoplošný celokovový létající člun s pětičlennou osádkou, určený k plnění role námořního hlídkového a protiponorkového letounu.\n\nRychlost létajících člunů byla omezena aerodynamickým odporem, vyplývajícím z řešení jejich konstrukce. Zdrojem zvýšeného odporu vzduchu byly zejména vyrovnávací plováky pod křídlem, jejich vzpěry a vysoký člunový trup s kýlovými stupni.\n\nV únoru 1935 si šéfkonstruktér vodních letadel společnosti Blackburn, major J. D. Rennie, nechal patentovat způsob snížení příčného průřezu trupu létajícího člunu za letu. Oddělil z trupu člunovou část, která se při vzletu a přistání spouštěla na vzpěrách dolů na vzdálenost potřebnou k ochraně vrtulí před vodní tříští, za letu se pak stejným mechanismem zvedla do vybrání ve spodní části trupu.\n\nV roce 1936 vypsalo britské ministerstvo letectví specifikace R.1/36 na vývoj středního hydroplánu se dvěma motory. Firma Blackburn přihlásila svůj projekt B-20 s uspořádáním trupu podle J. D. Rennieho a ministerstvo nařídilo stavbu jednoho prototypu k otestování jeho patentu.\n\nZa pohon prototypu Blackburn B-20 byly zvoleny dva čtyřiadvacetiválcové motory do X typu Rolls-Royce Vulture s výkonem po 1345 kW. Pod vlastním nízkým trupem s plochou spodní částí nesly vzpěry člunovou konstrukci, jejíž pohyb nahoru a dolů ovládala čtveřice hydraulických pracovních válců. V člunové části, rozdělené na devět oddílů, bylo neseno palivo. Vyrovnávací plováky byly rovněž zatažitelné a během letu tvořily koncové oblouky obou polovin křídla.\n\nDokončený B-20 (V8914) byl v březnu 1940 spuštěn na řeku Clyde a dvacátého sedmého téhož měsíce jej pilot Harry Bailey zalétal. Při čtvrtém letu 4. dubna došlo k zatažení člunové části a plováků. Během pátého letu, konaného 7. dubna, byl na naléhání technika firmy Rolls-Royce proveden pětiminutový let na plný plyn. Test motorů byl proveden ve výšce 1830 m se zataženými plováky a vysunutou člunovou částí. Po dvou minutách letoun dosáhl rychlosti 458 km/h, při které se ovšem projevil flutter (třepotání) křidélek, který neustal ani po zastavení motorů. Neovladatelný stroj se zřítil do moře, dvě z pěti osob havárii nepřežily.\n\nÚdaje dle\n\n"}
{"id": "1178505", "url": "https://cs.wikipedia.org/wiki?curid=1178505", "title": "Angolská ženská basketbalová reprezentace", "text": "Angolská ženská basketbalová reprezentace\n\nAngolská ženská basketbalová reprezentace reprezentuje Angolu v mezinárodních soutěžích v basketbalu. \n"}
{"id": "1178507", "url": "https://cs.wikipedia.org/wiki?curid=1178507", "title": "Chorvatská ženská basketbalová reprezentace", "text": "Chorvatská ženská basketbalová reprezentace\n\nChorvatská ženská basketbalová reprezentace reprezentuje Chorvatsko v mezinárodních soutěžích v basketbalu.\n"}
{"id": "1178510", "url": "https://cs.wikipedia.org/wiki?curid=1178510", "title": "Apex", "text": "Apex\n\nApex (lat. vrchol) může být:\n\n"}
{"id": "1178511", "url": "https://cs.wikipedia.org/wiki?curid=1178511", "title": "Moïse Adilehou", "text": "Moïse Adilehou\n\nMoïse Wilfrid Maoussé Adilehou (* 1. listopadu 1995, Colombes, Francie) je francouzský fotbalový obránce beninského původu, od léta 2016 bez angažmá.\n\n\n"}
{"id": "1178513", "url": "https://cs.wikipedia.org/wiki?curid=1178513", "title": "Spoiler (letectví)", "text": "Spoiler (letectví)\n\nSpoiler (, rušit, kazit) je v letectví výklopná deska na vrchní ploše křídel, která slouží ke snížení vztlaku. Při vyklopení se na části plochy křídla zruší obtékání a tím i odpovídající část vztlaku. Užívá se zejména při přistání, kdy díky sníženému vztlaku letadlo dosedne pevněji na přistávací dráhu a přitlačí podvozek k jejímu povrchu. Tím se zvýší adheze pneumatik a sníží nebezpečí smyku. \n\nPodobnou funkci zastává i aerodynamická brzda, která se spoileru velmi podobá, je však navržena tak, aby zvyšovala čelní odpor letadla a tím snižovala jeho dopřednou rychlost. Ke snížení vztlaku při jejím vyklopení ovšem stejně dojde.\n\nJednoduše řečeno, spojlery pomáhají řídit dráhu sestupu a dopřednou rychlost. Kromě toho se spoilery vysouvají při otočení volantového řízení do strany na té polovině křídla, která má klesat a pomáhají tak příčnému řízení.\n\n"}
{"id": "1178515", "url": "https://cs.wikipedia.org/wiki?curid=1178515", "title": "Jelena Podkaminská", "text": "Jelena Podkaminská\n\nJelena Podkaminská ( ; * 10. dubna 1979 Moskva) je ruská divadelní a filmová herečka, která na filmovém plátně debutovala v roce 2002 ve filmu \"Poirotův neúspěch\".\nNarodila se roku 1979 v Moskvě. V roce 2005 absolvovala Divadelní institut Borise Ščukina, ve třídě Alexandra Širvindta.\n\n"}
{"id": "1178518", "url": "https://cs.wikipedia.org/wiki?curid=1178518", "title": "Dimitry Imbongo", "text": "Dimitry Imbongo\n\nDimitry Imbongo Boele (* 28. března 1990, Kinshasa, Zair (dnešní Demokratická republika Kongo)) je francouzský fotbalový útočník původem z DR Kongo, od roku 2016 hráč rakouského klubu LASK Linz.\n\n\n"}
{"id": "1178535", "url": "https://cs.wikipedia.org/wiki?curid=1178535", "title": "Conjoint analýza", "text": "Conjoint analýza\n\nConjoint analýza (z angličtiny CONsidered JOINTly – „zvažováno společně\"; česky někdy také „preferenční analýza\") je multivariační metoda, která byla vyvinuta v psychologii v 60. letech 20. století, v 70. letech byla posléze uvedena jako výzkumná metoda do marketingu. Jedná se o speciální techniku sloužící pro určení, které proměnné charakterizující výrobky nebo služby nejvíce ovlivňují volbu produktu a které kombinace kategorií těchto proměnných jsou spotřebiteli nejvíce preferovány. Tím, že spotřebitelé formulují své preference nebo vybírají z více produktových profilů, zjišťují výzkumníci jaké záměny mezi různými atributy značky činí, a tím také určují jejich důležitost pro zákazníky.\n\nPočátky conjoint analýzy sahají do 60. let 20. století, ve spojení s matematickou psychologií a psychometrikou. Skutečný vznik Conjoint analýzy je spojený s přelomem 60. a 70. let, kdy byla vyvinuta profesorem marketingu Paulem Greenem z The Wharton School of the University of Pennsylvania, který je v současnosti nejcitovanějším autorem.\n\nDo širšího povědomí odborné veřejnosti se conjoint analýza dostala v roce 1975 prostřednictvím časopisu Harvard Business Review. Růst oblíbenosti získala conjoint analýza v 90. letech, díky rozvoji uživatelsky přívětivých počítačových programů, které podporují tuto metodu a hodnověrnosti výsledků, které tato analýza přinášela. \n\nPo roce 2000 přibližně až 67% marketingových výzkumných společností používalo conjoint analýzu a je pravděpodobně jedním z největších vynálezů v marketingovém výzkumu za posledních 40 let. \n\nTuto analýzu lze aplikovat v různých situacích. Například metodologie „záměny značky/ceny“ jako prostředek odhadování efektivity a hodnoty značky. Tato metodologie je zjednodušenou verzí spojitého měření jen se dvěma proměnnými (značkou, cenou). Spotřebitelé dostanou na výběr z řady simulovaných výběrů při nákupu mezi různými kombinacemi značek a cen. Každá volba nutí spotřebitele ke změně mezi výběrem preferované značky a nižší platbou. Tento způsob zjišťuje hodnotu věrnosti zákazníka ke značce.\n\nDalší variací a aplikací Conjoint analýzy může být zaměřena na image a hodnotu značky. Toho, jak jména značek reagují na parametry fyzického produktu, aby se umožnilo rozšíření jména značky na novou škálu produktů. Dalším příkladem této variace je určení atributů společnosti, které jsou relevantní pro spotřebitele k celkovému vnímání image společnosti. V návaznosti se dále hodnotí důležitost zvolených atributů a odhadují se náklady na zlepšení (či změnu vnímání spotřebitelů).\n\nHlavní výhodou přístupu založeného na této analýze je, že uvažuje různé značky a aspekty produktu v marketingovém programu (složení, cenu produktu, distribuční místa,…), které pak mohou být zkoumány simultánně. Informace o spotřebitelských reakcích na různé marketingové aktivity se pak mohou odkrývat nejen u značek, na které se soustředíme, ale i u konkurence. Další výhoda je mnohostranné využití v různých problémových oblastech. Je to flexibilní nástroj, poskytuje výsledky na bázi intervalů, umožňuje odvodit úsudky o zákaznických segmentech, popř. struktuře jejich preferencí. Umožňuje simulovat přijetí produktu a rozhodování při změnách atributů produktu. Tato analýza je použitelná i při hodnocení inovací.\n\nNa druhou stranu nevýhodou je, že spotřebiteli mohou být představeny marketingové profily, které nejsou v souladu s očekáváním z důvodu, že o značkách už předem vědí. Pokud je tedy Conjoint analýza použita, marketér si musí dát pozor, aby spotřebitelé nehodnotili nerealistické profily či scénáře produktů. Dále je to časté používání ordinálních škál (stupnice podle pořadí priority hodnot ), které při korektním zpracování neumožňují aritmetické operace, jako je součet či průměr. Nevýhodou je i přetěžování respondentů kvůli velkému počtu posuzovaných alternativ, které si ani nemusí umět představit. Analýza také zkresluje výsledky kvůli omezeným možnostem popisu vlastností a vzhledu variant produktu. Ani předpoklad stability struktury preferencí v čase nemusí být správný.\n\nPrvním krokem při zpracování je výběr atributů – vlastností produktu, které jsou relevantní z hlediska cíle výzkumu Typickými atributy jsou technické aspekty produktu, jeho cena nebo značka. Větší počet zkoumaných atributů zvyšuje náročnost pro respondenty, a proto se doporučuje omezit na maximálně 6 až 7 atributů. Některé výzkumné společnosti však běžne používají atributů více, co může vést k horší kvalitě výsledků výzkumu.\n\nVolba atributů pak vychází z cílů výzkumu, což také znamená, že pravděpodobně půjde o atributy, které jsou ovlivnitelné zadavatelem výzkumu. Kromě toho by zvolené atributy měli sami respondenti považovat za důležité a doporučuje se je ověřit předvýzkumem. Atributy by měly být na sobě nezávislé, mají měřit pouze jednu dimenzi a jednomu produktu má odpovídat pouze jedna úroveň tohoto atributu. Atributy by dále měly být dobře popsatelné a konkrétní, aby si je respondenti uměli představit a aby byli schopni porovnat jejich důležitost s jinými atributy (např. atribut ,celková kvalita“ je nevhodný).\n\nDalší rozhodnutí se týká úrovní jednotlivých atributů. Předem se musí definovat hodnoty atributů, které tak budou popisovat konkrétní vlastnosti produktů. Např. při zkoumání mobilních telefonů můžeme zkoumat atribut hmotnost a úrovně nastavit na 80, 100 a 125 gramů.\n\nVíce úrovní také znamená větší zátěž pro respondenty. Nejčastější počet úrovní je 2 až 5 a mohou být u jednotlivých atributů různé. Rozestupy úrovní u metrických znaků nemusí být stejné a rozpětí úrovní má být dostatečně velké, aby umožnilo simulovat budoucí podmínky na trhu nebo technický vývoj a zjistily se tak preference zákazníků vzhledem k možným inovacím. Doporučuje se také zvolit počet úrovní pro všechny atributy podobný, protože výzkumy prokázaly, že se v důsledku uměle vysokého počtu úrovní jednoho atributu zvyšuje jeho relativní význam a dochází ke zkreslení výsledků.\n\nV následující tabulce je uvedena možnost použití conjoint analýzy při analýze produktu mobilního telefonu, atributy a úrovně atributů tohoto produktu: \n"}
{"id": "1178537", "url": "https://cs.wikipedia.org/wiki?curid=1178537", "title": "Alex Kiwomya", "text": "Alex Kiwomya\n\nAndrew Alexander \"Alex\" Kiwomya (* 20. května 1996, Sheffield) je anglický profesionální fotbalový záložník, který hraje za Fleetwood Town, kde hostuje z Chelsea. Jeho otcem je bývalý anglický fotbalista Andy Kiwomya.\n\nDo londýnské Chelsea odešel v roce 2010.\n\nV lednu 2015 odešel na jednoměsíční hostování do Barnsley. Debutoval 10. ledna 2015 proti Yeovil Town (výhra 2:0, 77 minut).\n3. února bylo jeho hostování prodlouženo do 3. března. Chelsea ho ale z hostování odvolala už 18. února.\n\nV lednu 2016 se připojil na hostování do Fleetwood Town. 21. února 2016 se vrátil do Chelsea.\n\nAlex reprezentoval Anglii ve výběrech do 16, 17 a 18 let. Momentálně hraje za anglickou fotbalovou reprezentaci do 19 let.\n\n"}
{"id": "1178540", "url": "https://cs.wikipedia.org/wiki?curid=1178540", "title": "Levhart arabský", "text": "Levhart arabský\n\nLevhart arabský či leopard arabský (\"Panthera pardus nimr\") je poddruh levharta skvrnitého žijící ostrůvkovitě při okrajích Arabského poloostrova a v malé části Izraele. Jeho biotopem jsou většinou horské, skalnaté, aridní oblasti, v nichž se nacházejí v potřebném množství zdroje vody (cca 1 na vzdálenost 3 km). Jedná se o velmi světlý a malý poddruh, hmotnost dospělých jedinců jen málokdy převyšuje 30 kg. Kromě období páření žije samotářským životem, setkání s člověkem se pokud možno vyhýbá. Loví nejčastěji gazely, kozorožce, zajíce, damany, dikobrazy a rozličné menší živočichy. Když má možnost a chybí mu přirozená kořist, napadá i domácí zvířata. Ještě začátkem 20. století byl levhart arabský rozšířen na velké části Arabského poloostrova, v Palestině a na Sinaji, ale postupně se jeho teritorium fragmentovalo a počet jedinců rychle klesal. Celková populace dosahuje začátkem 21. století jen 170–320 dospělých jedinců (z toho asi 70 v chovaných v zajetí) a Mezinárodním svazem ochrany přírody je klasifikován jako kriticky ohrožený. Nebezpečím pro něj je nelegální lov a úbytek přirozené kořisti, přičemž za obojím stojí svou činností člověk.\n\nLevhart arabský byl jako poddruh levharta skvrnitého uznáván už od roku 1833, a to přesto, že byl popsán na základě pouze jedné kožešiny. Dostal trinomické jméno \"nimr\", což arabsky znamená „levhart“, „tygr“ či „zvíře vypadající jako tygr se skvrnami“. Arabsky mluvící lidé mu obvykle říkají (\"al-nimr al-arabí\"). Hebrejsky se nazývá (\"nemer ha-midbar\"), tj. levhart pouštní, či (\"namer aravi\"), tedy levhart arabský.\n\nDalší levhartí subspecie postupně přibývaly a v 80. letech 20. století jich bylo uváděno již téměř 30. Poté co byla taxonomie těchto šelem podrobena genetickému zkoumání, však došlo v roce 1996 k redukci poddruhů na 8, a levhart arabský mezi nimi chyběl, neboť byl sloučen s levhartem perským (\"Panthera pardus saxicolor\"). Tato kategorizace byla v roce 2001 přehodnocena s výsledkem, že \"Panthera pardus nimr\" je přece jen samostatný poddruh. Za znovuuznáním stál jeden exemplář jihoarabského původu (toho času chovaný v zajetí v Izraeli), jemuž byly odebrány vzorky. Podle zkoumání mitochondriální DNA museli žít levharti arabští poměrně dlouho v izolaci od ostatních poddruhů. \"Panthera pardus jarvisi\", neboli levhart sinajský, byl dříve vyčleňován jako samostatný poddruh, ale v roce 2001 byl provizorně zařazen k levhartu arabskému, aniž by jeho vzorky byly testovány. Taxonomie levhartů, zvláště na Blízkém východě, však stále není uspokojivě vyřešena, a je možno do budoucna očekávat další změny.\n\nLevhart arabský je nejmenším poddruhem levharta. Velikostí se mu blíží pouze některé formy levharta afrického (např. z Kapska v Jihoafrické republice). Délka dosahuje od 160 cm u malých samic až po 210 cm u největších samců, z toho na ocas připadá asi 66–86 cm. Hmotnost dospělých jedinců se pohybuje od 18 do 34 kg. Barevně patří tento poddruh mezi světlé formy, základní barva je většinou krémová s mírně oranžovým nádechem, někdy může být až téměř bílá. Vnitřek rozet bývá poněkud tmavší, než srst v jejich okolí. Výskyt melanismu není žádnými autory zmiňován. Vzhledem k poměrně subtilní tělesné stavbě (především u samic) vyniknou u této kočky velké daleko od sebe posazené oči na relativně malé hlavě. Velikostní pohlavní dimorfismus je patrný (samci jsou větší), ale nikoliv velmi výrazný, jako například u levharta cejlonského (\"Panthera pardus kotiya\").\n\nAž do začátku 20. století žil levhart arabský na velké části Arabského poloostrova, na Sinaji a v Levantě. V severní části svého habitatu se mohl potkávat s levhartem perským a anatolským. Postupně se však území výskytu stále zmenšovalo a začátkem 21. století už byla šelma rozšířena jen ostrůvkovitě. V Izraeli se vyskytuje v Negevské a Judské poušti, v Saúdské Arábii v oblasti pohoří Saravát a Hidžáz, v Jemenu žije v provincii Hajjah a Al Mahrah, a v Ománu v oblasti Dafáru. Ve Spojených arabských emirátech možná přežívá pár jedinců při hranici s Ománem. V Sýrii, Egyptě a Jordánsku byl vyhuben.\n\nLevhart arabský dává přednost skalnatým pohořím s hlubokými údolími. Nevadí mu suchý polopouštní biotop, ale musí mít zdroje vody (cca 1 na vzdálenost 3 km) a dostatek úkrytů jak před člověkem, tak před vysokými poledními teplotami. Čistě písečným pouštním oblastem se vyhýbá. Jeho oblíbeným vegetačním pokryvem jsou porosty křovin a akácií. Ačkoliv v současnosti (začátek 21. století) žije prakticky výhradně v horách a jiném nepřístupném terénu, ještě před asi 100 lety se vyskytoval i v níže položených nečlenitých oblastech, kde je možno ho ve výjimečných případech zastihnout i dnes (pozorování z roku 2012).\n\nCelkovou divokou populaci levharta arabského tvoří určitě méně než 250 jedinců, přičemž žádná propojená subpopulace jich nemá více než 50. Velmi pesimistické odhady hovoří dokonce jen o 100 kusech. Největší populace je v Ománu (v Dafáru je zřejmě vůbec největší subpopulace), nicméně ani zde novější průzkumy nepotvrdily, že by místní levharti nějak prospívali. V ostatních státech žijí jen nepatrná společenstva těchto koček. Například v Izraeli bylo při podrobném mapování v letech 2001–2002 zjištěno pouhých 8 zvířat (3 v Judské poušti, 5 v Negevské poušti), z toho 5 samců a 3 samice. Jistou neznámou je množství jedinců v Saúdské Arábii. Tam sice odhad k roku 2006 hovořil o 60–425 jedincích, ale tato poměrně příznivá čísla se nepodařilo potvrdit. Naopak jedinými ověřenými pozorováními v tomto státě v poslední době (2007–2014) bylo několik otrávených levhartů. Poslední prokázaná spatření živých šelem v Saúdské Arábii pocházejí z roku 2002 a v Jordánsku z roku 1987. Na hranicích mezi Ománem a Spojenými arabskými emiráty snad může existovat populace 5–10 jedinců. Tyto pesimistické údaje dále umocňuje fakt, že počet levhartů chovaných v zajetí je rovněž velmi malý. Oficiálně je v různých zoologických zahradách a rozmnožovacích střediscích registrováno jen asi 70 zvířat, což dělá z tohoto poddruhu nejméně početného levharta skvrnitého (přibližně stejně nízkého počtu dosahuje levhart mandžuský, i když tam je opačný poměr mezi divokou a v zajetí chovanou populací).\n\nLevhart arabský je obvykle samotářské zvíře. Pokud se vyskytuje několik jedinců pohromadě, jde buď o samici s mláďaty, nebo o pár během páření. Jedná se sice spíše o nočního živočicha, ale pokud není vyrušován blízkostí člověka, bývá aktivní i ve dne. Fotopasti ho zachytily v mnoha případech ráno a pozdě odpoledne. Aktivitě během poledního žáru se vyhýbá. Arabští levharti potřebují k životu rozsáhlá území, protože hustota kořisti v aridních oblastech je relativně nízká. Teritorium samce bývá větší a může v sobě zahrnovat území vícero samic. Odhadovaný minimální nárok na prostor je u samic 60 km a u samců 100 km. Přesná data jsou vzácná, ale například v Izraeli v 80. letech 20. století měřilo území samic 84 km a samců 137 km, což je podstatně více, než je běžné u afrických, indických a thajských levhartů. V Ománu opatřili jedno zvíře vysílačkou, a to během měsíce prošlo vzdálenost více než 500 km. Území si šelma značkuje drásáním kůry stromů, hrabáním půdy, pachovými stopami a trusem.\nLevhart arabský loví jakékoliv dostupné živočichy až do velikosti mladého velblouda. K jeho hlavní kořisti patří kozorožec núbijský (\"Capra nubiana\"), daman skalní (\"Procavia capensis\"), tahr arabský (\"Arabitragus jayakari\"), zajíc africký (\"Lepus capensis\"), gazela obecná (\"Gazella gazella\"), v oblasti Izraele i gazela dorkas (\"Gazella dorcas\"). Útočí rovněž na dikobrazy, různé ptáky, hlodavce a plazy. Nepohrdne ani hmyzem. Výjimečně zabije i menšího velblouda či osla. Z výše jmenovaných jsou některé druhy v levhartí domovině velmi vzácné či dokonce na pokraji vyhubení (tahr a gazela obecná), proto se musí šelma často přeorientovávat na dostupnější kořist. Napadá tak i domácí zvířata, především kozy, ovce a psy. V 90. letech 20. století byly posbírány vzorky trusu levhartů ze Spojených arabských emirátů, konkrétně z oblasti Vádí Zeebat. Následná analýza ukázala, že jejich hlavní kořistí zde byly kozy, následovány zajíci a ptáky. Má se za to, že občas může zabít i mladé paviány. Usmrcuje i menší predátory, jako jsou ženetky a lišky (např. lišky pouštní nebo lišky kana). Jídelníček si doplňuje trávou nebo jiným rostlinným materiálem. Útočí přepadem ze zálohy (plížení, křoviny, strom, skála), kořist pronásleduje jen na krátkou vzdálenost. Zabíjí mocnými údery tlap a kousnutím do hrdla či šíje. Někdy usmrtí větší kořist tím, že jí prokousne čumák. Byl zaznamenán případ, kdy 26kg samice takto zabila 72kg kozorožce. Vzhledem k absenci silnějších predátorů si ulovené zvíře jen výjimečně vynáší do korun stromů, což platí obecně i pro další asijské levharty.\n\nPáření probíhá celoročně, i když například v Izraeli mívají levharti říji nejčastěji v březnu. Říje samic trvá obvykle 5 dní, pozorování ze zoologických zahrad hovoří o 7 dnech. Následně po zhruba 97–100 dnech březosti porodí 1–4 mláďata. Počet mláďat ve vrzích v zajetí bývá zřejmě menší, než je obvyklé v divočině; v průměru jde jen o 1,25 mláděte na vrh. Koťata se rodí slepá a vidět začínají po cca 7 dnech. Matka je chrání v úkrytu (opuštěné doupě, husté křoví, malá jeskyně) a pravidelně prvních několik týdnů jsou přesouvána na jiné místo jako ochrana před predátory. Po třech měsících jsou odstavena, ale zůstávají s matkou až do věku dvou let. Pohlavní dospělosti dosahují zhruba ve 2–3 letech, rozmnožovat se začínají o něco později, přibližně ve 3–4 letech. V přírodě se dožívají 12–15 roků (více jen zcela výjimečně), v zajetí až 24 let. Samice přestávají být plodné po dosažení 17–19 let.\n\nHlavním viníkem současného kritického stavu levharta arabského je člověk. Tato velká kočka je lovena minimálně 5 000 let, přičemž stále existují i tisíce let staré pasti určené k jejímu lapení. I v současnosti (2018) lidé perzekvují levharta, kdykoliv mají příležitost. Hlavním důvodem nenávisti vůči této šelmě byly a stále jsou její útoky na domácí zvířata, především kozy a ovce, ale i velbloudy. Příčinou je i prostý strach před tímto zvířetem. To však nebyly jediné důvody, proč byli levharti pronásledováni. Cestovatel Carl Raswan zaznamenal v roce 1935 příhodu, kdy poblíž hranice mezi Saúdskou Arábií a Emirátem Transjordánsko narazila jeho skupina na levhartici se dvěma mláďaty, která se živila na mrtvé gazele. Jeden z lovců zastřelil samici a následně snědl její syrové srdce, neboť věřil, že z něj získá sílu. Další příčinou lovu je uspokojení poptávky trhu po levhartích produktech, především kůžích, zubech, lebkách a drápech. Například v Saúdské Arábii se na místních trzích prodávají kožešiny za 300 dolarů za kus. Obchodníci mrtvé levharty obvykle kupují od rodinných klanů z Jemenu, kde neexistuje zákaz lovu, respektive ho nelze vynutit. Přestože počty zvířat a tím pádem tržby stále klesají, pořád jde o lukrativní byznys a ukončení této činnosti se nepředpokládá. Levharti jsou na začátku 21. století tak vzácní, že je obtížné ulovit je pomocí střelných zbraní. Lidé proto kromě pastí používají i otrávené návnady. Ty nemusejí být ani určeny levhartům, ale jed usmrcuje bez rozdílů. Kromě cíleného zabíjení přispívají lidé k úbytku levhartů i nepřímo tím, že loví jejich kořist, a svou činností zmenšují jejich biotop. V některých oblastech jsou původní divocí savci vyhubení anebo tak vzácní, že levhartům nezbývá než zabíjet nehlídaná domácí zvířata.\n\nV důsledku malé a fragmentované populace zbývajícím divokým levhartům velmi reálně hrozí příbuzenské křížení a všechny problémy, které z toho vyplývají. Izraelští levharti jím jsou již nepochybně zasaženi. Z 80. let 20. století máme potvrzeny tři případy, kdy se samice spářila se svým synem.\n\nVelmi nepříjemné následky může mít i špatně provedená pomoc. V 80. letech 20. století proběhl v Izraeli výzkum levhartů. Bylo vyfotografováno, odchyceno, změřeno a označeno několik jedinců. Levharti byli v té době považováni za poměrně běžné zvíře, jehož počty se zvyšují. Po skončení výzkumu bylo z Judské pouště přemístěno či zabito celkem 5 samic. To mělo pro místní populaci závažné následky. Najednou zde žilo mnohem více samců než samic. Levhartí samci se snaží spářit, jak je to jen možné. Pokud ale nenajdou říjnou samici, zabíjejí mláďata (a to i vlastní), aby samici do říje přivedli. Tato tzv. infanticida je u kočkovitých šelem poměrně běžná, ale v pohlavně nevyvážené populaci může mít fatální následky, neboť jestliže je samců mnohem více než samic, nemají tyto prakticky šanci odchovat mladé do dospělosti. Tato situace přivedla levharty v Judské poušti na pokraj vyhynutí.\n\nDalším problémem je nestabilní politická situace především v Jemenu, která nedovoluje účinné uplatňování jakékoliv ochranné legislativy.\n\nLevhart arabský (stejně jako ostatní levharti) je veden v příloze I v Úmluvě o obchodu s ohroženými druhy zvířat (CITES Apendix I) a jakýkoliv mezinárodní obchod s ním je zakázán. Mezinárodní svaz ochrany přírody (IUCN) vede tuto velkou kočku jako kriticky ohroženou již od roku 1996, přičemž jako ohrožená byla vyhodnocena v roce 1994.\n\nPokusy o záchranu zvířete začaly v 90. letech 20. století, když se zjistilo, že jeho počty se rapidně snižují. V Ománu byla v roce 1997 ustavena přírodní rezervace Jabal (Jebel) Samhan, která má plochu 4500 km². Zde umístěné fotopasti v letech 1997–2000 vyfotografovaly celkem 17 jedinců. V roce 2008 vznikl o šelmě dokumentární film, který byl z větší části točen v této ománské rezervaci, a kde je možno vidět jedinečné záběry několika jedinců. Stanice Al-Džazíra odvysílala v roce 2012 krátký dokument, kde kromě jiného ukázala mravenčí a často neúspěšnou snahu pracovníků rezervace zaznamenat v této oblasti přítomnost levhartů. Skupina dobrovolníků z Jemenu se zde učí, jak studovat, fotit a chránit levharty, a s těmito svými zkušenostmi se má pokusit chránit tuto šelmu ve své zemi. V roce 2014 zavedly ománské úřady kompenzaci pastevcům a chovatelům dobytka za případné škody způsobené levharty.\n\nExistuje několik dalších projektů, jejichž cílem je zvíře zachránit, například \"Foundation for the Protection of the Arabian Leopard in Yemen\". V Saúdské Arábii se na ochranu šelmy zaměřuje \"Saudi Wildlife Authority\". Proklamovanou snahou je šířit osvětu mezi lidmi, zkusit změnit zažitou představu o levhartovi jako škůdci a zabijákovi, získávat další informace a data, podporovat chovy v zajetí a lobbovat za vytvoření chráněných území a propojit je koridory. To jsou také hlavní cesty jak levharta arabského zachránit před vyhynutím.\n\nPrvní zvířata pro chov v zajetí byla odchycena v roce 1985 v Ománu, a posléze došlo k založení chovné knihy. Vůdčím státem, jenž se snaží koordinovat chov v zajetí, se staly Spojené arabské emiráty. Od roku 1999 probíhá cílené množení této populace. K roku 2015 vlastní chovnou knihu \"Breeding Centre for Endangered Arabian Wildlife\" v Šardžá, kde zároveň žije nejvíc jedinců; koncem roku 2010 jich bylo 28. Několik kusů vlastní National Wildlife Research Centre v Taifu v Saúdské Arábii. Celkem se v zajetí nachází něco přes 70 zvířat, všechno potomci 14 zakladatelů. Cílem chovů je zachovat maximální možnou genovou diverzitu, čehož se dá nejlépe dosáhnout přidružením nových alespoň sedmi chovných zvířat a rozšířením počtu jedinců na 300 během 100 let. Ne všechny zoologické zahrady mají kladný dopad na populaci levhartů. Například v zoo Taiz v Jemenu jsou v důsledku občanské války podmínky pro chov katastrofální a levharti i jiná zvířata tam doslova umírají hlady. Kromě několika arabských států drží tyto levharty v zajetí už jen Izrael. Počty zvířat v soukromých chovech nejsou známy.\n\nNa území dnešního Izraele se stýkaly areály tří poddruhů/forem levhartů – anatolského, sinajského a arabského. Z těchto tří poddruhů či regionálních forem přežívá na začátku 21. století v Izraeli již jen levhart arabský. Poslední anatolský levhart byl zabit v západní Galileji v roce 1965, k vymizení sinajského došlo o něco později. Jak však již bylo řečeno, toto dělení na poddruhy není jisté a uzavřené, a na obraz této šelmy v židovské kultuře a mytologii nemělo vliv.\n\nLevhart se objevuje v Tanachu (z křesťanského pohledu označovaném jako Starý zákon), kde je v sedmé kapitole knihy Danielovy uveden jako třetí ze čtyř zvířat, jenž symbolizují určitá království či říše. V šestém verši je popsán slovy „Potom jsem viděl, hle, další zvíře bylo jako levhart a mělo na hřbetě čtyři ptačí křídla. Bylo to zvíře čtyřhlavé a byla mu dána vladařská moc.“ Jedná se o zpodobnění Řecka – buď jako symbol jeho expanze do všech světových stran nebo následné rozdělení Makedonské říše na čtyři díly. Proč právě levhart představuje Řecko, není jisté. Možná je to proto, že Řekové (Makedonci) si jako třetí říše v pořadí podmanili Izrael (levhart = třetí nejsilnější zvíře oblasti po lvu a medvědovi), anebo pro krásu, jenž je připisována jak levhartovi, tak této zemi, či pro rychlý a nebojácný rozmach řeckého vlivu a kultury.\n\nV Mišně je levhart zmíněn jako symbol odvahy a nebojácnosti, v některých případech přecházející v drzost a nelítostnost, přičemž toto přirovnání není ani čistě kladné ani záporné. V Pirkej avot (5:20) se praví: „Buď odvážný jako levhart, lehký jako sup, rychlý jako gazela a silný jako lev, abys vyplnil vůli svého Nebeského Otce.“ ().\n\nNěkteří Arabové považují levharta za symbol statečnosti a pokud se chtějí o někom vyjádřit jako o odvážném či statečném, mohou použít slovo \"nimr\".\n\n\n"}
{"id": "1178549", "url": "https://cs.wikipedia.org/wiki?curid=1178549", "title": "Pelamida obecná", "text": "Pelamida obecná\n\nPelamida obecná (\"Sarda sarda\") je dravá mořská ryba z čeledi makrelovitých.\n\nPelamida obecná dosahuje běžně délky 50 cm, maximální zjištěná délka je 91 cm. Dospělosti dosahuje při velikosti kolem 37 cm. Má dlouhé vřetenovité tělo, které je celé pokryté šupinami. Hřbetní ploutev má 20 až 23 postupně se zkracujících trnů, které po velmi krátké mezeře pokračují 15 až 18 měkkými paprsky ve druhé hřbetní ploutvi. Řitní ploutev má 14 až 17 měkkých paprsků.\n\nPelamida obecná žije v hejnech, je tažná. Většinu života žije v hloubce do 200 metrů (tj. jde o rybu epipelagickou), konkrétně v hloubkách mezi 80 až 200 metry. Vyskytuje se v předbřežním pásu od čáry odlivu po okraj pevninského šelfu, tj. je neritickou rybou.\n\nPelamida obecná je hospodářsky významná ryba.\n\n"}
{"id": "1178554", "url": "https://cs.wikipedia.org/wiki?curid=1178554", "title": "Sleziník", "text": "Sleziník\n\nSleziník (\"Asplenium\") je rozsáhlý rod kapradin z čeledi sleziníkovité, v jeho širokém pojetí je rozeznáváno okolo 700 druhů a je nejrozsáhlejším rodem leptosporangiátních kapradin. Jsou rozšířeny téměř kosmopolitně po celém světě, několika druhů roste i v tropech. Na území Evropy je známo asi 50 druhů a v České republice asi 9. Některé stálezelené druhy se používají jako okrasné rostliny.\n\nVelký počet druhů a globální rozšíření naznačují i pestrost podmínek, ve kterých se rostliny vyskytují. Mnohé rostou ve vlhkém a trvale zastíněném prostředí, jiným nevadí plné oslunění. Obdobně je tomu i u požadavků na vlastnosti půdy, které se mohou odlišovat i v rámci jednotlivého druhu; příkladem je v ČR hojně rozšířený sleziník červený, jehož jeden podruh roste výhradně na kyselých půdách a druhý pouze na zásaditých.\n\nSleziníky jsou kapraďorosty rostoucí v zemině či skalních štěrbinách, vzácně i epifyticky. Vyrůstají z vodorovného nebo vystoupavého, krátkého, šupinatého a bohatě kořenujícího oddenku. Vzpřímené nebo téměř vzpřímené listy rostou v hustém trsu, plodné listy bývají vyšší než sterilní a někdy i odlišně tvarované. Často křídlaté listové řapíky mají jeden nebo dva protilehle otočené cévní svazky. Čepele listů bývají různotvaré, od jednoduchých až po čtyřnásobně zpeřené a mají na listech znatelné žilky. Podlouhlé výtrusnicové kupky bývají na jednom lístku po čtyřech až šesti a jsou kryté bělavými, celokrajnými ostěrami. Spory jsou zploštěné, eliptické až ledvinovité, nadzemní gametofyt je zelený.\n\nV rozrůznění sleziníků hrají velkou roli hybridizace, polyploidizace i aloploidizace. Nejčastěji se vyskytují druhy diploidní, které jsou alogamické a rozmnožují se sexuálně. Méně časté jsou druhy tetraploidní, ty jsou autogamické (schopné samooplození) a mohou se tak rozšiřovat rychleji. Vzájemná, někdy mnohonásobná propojení mají za následek nízký počet determinačních znaků, často jsou kvantitativní povahy a lze je určit jen mikroskopicky. To vede k nejasnostem v příbuznosti a znejisťuje hodnotu jednotlivých taxonů.\n\nNa rod sleziník je nyní nahlíženo jako na široký rod s několika podrody, které byly v minulosti hodnoceny jako samostatné rody. V české přírodě to jsou např. podrody \"Asplenium\" L. (sleziník), \"Ceterach\" DC. (kyvor) a \"Phyllitis\" Hill (jelení jazyk).\n\nV České republice vyrůstají tyto druhy sleziníků:\nVyskytují se také hybridy:\n\nNěkteré stálezelené, exotické, epifytické druhy, např. \"Asplenium antiquum\" a \"Asplenium dimorphum\" nebo terestrický \"Asplenium nidus,\" se pěstují a osazují se jimi subtropické skleníky. Evropské druhy, např. jelení jazyk celolistý a sleziník červený bývají zase součástí okrasných zahrad a parků.\n\n \n"}
{"id": "1178557", "url": "https://cs.wikipedia.org/wiki?curid=1178557", "title": "Hlas mučedníků", "text": "Hlas mučedníků\n\nHlas mučedníků je skupina několika příbuzných křesťanských organizací založených z popudu luteránského faráře Richarda Wurmbranda v zemích jako je Austrálie, Česká republika, Kanada, Nový Zéland a Spojené státy americké. Posláním organizace je zvyšovat povědomí o tisícovkách křesťanů, kteří jsou ročně zabíjeni, mučeni, vězněni nebo jinak utlačováni kvůli své víře. Také poskytuje praktickou pomoc pronásledovaným křesťanům napříč celým světem. Tyto organizace jsou financovány prostřednictvím darů jednotlivých církví, soukromých osob a organizací. Neexistuje žádné celosvětové sídlo této organizace, protože každá místní pobočka je právně i organizačně samostatnou a ekonomicky soběstačnou entitou.\n\n"}
{"id": "1178563", "url": "https://cs.wikipedia.org/wiki?curid=1178563", "title": "Victor Igbonefo", "text": "Victor Igbonefo\n\nVictor Chukwuekezie Igbonefo (* 10. října 1985, Nigérie) je nigerijsko-indonéský fotbalový obránce a reprezentant Indonésie, od roku 2016 hráč thajského klubu Navy FC.\n\n\nV A-mužstvu Indonésie debutoval v roce 2013.\n\n"}
{"id": "1178564", "url": "https://cs.wikipedia.org/wiki?curid=1178564", "title": "Novozélandská ženská basketbalová reprezentace", "text": "Novozélandská ženská basketbalová reprezentace\n\nNovozélandská ženská basketbalová reprezentace reprezentuje Nový Zéland v mezinárodních soutěžích v basketbalu.\n"}
{"id": "1178567", "url": "https://cs.wikipedia.org/wiki?curid=1178567", "title": "Atacama Pathfinder Experiment", "text": "Atacama Pathfinder Experiment\n\nAtacama Pathfinder Experiment (volně \"Atacamský průzkumný experiment\", APEX) je radioteleskop v Chile. Nachází se v poušti Atacama a provozuje jej společně německý Institut Maxe Plancka pro radioastronomii, Evropská jižní observatoř (ESO) a švédská Onsala Space Observatory.\n\nRadioteleskop APEX je umístěný v severní části pouště Atacama v Observatoři Chajnantor v nadmořské výšce 5060 m. Nachází se 1 km severně od centrální části hlavního zařízení této observatoře, soustavy 66 obdobně velkých radioteleskopů Atacama Large Millimeter Array (ALMA). V provozu je od roku 2005.\n\nRadioteleskop pracuje na milimetrových a submilimetrových vlnových délkách – od dlouhého infračerveného záření po rádiové vlny. Průměr jeho antény je 12 m. K dispozici má několik kamer podle aktuálně sledovaných vlnových délek, mj. bolometrickou kameru LABOCA (Large Apex Bolometer Camera), která má rozlišení 295 pixelů a pracuje na vlnové délce 870 µm (345 GHz), tedy v oblasti terahertzového záření. Využívá velmi citlivých teploměrů. Aby tyto teploměry zaregistrovaly co nejmenší změnu teploty způsobenou zářením a aby dosáhly co největšího odstupu užitečného signálu od šumu, jsou ochlazovány pomocí kapalného helia na teplotu okolo 0,3 stupně nad absolutní nulou (na -272,85 °C).\n\nTento radioteleskop vznikl v roce 2005 jako prototyp pro vývoj zařízení ALMA. Průběžně však prováděl samostatná měření a pokračuje v nich i po dostavění projektu ALMA. V roce 2017 bylo rozhodnuto o prodloužení jeho provozu do roku 2022.\n\nV roce 2016 dokončil radioteleskop svůj největší projekt – přehlídku oblasti Mléčné dráhy v submilimetrovém pásmu nazvanou ATLASGAL. Tento výzkum poskytuje dosud nejdetailnější pohled na rozložení chladného hustého plynu v rovině Galaxie.\n\n"}
{"id": "1178568", "url": "https://cs.wikipedia.org/wiki?curid=1178568", "title": "Obština Devňa", "text": "Obština Devňa\n\nObština Devňa ( \"Община Девня\") je bulharská jednotka územní samosprávy ve Varenské oblasti. Leží ve východním Bulharsku. Sídlem obštiny je město Devňa, kromě něj zahrnuje obština 2 vesnice. Žije zde necelých 9 tisíc stálých obyvatel.\n\nVšechna sídla v obštině jsou samosprávná.\n\n\nV obštině žije 8 758 stálých obyvatel a včetně přechodně hlášených obyvatel 9 758. Podle sčítáni 1. února 2011 bylo národnostní složení následující:\n"}
{"id": "1178571", "url": "https://cs.wikipedia.org/wiki?curid=1178571", "title": "Želtoksan", "text": "Želtoksan\n\nŽeltoksan (Желтоқсан - kazašsky prosinec) je označení pro události, k nimž došlo v Kazašské SSR mezi 16. a 19. prosincem 1986 a které byly prvním z řady národnostně motivovaných konfliktů, jež byly v důsledku politiky glasnosti široce medializovány a nakonec vedly k rozpadu Sovětského svazu.\n\nMichail Sergejevič Gorbačov ve snaze omladit stranické vedení rozhodl koncem roku 1986 o odvolání dlouholetého prvního tajemníka kazašské komunistické strany a Brežněvova spojence Dinmuchameda Kunajeva. Jeho nástupcem určil dosavadního stranického šéfa Uljanovské oblasti Gennadije Kolbina, který byl ruské národnosti a neměl do té doby s Kazachstánem nic společného. Tuto výměnu, která nebyla projednána s republikovým vedením, vnímali Kazaši jako národní urážku. Po oznámení Kolbinova jmenování vyšly 16. prosince do ulic hlavního města Almaty skupiny převážně studentů a skandovaly hesla odmítající centralizované rozhodování. Následujícího dne se počet demonstrantů znatelně zvýšil a došlo k prvním násilnostem. Úřady vyhlásily výjimečný stav a rozhodly o vyslání jednotek OMON, aby nepokoje potlačily; po sérii násilných střetů byl dne 19. prosince ve městě obnoven pořádek. K demonstracím došlo také ve městech Šymkent, Karaganda a Taldykorgan. \n\nHodnověrné údaje o rozsahu nepokojů nejsou k dispozici. Oficiální sovětská média zprvu hovořila o pár stovkách výtržníků, naproti tomu kazašský profesor Sajin Burbasov odhaduje počet povstalců na minimálně 40 000. Rovněž počet obětí na životech byl utajen, odhady se pohybují od dvou stovek po více než tisíc. Mnoho účastníků srážek bylo zatčeno, studenti byli vyloučeni ze škol. Student architektury Kajrat Ryskulbekov byl na základě filmového záznamu obviněn z útoku na policisty a odsouzen k smrti, trest mu byl později zmírněn na dvacet let odnětí svobody. Zemřel za nevyjasněných okolností v semipalatinské věznici 21. května 1988. Po vyhlášení nezávislosti Kazachstánu byl vyhlášen národním mučedníkem a byla mu odhalena řada pomníků.\n\nKazachstán se stal nezávislou republikou 16. prosince 1991, tedy pět let po vypuknutí Želtoksanu. V roce 2006 byl na památku dvacátého výročí událostí odhalen v Almaty pomník nazvaný Úsvit svobody.\n\n"}
{"id": "1178576", "url": "https://cs.wikipedia.org/wiki?curid=1178576", "title": "Obština Beloslav", "text": "Obština Beloslav\n\nObština Beloslav ( \"Община Белослав\") je bulharská jednotka územní samosprávy ve Varenské oblasti. Leží ve východním Bulharsku. Sídlem obštiny je město Beloslav, kromě něj zahrnuje obština 3 vesnice. Žije zde přes 10 tisíc stálých obyvatel.\n\nVšechna sídla v obštině jsou samosprávná.\nV obštině žije 10 126 stálých obyvatel a včetně přechodně hlášených obyvatel 11 435. Podle sčítáni 1. února 2011 bylo národnostní složení následující:\n"}
{"id": "1178577", "url": "https://cs.wikipedia.org/wiki?curid=1178577", "title": "Severočeská hvězdárna a planetárium v Teplicích", "text": "Severočeská hvězdárna a planetárium v Teplicích\n\nSeveročeská hvězdárna a planetárium v Teplicích je veřejná hvězdárna a planetárium v severočeských Teplicích. Je to příspěvková organizace řízená odborem kultury a památkové péče Krajského úřadu Ústeckého kraje. Hvězdárna se nachází na Písečném vrchu na jihovýchodním okraji Teplic v nadmořské výšce 265 m n. m., planetárium je umístěno v městské části Šanov v Koperníkově ulici necelý kilometr od hvězdárny. Hlavní činností hvězdárny a planetária je popularizace astronomie a příbuzných věd a zprostředkování nových poznatků z těchto oborů široké veřejnosti a žákům a studentům škol. Hvězdárna je vybavena 43cm zrcadlovým dalekohledem se světelností f/6,8 a řadou dalších menších přístrojů. Ředitelem hvězdárny je Zdeněk Moravec.\n\nHvězdárna dr. Antonína Bečváře v Mostě je od roku 1974 pobočkou Teplické hvězdárny. Hvězdárna a planetárium v Teplicích se svou pobočkou v Mostě jsou jedinými takovými institucemi na území Ústeckého kraje.\n\nVýstavba hvězdárny začala v roce 1957 v rámci akce Z, šlo o pozorovatelnu astronomického kroužku při Kulturním a společenském středisku v Teplicích. Dokončena byla v roce 1963, 6. července toho roku proběhlo první veřejné pozorování na pozemku před hvězdárnou – šlo o částečné zatmění Měsíce. Od 1. března 1964 fungovala jako Lidová hvězdárna v Teplicích, ale pozorování stále probíhalo na pozemku před hvězdárnou. Kopule byly zprovozněny po opravě v roce 1968, v polovině roku 1969 získala hvězdárna nový přístroj, 15cm čočkový dalekohled vyrobený Štefánikovou hvězdárnou v Praze. Stavba planetária byla plánována už od konce 60. let, ale velmi dlouho se hledalo vhodné místo, kde by se planetárium dalo postavit. Na konci 80. let bylo rozhodnuto o umístění planetária v městské čtvrti Šanov nedaleko hvězdárny na pozemku základní a mateřské školy. Planetárium bylo slavnostně otevřeno 21. června 1995.\n\nV únoru roku 2014 byl uveden do provozu nový zrcadlo–čočkový dalekohled typu modifikovaný Dall–Kirkham o průměru zrcadla 43 cm na německé paralaktické montáži. V rámci plánované rekonstrukce byla v únoru roku 2016 vyměněna stará severozápadní kopule za novou, sloužit bude především jako sluneční pozorovatelna. V květnu 2017 byla hvězdárna na Písečném vrchu uzavřena a začala její plánovaná rekonstrukce. Ta bude spočívat v úplné přestavbě hlavní budovy mezi oběma kopulemi a vybudování vyhlídkové terasy na její střeše. Přestavba by měla trvat asi 13 měsíců.\n\nHlavní činností hvězdárny a planetária je popularizace vědeckých poznatků z astronomie a jiných věd mezi širokou veřejnost. Je tomu přizpůsobena jak svou snadnou dostupností, tak také přístrojově a personálně. Hvězdárna je otevřená každou sobotu od 13 hodin, kdy za jasného počasí probíhá pozorování Slunce a v sobotu večer následuje pozorování večerní a noční oblohy. Večerní otevírací doba je přizpůsobena ročnímu období. Planetárium je otevřené každou středu a neděli od 19 hodin, navíc v neděli od 14 hodin probíhají v planetáriu pořady pro děti.\n\nHvězdárna a planetárium nabízí celou řadu pořadů pro školy od mateřských až po střední. Jejich hlavním cílem je seznámit žáky a studenty se základy našich znalostí o vesmíru, Zemi a jejím nejbližším okolí. Na hvězdárně jsou také organizovány dva astronomické kroužky, pro starší žáky základních škol a pokročilé studenty především ze středních škol.\n\nKromě toho probíhají na hvězdárně pozorování výjimečných astronomických úkazů jako jsou například zatmění Slunce a Měsíce. Hvězdárna také hostí akci Café Nobel, neformální setkání veřejnosti s vědci u kávy, kterou pořádá Univerzita Jana Evangelisty Purkyně v Ústí nad Labem.\n\nCelková návštěvnost planetária a Teplické a Mostecké hvězdárny byla v roce 2014 asi 11 500 lidí.\n\nNa hvězdárně v Teplicích, podobně jako na jiných tzv. lidových hvězdárnách, probíhá také odborná činnost, která přispívá k rozšiřování našich znalostí o Zemi a vesmíru. Zde se věnují pozorování zákrytů hvězd planetkami pomocí citlivé televizní kamery umístěné v ohnisku dalekohledu. Toto pozorování slouží k velmi přesnému určení průměru planetky, která hvězdu zakrývá, pokud je pozorování víc, tak také k přibližnému určení jejího profilu. Dříve se na hvězdárně také pozorovaly zákrytové dvojhvězdy, a byla zde umístěna celooblohová kamera na pozorování bolidů, tedy velmi jasných meteorů. Kamera byla později přesunuta kvůli silným exhalacím a také světelnému znečištění ve městě do Růžové na Děčínsku.\n\nHvězdárna má dvě kopule označené podle světových stran. V severozápadní kopuli, která prošla nedávno celkovou rekonstrukcí, jsou umístěny dalekohledy na pozorování Slunce, především čočkový dalekohled Carl Zeiss Jena s průměrem 15 cm a světelností f/15, vyrobený Štefánikovou hvězdárnou v Praze. Je umístěn na paralaktické montáži od firmy Carl Zeiss Jena. Další, menší dalekohledy na téže montáži slouží k pozorování chromosféry Slunce.\n\nV jihovýchodní kopuli je umístěn 43cm zrcadlo–čočkový dalekohled typu modifikovaný Dall–Kirkham se světelností f/6,8 na paralaktické montáži, největší přístroj hvězdárny. Využívá se k pozorováním pro veřejnost, ale také k odborné činnosti, tedy k pozorování zákrytů hvězd planetkami. V kopuli je také k dispozici přenosný školní zrcadlový dalekohled typu Cassegrain s průměrem 15 cm a světelností f/15 s meniskem.\n\nTeplické planetárium patří mezi malá, ale technicky dobře vybavená planetária. Kopule astrosálu má průměr 10 metrů. Hlavním přístrojem je projekční planetárium ZKP2 od firmy Carl Zeiss Jena. Planetárium je dále vybaveno řadou dalších projektorů a zvukovou aparaturou.\n\n\n"}
{"id": "1178586", "url": "https://cs.wikipedia.org/wiki?curid=1178586", "title": "Pinus pinceana", "text": "Pinus pinceana\n\nPinus pinceana či Pinus latisquama je malá mexická tříjehličná borovice, velmi odolná vůči suchu.\n\nStálezelený a jehličnatý strom, dorůstající do výšky 10 m. Kmen je krátký, někdy nerovný nebo rozvětvený a dosahuje průměru 0,25 m. Větve jsou nepravidelné. Koruna je oblá, hustá a později nepravidelná. Borka je u mladých stromů hladká a bledě šedá, u starších tenká, šupinovitá a šedohnědá. Letorosty jsou hladké, šedé a visící. Jehlice jsou klesající, světle zelené, lesklé; jehlice se vyskytují ve svazečcích (\"Fasciculus\") po 3 (vzácně též po 4); jehlice jsou 6-12 cm dlouhé a 0,8 mm široké; jehlice jsou celokrajné, s ostrou špičkou; s nepatrnými řadami průduchů (\"Stomata\") na všech třech površích; svazečkové pochvy z většiny opadávající, pouze nejmenší základnové šupiny pochev často vytrvávají.\n\nSamičí (semenné) šištice – šišky (\"Megastrobilus\") jsou visící, na tenkých, 1-3 cm dlouhých a 3 mm tlustých stopkách; nezralé šišky jsou zelené, zralé jsou světle oranžové; šišky jsou válcovité, 6-11 cm dlouhé, uzavřené 4-5 cm široké a rozevřené 5-7 cm široké; vyskytují se po jedné nebo v přeslenech po 2 . Šupiny šišek jsou velké, hladké, mnohoúhelníkové a 20-25 mm široké. Výrůstky (\"Apophysis\") jsou ploché až mírně vyvýšené, s příčným kýlem, nepravidelně kosočtverečné a 25 mm široké. Přírůstek prvního roku (\"Umbo\") je horní, plochý až snížený, 7 mm široký, a s malým, zpětně zahnutým, trnem. Semena jsou obvejčitá, oranžová, 11-13 mm dlouhá; s 1 mm tlustým osemením. Křídla semen jsou nevyvinutá, 1-2 mm dlouhá a po vypadnutí semen obvykle zůstávají přichycena k šupině. Semena nevypadávají ze šišek samovolně, ale jsou roznášena ptáky; po odebrání semen ptáky šiška opadává se stopkou nebo beze stopky. Semenáče mají nedospělé, stříbrnomodrošedozelené, jednotlivé a 3 cm dlouhé jehlice po dobu několika let a bílé, dolů zahnuté, letorosty. Šišky dozrávají v listopadu, 18-19 měsíců po opylení.\n\nBorovice \"Pinus pinceana\" je nejblíže příbuzná borovici \"Pinus maximartinezii\" a méně blízce příbuzná borovici \"Pinus rzedowskii\". \n\nDomovinou borovice \"Pinus pinceana\" je Mexiko (státy Coahuila, Durango, Hidalgo, Nuevo León, Querétaro, San Luis Potosí a Zacatecas).\n\nStrom, rostoucí v nadmořských výškách 1100–2600 m v suchých oblastech, roční srážkové úhrny se pohybují v rozmezí 350-600 mm. Borovice \"Pinus pinceana\" se obvykle vyskytuje roztroušeně mezi borovicí \"Pinus cembroides\" a jalovcem \"Juniperus flaccida\"; z dalších rostlin zde rostou například agáve \"Agave garciae-mendozae\", dále se zde objevují kaktusy z rodů \"Cylindropuntia\" a \"Ferocactus\", trávovník \"Dasylirion glaucophyllum\" a mnoho dalších rostlin. Strom je mrazuvzdorný do –6,6 °C.\n\nStrom není pro svůj malý vzrůst příliš využíván pro řezivo. Semena borovice \"Pinus pinceana\" jsou jedlá, ale strom plodí vzácně. Pěstována je velmi málo.\n\nStrom není organizací IUCN považován za ohrožený a stav jeho populace je stabilní. Populace stromu je značně roztříštěna, obzvláště v jižní části areálu výskytu stromu. Severní část populace stromu je výrazně geneticky odlišná od zbytku populace. Regenerace populace borovice \"Pinus pinceana\" byla v roce 1991 v důsledku nadměrného spásání v některých oblastech shledána špatnou, další výzkum z roku 2011 odhalil, že je regenerace populace stromu v celé oblasti výskytu již dostačující. Potenciální ohrožení představuje sběr velkých větví stromu pro palivové dříví. Borovice \"Pinus pinceana\" je uvedena v Mexickém Národním Červeném Seznamu a v Červeném Seznamu státu Nuevo León jako druh vyžadující zvláštní ochranu. Borovice \"Pinus pinceana\" se málokdy vyskytuje v mexických chráněných oblastech, pouze méně než 8% celkové populace stromu je chráněno in situ v chráněných oblastech.\n\n"}
{"id": "1178588", "url": "https://cs.wikipedia.org/wiki?curid=1178588", "title": "Claude Dielna", "text": "Claude Dielna\n\nClaude Pierre Marie Dielna (* 14. prosince 1987, Clichy-la-Garenne, Francie) je francouzský fotbalový obránce původem z Guadeloupe, hráč klubu Sheffield Wednesday FC.\n\nJeho bratranci jsou fotbalisté Ronald Zubar a Stéphane Zubar.\n\n\n"}
{"id": "1178589", "url": "https://cs.wikipedia.org/wiki?curid=1178589", "title": "Obština Suvorovo", "text": "Obština Suvorovo\n\nObština Suvorovo ( \"Община Суворово\") je bulharská jednotka územní samosprávy ve Varenské oblasti. Leží ve východním Bulharsku na jižním úpatí vysočin Dolnodunajské nížiny. Sídlem obštiny je město Suvorovo, kromě něj zahrnuje obština 8 vesnic. Žije zde přes 6 tisíc stálých obyvatel.\n\nV obštině žije 6 570 stálých obyvatel a včetně přechodně hlášených obyvatel 7 453. Podle sčítáni 1. února 2011 bylo národnostní složení následující:\n"}
{"id": "1178597", "url": "https://cs.wikipedia.org/wiki?curid=1178597", "title": "LOK", "text": "LOK\n\nZkratka ze tří písmen L, O a K může mít více významů:\n\n"}
{"id": "1178600", "url": "https://cs.wikipedia.org/wiki?curid=1178600", "title": "Philipp zu Eulenburg", "text": "Philipp zu Eulenburg\n\nPhilipp Friedrich Alexander zu Eulenburg und Hertefeld (12. února 1847 Königsberg – 17. září 1921 Liebenberg) byl pruský diplomat a důvěrník německého císaře Viléma II. Pocházel z junkerské důstojnické rodiny a absolvoval kadetku v Kasselu. Jako důstojník se účastnil prusko-francouzské války (1870–1871), kde byl vyznamenán Železným křížem. Kariéru v armádě však poté opustil a věnoval se studiu práv. Ta absolvoval roku 1875, kdy se oženil s Augustou Sandelsovou; manželé pak postupně měli osm dětí. \n\nV letech 1877 až 1903 Philipp zu Eulenburg působil jako pruský diplomat. 19. dubna 1886 poznal budoucího císaře Viléma II., s nímž se spřátelil a měl na něj dlouhá léta velký vliv. Mimo jiné stál za odvoláním kancléře Bismarcka roku 1890. 1. ledna 1900 byl císařem povýšen na pruského dědičného knížete. \n\nRoku 1906 uveřejnil publicista Maximilian Harden řadu článků, ve kterých naznačil, že Eulenburg je homosexuál. Tím vznikla takzvaná Hardenova-Eulenburgova aféra, jeden z největších skandálů vilémovského Německa. Aféra na podzim 1907 vyústila soudními procesy. Hardenovi svědci pod přísahou dosvědčili, že s nimi Eulenburg měl pohlavní styk, k odsouzení však nedošlo, protože obžalovaný se nervově zhroutil a byl od roku 1908 považován za neschopného soudního procesu. Skandál otřásl důvěrou v císaře a okruh jeho nejbližších, a Vilém II. proto ukončil své přátelství s Eulenburgem. \n\nPo aféře se společensky izolovaný Eulenburg stáhl na rodinný zámek Liebenberg, kde se věnoval zpracování své korespondence a rodinné historie. Zde také zemřel a je pohřben.\n"}
{"id": "1178602", "url": "https://cs.wikipedia.org/wiki?curid=1178602", "title": "Obština Vălči Dol", "text": "Obština Vălči Dol\n\nObština Vălči Dol ( \"община Вълчи дол\") je bulharská jednotka územní samosprávy ve Varenské oblasti. Leží ve východním Bulharsku na jihovýchodní straně vysočin Dolnodunajské nížiny. Sídlem obštiny je město Vălči Dol, kromě něj zahrnuje obština 21 vesnic. Žije zde necelých 9 tisíc stálých obyvatel.\n\nV obštině žije 8 843 stálých obyvatel a včetně přechodně hlášených obyvatel 10 413. Podle sčítáni 1. února 2011 bylo národnostní složení následující:\n"}
{"id": "1178606", "url": "https://cs.wikipedia.org/wiki?curid=1178606", "title": "Dálnice smrti", "text": "Dálnice smrti\n\nDálnice smrti (, ) je termín, který se používá k označení šestiproudové dálnice mezi Irákem a Kuvajtem, oficiálně známé jako Dálnice 80. Začíná ve městě Kuvajt a prochází pohraničním městem Safwan do Basry v Iráku. Silnice byla použita iráckými ozbrojenými silami při invazi do Kuvajtu v roce 1990. Opravena byla po válce v Perském zálivu a používaly ji americké a britské síly v počátečních fázích invaze do Iráku v roce 2003.\n\nBěhem koaliční ofenzivy OSN americké a kanadské vzdušné a pozemní síly napadly ustupující iráckou armádu, která se pokoušela dostat z Kuvajtu v noci z 26. na 27. února 1991. Útok měl za následek zničení stovek vozidel a úmrtí množství okupantů. Americké útoky proti iráckým konvojům byly ve skutečnosti vykonány na dvou místech. 1400 až 2000 vozidel bylo zasaženo nebo opuštěno na dálnici 80 severně od Al Džahra (skutečná „Dálnice smrti“). Více než sto vozidel bylo zničeno na méně známé dálnici 8, která vede do hlavní jihoirácké vojenské pevnosti Basra.\nZáběry z devastace na silnici jsou jedněmi z nejznámějších obrazů této války. Předpokládá se, že byly jedním z rozhodujících faktorů při rozhodování prezidenta George H. W. Bushe o vyhlášení příměří na následující den. Mnoho iráckých sil však úspěšně uprchlo přes řeku Eufrat a Obranná zpravodajská služba Spojených států odhadovala, že 70 000 až 80 000 vojáků z poražených divizí v Kuvajtu mohlo uprchnout do Basry a vyhnout se tak zajetí.\n"}
{"id": "1178609", "url": "https://cs.wikipedia.org/wiki?curid=1178609", "title": "Henry Gordon Rice", "text": "Henry Gordon Rice\n\nHenry Gordon Rice (18. července 1920 – 14. dubna 2003) byl americký logik a matematik, známý zejména jako autor tří Riceových vět, klíčových vět teorie vyčíslitelnosti, poskytujících silný nástroj pro dokazování nerozhodnutelnosti problémů. Rice tyto věty dokázal v rámci své dizertační práce v roce 1951. Rice působil jako profesor matematiky na University of New Hampshire a od roku 1960 byl zaměstnán v Computer Sciences Corporation. V roce 2016 byla po Riceovi pojmenována učebna na Fakultě informatiky Masarykovy univerzity.\n"}
{"id": "1178611", "url": "https://cs.wikipedia.org/wiki?curid=1178611", "title": "Ztracené příběhy", "text": "Ztracené příběhy\n\nZtracené příběhy (v anglickém originále \"The Lost Stories\") je jedenáctý díl souboru Hraničářův učeň, jehož autorem je australský spisovatel John Flanagan. Knížka obsahuje 8 příběhů, které jsou retrospektivně zasazené do souboru Hraničářův učeň.\n\nPříběh se odehrává 15 let před prvním dílem (Rozvaliny Gorlanu) a jeho hlavním hrdinou je hraničář Halt. Na Hackhamské pláni, při 1. bitvě s Morgarathem je Halt zachráněn seržantem Danielem, který poté při bitvě umírá. Těsně před smrtí požádá Halta, aby se postaral o jeho ženu a syna. Halt při pátrání po Danielově rodině naráží na skupinu dvou bývalých vojáků, kteří mají v plánu okrást Danielovu rodinu. Tajně je sleduje až do aspiennského léna, kde dojde k boji, ve kterém umírají oba vojáci a Danielova žena. Před smrtí mu prozradí, že kluk se jmenuje Will a požádá ho, aby se o něj postaral. Halt pak odveze Willa do opatrovny na hradě Redmont.\n\nPříběh se odehrává v době třetího dílu (Ledová země). Gilan se snaží vypátrat Foldara, bývalého Morgarathova pomocníka. Pátrání ho zavede do Highcliffského léna. Gilan navleče na Foldara past a v následném boji ho zabije. Zároveň zjistí, že Foldarovi pomáhal Douglas, místní baron, takže ho zatýká a odjíždí s ním na hrad Araluen.\n\nPříběh se odehrává po desátém díle (Císař Nihon-džinu). Will si jako ženichův svědek připravuje proslov na svatbu Horáce a princezny Kasandry. Jeho řeč se ale zrovna nesetkává s pochopením jeho bývalého učitele Halta. K tomu Will s Haltem odjíždí do Hambley, aby se zde vypořádali se skupinou novolunařů, kteří vykrádají vraky lodí, které navedou na pobřeží. Will plánu novolunařů zabrání obarvením ohně, který napodobuje maják, čímž varuje loď blížící se do pasti. Halt poté spolu se stráží z nedalekého hradu pochytá novolunaře. Při cestě domů k Haltově velké radosti Will prozradí, že když se snažil během boje obarvit oheň, musel do něj hodit svůj vak, ve kterém byl i jeho svatební proslov, který tím pádem shořel.\n\nJenny plánuje večeři pro Gilana, který nakrátko zavítá do redmontského léna. K její smůle si zrovna ten den vyberou její dům tři lupiči, kteří jí drží jako rukojmí. Dva lupiče se jí podaří omráčit a posledního zneškodní právě příchozí Gilan.\n\nBěhem příprav na svatbu Horáce a Kasandry se stávají nehody. Až moc nehod na to, aby to byla náhoda. Will při vyšetřování zjistí, že za nehody byl odpovědný majordomův učeň Robard. Krátce nato je Robard nalezen mrtvý. Z prvního pohledu to vypadá na sebevraždu, ale Will zjišťuje, že za tím stojí něco víc. Podezření padne na dva Genovesany, nájemné vrahy. Při svatbě se jeho podezření potvrdí a Willovi se s pomocí Nilse Tahače na poslední chvíli podaří zabránit vraždě princezny Kasandry. Při výslechu přeživšího Genovesana Halt zjistí, že útok si zaplatil Ikbár, bratr zločince Jusála, kterého kdysi při bitvě zmrzačila princezna Kasandra.\n\nPříběh vypráví o Haltově seznámením s Crowleym. Crowley, tehdy čerstvý hraničář, je v gorlanském lénu napaden skupinou vojáků. Z problémů mu pomůže Halt. Spolu odjedou na hrad Gorlan, aby problém vyřešili s místním baronem, Morgarathem. Ten, když odjedou, za nimi tajně pošle jednotku vojáků. Ti Crowleyho napadnou a Halt, který původně nechtěl mít s problémy v Araluenu nic společného slíbí Crowleymu, že mu pomůže najít prince Duncana a zabránit tak vzpouře, kterou Morgarath chystá.\n\nWillův kůň, Cuk, je při sledování vlka, který ohrožuje obyvatele vesnice zraněn a nemůže dál sloužit jako hraničářský kůň. Will se tedy musí vyrovnat s odchodem Cuka do důchodu. Jako dalšího koně dostává „nového Cuka“, který je speciálně šlechtěn tak, aby se co nejvíce podobal hraničářovu bývalému koni.\nAutor tuto povídku sepsal speciálně na přání jedné čtenářky, aby vysvětlil, co se děje, když je hraničářský kůň už moc starý na to, aby dál sloužil. Stejný proces „nahrazení“ probíhá u všech koní.\n\nKrátká povídka popisuje svatbu Willa a Alyss. Svatba se neobejde bez Haltovi vtipné poznámky: „Už bylo na čase...“\n"}
{"id": "1178617", "url": "https://cs.wikipedia.org/wiki?curid=1178617", "title": "Drachtinka", "text": "Drachtinka\n\nDrachtinka, nazývaná také Drachtinský potok, je pravostranný přítok řeky Chrudimky v okrese Chrudim v Pardubickém kraji. Délka toku činí 3,1 km. Plocha povodí měří 5,5 km².\n\nPotok pramení v lesích východně od osady Srní v nadmořské výšce okolo 605 m. Na horním a středním toku teče převážně jihovýchodním směrem. Po opuštění lesa zhruba na 2,5 říčním kilometru zadržuje vody potoka soustava tří rybníků. Na dolním toku směřuje Drachtinka na jih k Hlinsku. Zde se vlévá do řeky Chrudimky na jejím 88,4 říčním kilometru v nadmořské výšce okolo 560 m.\n\nHorní a střední tok v západní části povodí odvodňuje východní část Nasavrcké vrchoviny, která je geomorfologickým okrskem Sečské vrchoviny. Sečská vrchovina je geomorfologickým podcelkem Železných hor. Východní část povodí se nachází v severozápadní části Devítiskalské vrchoviny, která je okrskem Žďárských vrchů. Žďárské vrchy jsou podcelkem Hornosvratecké vrchoviny. Dolní tok tvoří hranici mezi výše zmíněnými geomorfologickými celky. \n"}
{"id": "1178631", "url": "https://cs.wikipedia.org/wiki?curid=1178631", "title": "Jak se zbavit nevěsty", "text": "Jak se zbavit nevěsty\n\nJak se zbavit nevěsty (2016) je český film režiséra Tomáše Svobody. Pojednává o cukrářce Evě (Lenka Vlasáková), která podporovaná svou matkou (Jana Švandová) chce překazit svatbu svého bývalého manžela Honzy (David Matásek).\n\nJde o první film, v němž hraje Kordula Stropnická, dcera Martina Stropnického a Veroniky Žilkové.\n\n"}
{"id": "1178633", "url": "https://cs.wikipedia.org/wiki?curid=1178633", "title": "Rohy (Brloh)", "text": "Rohy (Brloh)\n\nRohy jsou osada a základní sídelní jednotka obce Brloh v okrese Český Krumlov. Nachází se 11 km severozápadně od centra Českého Krumlova, v Blanském lese, na svazích severozápadních rozsoch hory Kleť – v nadmořské výšce 752 m. Základní sídelní jednotka Rohy má výměru 517 ha, v roce 2011 v ní žilo 27 obyvatel (v roce 2001 30, v roce 1991 33).\n"}
{"id": "1178634", "url": "https://cs.wikipedia.org/wiki?curid=1178634", "title": "1Q84", "text": "1Q84\n\n1Q84 (: , Hepburnův přepis: \"Ichi-kyū-hachi-yon\") je dvanáctý román japonského spisovatele Harukiho Murakamiho, původně vydaný v třísvazkové formě mezi lety 2009 a 2010. Román se stal bestsellerem, když k vyprodání prvních dvou knih došlo v den uvedení na trh. Do měsíce pak prodejnost dosáhla hranice jednoho milionu výtisků.\n\nČesky román vyšel ve dvou svazcích v nakladatelství Odeon, jako součást edice Světová knihovna. První dvě knihy byly vydány v roce 2012 a třetí pak roku 2013. Českého překladu se zhostil dvorní Murakamiho překladatel Tomáš Jurkovič.\n\nPoté, co Murakami odhalil úvodní úryvek a název, pracoval na románu další čtyři roky. Název je v japonštině slovní hříčkou k výslovnosti roku 1984 a také odkazuje na dystopické dílo George Orwella \"1984\". Písmeno Q a japonské číslo 9 (standardně do latinky romanizované jako „kyū“, ale na obalu japonského vydání knihy uvedeno písmeny „kew“) jsou homofony, které se s oblibou využívají v japonských slovních hrách. Písmeno v názvu „1Q84“ lze také interpretovat jako „question“ (\"otázku\") – svět, jenž přináší otázky.\n\nMurakami, stejně jako v předchozích knihách, zahrnul do děje odkazy na skladatele, spisovatele a další umělce. Opakovaně se v textu objevila \"Sinfonietta\" Leoše Janáčka, dále pak Bachův cyklus \"Dobře temperovaný klavír\", Dowlandova \"Lachrimae\" či skladba Antonia Vivaldiho. Z modernějších umělců byli zmíněni Billie Holiday, Charles Mingus, či The Rolling Stones. Ve druhé knize prezentuje blues Louis Armstrong.\n\nAomame obdrží ke čtení v azylu obsáhlý Proustův román \"Hledání ztraceného času\". Citován je také dlouhý úryvek japonského středověkého eposu \"Příběh rodu Taira\" a kratší text o Giljacích z cestovního deníku Antona Pavloviče Čechova \"Ostrov Sachalin\" (1893–1894).\n\nPozději zavražděná policistka Ajumi vnáší do děje myšlenku kanadského filozofa Marshalla McLuhana, vůdce sekty Lídr se zmiňuje o antropologu Frazerovi, Fjodoru Dostojevském i Carlu Gustavu Jungovi, strážce Tamaru upozorňuje na Čechovův apel, že vyskytne-li se na scéně střelná zbraň, pak se z ní musí vystřelit.\n\nUdálosti příběhu se odehrávají v roce 1Q84, který představuje jednu z paralelních realit – fiktivních světů roku 1984. Většina děje se odvíjí v Tokiu. První kniha popisuje příběh mezi dubnem až červnem, druhá od července do září a třetí uzavírá vyprávění v období mezi říjnem a prosincem.\n\nFiktivní svět 1Q84 je nehostinné a nebezpečné místo pro život, do něhož jsou proti své vůli vrženy dvě hlavní postavy příběhu Tengo a Aomame. V procesu postupného uvědomování si nové skutečnosti začínají svádět boj o přežití, vymanění se z osidel fiktivní reality a snaží se nalézt jeden druhého. Další postavy nevykazují známky toho, že by si byly vědomé změněné reality.\n\nKniha je rozdělena na kapitoly vyprávěné v er-formě, které se vždy zaměřují na jednu z hlavních postav – Aomame, Tenga či Ušikawu.\n30letá masérka Aomame jede, za poslechu Janáčkovy \"Sinfonietty\", po tokijské dálnici vykonat smluvenou práci. Taxi však uvízne v zácpě a řidič pasažérce navrhuje, aby sestoupila z únikového schodiště zavěšeného k okraji magistrály, u billboardu Essa s tygrem držícím tankovací pistoli. Po slezení z magistrály se vlakem přepraví do hotelu v Šibuji, kde během masáže zavraždí hosta vpichem dlouhé jehly do zátylku. Využívá tak výjimečné zručnosti k zavedení hrotu do center řídících životně důležité funkce pod bází čtvrté komory prodloužené míchy. Místo vpichu není znatelné, a policie tak případ uzavírá jako přirozené úmrtí na srdeční selhání.\n\nAomame si začíná všímat neobvyklých detailů, které odporují jejím vzpomínkám. Policisté na ulicích nově nosí poloautomatické zbraně, namísto starších typů. Nesrovnalosti se rozhoduje zkontrolovat s archivními výtisky novin, aby zjistila, že několik událostí v nich si nevybavuje, nebo že měly jiný průběh, než se domnívala. Dochází k závěru, že se ocitla v paralelní realitě, do níž pravděpodobně vstoupila slezením z magistrály. Pozměněný svět označila za rok „1Q84“.\n\nInteligentní 30letý Tengo vyučuje matematiku na vyšší střední škole v Jojogi a snaží se prosadit jako spisovatel. Zkušený redaktor Komacu, zaměstnaný v nakladatelství, zná jeho talent a tajně mu navrhuje, aby v roli ghostwritera přepracoval neobratně napsaný příběh 17leté Fukaeri. Jedná se o silný fantaskní děj nazvaný \"Kukly ze vzduchu\" (空気さなぎ), s nímž má ambice vyhrát literární soutěž a dílo zpeněžit. Tengo je k nabídce zdrženlivý. Souhlasí až po setkání s dyslektickou dívkou podivného chování a stylu komunikace, která mu dává svolení.\n\nKrásná Fukaeri jej přivádí ke svému opatrovníkovi, profesoru Ebisunovi, od něhož se dovídá základní informace. Dívka vyrostla v náboženské sektě „Předvoj“ (さきが), do níž patřili její rodiče. Otec Tamocu Fukada byl vědeckým kolegou a profesorovým přítelem. Ebisuno komunu popisuje jako hierarchickou despotickou společnost, kde se z lidí stali roboti bez vlastního úsudku.\n\nFukada založil novou komunitu Předvoj v roce 1974 s dalšími třiceti členy. Mladí lidé v ní obětavě pracovali pod jeho vedením, ale následné neshody vyústily k rozštěpení na dvě frakce. Radikálnější z nich se pojmenovala „Akebono“ (あけぼの) a utkala se s policií v přestřelce u jezera Motosu v prefektuře Jamanaši.\n\nMalá Fukaeri se před sedmi lety objevila u Ebisunových dveří. Nemluvila a nesnažila se o vysvětlení svých prožitků. Profesor se pak marně snažil kontaktovat Fukadu v Předvoji a stal se jejím opatrovníkem. O rodičích po celou dobu nic neslyšel. Během dalších let dívka vytvořila příběh \"Kukel ze vzduchu\", jenž vyprávěla profesorově dceři Azami, která jej zapisovala. Ústředním tématem byl osud dívenky v sektě, v níž potkala malé mystické bytosti, tzv. „Little People“ (リトル・ピープル), vylézající z mrtvé kozy. Svůj vzrůst měnily podle potřeby od tří centimetrů do jednoho metru, ve tvářích se jim nezračil žádný výraz. S plynutím času začal Tengo přemítat, jestli se – na první pohled – bláznivá story, nemohla \"ve skutečnosti\" alespoň v některých aspektech odehrát.\n\nAomame poskytovala cvičební lekce i zámožné staré paní z Azabu, vdově žijící ve střežené Vrbové vile. Obě se postupně velmi sblížily. Na pozemku stál azylový dům pro ženy, které se staly oběťmi domácího násilí. Bezpečnost zajišťoval profesionální Tamaru. Vdova cvičitelku příležitostně najímala na zprovození osob ze světa, které se provinily na svých bližních právě domácím násilím.\n\nSexuální touhu Aomame ventilovala promiskuitním životem. V oblíbeném baru vyhlížela starší plešatící partnery na jednu noc. Při těchto výpadech se poznala s policistkou Ajumi, s níž vytvořila nerozlučný tandem. Jednoho dne se však v novinách dočetla, že přítelkyni někdo uškrtil páskem v hotelovém pokoji.\n\nPaní z Azabu instruktorce představila desetiletou Cubasu, která žila s rodiči v Předvoji. Masérce bylo odhaleno, že holčička zakusila pohlavní zneužívání od vůdce sekty, označovaného jako Lídr. Během noci vylezli z Cubasiných úst „Little People“ a začali spřádat kuklu z vláken vzduchu. Ráno se po holčičce slehla zem a vlčáka před dveřmi nalezli roztrhaného. Vdova, která ztratila dceru v důsledku domácího násilí, měla přitom v úmyslu ji adoptovat.\n\nPaní z Abasu získala důkazy o Lídrově zneužívání děti. Vybrané dívenky měly sloužit jako kněžky. Aomame proto obdržela obtížný úkol, zprovodit dalšího trýznitele ze světa. Lídrovu obrovitou postavu sužovaly dlouhodobé bolesti. Sám si vybral masérku s dobrými referencemi. Mezi jeho výjimečné schopnosti patřily telekineze i slyšení hlasů „Little People“, které představovaly životně důležitou vlastnost pro přežití sekty. Jednalo se také o Fukaeřina otce. Zářijový večer jej Aomame navštívila v hotelu, kde spolu vedli podnětný rozhovor. Cvičitelku překvapil fakt, že Lídr znal její vražedný úmysl, a o vykonání tohoto činu dokonce požádal. Za vysvobození od bolesti přislíbil ochránit Tenga. Šikovná ruka Aomame tak zacílila jehlu do zátylku a poslala vůdce na „druhý břeh“. Při odchodu pak informovala členy ochranky Ohona s Holohlavcem, aby jej nechali dvě hodiny prospat. Tento čas využila k úniku do anonymního bytu, dočasného útočiště před plánovanou změnou identity včetně přeoperované tváře.\n\nAomame a Tengo se znali ze základní školy v čibské Ičikavě, kde společně chodili do čtvrté a páté třídy. Přestože se naposledy viděli jako desetiletí, častokrát na sebe mysleli. Samotářskou dívku ze sektářské rodiny dětský kolektiv nepřijal. S Tengem však poznali vzájemnou hřejivou náklonnost. Chlapec vyrůstal jen s přísným otcem, který pracoval jako výběrčí televizních poplatků. Jejich paralelní světy se o dvacet let později začaly přibližovat až se protly. Změněnou realitu si Tengo pro sebe nazval „Kočičím městem“.\nMazané soukromé očko Ušikawa, ošklivý chlap po vnější i vnitřní stránce, musel napravit chybu. Byl to on, kdo prověřoval Aomame před setkáním s Lídrem, a selhal. Vražedkyni musel vypátrat stůj co stůj, aby si zachránil vlastní kůži. Vychytralý exprávník odkryl spojení mezi ní a Tengem, jenž představoval nejslibnější volbu pro nalezení ukryté ženy. Ačkoli netušil, zdali jsou oba v kontaktu, začal Tenga sledovat z pronajatého bytu. Jeho nepřehlédnutelný zjev, s šišatou hlavou panáčka Fukusukeho, byl však zachycen bezpečností kamerou u Vrbové lípy paní z Azabu.\n\nHlavním cílem sekty se stalo zamezení dalšího šíření Fukaeřina bestselleru \"Kukel ze vzduchu\". Román fascinoval čtenáře, hltající útlou knihu jako smyšlený příběh. Jeho vydání však způsobilo ztrátu Lídrovy schopnosti slyšet hlasy „Little People“, kteří se stáhli pod zemský povrch.\n\nUšikawa si z pronajatého bytu fotografoval osoby vstupující a vycházející z domu. Tento fakt vytušila citlivá Fukaeri, která se u Tenga skrývala. Sbalila si své věci a nadobro odtud odešla. Při východu se zahleděla do skrytého objektivu a Ušikawovi za ním, který věděl že ví, způsobila hlubokou ránu na duši.\n\nPo obloze roku 1Q84 pluly dva měsíce. Velkou žlutou lunu doprovázel malý zelený kotouč. Tengo tento výjev upřeně sledoval z klouzačky před apartmánem, v němž se skrývala Aomame. Od chvíle, co bývalého spolužáka zahlédla z balkónu a promarnila šanci na setkání, jej neúnavně vyhlížela, kdyby se opět objevil. Ušikawův výstřední vzhled znala od Tamarua. Slídil zavěšený na Tenga nechápal, co jen může nahoře hledat. Proto následujícího večera vylezl na klouzačku také a ohromeně spatřil dva měsíce. Když si masérka uvědomila, koho má před sebou, využila šance a nerozvážně se vydala Ušikawu špehovat. Dorazila tak až do domu, v němž vysněný přítel z mladí bydlel. Vzhledem k úmrtí otce se však nenacházel v Tokiu. Svá zjištění oznámila Tamaruovi, který přijel slídila zavraždit a vytěžit z něj informace. Z obdrženého čísla zavolal do Předvoje, aby si přijeli uklidit mrtvolu. Obě strany se krátce informovaly o svých záměrech a postojích. Tamaru uznal, že cílem sekty už není likvidace vražedkyně, která přesto zůstávala součástí jejich plánu. Nenapadlo ho však nic, čím by měla být pro Předvoj důležitá. Následně zatelefonoval Tengovi a tlumočil mu žádost Aomame o schůzku.\n\nBývalí spolužáci se po dvaceti letech opět střetli a to na klouzačce, rozhodnuti opustit paralelní svět 1Q84. Aomame z něho tušila jen jediný východ. Pokusit se v opačném směru vylézt únikovým schodištěm na magistrálu. Tengo se od ní dozvěděl překvapivou zprávu, že bude otcem jejího dosud nenarozeného potomka. Fyzioterapeutka si byla jistá tím, že otěhotněla oné zářijové noci, kdy zprovodila Lídra ze světa. Styk přitom s nikým neměla od června. Tengovi to však vposledku nepřipadalo zvláštní. Dobře si uvědomoval, že tu tajemnou noc jedinkrát souložil s Fukaeri. Ačkoli dívka byla asexuálně založena, tak na něj z neznámého popudu nasedla, a on do ni silně ejakuloval. Nepodobalo se to přitom klasickému styku. Vzhledem k jejím výjimečným schopnostem, pravděpodobně sehrála úlohu koridoru mezi ním a dělohou Aomame. Na město se té noci snesla nejprudší bouřka s hromy a blesky, což mladá Fukaeri komentovala typicky úsečným prohlášením, že „\"Lidl pipl zase vivádějý.\"“\n\nVýchod na plošinu magistrály byl opravdu otevřen. Oba na ni vystoupali, ale přese všechno bylo něco jinak. Tygr s tankovací pistolí v ruce, na billboardu od Essa, shlížel na dvojici směrem doleva, zatímco při dubnovém sestupu Aomame měl hlavu nakloněnou doprava. Měsíc plul po obloze naštěstí opět jen jediný. Mladá žena si však náhle uvědomila závažnost Lídrova sdělení, že se již z roku 1Q84 nelze vrátit do stejného světa, z něhož přišla. Dvojice tušila, že Předvoj ve skutečnosti mohl pátrat po nenarozeném potomku v očekávání, že jednou zaujme pozici „Toho, kdo slyší hlasy“. Věřili však, že alternativní svět právě navždy opustili. Zamířili do hotelu a objednali si pokoj s výhledem na měsíc. Nad setmělým horizontem putoval stále jen jeden osamocený. Pak se začali milovat.\nKrátký fantaskní příběh pojednává o světě plném „Little People“. Jeho autorkou se stala mladá dívka Fukaeri, která je dcerou Lídra. Pro knižní vydání a literární soutěž děj přepsal nadějný spisovatel Tengo.\n\nHlavní hrdinkou je desetiletá dívka, žijící v izolované komuně. Záhadné bytosti v podobě „Little People“ vylézají během noci z mrtvé kozy, aby z vláken ze vzduchu splétaly kukly. Zámotek obsahuje duplikát malé dívky, její \"daughter\". Dívka pak hraje úlohu \"mother\". Po nebi plují dva měsíce, velký a malý, pravděpodobně odrážející vztah mezi \"mother\" a \"daughter\".\n\nTengo o příběhu přemýšlel a spekuloval, že by se do jisté míry mohlo jednat o autobiografii Fukaeri, která nehodlala dále plnit roli \"mother\" a tak z komunity uprchla.\n\n\"Ten, který slyší hlasy\" zřejmě vyžadoval přítomnost \"daughter\", jež přijímala zvukové vjemy od „Little People“. Lídr byl nadán schopností slyšet a porozumět obsahu sdělení. Fukaeri tento nutný vztah dvou osob přirovnala k vazbě mezi \"perceiverem\" a \"receiverem\" – tedy ke vztahu toho, kdo hlasy zprostředkovává, a toho, kdo je slyší. Pro vznik správné \"daughter\" z kukly však bylo nejdříve nutné zajistit vhodnou \"mother\", domníval se Tengo.\n\n\n\n\n\n\n\n\n\n\n\n\n\n\n\n\n\n\n"}
{"id": "1178635", "url": "https://cs.wikipedia.org/wiki?curid=1178635", "title": "Margaret (zpěvačka)", "text": "Margaret (zpěvačka)\n\nMargaret, vlastním jménem Małgorzata Jamroży (* 30. červen 1991 Stargard, Západopomořanské vojvodství, Polsko), je polská zpěvačka a skladatelka. Vystudovala módní návrhářství na Mezinárodní škole oděvnictví a módního návrhářství ve Varšavě.\n\nV roce 2013 vydala svůj debutový singl „Thank You Very Much”, který zaujal 2. místo žebříčku \"AirPlay – Nowości\" nejhranějších skladeb polských rozhlasových stanic a zároveň se umístil v oficiálním žebříčku prodejnosti v Německu na 41. pozici, v Rakousku na 38. pozici a v Itálii na 22. místě. Píseň byla třetí nejprodávanější písní v Polsku v roce 2013, za což ji ZPAV udělil ocenění „Cyfrowa Piosenka Roku“. V červenci 2013 zpěvačka reprezentovala Polsko na hudebním festivalu Baltic Song Contest, kde obsadila 2. místo. Mezitím vydala EP „All I Need“, který zaujal 50. místo v žebříčku OLiS nejprodávanějších alb v Polsku.\n\nNa začátku roku 2014 vydala singl „Wasted”, který se vyšplhal na 6. místo v žebříčku \"AirPlay – Top\" nejhranějších skladeb polských rozhlasových stanic. Během léta nahrála zpěvačka skladbu „Start a Fire”, která se stala oficiální hymnou Mistrovství světa ve volejbale mužů. Singl se kromě toho umístil 10. v žebříčku \"AirPlay – Top\". Na konci srpna vydala svůj debutové studiové album „Add the Blonde“. Toto album se umístilo na 8. místě v žebříčku prodejnosti a získalo platinovou certifikaci.\n\nV roce 2015 se její další singl nazvaný „Heartbeat” umístil na 11. místě v žebříčku 20 nehranějších skladeb polských rozhlasových stanic. Na konci roku mělo premiéru druhé studiové album „Just the Two of Us“, který nahrála v duetu s Mattem Duskem. Album bylo uvedeno na 28. místě v žebříčku OLiS a obdrželo zlatou certifikaci.\n\nV první polovině roku 2016 zpěvačka vydala singl „Cool Me Down”, který se umístil na 4. místě v žebříku \"AirPlay – Top\" a stal se tak nejvýše umístěným počinem v této hitparádě. Kompozice rovněž zaznamenala úspěch v oficiálním žebříčku prodejnosti ve Švédsku. V Polsku získal singl za prodej dvojitou platina a ve Švédsku obdržel zlatou desku.\n\nZpěvačka je laureátkou takových ocenění jako MTV Europe Music Awards, Eska Music Awards nebo SuperJedynki. Také získala řadu nominací do Kids' Choice Awards, Wiktory nebo Telekamery.\n\nMargaret se narodila 30. června 1991 ve městě Stargard Szczeciński jako dcera Elżbiety a Ryszarda Jamrożových, kteří jsou povoláním pedagogové. Spolu se svým o čtyři roky starším bratrem Tomaszem vyrůstala v Ińsku. Při biřmování přijala jméno Julita.\n\nVystudovala Státní hudební školu prvního stupně I. J. Paderewského Choszczně se zaměřením na klarinet a saxofon. Krátce jejím ukončení utrpěla nehodu na kole, v důsledku čehož si poškodila nosní přepážky. Je absolventkou XIV Liceum Ogólnokształcące ve Štětíně. Poté začala studovat ve Varšavě na Univerzitě sociálních a humanitních věd se zaměřením na anglistiku, ze které odešla po třech semestrech. Později začala studovat módní návrhářství na Mezinárodní škole oděvnictví a módního návrhářství ve Varšavě, které dokončila v roce 2015 a stala se tak diplomovou módní návrhářkou.\n\nSvou hudební kariéru započala při studiu na lyceu, kde zpívala ve skupině \"oNieboLepiej\", která byla založena v lednu 2009. Ve stejném roce se stala laureátkou jedné z epizod pořadu \"Szansa na sukces\", kde vystoupila s písní „Znam Cię na pamięć” z repertoáru Moniky Brodky. Díky vítězství měla možnost vystoupit ve finálové epizodě pořadu v Kongresovém sále ve Varšavě. Byla to její druhá účast v tomto pořadu. Na začátku roku 2006 se zpěvačka zúčastnila s písní „Będę czekać” druhé epizody pořadu, kde za svou interpretaci skladby získala ocenění.\n\nV roce 2010 hrála v muzikálu \"Rent\" ve štětínské Opeře na Zámku. V ten samý rok spoluvytvořila projekt \"Gosia Jamroży Project\" (skupina působila rovněž pod názvem \"Margaret J. Project\"), se kterým se mimo jiné dostala do semifinále \"Coke Live Fresh Noise 2010\". Spolu se skupinou nazpívala skladby „I will”, „Pod prąd”, „Wróć do siebie” a „Co teraz”, u nichž byl nahrán i videoklip. V roce 2011 spustila blog o módě. Kromě toho se ve stejném roce objevila v pořadu \"Moda z bloga\" na stanici TVN Style. Zúčastnila se rovněž natáčení kompozice „Moments” pro společnost Open Finance a také se objevila ve videoklipu k této písni.\n\nV roce 2012 nahrála pro leteckou společnost \"OLT Express\" píseň „It Will Be Lovely Day”, která si získala popularitu na internetu. Na žádost internetových uživatelů společnost poskytla celou kompozici, načež se objevila ve vysílání několika rozhlasových stanic včetně Prvního programu Polského rozhlasu. Mezitím zpěvačka také nahrála vokály k polskému filmu Bokser a další písně pro potřeby reklamy, například pro firmu \"Apart\".\n\nDne 26. května 2012 vystoupila během soutěže \"Trendy\" v rámci festivalu \"TOPtrendy 2012\" s písní „Thank You Very Much”, kterou napsali a složili Thomas Karlsson a Joakim Buddee, za produkci zodpovídal Ant Whiting. Videoklip doprovázející píseň vzbudil velké množství kontroverze. Jeho režisérem a strůjcem nápadu byl Chris Piliero, který dříve spolupracoval mimo jiné i s Britney Spears nebo Keshou. Videoklip byl nahrán v Los Angeles a Margaret v něm hrála dívku vychovávanou rodiči nudisty.\n\nZ důvodu velkého počtu nahých scén, které se v něm objevují, musel být videoklip odstraněn z YouTube během několika málo hodin po premiéře. Píseň „Thank You Very Much” byla oficiálně v Polsku vydána ke stažení v digitální podobě 21. února 2013. Na jaře byla část písně využita ve spotu na stanici Polsat, na podzim?? ji následovala německá televizní stanice Pro7.\n\nSingl se umístil na 2. místě v žebříčku AirPlay nejhranějších skladeb na polských rozhlasových stanicích a v Německu se v žebříčcích prodejnosti umístil na 41. místě, v Rakousku zaznamenal 38. místo a v Itálii se umístil na 22. pozici. O Margaret, písni „Thank You Very Much” a následném videoklipu psali nejen média v Polsku, ale také v zahraničí, (mimo jiné britský list „The Sun“. Dne 8. června 2013 zpěvačka vystoupila se svou písní soutěže \"Największe Przeboje Roku\" (Největší hity roku) během TOPtrendy 2013 v Lesní opeře a na konci měsíce ji představila v populárním německém pořadu \"ZDF Fernsehgarten\" na kanále ZDF.\n\nDne 9. července 2013 byl vydán druhý singl zpěvačky s názvem „Tell Me How Are Ya”. Dne 14. července vystupovala na koncertu \"Lato Zet i Dwójki 2013\" ve Słubicích. Od 19. do 20. července s písněmi „Thank You Very Much” a „I Get Along” reprezentovala Polsko na Baltic Song Contest ve švédském městě Karlshamn, kde byla oceněna 2. místem. Jako cenu ??održela celkem 5000 švédských korun. Dne 30. července vydala své debutové EP \"All I Need\", na kterém je 6 písní včetně hitů „Thank You Very Much” a „Tell Me How Are Ya”. Album debutovalo na 50. místě v žebříčku nejprodávanějších alb OLiS.. Dne 8. června 2013 se ve varšavském klubu „Iskra“ konal promo koncert EP \"All I Need\".\n\nDne 3. srpna Margaret vystoupila na Eska Music Awards 2013, kde zazpívala skladby „Thank You Very Much” a „Tell Me How Are Ya”. Během galavečeru obdržela ocenění za videoklip k písni „Thank You Very Much” v kategorii \"Eska TV Award – Nejlepší videoklip\". Navíc byla nominována v kategoriích \"Nejlepší umělec\" a \"Nejlepší hit\" (za „Thank You Very Much”) a také za \"Nejlepší debut\". Dne 24. srpna vystoupila během druhého dne \"Sopot Top of the Top Festival 2013\" na koncertu \"5 lat z Muzodajnią. Największe przeboje lata\".\n\nO týden později vystoupila na koncertu \"Stars for Free 2013\", který pořádala rozhlasová stanice RTL Radio. V září byla nominována na ceny MTV Europe Music Awards 2013 v kategorii \"Nejlepší polský interpret\". O měsíc později získala nominaci v kategorii \"Růže večera\" za „hudební hit Evropy“. Na konci roku 2013 se konalo promo turné v Itálii.\n\nDne 31. prosince 2013 vystoupila na \"Sylwestrowa Moc Przebojów\" na Kościuszkově náměstí v Gdyni, kde premiérově zazpívala svůj třetí singl „Wasted” a zároveň první promo singl z jejího debutového studiového alba. Na pódiu silver-stovského koncertu také zazpívala svůj hit „Thank You Very Much”. Singl „Wasted” byl vydán 15. ledna 2014. O den dříve si odbyl premiéru videoklip k písni, který zrežíroval Julia Bui Ngoc. Kompozice se vyšplhala na 6. místo v žebříčku 20 nejhranějších skladeb polských rozhlasových stanic. Dne 10. ledna 2014 měla premiéru komedie Piotra Wereśniaka \"Wkręceni\", ve kterém byla použita skladba z repertoáru Margaret s názvem „Thank You Very Much”.\n\nV únoru byla zpěvačka byla nominována na ceny: Wiktory v kategorii \"Hvězda písně\" a také na Nickelodeon Kids' Choice Awards v kategorii \"Oblíbená polská hvězda\". V tom stejném měsíci se objevila v reklamní kampani na mobilní službu \"Play\". V reklamě byla použita i část skladby z jejího svého repertoáru. Na konci března se zpěvačka zúčastnila jako hudební host udílení cen \"Wiktory 2013\", které se konalo na Královském hrade ve Varšavě. Mezi přítomným publikem se objevila řada známých osobností včetně tehdejšího polského prezidenta Bronisława Komorowského a jeho manželky Anny.\n\nDne 1. května se Margaret účastnila koncertu \"Tu bije serce Europy\" (Zde bije srdce Evropy), který organizovala TVP u příležitosti 10. výročí přistoupení Polska k Evropské unii, kde spolu s Aleksandrou Szwed, Rafałem Brzozowským a Dawidem Kwiatkowským zpívala medley složenou z hitů skupiny ABBA.\n\nDne 30. května vystoupila na koncertu \"Królowie sieci\", který proběhl v rámci prvního dne festivalu \"TOPtrendy 2014\". Během prvního dne se představili interpreti s největším počtem prodaných singlů v předchozím roce v Polsku. Během koncertu obdržela cenu \"Cyfrowa Piosenka Roku\", kterou ji udělila ZPAV za píseň „Thank You Very Much”. Píseň obsadila 3. místo za nejvyšší počet prodaných singlů v digitální podobě v roce 2013. O den později vystoupila na jevišti Lesí opery v konkurzu \"Największe Przeboje Roku\" (Největší hity roku) s písní „Wasted” mezi interprety, jejichž písně byly v posledním roce v rozhlasových stanicích nehranější.\n\nDne 7. června byla jednou z interpretů, kteří se zúčastnili koncertu \"SuperJedynki\", který se konal v rámci 51. Národního festivalu polské písně, kde zazpívala madley svých třech předchozích singlů, a to „Tell Me How Are Ya”, „Wasted” a „Thank You Very Much”. Během koncertu obdržela ocenění SuperJedynka v kategorii \"SuperArtysta bez granic\" za svůj singl „Thank You Very Much”, který se objevil žebříčcích Rakouska, Německa a Itálie.\n\nNa konci července měsíčník „Forbes” umístil Margaret na 67. místě v žebříčku „100 nejcennějších hvězd polského showbyznysu“. Inzerenti ocenili její tržní hodnotu na 235 238 PLN. V létě se zpěvačka podruhé zúčastnila koncertního turné \"Lato Zet i Dwójki\", kterou pořádala TVP 2 a Radio Zet, v rámci kterého vystoupila v Toruni (27. července), Koszalině (3. srpna), a Uniejówě (24. srpna).\n\nV té době se ni obrátila Polská volejbalová federace s žádostí o vytvoření oficiální hymny pro Mistrovství světa ve volejbale mužů, které se konalo v roce 2014 v Polsku. Zpěvačka spolu s Thomasem Karlssonom a Matsem Tärnforsem vytvořila pro tento účel skladbu „Start a Fire”, která byla premiérově představena 18. srpna v Krakovské aréně (Kraków Arena) před posledním zápasem v rámci XII Memoriálu Huberta Jerzego Wagnera, který vysílala v přímém přenosu televize Polsat Sport. Píseň je také umístěna na debutovém studiovém albu zpěvačky názvem \"Add the Blonde\" a zároveň se stal druhým singlem propagujícím album. Dne 21. srpna si ve vysílání RMF FM odbyla svou rádiovou premiéru. Píseň „Start a Fire” se umístila v žebříčku „AirPlay – Top“ nejhranějších skladeb v polských rozhlasových stanic na 10. místě.\n\nDne 22. srpna Margaret předvedla v pořadu \"Pytanie na śniadanie\" svou novou verzi hitu „O mnie się nie martw“ od Katarzyny Sobczyk. Píseň byla nahrána pro potřeby stejnojmenného seriálu. Ve stejný den zpěvačka vystoupila na Eska Music Awards 2014 s cover verzí skladby „I Follow Rivers” od Lykke Li a také se svou písní „Wasted”. Zpěvačka byl nominován na jednu z cen v kategorii „Eska TV Award – Najlepší videoklip“ (za píseň „Wasted”).\n\nDne 26. srpna bylo vydáno její debutové studiové album \"Add the Blonde\". Na části písní se sama zpěvačka spolupodílela. Materiál umístěný na desce obsahuje 14 kompozic v anglickém jazyce včetně písní z EP \"All I Need\" a 8 nových písní. Album \"Add the Blonde\" se nese ve stylu pop. Producenty alba byly Joakim Buddee, Martin Eriksson a také Ant Whiting. \"Add the Blonde\" se vyšplhalo na 8. místo v seznam 50 nejprodávanějších alb v Polsku a obdrželo platinovou desku za prodej více než 30 000 kopií.\n\nDne 29. srpna se objevila v Bejrútu na NRJ Music Tour, kterou každoročně pořádá libanonská rozhlasová stanice NRJ Libanon. O den později reprezentovala skladbu Start a Fire” na Národním stadionu ve Varšavě během zahajovacího ceremoniálu Mistrovství světa ve volejbale mužů v roce 2014. Tato sportovní událost byla vysílána živě v 168 zemích světa. Dne 15. září byla zpěvačce předána cena „Žena roku“, která je udělována časopisem Glamour. Dne 21. září zazpívala v Katowicích během závěrečném programu, při kterém proběhlo udělování medailí, hymnu „Start a Fire” a hit „Thank You Very Much”.\n\nNa začátku listopadu měl premiéru komediální film \"Dzień dobry, kocham cię!\" režírovaný Ryszardem Zatorským, jehož soundtrackem byla píseň zpěvačky nazvaná „Tell Me How Are Ya”. Ten stejný měsíc byla Margaret nominována na ocenění Telekamery 2015 v kategorii \"hudba\". Dne 31. prosince byla jednou z hlavních hvězd vystupujících během koncertu \"Sylwester z Dwójką\" ve Wroclawi, který živě vysílala stanice TVP2.\n\nDne 9. února 2015 měl během galavečeru Telekamer premiéru její třetí promo singl alba \"Add the Blonde\" „Heartbeat”. Skladba byla napsána a složena jí samou ve spolupráci se švédským skladatelem Joakimem Buddeem. Skladba se umístila na 11. pozici v seznamu nejhranější skladeb polských rozhlasových stanic.\n\nO několik týdnů později byla zpěvačka již druhým rokem po sobě nominována na ocenění Kids' Choice Awards (v kategorii Oblíbená polská hvězda) a Wiktory (Umělec roku). Také se podílela na reklamní kampani pro společnost Coca-Cola pod heslem „Pocałuj radość”, která se konala u příležitosti 100. výročí uvedení charakteristických nápojových lahví. Pro potřeby kampaně zpěvačka nahrála píseň „Smak radości”, která je polskou verzí písně „First Time” a původně nazpívanou Robinem Beckem. Dne 19. dubna Margaret vystoupila během koncertu \"Top Music Wembley\" v londýnské Wembley Areně.\n\nDne 30. května se objevila na scéně Lesní opery během koncertu \"Radiowy Przebój Roku – Super Hit FM\", který se konala v rámci festivalu \"Polsat SuperHit Festiwal 2015\". Za svůj výkon získala sošku pro vítěze a singl „Wasted” se následně umístil na 4. místě v žebříčku nejhranějších skladeb polských rozhlasových stanic v roce 2014, které pro potřeby festivalu připravil ZPAV. Dne 23. srpna byla jednou z hvězd koncertu v Uniejówě v rámci televizního a rozhlasového koncertního turné \"Lato Zet i Dwójki 2015\".\n\nO několik dní později se objevila na galavečeru Eska Music Awards 2015, kde zazpívala skladby „Start a Fire”, „Heartbeat”, „Love Me Like You Do” (spolu se Sarsou, Cleo, Tabbem a Sound’n’Grace) a také píseň „Thank You Very Much” (v duetu s Krzysztofem „Jankesem” Jankowským. V rámci festivalu zpěvačka obdržela dvě sošky v kategoriích \"Nejlepší interpret\" a \"eskaGO Award – Najlepszy artysta w sieci\".\n\nNa konci srpna do prodeje šla kolekce obuvi a doplňků podepsaných zpěvačkou pro polskou divizi mezinárodní sítě prodejen Deichmann. Kolekci doprovázela intenzivní reklamní kampaň, která ukázala mimo jiné Margaret v reklamním spotu, v němž byl použit fragment písně z jejího repertoáru s názvem „Broke But Happy”.\n\nV září se uskutečnila premiéra návrhu Margaretiny kolekce oblečení pro značku Sinsay s názvem „Sinsay by Margaret”. K propagaci kolekce bylo použito video zrealizované k písni „Dance for 2”, které pocházelo z desky \"Add the Blonde\". Dne 26. září odstartovala na stanici TVP 1 emise hudebního pořadu \"Retromania\", který zpěvačka spoluhostila společně s Krzysztofem Szewczykem a Wojciechem Pijanowským. V říjnu obdržela cenu MTV Europe Music Awards pro \"Nejlepšího polského interpreta\", díky čemuž byla automaticky nominována do kategorie \"Nejlepší světový interpret: Evropa\".\n\nDne 6. listopadu vydala své druhé studiové album \"Just the Two of Us\", které nahrála v duetu s kanadským zpěvákem Mattem Duskem. Na desce jsou zachyceny interpretace jazzových standardů. Promo singly projektu byly písně pilotní singl „Just the Two of Us” a „‘Deed I Do”. Album se umístilo na 28. místě v polském žebříčku prodejnosti a obdrželo v Polsku zlatou certifikaci.\n\nMezitím se zpěvačka zúčastnila vánoční reklamní kampaně pro společnost Coca-Cola, ve kterém spolu s finalisty šestého ročníku \"Hlas Polska\" nahrála skladbu „Coraz bliżej święta”. V prosinci se také zpěvačka objevila na několika koncertech, které se konaly v rámci trasy vánočního kamionu Coca-Coly napříč Polskem. Dne 31. prosince vystoupila jako jedna z hlavních umělců v rámci koncertu \"Sylwester z Dwójką\" ve Wrocławě, který byl zorganizován televizní stanicí TVP2 a rozhlasovou stanicí Radio Zet.\n\nNa začátku února 2016 byla Margaret jednou z hostů speciálního koncertu Grzegorze Skawińského a Waldemara Tkaczyka, který se konal v Ergo Areně při příležitosti 40. výročí jejich umělecké kariéry a byl vysílán živě prostřednictvím televize Polsat. Zpěvačka na jevišti zazpívala skladby „Nasze randez-vous” a také „Pokolenie” spolu s Ewou Farnou a Joannou Czarneckou (Rudou).\n\nDne 8. února zpěvačka ve vysílání rádia RMF FM potvrdila, že se spolu s písní „Cool Me Down” přihlásila do polského národního kola pro Eurovision Song Contest 2016. O několik dní později byla na seznamu umělců kvalifikovaných do finále národního kola. Po premiéře písně „Cool Me Down” bylo Polsko pasována na 1. místo u bookmakerů, kteří ji tipovali na vítězku celé Eurovision Song Contest. Dne 5. března Margaret vystoupila ve finále výběru \"Krajowe Eliminacje\", které se konalo v sídle Polské televize ve Varšavě. Ve finále se umístila na 2. místě s podílem 24,72% hlasů.\n\nPo prohře zpěvačky, která byla favoritkou na vítězství celé Eurovision Song Contest ve Stockholmu, mnoho příznivců show z celé Evropy reagovalo s rozhořčením, zatímco mezinárodní portál věnovaný akci okomentoval konečný výsledek takto:\n\nPoté, co favorizovaná Margaret ve finále polského národního kola obsadila 2. místo, její příznivci vytvořili petici, která požaduje, aby právě Margaret reprezentovala Polsko na Eurovision Song Contest 2016.\n\nSingl „Cool Me Down” se vyšplhal na 4. místo v žebříku \"AirPlay – Top\" nejhranějších skladeb polských rozhlasových stanic a stal se tak nejvýše umístěným počinem v této hitparádě. Kompozice rovněž zaznamenala úspěch v oficiálním žebříčku prodejnosti ve Švédsku, kde byla nejvýše na 36. místě. V Polsku singl za prodej o nákladu překračující 40 tisíc kopií obdržel dvojtou platinovou desku. a navíc ve Švédsku zaznamenal prodej více než 20 tisíce kusů a získal zlatou desku.\n\nDne 7. března byla uvedena do prodeje druhá kolekce bot a doplňků pro polskou divizi značky Deichmann, pod kterými je zpěvačka podepsána. K propagaci kolekce byl natočen reklamní spot s počinem zpěvačky, ve kterém byl rovněž využit fragment písně „Click”. V polovině března byla zpěvačka oceněna soškou Kids’ Choice Awards v kategorii \"Oblíbená polská hvězda\". Poté vystoupila během speciálního koncertu v rámci eska360, který nahrávala stanice Eska TV. Záznam byl následně odvysílnán 2. dubna.\n\nDne 28. května se zpěvačka objevila na koncertě Rádiový hitu roku v průběhu druhého dne festivalu Polsat SuperHit Festiwal 2016, kde zazpívala singly „Cool Me Down” a „Heartbeat”, který byl jedním z nejvysílanějších skladeb v polských rozhlasových stanicích v předchozím roce.\n\nNa začátku července měla premiéru skladba „Atomówki”, kterou zpěvačka nahrála na žádost stanice Cartoon Network u příležitosti vydání premiérových epizod amerického kresleného stejného jména v Polsku.\n\nDne 9. července byla jednou z hudebních hostů ve švédském pořadu Sommarkrysset a 8. srpna v Lotta på Liseberg, který vysílá stanice TV4, během něhož zazpívala svůj singl „Cool Me Down” a na slavnostním rozdávání švédských cen Rockbjörnen (16. srpna) a při koncertech v Eskilstuně (4. srpna), Göteborgu (21. srpen) a Stockholmu (24. srpna) v rámci festivalu RIX FM Festival, který organizuje rozhlasová stanice RIX FM.\n\nDne 26. srpna vystoupila během galavečeru Eska Music Awards 2016, kde zazpívala píseň „Cool Me Down”, premiérovou kompozici „Elephant” a také skladbu „Lush Life” z repertoáru Zary Larsson. Během akce byla oceněna v kategorii \"eskaGO Award – Najlepszy artysta w sieci\". Byla rovněž nominována v kategoriích \"Nejlepší umělec\" a \"Nejlepší hit\" (za kompozici „Cool Me Down”). O den později byl „Elephant“ vydán jako singl. Píseň napsali a složili Margaret ve spolupráci s Joakimem Buddeem a Thomasem Karlssonem. Píseň se umístila na 22. místě v žebříčku AirPlay – Top.\n\nDne 15. října Margaret zasedla do poroty během národního kola 14. Junior Eurovision Song Contest, která je určena interpretům do 15 let. V listopadu Margaret obdržela cenu MTV Europe Music Awards 2016 pro Nejlepšího polského interpreta. V race 2016 zpěvačka vydala reedici alba, kterou rozšířila o dva nové singly „Cool Me Down” (spolu s třemi jeho remixy) a „Elephant” a také kompozici „Smak radości”.\n\nDne 17. března měl premiéru singl pod názvem „Blue Vibes“, který byl nahrán za účelem propagace filmu Smerfy: Poszukiwacze zaginionej wioski, jejíž premiéra proběhla 27. května. Dne 12. května vyšel další singl s názvem „What You Do”. Skladba se vyšplhal na 14. místo v žebříčku nejhranějších skladeb polských rozhlasových stanic. Dne 2. červen bylo do prodeje uvolněno druhé sólové studiové album Margaret s názvem \"Monkey Business\". Album se debutovalo na 8. místě v seznamu padesáti nejprodávanějších alb v Polsku.\n\nDne 17. června se objevila na Eska Music Awards 2017, kde zazpívala cover písně „I Don’t Wanna Live Forever” z repertoáru Zayna a Taylor Swift a také svou skladbu „What You Do”. Během akce byla oceněna v kategorii \"eskaGO Award – Nejlepší umělec na internetu\".\nDne 1. září uvedla měl premiéru třetí singl z alba Monkey Business s názvem „Monkey Business“. Dne 17. září se společně s jazzovým muzikantem Włodzimierzem Pawlikem objevila na 54. KFPP v Opole během koncertu „Od Opola do Opola”, kde zpívala písně „Cool Me Down“ a „What You Do“. Během festivalu získala zvláštní cenu od TVP1.\n\nDne 4. října byla opět nominována v MTV Europe Music Awards v kategorii Nejlepší polský počin. 28. listopadu potvrdila svou účast ve švédské národném kole Melodifestivalen 2018 se skladbou „In My Cabana“. Ve druhém semifinále, které se konalo 10. února 2018, vystoupila jako 4. v pořadí a kvalifikovala se do druhé šance, které se konala 3. března v Kristianstad Arena v Kristianstadu.. Z ní se probojovala do finále, které se konalo ve Friends Areně v obci Solna v Stockholmu. Ve finále se umístila na 7. místě s celkovými 103 body od diváků (10. místo) a mezinárodní poroty (5. místo). V dubnu podepsala reklamní smlouvu na podporu nové řady nealkoholických piv Warka Radler. V červenci začala spolupracovat se španělskou společností Pull & Bear.\n\nDne 2. srpna vydala singl s názvem „Lollipop“, který byl vybrán společností Warner Music Sweden jako hymna pro EuroPride. Zpěvačka komentovala její zapojení do projektu následovně: „Vždycky jsem podporoval milostné iniciativy a lásku všeho druhu. Láska je láska“. Dne 26. srpna obdržela její píseň „Byle jak“ ocenění Hit léta rádia RMF FM a Polsatu 2018 (Przebój Lata RMF FM i Polsatu 2018). Na konci roku chystá desetidenní turné po Švédsku pod názvem Stjärnklart, které bude trvat od listopadu do prosince.\n\nV lednu 2014 Margaret věnovala do aukce Velkého orchestru vánoční pomoci šaty, ve kterých vystupovala v Gdyni během silvestrovského koncertu, který pořádala televize Polsat. Dne 3. dubna vystoupila během galavečeru \"Rak. To się leczy!\", který se konal v divadle „Capitol”.\n\nV létě se zpěvačka objevila v kampani Nadace Polsat „Jesteśmy dla Dzieci” nazvané „Artyści dla dzieci”. Kampaně se vedle zpěvačka zúčastnili i Enej, Lemon, Sylwia Grzeszczak, Ewelina Lisowska a Rafał Brzozowski nebo Patrycja Markowska. V sedmi natočených spotech umělci odpovídali na otázku, proč bychom měli pomáhat a odesílat SMS, ze kterých jdou zisky pro Nadaci Polsat. Spoty běžely ve vysílání televize Polsat, v tematických kanálech skupiny Polsat a také na kanálu Nadace Polsat na Youtube.\n\nDne 6. prosince se v hotelu „Brant“, který vlastní Agnieszka a Jakub Wesołowští, konala mikulášská akce, které se vedle známých polských osobností zúčastnila i Maragret. Ve stejný den zpěvačky navštívila děti trpící rakovinou v Institutu matky a dítěte.\n\nMezitím se Margaret spolu s dalšími umělci jako jsou Rafał Brzozowski, Honorata Skarbek nebo Maria Niklińska, podílela na nahrávání charitativního desky \"Siemacha po kolędzie\" s koledami a vánočními písněmi. Projekt pořádala nezisková organizace \"Stowarzyszenie Siemacha\". Zpěvačka na albu přispěla písní „Santa Claus Is Coming to Town” v duetu s Pamelou Stone a koledou „Pójdźmy wszyscy do stajenki”, na které se podílela spolu se všemi umělci zapojenými do projektu. Album mělo premiéru 9. prosince a výtěžek z jeho prodeje byl vynaložen na vybudování dětského domova v Odporyszówě.\n\nDne 15. prosince se zúčastnila charitativního koncertu \"Serce dla dzieci\" (Srdce pro děti), během kterého bylo vybíráno finančních prostředků na pomoc osmi nemocným dětem, svěřencům Nadace Fakt. Margaret se stala ambasadorkou pacienta s duchenneovou muskulární dystrofií. Organizátoři projektu byly TVP1 a Ringier Axel Springer Polska.\n\nNa konci roku 2015 se opět podílela na nahrání vánoční desky. Příjmy z prodeje desky putovaly na pomoc svěřencům \"Stowarzyszenie Siemacha\". Charitativní album s názvem \"Gwiazdy po kolędzie\" bylo vydáno 27. listopadu. Margaret na něj nahrála skladbu „A kto wie czy za rogiem” a koledu „Gdy się Chrystus rodzi” spolu se Sarsou, Kasiou Popowskou, Rafałem Brzozowským, Antkiem Smykiewiczem a Pamelou Stone.\n\nDne 10. ledna 2016 se v rámci Velkého orchestru vánoční pomoci objevila na pódiu ve Świdnici.\n\nHlavní článek: Diskografie Margaret\n"}
{"id": "1178647", "url": "https://cs.wikipedia.org/wiki?curid=1178647", "title": "Let PLK 9560", "text": "Let PLK 9560\n\nLet PLK 9560 provozovala letecká společnost Pulkovo na trase Petrohrad–Moskva–Soči–Moskva–Petrohrad. Krátce po startu 28. července 2002 z letiště Šeremetěvo se letadlo zřítilo do lesa a začalo hořet.\n\nVyšetřování ukázalo, že horizontální stabilizátor se dvě sekundy po startu samovolně vysunul do krajní polohy. Pilot se pokusil šest sekund po startu získat kontrolu nad řízením, to se mu však nepodařilo.\n\nJde o jedinou nehodu Il-86 se smrtelnými následky.\n"}
{"id": "1178654", "url": "https://cs.wikipedia.org/wiki?curid=1178654", "title": "Řecká ženská basketbalová reprezentace", "text": "Řecká ženská basketbalová reprezentace\n\nŘecká ženská basketbalová reprezentace reprezentuje Řecko v mezinárodních soutěžích v basketbalu.\n"}
{"id": "1178655", "url": "https://cs.wikipedia.org/wiki?curid=1178655", "title": "František z Hartigu", "text": "František z Hartigu\n\nFrantišek de Paula hrabě z Hartigu ( Franz de Paula Graf von Hartig, též pod pseudonymem \"Gotthelf Zurecht\", 5. června 1789, Drážďany - 11. ledna 1865, Vídeň) byl rakouský státník a publicista.\n\nJeho otec byl František Antonín hrabě z Hartigu (1758–1797), diplomat, historik a básník, svobodný pán mj. v Mimoni, Stráži pod Ralskem, Starém Dubu a Beřkovicích, skutečný tajný rada a komoří. Působil tehdy v Drážďanech jako rakouský zplnomocněný ministr na saském kurfiřtském dvoře.\n\nHrabě Hartig získal vynikající vzdělání a nastoupil do rakouských státních služeb. V roce 1825, ve svých 36 letech, se stal gubernátorem Štýrska a roku 1830 guvernérem Lombardie. Tuto funkci vykonával vzorně a získal si zde velikou popularitu. Roku 1840 byl jmenován státním a konferenčním ministrem, měl na starost finanční záležitosti rakouské Státní rady a podnítil reformy železnic i dalších hospodářských odvětví.\n\nV roce 1848 z politiky odešel a napsal několik spisů otevřeně popisujících politické události. Po roce 1859 znovu vstoupil do státních služeb a působil v rakouské říšské radě, kde prokázal velké přesvědčovací schopnosti a erudici, ale také velkou parlamentní obratnost. V panské sněmovně patřil k předním zastáncům myšlenky společného státu.\n\nHrabě Hartig se oženil 6. ledna 1810 ve Vídni s Julianou hraběnkou von Grundemann-Falkenbergovou (26. března 1788 ve Vídni - 27. října 1866 tamtéž), dcerou Emanuela hraběte von Grundemann-Falkenberga a jeho manželky Marie Anny hraběnky z Althannu. Měli spolu 3 děti:\n\n\n\n\n\n"}
{"id": "1178656", "url": "https://cs.wikipedia.org/wiki?curid=1178656", "title": "Belgická ženská basketbalová reprezentace", "text": "Belgická ženská basketbalová reprezentace\n\nBelgická ženská basketbalová reprezentace reprezentuje Belgii v mezinárodních soutěžích v basketbalu.\n"}
{"id": "1178669", "url": "https://cs.wikipedia.org/wiki?curid=1178669", "title": "Kostel Narození Panny Marie (Nehasice)", "text": "Kostel Narození Panny Marie (Nehasice)\n\nKostel Narození Panny Marie je římskokatolický filiální kostel zasvěcený Narození Panny Marie v Nehasicích v okrese Louny. Od roku 1964 je chráněn jako kulturní památka. Postaven byl v pozdně gotickém slohu během 15. století a v roce 1677 byl barokně upraven.\n\nObdélný jednolodní kostel je na východní straně ukončen pravoúhlým presbytářem. K jeho severní straně je přiložena hranolová věž s dřevěným nejvyšším patrem. K jižní straně lodi byla přistavěna barokní márnice. Do lodi s rákosovým stropem se vstupuje pozdně gotickým portálem v západním průčelí. Třemi poli křížové klenby zaklenutý presbytář je osvětlen pozdně gotickým hrotitým kružbovým oknem v jižní zdi. Sakristie se nachází v přízemí věže. Žebra její osmidílné žebrové klenby se sbíhají do heraldického svorníku.\n\nHlavní oltář je raně barokní z roku 1677 a ve středovém výklenku obsahuje sochu Panny Marie. Boční oltář svatého Kříže z osmnáctého století je také barokní. Jeho predellu zdobí reliéf Kristova rodu. Druhý boční oltář z 19. století je zasvěcený svatému Janu Nepomuckému. K zařízení dále patří kazatelna s obrazy světců, kamenná křtitelnice ze druhé poloviny 16. století a kovové svícny z roku 1701. V presbytáři se nachází tři mramorové náhrobníky rodů Vřesovců z roku 1595, Hrušků z Března aj. Kromě nich je v severní stěně zabudován pískovcový epitaf s pilastry a trojhranným štítem s postavami Vojtěcha z Údrče, jeho manželky Kateřiny a syna Viléma.\n\n"}
{"id": "1178688", "url": "https://cs.wikipedia.org/wiki?curid=1178688", "title": "Gaby Hauptmann", "text": "Gaby Hauptmann\n\nGaby Hauptmann (* 14. května 1957, Trossingen, Baden-Württenberg) je nejúspěšnější německá spisovatelka a novinářka. \n\nOd roku 1987 pracovala v německém rozhlasu (např. pro Südwestfunk), posléze pracovala jako autorka, producentka a režisérka pro televizi (např. pro Hessischer Rundfunk). \n\nOd roku 1982 žije s dcerou v Allensbachu u Bodamského jezera.\n\nZ literárního díla Gaby Hauptmann bylo již do češtiny přeloženo mnoho jejích románů, věnujících se především problematice mezilidských, či partnerských vztahů, dále také např. tematice jezdectví:\n\n\n\n\n"}
{"id": "1178692", "url": "https://cs.wikipedia.org/wiki?curid=1178692", "title": "Jiří Brabenec", "text": "Jiří Brabenec\n\nJiří Brabenec (25. května 1911 Nymburk – 19. června 1983 Praha) byl český strojař, motocyklový závodník, spisovatel a novinář. Působil jako redaktor v novinách \"Mladá fronta\" a \"Lidová demokracie\". Často vystupoval pod pseudonymem Eric Kraft.\n\nAbsolvoval Průmyslovou školu strojnickou v Kladně (1931), dva roky studoval studoval žurnalistiku na Svobodné škole politických nauk v Praze. V průběhu let vystřídal celou řadu zaměstnání od technických oborů (strojní zámečník, námořník) přes motoristické (zkušební jezdec Jawy) až po novinařinu (převážně technický redaktor). Po skončení druhé světové války pracoval jako redaktor v deníku \"Mladá fronta\" a poté od roku 1951 až do svého nástupu do penze v roce 1971 v deníku \"Lidová demokracie\".\n\nV roce 1961 podnikl společně s cestovatelem Potužníkem a kolegou spisovatelem Jedličkou cestu na malých motocyklech na Blízký východ, kde jako první motocyklisté projeli Sinajskou pouští.\n\nV době politického uvolnění a svobody tisku rozkryl a invetisgativně vypátral do té doby zcela neznámé informace a souvislosti kolem číhošťského zázraku a osoby katolického kněze Josefa Toufara, vyšetřovaného StB. První ze série článků vydaných na toto téma byl článek s titulem \"Jak a proč zemřel farář Josef Toufar\" z 12. května a následně \"Světlo pravdy nad číhošťským zázrakem\" z 23. května 1968, které oba vyšly v Lidové demokracii. V těchto článcích vůbec jako jeden z prvních veřejně obvinil prokurátora Čížka ze lži proti lidu i státu, když v lednu 1950 nezákonně zadržel a následně exekutivně stíhal číhošťského faráře. Sérií těchto reportážních článků výrazně napomohl k otevření trestního stíhání proti vyšetřovateli Ladislavu Máchovi, který byl přímo zodpovědný za brutální mučení a předčasnou Toufarovu smrt na konci února 1950. Trestní stíhání Ladislava Máchy však zastavila srpnová invaze vojsk Varšavské smlouvy i přesto, že se proti němu podařilo získat dostatek vypovídajícího materiálu a bylo vyslechnuto přes 80 svědků.\n\nJako spisovatel debutoval v roce 1943. Je autorem několika románů ze současnosti, detektivek, historických románů a publicistických knih.\n\n\n"}
{"id": "1178695", "url": "https://cs.wikipedia.org/wiki?curid=1178695", "title": "Mezeňský záliv", "text": "Mezeňský záliv\n\nMezeňský záliv ( – \"Mezenskaja guba\") je záliv na severovýchodě Bílého moře na severozápadě Ruské federace. Je přibližně 105 dlouhý a 97 kilometrů široký. Největšími řekami do něj ústícími jsou Mezeň a Kuloj. Jeho východní a severní pobřeží patří do Něneckého autonomního okruhu a je zároveň pobřežím poloostrova Kanin. Jižní pobřeží patří k\nArchangelské oblasti, ke které také patří ostrov Moržovec ležící v jižní části předělu mezi zálivem a volným mořem.\n"}
{"id": "1178700", "url": "https://cs.wikipedia.org/wiki?curid=1178700", "title": "Vranínský potok", "text": "Vranínský potok\n\nVranínský potok je přítok Rokytky, délka toku je přibližně 5 km, do Rokytky se vlévá v rybníku Nový u Háje. Jeho hydrologické pořadí je 4-16-03-0170.\n\nPotok pramení asi 500 m západně od vesnice Vranín, posléze protéká vesnicí Vranín, na východním okraje vesnice do potoka zprava přitéká bezejmenný potok. Po téměř 4 kilometrech toku se potok vlévá do rybníka Šingrot a následně do rybníka Nový u háje, kde ústí do řeky Rokytky.\n"}
{"id": "1178703", "url": "https://cs.wikipedia.org/wiki?curid=1178703", "title": "Městské opevnění (Moravské Budějovice)", "text": "Městské opevnění (Moravské Budějovice)\n\nMěstské opevnění v Moravských Budějovicích je opevnění v Moravských Budějovicích. Pozůstatky hradeb leží na pozemku fary západně od kostela sv. Jiljí, součástí jsou části hradební zdi, okrouhlá bašta a městský brána \"pod farou\". Součástí území nynějšího náměstí ČSA měla být opevněná budova (hrad nebo zemědělský dvorec) s centrem kolem kostela.\n\nNa barokním štítu fary je značen rok 1779, její součástí je i pamětní deska, která připomíná působení spisovatele Václava Kosmáka v Moravských Budějovicích. Pozůstatky hradeb a fara leží na tzv. pararulové vráse. Pararulová vrása je vzácný geologický útvar, který je vidět na skalním ostrohu, na němž se vypíná budova fary. Vznikla za tzv. kodomské horotvorné činnosti, která probíhala před 600 – 800 milióny lety. Útvar se řadí mezi geologické rarity, podobná není v celé Evropě.\n"}
{"id": "1178705", "url": "https://cs.wikipedia.org/wiki?curid=1178705", "title": "Velká Vačeška", "text": "Velká Vačeška\n\nVelká Vačeška (\"Vaceška, Káclovka\") ( \"Grosse Waczeschka\") je zaniklá vinice a usedlost, která stávala jižně pod Rokoskou v pražské Libni a nad rovněž zaniklou vinicí Bulovka. Zanikla v 1. čtvrtině 20. století (1908–1915) při výstavbě Nemocnice Na Bulovce. Její rozloha byla 7 jiter polí a 1 jitro vinic, jak uvádí Tereziánský katastr. Původ názvu vinice Vačeška není znám. V mapách je označována též jako Vaceška, Gr. Waczeschka nebo často také podle jednoho z tehdejších majitelů \"Káclovka\". Existovala rovněž vinice a usedlost Malá Vaceška, která stávala východně při ulici k usedlosti Bulovka.\n\nVinná réva se v Praze pěstovala již v době zrodu města, na přelomu 9. a 10. století. Největší rozkvět pražských vinic nastal v době panování Karla IV., za jehož vlády došlo k největšímu rozkvětu pražského vinařství. Již po roce 1333 nechal Karel IV. přivézt nejlepší odrůdy révy vinné z Francie a Rakouska a rozdal je vinařům.\n\nNařízení o zakládání vinic a viniční řád Karla IV. z roku 1358. Karel IV., král český a císař římský, vydal 16. února 1358 nařízení o zakládání vinic pro Prahu a 12. května 1358 pro města královská. V nařízení se praví:\n\nDíky tomuto privilegiu se okolí města stalo jednou z největších vinařských oblastí v Čechách. Tato konjunktura trvala až do třicetileté války.\n\nTřicetiletá válka z dochovaných pramenů však velmi postihla i Velkou Vacešku, stejně jako ostatní okolní vinice, a nějaký čas se na ní nehospodařilo. Později pak místo pěstování pouze vinné révy se Vaceška změnila v usedlost, kde se pěstovaly i jiné plodiny a vinice byly spíše doplňkem. Dokládá to v roce 1747 i Tereziánský katastr, kdy 7 jiter plochy bylo věnováno pěstování a pouze 1 jitro bylo viničné.\n\nV době Tereziánského katastru (1747 a dále) byl majitelem apelační rada Jan František Petsch, jemuž náleželo v Libni více usedlostí (například Červená Báň, Bulovka nebo Pečová). Další záznamy uvádí, že před polovinou 19. století vlastnil Velkou Vačešku č. p. 102 Josef Katzel (přesněji zakoupil ji na začátku 19. století jeho předek Mathias Katzel, a to na hypotéku), podle kterého byla Velká Vaceška nazývána a dokonce i v mapách značena jako \"Káclovka\", jak tehdejší dokumenty a mapy Libně dokládají.\n\nV první čtvrtině 20. století (1908–1915) zanikla při výstavbě Nemocnice Na Bulovce (dnes na základech usedlosti stojí levé křídlo chirurgického pavilonu), usedlost byla víceméně už neudržována z původních tří domů klasického dvora do tvaru \"U\" zbyl přes zbořením jen jeden.\n\nDůvodem zániku ostatních vinic bylo postupné zprůmyslování celé oblasti (viz např. přilehlá vinice Bulovka), několikeré válečné škody, povětrnostní vlivy a nemoce vinné révy, ale rovněž začátek \"zahrádkářství\", kdy se vinice přeměňovaly na zahrady, a zcela zajímavou výjimkou, která není doložena ani na Moravě, ve střední či východní Evropě, je zřizování rekreačních sídel z bývalých viničních domů.\n\nZ původních 700 ha tak zůstalo v Praze necelých 11 ha. Mezi nejznámější dnešní vinice patří Grébovka, Svatováclavská vinice, Salabka, Máchalka nebo vinice sv. Kláry. \n\nNa vinicích se budovaly viničné domy. Viničné domy byly často mezi 16. a 19. stoletím používány jako letoviska Pražanů, sloužila jako rekreační zázemí. To se však Velké Vacešky netýkalo, ta byla usedlostí do samého konce. I to rozhodlo o jejím konci a zboření domů, jelikož nebyly tehdy nikterak historicky cenné, jak tomu naopak bylo u též zaniklé vinice Rokosky, která těsně sousedila s Velkou Vaceškou a kde se dochovala mj. kaple.\n\n\n\n"}
{"id": "1178707", "url": "https://cs.wikipedia.org/wiki?curid=1178707", "title": "Nizozemská ženská basketbalová reprezentace", "text": "Nizozemská ženská basketbalová reprezentace\n\nNizozemská ženská basketbalová reprezentace reprezentuje Nizozemsko v mezinárodních soutěžích v basketbalu.\n"}
{"id": "1178718", "url": "https://cs.wikipedia.org/wiki?curid=1178718", "title": "Obština Nikola Kozlevo", "text": "Obština Nikola Kozlevo\n\nObština Nikola Kozlevo ( \"Община Никола Козлево\") je bulharská jednotka územní samosprávy v Šumenské oblasti. Leží ve východním Bulharsku ve vysočinách Dolnodunajské nížiny. Sídlem obštiny je ves Nikola Kozlevo, kromě ní zahrnuje obština 10 vesnic. Žije zde necelých 6 tisíc stálých obyvatel.\n\nV obštině žije 5 838 stálých obyvatel a včetně přechodně hlášených obyvatel 8 981. Podle sčítáni 1. února 2011 bylo národnostní složení následující:\n"}
{"id": "1178719", "url": "https://cs.wikipedia.org/wiki?curid=1178719", "title": "Dánská ženská basketbalová reprezentace", "text": "Dánská ženská basketbalová reprezentace\n\nDánská ženská basketbalová reprezentace reprezentuje Dánsko v mezinárodních soutěžích v basketbalu.\n"}
{"id": "1178720", "url": "https://cs.wikipedia.org/wiki?curid=1178720", "title": "Medná kráva", "text": "Medná kráva\n\nMedná kráva, též medová kráva ( \"Top Bar Hive\") je typ včelího úlu pro biochov včel. Od nejběžnějšího Langstrothůva úlu, se liší tím, že se do medné krávy nevkládají mezistěny. Včely v medné krávě staví dílo neuspořádaně a nahodile. Pro vnesení alespoň minimálního pořádku do stavby včelího díla je možné na horní hranu vnitřního prostoru medné krávy umístit loučky s břitovými hranami, které nutí včely započít stavbu díla právě na nich. Medná kráva nevyužívá klasické rámečky a tak její rozměry nejsou normalizovány. Příkladem je ozdobný úl původně určený pro chov včel na plástech, později vnitřně přestavěný na malou mednou krávu. Existují však doporučení pro stavbu, např. úl dle Dennise Murrella. Tento úl je vhodný zejména v místech, kde není prioritou získání včelích produktů, ale opylování ovocných stromů v zahradách a sadech.\n\n\n\n\n"}
{"id": "1178721", "url": "https://cs.wikipedia.org/wiki?curid=1178721", "title": "Finská ženská basketbalová reprezentace", "text": "Finská ženská basketbalová reprezentace\n\nFinská ženská basketbalová reprezentace reprezentuje Finsko v mezinárodních soutěžích v basketbalu.\n"}
{"id": "1178722", "url": "https://cs.wikipedia.org/wiki?curid=1178722", "title": "Patrick Annesley", "text": "Patrick Annesley\n\nPatrick Annesley (12. srpna 1924 – 2. února 2001) byl anglo-irský voják a 10. hrabě Annesley.\n\nNarodil se 12. srpna 1924 jako syn Roberta Annesleye, 9. hraběte Annesley a jeho manželky Nory Harrison. Vzdělával se na Strode's College.\n\nVe službách Royal Navy získal hodnost důstojníka. Dne 21. června 1947 se oženil s Catherine Burgess, s dcerou Johna Burgesse. Spolu měli čtyři děti:\n\nDne 21. února 1979 po smrti svého otce zdědil titul \"hrabě Annesley\".\n\nZemřel 2. února 2001.\n\n"}
{"id": "1178725", "url": "https://cs.wikipedia.org/wiki?curid=1178725", "title": "Švédská ženská basketbalová reprezentace", "text": "Švédská ženská basketbalová reprezentace\n\nŠvédská ženská basketbalová reprezentace reprezentuje Švédsko v mezinárodních soutěžích v basketbalu.\n"}
{"id": "1178729", "url": "https://cs.wikipedia.org/wiki?curid=1178729", "title": "Philip Harrison Annesley", "text": "Philip Harrison Annesley\n\nPhilip Harrison Annesley (29. března 1927 – 11. března 2011) byl anglo-irský šlechtic a 11. hrabě Annesley.\n\nNarodil se 29. března 1927 jako syn Roberta Annesleye, 9. hraběte Annesley a jeho manželky Nory Harrison. Vzdělával se na Strode's College.\n\nDne 24. března 1951 se oženil s Florence Eileen Johnston, s dcerou Johna Arthura Johnstona.\n\nDne 2. února 2001 po smrti svého bratra zdědil titul \"hrabě Annesley\".\n\nZemřel bezdětný 11. března 2011 v Bridportu.\n\n"}
{"id": "1178730", "url": "https://cs.wikipedia.org/wiki?curid=1178730", "title": "Švýcarská ženská basketbalová reprezentace", "text": "Švýcarská ženská basketbalová reprezentace\n\nŠvýcarská ženská basketbalová reprezentace reprezentuje Švýcarsko v mezinárodních soutěžích v basketbalu.\n"}
{"id": "1178732", "url": "https://cs.wikipedia.org/wiki?curid=1178732", "title": "Rakouská ženská basketbalová reprezentace", "text": "Rakouská ženská basketbalová reprezentace\n\nRakouská ženská basketbalová reprezentace reprezentuje Rakousko v mezinárodních soutěžích v basketbalu.\n"}
{"id": "1178733", "url": "https://cs.wikipedia.org/wiki?curid=1178733", "title": "Obština Kaolinovo", "text": "Obština Kaolinovo\n\nObština Kaolinovo ( \"Община Каолиново\") je bulharská jednotka územní samosprávy v Šumenské oblasti. Leží ve východním Bulharsku ve vysočinách Dolnodunajské nížiny. Sídlem obštiny je město Kaolinovo, kromě něj zahrnuje obština 10 vesnic. Žije zde necelých 13 tisíc stálých obyvatel.\n\nV obštině žije 12 874 stálých obyvatel a včetně přechodně hlášených obyvatel 22 612. Podle sčítáni 1. února 2011 bylo národnostní složení následující:\n"}
{"id": "1178735", "url": "https://cs.wikipedia.org/wiki?curid=1178735", "title": "Tótszerdahely", "text": "Tótszerdahely\n\nTótszerdahely (chorvatsky \"Serdahel\" nebo \"Serdahelj\") je obec v okresu Letenye v župě Zala, v jihozápadní části Maďarska. V lednu 2015 zde žilo 1081 obyvatel. Podle počtu obyvatel je to třetí největší obec v okrese.\n\nObec se rozkládá zhruba 7,5 km jihovýchodně od okresního města. Její rozloha je 12,3 km². Povrch je mírně kopcovitý, svažující se k jihu. Při jižním okraji území protéká řeka Mura, která tvoří hranici s Chorvatskem. Nadmořská výška území je zhruba od 130 do 160 m.\n\nStředem obce prochází silnice č. 6835, spojující město Letenye s obcí Murakeresztúr, u níž se nachází železniční přechod z Maďarska do Chorvatska.\n\n\n"}
{"id": "1178736", "url": "https://cs.wikipedia.org/wiki?curid=1178736", "title": "Kostel svatého Vavřince (Okounov)", "text": "Kostel svatého Vavřince (Okounov)\n\nKostel svatého Vavřince je římskokatolický filiální kostel zasvěcený svatému Vavřinci v Okounově v okrese Chomutov. Jeho předchůdcem byl původně gotický kostel z roku 1460, který byl později barokně upraven. Tento starší kostel však v srpnu roku 1863 spolu s farou, hospodářským dvorem a školou vyhořel. Na jeho místě byl postaven prodloužený pseudogotický kostel vysvěcený 4. listopadu 1866. Ze staršího kostela se dochovala jen barokní sakristie z roku 1728. Na počátku února roku 1850 bylo z kostela v noci ukradeno množství předmětů – monstrance, ciborium a výzdoba obou oltářů.\n\nOkounovský kostel je obdélná jednolodní stavba se štíhlou věží v ose západního průčelí a pravoúhlým presbytářem. V sousedství stojí budova fary a pod ní památkově chráněné barokní sousoší se sochami Panny Marie, svatého Štěpána a svatého Vavřince z počátku 18. století.\n\n"}
{"id": "1178737", "url": "https://cs.wikipedia.org/wiki?curid=1178737", "title": "Michael Robert Annesley", "text": "Michael Robert Annesley\n\nMichael Robert Annesley (* 4. prosince 1933) je anglo-irský voják a 12. hrabě Annesley.\n\nNarodil se 4. prosince 1933 jako syn Roberta Annesleye, 9. hraběte Annesley a jeho manželky Nory Harrison. Vzdělával se na Strode's College.\n\nVe službách Royal Air Force dosáhl hodnosti praporčíka (Warrant officer).\n\nDne 23. června 1956 se oženil s Audrey Mary Goodwright, s dcerou Ernesta Stanleye Goodwrighta. Spolu mají tři děti:\n\nDne 11. března 2011 po smrti svého bratra Philipa Harrisona Annesleye, 11. hraběte Annesley zdědil titul \"hrabě Annesley\".\n\n"}
{"id": "1178739", "url": "https://cs.wikipedia.org/wiki?curid=1178739", "title": "Blatnice (Polsko)", "text": "Blatnice (Polsko)\n\nBlatnice ( Bładnice) je obec (starostenství) v jižním Polsku ve Slezském vojvodství v okrese Těšín v gmině Skočov. Leží na území Těšínského Slezska ve Slezském podhůří na řece Blatnici, asi tři kilometry jihozápadně od centra Skočova. Ke dni 30. 3. 2016 zde žilo 859 obyvatel, rozloha obce činí 2,91 km².\n\nStarostenství Blatnice se skládá ze dvou částí: větší (748 obyvatel) Dolní Blatnice (Bładnice Dolne) na severu a menší (111 obyvatel) Horní Blatnice (Bładnice Górne) na jihu. První zmínka o vesnici pochází z roku 1416. K rozdělení došlo někdy v 17. století. Zatímco Dolní Blatnice zůstávala samostatnou vesnicí, Horní byla až do roku 1973 součástí Nerodimě, dnes městské části Ustroně.\n\nObcí probíhá železniční trať Bílsko-Bělá – Český Těšín. V Dolní Blatnici se nachází zastávka \"Skoczów Bładnice\", odkud odjíždějí spoje do Katovic a Visly.\n\n"}
{"id": "1178740", "url": "https://cs.wikipedia.org/wiki?curid=1178740", "title": "Kostel svaté Barbory (Mašťov)", "text": "Kostel svaté Barbory (Mašťov)\n\nKostel svaté Barbory je římskokatolický hřbitovní kostel zasvěcený svaté Barboře v Mašťově v okrese Chomutov. Od roku 1963 je chráněn jako kulturní památka. Stojí v areálu zrušeného hřbitova ve východní části městečka. Gotické jádro stavby pochází ze čtrnáctého století, ale dochovanou podobu kostel získal v roce 1863, kdy byl novorománsky upraven.\n\nStarší německé vlastivědné publikace chybně uvádí existenci kostela už v roce 1193. Ve skutečnosti byl postaven až ve čtrnáctém století a až do roku 1580 sloužil jako farní kostel. V roce 1863 byl významně zrekonstruován a získal novorománskou fasádu. Na přilehlém hřbitově se pohřbívalo od druhé poloviny šestnáctého století do 30. července 1890. Ve druhé polovině dvacátého století kostel chátral.\n\nJednolodní obdélný kostel je orientovaný k východu. V západním průčelí stojí čtverhranná věž s předsíní v přízemí. Presbytář je polygonálně zakončený a zaklenutý křížovou klenbou. Do lodi se otevírá vítězným obloukem s kružbovými konzolami. K jižní straně presbytáře je přiložena obdélná sakristie s křížovou klenbou. Zařízení kostela, které pocházelo ze druhé poloviny osmnáctého století, se nedochovalo.\n"}
{"id": "1178741", "url": "https://cs.wikipedia.org/wiki?curid=1178741", "title": "FK Přelouč", "text": "FK Přelouč\n\nFK Přelouč je fotbalový klub pocházející z města Přelouč v Pardubickém kraji. Byl založen roku 1909 a tím patří mezí nejstarší kluby v České republice, zajímavostí je, že byl založen dříve nežli klub v krajském městě a to FK Pardubice. První historický název byl AFK Přelouč. Klub nesl i další názvy jako například Slovan nebo Tesla Přelouč. Až k nynějšímu názvu FK Přelouč.\n\n\nCelkem v klubu působí přes 100 hráčů a patří vůbec mezi největší kluby v Pardubickém kraji.\n\nStadion FK Přelouč byl postaven v 60. letech 20. století. Disponuje kapacitou 2000 lidí (z toho 500 sedících) V letech 2016 - 2017 se dočkal kompletní rekonstrukce.\n"}
{"id": "1178745", "url": "https://cs.wikipedia.org/wiki?curid=1178745", "title": "Vodní nádrž Auburn", "text": "Vodní nádrž Auburn\n\nVodní nádrž Auburn byla plánovanou přehradou na severní větvi řeky American, východně od města Auburn na hranicích okresů El Dorado a Placer v Kalifornii ve Spojených státech. Měla být dokončena v 70. letech 20. století americkým úřadem pro kultivaci. S výškou 209 m by se jednalo o největší klenbovou přehradu na světě. Přehrazením rokle za soutokem středního a severního ramene řeky American a naopak před jezerem Folsom, by se docílilo regulace řeky American a jako součást obřího projektu Central Valley Project by se mohlo dobře předcházet povodním na řece.\n\nPlány a studie na výstavbu přišly v 60. letech 20. století. Stavba byla zahájena v roce 1968 a zahrnovala odklonění severního ramene skrz tunel a výstavbu masivního hliněného kesonu. Následující nedaleké zemětřesení a objev seismického zlomu pod plánovanou přehradou zastavily stavbu z obav, že by navržená hráz nemusela vydržet větší zemětřesení. Projekt byl přepracován a v roce 1980 předložen, ale astronomické náklady a omezená kapacita přehrady udělaly stavbu nelukrativní. Následovaly povodně, které zničily kesony což opět nakrátko vyvolalo diskusi o případném projektu. Kalifornský úřad pro kontrolu vodních zdrojů v roce 2008 zamítl vodní práva (tzv. vodní zákony) k přehradě na základě neuskutečnitelnosti projektu.\n"}
{"id": "1178751", "url": "https://cs.wikipedia.org/wiki?curid=1178751", "title": "Muchomůrka ježatohlavá", "text": "Muchomůrka ježatohlavá\n\nMuchomůrka ježatohlavá (\"Amanita echinocephala\" ) je vzácně se vyskytující houba z čeledi muchomůrkovitých sekce Lepidella. Roste v teplejších oblastech pod listnatými stromy.\n\n"}
{"id": "1178752", "url": "https://cs.wikipedia.org/wiki?curid=1178752", "title": "Obština Venec", "text": "Obština Venec\n\nObština Venec ( \"Община Венец\") je bulharská jednotka územní samosprávy v Šumenské oblasti. Leží ve východním Bulharsku ve vysočinách Dolnodunajské nížiny. Sídlem obštiny je ves Venec, kromě ní zahrnuje obština 12 vesnic. Žije zde přes 7 tisíc stálých obyvatel.\n\nVšechna sídla v obštině jsou samosprávná.\n\nV obštině žije 7 128 stálých obyvatel a včetně přechodně hlášených obyvatel 13 662. Podle sčítáni 1. února 2011 bylo národnostní složení následující:\n"}
{"id": "1178757", "url": "https://cs.wikipedia.org/wiki?curid=1178757", "title": "Stim Axel", "text": "Stim Axel\n\nStim Axel je ruská drum and bassová kapela.\n\nSkupina vznikla v roce 2005 v ruské Samaře. Za jejím zrozením stojí Евгений Афанасьев a Alexandra Zamorina (Loona).\nV roce 2006 vydávají své první album Тишина (čti: Tišina), kterého se prodalo přes 100 000 kusů a za které vyhrává hned dvě soutěžě \"Objev roku 2006\" a \"Best Drum&Bass Sound 05\". Na začátku roku 2007 skupina vyhrává obřad \"RUSSIAN DRUM&BASS AWARDS 2006\" a získává vyznamenání \"Průlom roku\". V létě 2007 vychází druhé album a ve všech obchodech ruska, má ještě větší úspěch, než to předchozí. Stim Axel je pravidelným účastníkem všech drum and bassových akcí, jako je \"Russian DNB\" a \"Pirate station\" atd. Skupina spolupracuje s mnoha ruskými i západními filmovými producenty.\n"}
{"id": "1178759", "url": "https://cs.wikipedia.org/wiki?curid=1178759", "title": "Správa letiště Pardubice", "text": "Správa letiště Pardubice\n\nSpráva letiště Pardubice je samostatný vojenský útvar působící v podřízenosti velitele Vzdušných sil Armády České republiky na pardubickém letišti. Mezi hlavní úkoly Správy letiště Pardubice patří zabezpečení spolupráce mezi armádou, ministerstvem obrany a státním podnikem LOM Praha, který na letišti v Pardubicích provozuje Centrum leteckého výcviku (zajišťující základní letecký výcvik posluchačů Univerzity obrany a pilotů českého letectva), dále zabezpečení funkce náhradního letiště AČR a NATO nebo služeb řízení letového provozu. Dalšími vojenskými subjekty na letišti Pardubice je 14. pluk logistické podpory a 34. základna komunikačních a informačních systémů – uzel KIS Pardubice. Správa letiště Pardubice vznikla jako nástupnická organizace 34. základny speciálního letectva, zrušené k 30. listopadu 2003.\n\n"}
{"id": "1178760", "url": "https://cs.wikipedia.org/wiki?curid=1178760", "title": "Obština Chitrino", "text": "Obština Chitrino\n\nObština Chitrino ( \"Община Хитрино\") je bulharská jednotka územní samosprávy v Šumenské oblasti. Leží ve východním Bulharsku ve vysočinách Dolnodunajské nížiny. Sídlem obštiny je ves Chitrino, kromě ní zahrnuje obština 20 vesnic. Žije zde přes 6 tisíc stálých obyvatel.\n\nV obštině žije 6 283 stálých obyvatel a včetně přechodně hlášených obyvatel 13 114. Podle sčítáni 1. února 2011 bylo národnostní složení následující:\n"}
{"id": "1178765", "url": "https://cs.wikipedia.org/wiki?curid=1178765", "title": "Dostihové závodiště Pardubice", "text": "Dostihové závodiště Pardubice\n\nDostihové závodiště Pardubice je závodiště, na kterém se konají cvalové dostihy. Leží na okraji Pardubic. Dostihová sezóna zde probíhá od května do října. Celková délka dráhy je 2200 m.\n\nV první polovině 19. století přišly u šlechty do módy parforsní hony. Krajina v okolí Pardubic byla pro tyto hony jako stvořená a roku 1838 zde vznikla Parforsní honební společnost. Šlechta se tak začala o Pardubice zajímat a město se stalo společenským centrem. V té době do Čech přicházely z Anglie zprávy o koňských dostizích a v říjnu 1842 byly v Pardubicích uspořádány první překážkové dostihy. V roce 1856pardubická radnice povolila stavbu závodiště a postoupila Spolku českých pěstitelů koní pozemky, na kterých mělo závodiště vzniknout. Zakladatelem a velkým podporovatelem českých dostihů byl hrabě Oktavián Kinský. Po založení britské Velké národní v Aintree se staly dostihy módní záležitostí, a tak roku 1874 přišel Český závodní spolek s nápadem uspořádat podobně významný a obtížný dostih i v Pardubicích. Vytvořením nové dostihové dráhy byli pověřeni šlechtici, kteří již měli s dostihovým sportem zkušenosti, Oktavián Kinský, Egon-Thurn Taxis, Emil Fürstenberg a Maxmilián Ugarte. Navrhli a dohlíželi na vybudování závodiště, které bylo jedinečné střídáním povrchu dráhy a množstvím přírodních překážek. Po dokončení stavby se 5. 11. 1874 konal první ročník Velké pardubické, vítězem se stal hřebec Fantome s Georgem Sayersem. Na společenském významu této události přidalo i to, že se konala jen několik dní před návštěvou císaře Františka Josefa I. s manželkou Sissi. Již od prvního ročníku byl nejobávanější překážkou Hlavní příkop, později nazván po Egonu Thurn-Taxisovi, který se zasloužil o jeho ponechání v kurzu dostihu.\n\n\n\n"}
{"id": "1178770", "url": "https://cs.wikipedia.org/wiki?curid=1178770", "title": "Šest nevinných", "text": "Šest nevinných\n\nŠest nevinných je český krimi román z filmového prostředí, který vznikal veřejně od 14. 9. do 17. 9. 2015. Po dopsání byl vydán za tři týdny nakladatelstvím Pavel Mervart. Kniha má šest autorů, kteří se během psaní střídali za výkladní skříní knihkupectví Neoluxor na pražské Národní třídě. Jako první psal Jiří Walker Procházka, toho pak vystřídal Přemysl Krejčík, následovali Jan Sviták, Lukáš Vavrečka, Josef Pecinovský a David Zábranský. Každý z autorů psal v šestihodinovém bloku, většina autorů psala dvakrát, někteří dokonce třikrát (třetí blok byl v tom případě pouze po dvou hodinách). Po celou dobu byli autoři sledováni okem kamery a snímáni mikrofonem. Text navíc běžel v reálném čase online na internetu a na plazmové obrazovce přímo v knihkupectví otočené ven do ulice.\n\nKnihu vydalo nakladatelství Pavel Mervart s přiděleným kódem ISBN 978-80-7465-161-8.\n\nAutoři navazovali na původní projekt Jana Svitáka, který v roce 2012 napsal román \"Jedním dechem\" v Knihovně Jiřího Mahena v Brně. Knihu psal přes dva dny bez prakticky bez pauzy, ta poté vyšla jako e-book.\nV roce 2015 se rozhodl na tuto myšlenku navázat spisovatel Lukáš Vavrečka. Začal oslovovat další autory, kteří by se chtěli zúčastnit podobného projektu, dokud se mu nepodařilo shromáždit pětici, kterou pak Jiří W. Procházka doplnil o Josefa Pecinovského. Celá šestka se poprvé sešla v létě v baru Bio Oko, kde začala dohadovat podobu spolupráce (žánr, datum a místo vzniku textu). V kompletní sestavě byla pak šestice veřejně k vidění až na křtu knihy, podle slov autorů to byly jediné dva okamžiky, kde se skutečně sešli všichni společně. Před barem v Biu Oko také vznikla společná fotografie autorů, která je na zadním straně obálky knihy. Vznikla spontánně a šestici vyfotografovala jedna z číšnic. Ačkoli autoři věděli, co a kde chtějí psát, dlouhou dobu netušili, kdo se zaváže knihu vydat ještě před tím, než bude text hotový. Tento problém byl vyřešen na veletrhu Svět knihy 2015, kde byl projekt poprvé představen veřejnosti. Tam se autoři domluvili s nakladatelem Pavlem Mervartem, který měl prohlásit, že pokud se jim skutečně podaří napsat knihu během třech dnů, jemu se podaří ji do třech týdnů vydat. Tento slib se později podařilo nakladateli splnit. Takto popsali pozadí sami autoři na besedě během křtu knihy 26. 10. 2015 v Neoluxoru na Václavském náměstí.\n\nSamotná kniha vznikala během projektu, který skupina autorů nazvala \"Román na šest nádechů\", což se později stalo i podtitulem románu.\n\nSlavnostní zahájení projektu proběhlo (za účasti pěti z autorů, části realizačního týmu a nakladatele) několik minut před samotným startem akce, který byl naplánován na 14. 9. 2015 ve 14:00. Zahájení se zúčastnila řada novinářů, jako např. iDnes.cz, ČT24, TV Barrandov a mnoho dalších, kteří o akci napsali nebo odvysílali reportáže.\nŠestice autorů se střídalo za počítačem v knihkupectví non-stop, čili i přes noc, kde psali v zavřeném knihkupectví, nebo naopak přes běžný provoz, kdy kolem nich chodili nakupující, kteří měli jedinečnou možnost autorům koukat \"přímo pod ruce\", nebo s nimi hovořit.\n\nJelikož šlo o náročný projekt, potřebovali autoři celý tým lidí, kteří se budou starat o technické zázemí a podobu knihy. Tento tým lidí je v knize uveden v podobě \"Závěrečných titulků\", což odkazuje na filmové prostředí děje. Na toto prostředí také odkazují profese jak členů týmu, tak samotných autorů (autoři jsou zpravidla uváděni jako \"scénář a režie\"). Kromě autorů se na projektu podílela redaktorka, která byla téměř po celou dobu na místě, aby hlídala případné logické a časové nesrovnalosti v ději, případně opravovala chyby, pokud si autoři během psaní dali krátkou pauzu, dále Anna Sakařová, která se starala o technickou podporu a spisovatelka Klára Smolíková, která zajišťovala celé akci PR. Obálku knihy vytvořil po dopsání Petr Šimčík.\n\nJak je uvedeno v tzv. \"Autorském deníku\" na konci knihy za samotným textem příběhu, práce probíhaly ještě po 17. 9. Respektive na druhý den se sešla čtveřice autorů (Jiří W. Procházka, Lukáš Vavrečka, Přemysl Krejčík, Jan Sviták + redaktorka Tereza Exnerová) doma u J. W. Procházky, kde neveřejně sepsali kolektivně poslední kapitolu, kde byl odhalen vrah a způsob vraždy. Následující dva dny pokračovali v práci na knize Krejčík s Vavrečkou, kdy celý vzniklý text čistili, drobně upravovali do knižní podoby, než byl odevzdán nakladateli k jazykové korektuře a k vydání.\n\nDěj románu začíná ve filmových ateliérech Barrandov, kde se schází šestice mužů, aby zde jednali o nejdražším filmu české historie Jan Žižka, který spolu mají natáčet. Mezi nimi a finanční spojkou, krásnou Sabinou, však dojde ke konfliktu, který je zakončen vyhlášením pauzy. Po pauze je ovšem Sabina nalezena mrtvá a je jasné, že vrahem je jeden z přítomných. Začíná série dohad, policejních výslechů, policejního vyšetřování a jeho maření, vzájemného obviňování hlavních podezřelých. Rozehrává se hra intrik a postupně vyplouvají na povrch nejen vztahy podezřelých k zavražděné, ale také podezřelých mezi sebou vzájemně.\n\nKaždou kapitolu (až na výjimky) psal jiný ze spisovatelů, očima jiné postavy. Během příběhu je tedy jasné, že minimálně jeden ze šesti vypravěčů příběhu lže, nebo alespoň neříká čtenáři vše.\n\nJelikož každý autor píše trochu jiným stylem, je román psán v šesti ich-formách.\n\nHlavními postavami je šestice podezřelých, v závorce je uvedeno, který z autorů psal očima které postavy. Postavy mají záměrně jména podobná \"svým\" autorům. Jak autoři na besedách uváděli, zvolili tak proto, že se vzájemně mezi sebou příliš osobně neznali a tato jména jim přišla snazší pro orientaci.\n\nJiří Walter - producent, egoistický hromotluk (Jiří Walker Procházka)\n\nPřemysl Ševčík - kameraman, neurotický a depresívní (Přemysl Krejčík)\n\nJan Sivák - sponzor, nepříliš inteligentní a velmi bohatý (Jan Sviták)\n\nLukáš Vávra - druhý scenárista, nepříliš talentovaný, ovšem bulvárně známý (Lukáš Vavrečka)\n\nJosef Pecka - scenárista pokročilého věku, nikdy plně doceněný za své zásluhy (Josef Pecinovský)\n\nDavid Branský - režisér, intelektuál (David Zábranský)\n\nRobert Štolba - detektiv. Postava Roberta Štolby se poprvé objevila v knize Mrtvá Šelma (autory jsou Jiří Walker Procházka a Klára Smolíková), kde se s ním čtenáři setkávají již jako s vyšetřovatelem v důchodu. Zde je ještě součástí policejního sboru.\n\nDrotová - vyšetřovatelka, nadřízená Štolby. Nekompromisní policistka, Sivákem přezdívaná \"Terminátorka\".\n\nSabina Johanski - oběť. Dříve herečka, později hlavně milenka vlivných a bohatých mužů z prostředí peněz a filmu.\n\nJosef Pecka mladší - syn starého scenáristy Pecky.\n\nPo vydání byla kniha a celý projekt \"Román na šest nádechů\" několikrát představena na besedách s autory, spojených s autorským čtením. Spisovatelé (popř. další členové realizačního týmu projektu) mluvili o vzniku a půběhu psaní, četli ukázky z knihy a odpovídali na dotazy publika.\n\n10. 10. 2015 - knižní veletrh Havlíčkův Brod (zúčastnili se: Jiří W. Procházka, David Zábranský, Lukáš Vavrečka, Jan Sviták, Přemysl Krejčík)\n\n20. 10. 2015 - Hudební kavárna Dadap, Praha (zúčastnili se: Přemysl Krejčík, Lukáš Vavrečka, David Zábranský)\n\n26. 10. 2015 - slavnostní křest knihy: Neoluxor na Václavském náměstí, Praha (zúčastnili se: kompletní šestice autorů + členové realizačního týmu; knihu pokřtil spisovatel Pavel Kosatík\n\n14. 11. 2015 - Klub 29, Pardubice (zúčastnili se: Jiří W. Procházka, Lukáš Vavrečka, Jan Sviták, Přemysl Krejčík)\n\n20. 11. 2015 - Stará Aréna, Ostrava (zúčastnili se: Přemysl Krejčík, Lukáš Vavrečka)\n\n15. 5. 2016 - veletrh Svět knihy 2016, Praha (zúčastnili se: Jiří W. Procházka, Josef Pecinovský, Přemysl Krejčík, Jan Sviták, Lukáš Vavrečka)\n\n13. 8. 2016 - Con-ec, Brno (Přednáška \"Psaní doma vs. psaní na veřejnosti\"; zúčastnili se: Přemysl Krejčík, Jan Sviták + Lukáš Vavrečka, jako neplánovaný host)\n\n1.12. 2016 - Galerie 123, Hradec Králové (zúčastnili se: Přemysl Krejčík, Lukáš Vavrečka) \n\n1. 6. 2017 - Literární dům Portál, Uherské Hradiště (zúčastnili se Přemysl Krejčík, Jan Sviták) \n\n23. 7. 2017 - Kulturní dům Dukla, Gamecon + Parcon, Pardubice (zúčastnili se: Přemysl Krejčík, Lukáš Vavrečka) \n\n18. 11. 2017 - Čajovna Na Kopečku, Poděbrady (zúčastnili se Přemysl Krejčík, Jan Sviták) \n\nTvorbu knihy doprovázel nebývalý mediální ohlas. Přímo na zahájení se sešla řada novinářů, již 14.9.2015 tak proběhly reportáže a rozhovory s autory např. na ČT24 (reportáž a rozhovor je v uvedeném odkazu od osmé minuty pořadu), TV Barrandov (reportáž a rozhovor je v uvedeném odkazu od devatenácté minuty pořadu), také v rádiu na Frekvenci 1. Přítomní zahájení psaní byli též např. novináři z Pražského deníku, deníku iDnes, kterému poskytl 15.9. během psaní Lukáš Vavrečka rozhovor, krátkou zprávu přinesl také internetový magazín Aktuálně.cz. Akci zaznamenal též deník Metro a další noviny, které převzali zprávu z ČTK. Další média informovala o akci formou pozvánky k přímému sledování procesu vzniku knihy (např. server Kudy z nudy nebo Kultura 21). \n\nAkce vzbudila zájem nejen u českých médií, reflektoval ji např. maďarský server blikk.hu nebo roundtown.com.\n\nAutoři již během dohadování společné akce mezi sebou přijali interní označení \"literární kapela\", čímž chtěli dát najevo, že je nutná spolupráce a kooperace, nikoli přílišné exhibování, tedy že neprezentují každý sám sebe, ale společný projekt. Termín se později uchytil i v médiích (např. Živnostenské listy, ale i jiné) po té, co veřejně poprvé použil toto označení v rozhovoru pro web literárního časopisu Host Jan Sviták.\n\nBez zajímavosti také není, že ač šlo o literární událost, zareagovala na ni i bulvární média a články se tak objevily např. i na webu magazínu Blesk.\n"}
{"id": "1178782", "url": "https://cs.wikipedia.org/wiki?curid=1178782", "title": "Letiště Čáslav", "text": "Letiště Čáslav\n\nLetiště Čáslav je vojenské letiště české armády v blízkosti Chotusic v okresu Kutná Hora. Letiště bylo budováno v letech 1952 až 1958 a od 1. prosince 2003 je sídlem 21. základny taktického letectva „Zvolenské“ v rámci Vzdušných sil AČR. Na čáslavském letišti působí 211. taktická letka se stíhacími letouny JAS-39 Gripen, 212. taktická letka s bitevníky L-159A ALCA a 213. výcviková letka s dvoumístnými „alkami“ (L-159T1) a Albatrosy (L-39ZA). 21. základna taktického letectva pořádá každé dva roky „Den otevřených dveří letiště Čáslav“.\n\n\n"}
{"id": "1178786", "url": "https://cs.wikipedia.org/wiki?curid=1178786", "title": "Lidožravý levhart z Rudraprayagu", "text": "Lidožravý levhart z Rudraprayagu\n\nLevhart z Rudraprayagu (město a distrikt v severní Indii) byl známým lidožroutem, který v letech 1918–1926 usmrtil a většinou i sežral asi 126 lidí. Jednalo se o samce levharta skvrnitého, poddruh levhart indický. Šelma zabíjela především v noci a postupně se stávala stále odvážnější a drzejší. Přepadala lidi na cestách, pronikala do chatrčí a odnášela odtud oběti. O likvidaci zabijáka se pokoušelo mnoho lovců, jednotky gurků i britská armáda. Byla na něj vypsána odměna 10 000 rupií. Ačkoliv pronásledovatelé používali různé pasti a otrávené návnady, lidožrouta se jim skolit nepodařilo. Koncem roku 1925 se do štvanice zapojil tehdy už známý a uznávaný lovec lidožravých šelem Jim Corbett. Ten po desetitýdenním pronásledování levharta 2. května 1926 zastřelil.\n\nCorbett šelmu následně zkoumal. Jednalo se o starého samce, který už ztratil velkou část zubů, ale to zjevně nebyl důvod, proč s útoky na lidi před osmi lety začal. Zřejmě mu zachutnalo lidské maso z nepohřbených obětí španělské chřipky, která zasáhla ničivou silou mnohé země včetně Indie v roce 1918.\n\n"}
{"id": "1178787", "url": "https://cs.wikipedia.org/wiki?curid=1178787", "title": "Jordan Houghton", "text": "Jordan Houghton\n\nJordan Alexander Houghton je anglický profesionální fotbalový záložník, který nastupuje za rezervy a akademie anglického klubu Chelsea FC.\n\nV osmi letech se připojil k akademii Chelsea. V listopadu 2014 podepsal s klubem svůj první profesionální kontrakt, který ho v klubu udrží do sezóny 2016/17.\n\n20. června 2015 odešel na půlroční hostování do Gillinghamu. Debutoval 8. srpna proti Sheffield United. Odehrál celý zápas (výhra 4:0). 2. ledna 2016 Jordan potvrdil, že jeho hostování v Gillinghamu nebylo prodlouženo a že se vrátí zpět do Chelsea.\n\nJordan reprezentuje Anglii ve výběru do 20 let. Nastupoval také za kategorie U16 a U17.\n\n"}
{"id": "1178789", "url": "https://cs.wikipedia.org/wiki?curid=1178789", "title": "Datonglong", "text": "Datonglong\n\nDatonglong („drak z Ta-tchung“) byl hadrosauroidní dinosaurus, žijící v období pozdní křídy (asi před 95 - 80 miliony let) na území východu dnešní Číny (provincie Šan-si). Holotyp (kat. ozn. SXMG V 00005) představuje pouze část čelisti o délce 34 cm, ve které se nacházelo asi 27 až 29 zubních pozic. Největší dochovaný zub měří v kompletním stavu asi 5,5 cm. Unikátní anatomické znaky na kosti svědčí o tom, že šlo o samostatný rod ornitopodního dinosaura. Pravděpodobně šlo o zástupce hadrosauroidů, který ale vývojově nespadal do čeledi hadrosauridů. Dosud však nebyla provedena podrobná kladistická analýza.\n\n"}
{"id": "1178816", "url": "https://cs.wikipedia.org/wiki?curid=1178816", "title": "Leptorhynchos", "text": "Leptorhynchos\n\nLeptorhynchos byl rod menšího teropodního oviraptorosaurního dinosaura, žijícího na území Severní Ameriky (Montana a Texas v USA, Alberta v Kanadě) v období pozdní křídy (asi před 75 až 66 miliony let). Dnes jsou rozeznávány dva druhy tohoto rodu, \"L. elegans\" (Parks, 1933) a \"L. gadissi\" (Longrich, 2013). Fosilie tohoto dinosaura v podobě fragmentů kostí dolní končetiny byly objeveny v souvrstvích Dinosaur Park, Aguja a Hell Creek. Tento menší dravec nebo všežravec patřil k posledním žijícím neptačím dinosaurům a dožil se velkého vymírání K-Pg v době před 66 miliony let. Mezi jeho blízké příbuzné patřil například i větší rod \"Anzu\".\n\n"}
{"id": "1178817", "url": "https://cs.wikipedia.org/wiki?curid=1178817", "title": "Schéma zapojení", "text": "Schéma zapojení\n\nSchéma zapojení (též elektrické schéma) je grafické znázornění elektrického obvodu pomocí symbolických značek. Na rozdíl od blokového schématu znázorňuje jednotlivé součástky a jejich propojení. Na rozdíl od nákresu zapojení nebo montážního plánku neznázorňuje skutečné rozmístění, tvary a velikosti součástek; rozmístění značek je takové, aby byla co nejlépe patrná funkce obvodu, přičemž se schéma kreslí obvykle tak, aby zpracovávaný signál postupoval zleva doprava; součástky se znázorňují pomocí smluvených schematických značek, vodivá propojení pomocí plných čar.\n\nPro znázornění součástek se používají smluvené (normalizované) schematické značky; součástky se kreslí v základní pozici nebo otočené o celistvý násobek 90°. Vodivá spojení součástek jsou znázorněna plnými čarami, které jsou přednostně vedeny vodorovně nebo svisle. Na rozdíl od montážního plánku, který znázorňuje skutečné rozmístění součástek, se jednotlivé součástky a obvody se zpravidla kreslí tak, aby vstupy byly vlevo a výstupy vpravo, takže zpracovávaný signál prochází zleva doprava, v případě napájecích zdrojů je vlevo zdroj energie, vpravo výstup.\nZnačky se rozmísťují tak, aby spoje byly co nejkratší a počet křížení spojů co nejmenší. Společné zemnicí vodič se kreslí zpravidla úplně dole, napájecí vodiče se obvykle kreslí úplně nahoře (případně uspořádané podle svého potenciálu). Součástky bývají označeny písmenem podle svého druhu a číselným indexem pro rozlišení jednotlivých součástek:\n\nV menších schématech mohou být přímo zapsány hodnoty nebo typy součástek. Zahraniční firmy často používají odlišné schematické značky.\n\n"}
{"id": "1178821", "url": "https://cs.wikipedia.org/wiki?curid=1178821", "title": "József Kovács (atlet, 1911)", "text": "József Kovács (atlet, 1911)\n\nJózsef Kovács (14. března 1911, Budapešť – 18. srpna 1990 tamtéž) byl maďarský atlet, překážkář, mistr Evropy v běhu na 110 metrů překážek z roku 1934.\nPři premiéře mistrovství Evropy v roce 1934 zvítězil v běhu na 110 metrů překážek, byl zde také členem stříbrné maďarské štafety na 4 x 100 metrů. Ve finále běhu na 200 metrů doběhl čtvrtý. Největším úspěchem na olympiádě v Berlíně o dva roky později bylo šesté místo ve štafetě na 4 x 400 metrů. Startoval také na evropském šampionátu v Paříži v roce 1938. Zde vybojoval stříbrnou medaili v běhu na 400 metrů překážek.\n"}
{"id": "1178824", "url": "https://cs.wikipedia.org/wiki?curid=1178824", "title": "József Kovács", "text": "József Kovács\n\nJózsef Kovács je jméno a příjmení více osob:\n\n"}
{"id": "1178826", "url": "https://cs.wikipedia.org/wiki?curid=1178826", "title": "Ola Aina", "text": "Ola Aina\n\nTemitayo Olufisayo Olaoluwa Aina je anglický fotbalový obránce, který působí v rezervách a akademiích londýnského klubu Chelsea.\n\nAina začal svoji kariéru ve výběru Chelsea do jedenácti let. S akademií Chelsea vyhrál v sezóně 2013/14 FA Youth Cup a o rok později tento triumf zopakoval. V sezóně 2014/15 s výběrem do 19 let vyhrál Juniorskou ligu UEFA. Chelsea se stala tak historicky druhým týmem, který tuto soutěž vyhrál. \nPo sezóně 2014/15 se připojil k prvnímu týmu na turné po Thajsku a Austrálii.\n\nOla Aina reprezentoval Anglii ve výběrech do 16, 17, 18 a 19 let. Za anglickou fotbalovou reprezentaci do 20 let debutoval 5. září 2015 v přátelském zápase proti České republice (výhra 5:0, 46 minut).\n\n"}
{"id": "1178828", "url": "https://cs.wikipedia.org/wiki?curid=1178828", "title": "Håkan Lidman", "text": "Håkan Lidman\n\nErik Håkan Lidman (31. ledna 1915 Göteborg – 6. června 2000 Estepona) byl švédský atlet, překážkář, mistr Evropy v běhu na 110 metrů překážek z roku 1946.\n\nJeho speciální disciplínou byl běh na 110 metrů překážek. Na olympiádě v Berlíně v roce 1936 doběhl čtvrtý. Ve finále této disciplíny na evropském šampionátu v roce 1938 skončil druhý. Dne 22. září 1940 vytvořil evropský rekord v běhu na 110 metrů překážek časem 14,0 s, který platil až do roku 1956. V roce 1946 v Oslo se stal se mistrem Evropy v této disciplíně.\n\n"}
{"id": "1178829", "url": "https://cs.wikipedia.org/wiki?curid=1178829", "title": "276 (číslo)", "text": "276 (číslo)\n\nDvě stě sedmdesát šest je přirozené číslo, které následuje po čísle dvě stě sedmdesát pět a předchází číslu dvě stě sedmdesát sedm. Římskými číslicemi se zapisuje CCLXXVI.\n\n\n\nSilnice II/276 je česká silnice II. třídy vedoucí na trase Bělá pod Bezdězem – Bakov nad Jizerou – Kněžmost\n\n\n"}
{"id": "1178830", "url": "https://cs.wikipedia.org/wiki?curid=1178830", "title": "Starý mládenec z Poválgarhu", "text": "Starý mládenec z Poválgarhu\n\nStarý mládenec z Poválgarhu (angl. „Bachelor of Powalgarh“) byl proslulý samec tygra indického. Jednalo se o dominantní šelmu na území Kumaónu (severní Indie) ve 20. letech 20. století. Nešlo o lidožrouta, nicméně místní obyvatelé se ho velmi báli, neboť ohrožoval jejich dobytek. Několik lovců ho zkoušelo skolit jako trofejní kus. Lovec tygrů Jim Corbett zvíře poprvé vystopoval v roce 1923. Podle otisků stop poznal, že jde o mimořádně velkého jedince. Další lovci, kteří se ho pokoušeli dostat, a místní domorodci ho přirovnávali velikostí k oslovi, shetlandskému ponymu nebo velbloudovi. V roce 1930 se s ním Corbett setkal podruhé. Nejprve šelmu poranil střelou do hlavy a po 4 dnech stopování „starého mládence“ zastřelil. Následně ho změřil a došel k číslu 10 stop a 7 palců (322,6 cm), což z tohoto samce dělá jednoho z nejdelších kusů tygra indického vůbec. Zvážen bohužel nebyl.\n"}
{"id": "1178833", "url": "https://cs.wikipedia.org/wiki?curid=1178833", "title": "Marcus Rashford", "text": "Marcus Rashford\n\nMarcus Rashford (* 31. října 1997, Manchester, Anglie, Spojené království) je anglický profesionální fotbalový útočník a reprezentant, hráč klubu Manchester United.\n\nDo akademie Manchersteru United přišel v roce 2005. Za A–tým si poprvé zahrál 25. února 2016 (byl povolán díky absencím několika opor). Trenér Louis van Gaal jej nasadil v šestnáctifinále Evropské ligy proti dánskému týmu FC Midtjylland. V zápase vstřelil dva góly a pomohl tak svému týmu k výhře 5:1 a následnému postupu do dalšího kola. V Premier League debutoval 28. února 2016 proti Arsenalu. Díky jeho dvěma gólům a jedné asistenci Manchester United slavil výhru 3:2.\n\nMarcus reprezentoval Anglii za výběry do 16 a 18 let. 27. března 2016 debutoval za výběr do 20 let v přátelském zápase proti Kanadě (prohra 1:2, 90 minut).\n\nV A-mužstvu Anglie debutoval 27. května na stadionu Stadium of Light v Sunderlandu v přátelském zápase proti reprezentaci Austrálie (výhra 2:1). Při svém debutu ve věku 18 roků a 208 dní vstřelil gól, stal se tak nejmladším anglickým reprezentantem, který při svém debutu skóroval (překonal věkový rekord Tommyho Lawtona z roku 1938).\nPod vedením trenéra Roye Hodgsona se zúčastnil EURA 2016 ve Francii, kam se Anglie suverénně probojovala bez ztráty bodu z kvalifikační skupiny E. V zápase proti Walesu v 73. minutě za stavu 1:1 vystřídal Adama Lallanu a ve věku 18 let a 228 dní se stal nejmladším anglickým reprezentantem, který nastoupil na fotbalovém Mistrovství Evropy (zápas skončil výhrou Anglie 2:1).\n\n"}
{"id": "1178834", "url": "https://cs.wikipedia.org/wiki?curid=1178834", "title": "André-Jacques Marie", "text": "André-Jacques Marie\n\nErik Håkan Lidman (* 14. října 1925) je bývalý francouzský atlet, překážkář, mistr Evropy v běhu na 110 metrů překážek z roku 1950.\n\nJeho speciální disciplínou byl běh na 110 metrů překážek. Na olympiádě v Londýně v roce 1948 skončil v semifinále. V roce 1950 v Bruselu se stal se mistrem Evropy v této disciplíně. Jeho nejlepší výkon na 110 metrů překážek 14,4 s pochází z roku 1949. \n\nV letech 1979 až 1983 byl předsedou francouzské atletické asociace.\n\n"}
{"id": "1178835", "url": "https://cs.wikipedia.org/wiki?curid=1178835", "title": "Alena Housová", "text": "Alena Housová\n\nAlena Housová (* 22. dubna 1979 Turnov) je česká reprezentantka v jízdě na skibobech, členka klubu TJ Sokol Jablonec nad Jizerou. Je nejúspěšnější ženou v historii tohoto sportu: během své dvacet let trvající kariéry se stala třicetkrát mistryní světa a desetkrát vyhrála celkovou klasifikaci Světového poháru.\n\nJejí bratr Aleš Housa je také skibobistou, získal dva tituly mistra světa.\n\n\n\n\n0jy-/sporty.aspx?c=A140317_114410_sporty_rou\n"}
{"id": "1178836", "url": "https://cs.wikipedia.org/wiki?curid=1178836", "title": "Lux Perpetua", "text": "Lux Perpetua\n\nLux Perpetua je historický fantasy román polského spisovatele Andrzeje Sapkowského. Kniha vypráví příběh slezského rytíře Reinmara z Bělavy. Spolu s předchozími dvěma díly \"Narrenturm\" a \"Boží bojovníci\" tvoří tento román tzv. Husitskou trilogii, která je známá též jako Sága o Reinmarovi z Bělavy. V knize, jejíž děj se odehrává na konci 20. let a počátku 30. let 15. století, se mísí prvky historického románu a fantasy.\n\nDěj knihy \"Lux Perpetua\" uzavírá celou Sapkowského trilogii a navazuje na předcházející dva díly jeho Husitské trilogie, \"Narrenturm\" a \"Boží bojovníci\". Čtenář naposledy sleduje dobrodružství hlavního hrdiny celého příběhu, slezského šlechtice, lékaře a mága Reinmara z Bělavy.\n\nV neustávajícím konfliktu mezi husity a katolíky se husitský špeh a informátor Reinmar dostal do velmi nebezpečnějšího postavení. Nejen, že jej nadále pronásledovala inkvizice a lidé vratislavského biskupa Konráda, který jej navíc veřejně exkomunikoval. Příliš dobře informovanému špionovi přestali věřit i mnozí z předních husitských velitelů. Hlavním cílem samotného Reynevana vydíraného z vícero stran nadále zůstala snaha zachránit družku Juttu uvězněnou v klášteře v durynském Cronschwitzu.\n\nTo, kde byla Jutta držena, se slezský mág dozvěděl až díky pomoci židovky Rixy Car­ta­fi­ly de Fon­se­ca, špionky ve službách polského krále Vladislava Jagella. Reynevana doprovázeného Šarlejem, Samsonem a Rixou však při hledání jeho milované předstihl jeho úhlavní nepřítel, vrah jeho bratra a parchant vratislavského biskupa, Birkard Grellenort. Grellenort doprovázený svou kumpanií černých jezdců Reynevanovu družku Juttu zadržel a smrtelně zranil. Vysvobozená dívka pak zemřela v Reinmarově obětí. Zdrcený Reynevan se následně pohroužil do letargie, kterou jen umocnil fakt, že při obléhání Chebu pak zanedlouho padl i jeho přítel Samson Medák.\n\nReynevan rozhodnutý vstoupit do kláštera zamířil do Slezska a odtud do Malopolska. Tam však byl donucen přidat se ke skupině žoldnéřů, mířící k paulinskému klášteru Jasná Hora v Čenstochové. Když rytíři klášter přepadli, postavil se Reinmar zničení ikony s Madonou Čenstochovskou, což jej málem stálo život. Těžce zraněného Reynevana objevil průvod krakovského biskupa Zbyhněva Olešnického. Po útoku na klášter byl mladý medik jako nepohodlný svědek uvržen do žaláře na hradě Lelově, kde strávil dlouhých pět let. Propuštěn byl teprve za pomoci svého přítele Šarleje a po přímluvě vlivné špionky Rixy. Šarlej se však s Reynevanem záhy rozloučil a vydal se hledat štěstí do daleké Konstantinopole.\n\nReinmar nevzdávající naději na vítězství kalicha se vrátil k polním vojskům a v řadách radikálů se tak zúčastnil porážky v bitvě u Lipan, z níž uprchl společně s jezdci Jana Čapka ze Sán. Odmítl pak dál pokračovat v boji a rozhodl se pomstít Birkartu Grellenortovi. Grellenorta, kterého vratislavský biskup jmenoval správcem, starostou a vladařem Vratislavi, však nakonec usmrtila dcera jeho bratra Peterlina, Sibyla z Bělavy.\n\nV samém závěru Reinmar opustil Vratislav a odjel za svou sestřenicí a chovatelkou koní Držatou Wirsing na panství Skalka.\n\nStejně jako v předchozích dílech se i děj tohoto románu odehrává v době husitských válek a vrcholného období spanilých jízd, konkrétně v letech 1428 až 1434. Množství událostí v knize \"Boží bojovníci\" pak autor přebírá ze skutečné historie. V knize je například popsáno tažení husitských vojsk Saskem či bitva u Lipan. Při popisu vyplenění paulinského kláštera v Čenstochové vychází Andrzej Sapkowski z kroniky Jana Długosze.\n\nVe vedlejších rolích se i ve třetím díle Husitské trilogie objevuje množství skutečných historických postav. Reynevan je opět pronásledován služebníky vratislavského biskupa Konráda, opakovaně se setkává s Prokopem Holým, Bedřichem ze Strážnice, Zikmundem Korybutem nebo s Janem Čapkem ze Sán. Jako vedlejší postavy pak v příběhu vystupují kupříkladu krakovský biskup Zbyhněv Olešnický, filozof Mikuláš Kusánský a mnoho dalších historických osobností.\n\n"}
{"id": "1178840", "url": "https://cs.wikipedia.org/wiki?curid=1178840", "title": "Norbert Schmidt", "text": "Norbert Schmidt\n\nNorbert Schmidt (* 1975) je český architekt, redaktor a vedoucí Centra teologie a umění při KTF UK. Vystudoval Fakultu architektury na ČVUT v Praze a Katolickou teologickou fakultu Univerzity Karlovy. Vedle své práce architekta se zajímá dlouhodobě o problematiku vztahu architektury, umění a teologie a na toto téma publikuje články v odborných i populárních časopisech. Je redaktorem odborného časopisu Salve, revue pro teologii, duchovní život a kulturu.\n\nV letech 2001 – 2009 spolupracoval s architektonickým ateliérem prof. Ladislava Lábuse, kde byl spoluautorem projektu rekonstrukce Paličkovy vily z roku 2003 nebo projektu Hanspaulka Nové vily. Od roku 2009 je vedoucím Centra teologie a umění při Katolické teologické fakultě UK v Praze a pracuje v AP ateliéru Josefa Pleskota, kde se podílel např. na obnově pražského dominikánského kláštera u sv. Jiljí, na rekonstrukci kostela sv. Rodiny v Českých Budějovicích a rodinných domech v Litomyšli a Svitavách. Norbert Schmidt působí též jako kurátor uměleckých intervencí v kostele Nejsv. Salvátora u Karlova mostu. Podílí se také na pořádání přednášek a debat s osobnostmi ze světa umění, architektury a teologie.\n\nPublikuje články a studie v odborných i populárních časopisech (ERA 21, Reflex, Salve, Stavba, Teologie & Společnost a dalších). V roce 2009 vydal společeně s Alešem Filipem knihu \"Dům Boží a brána nebe ve 20. století. Studie o sakrální architektuře\" v nakladatelství CDK (Centrum pro studium demokracie a kultury). V roce 2017 vyšla jeho kniha \"Přímluva za současnost. Umění v sakrálním prostoru\" v nakladatelství Triáda. \n\n\n\n\n\n\n\n\n\n"}
{"id": "1178843", "url": "https://cs.wikipedia.org/wiki?curid=1178843", "title": "Osobní prodej", "text": "Osobní prodej\n\nOsobní prodej (Personal Selling) je nejstarším nástrojem komunikačního mixu, přičemž i v dnešní době si udržuje významnou pozici v marketingové komunikaci firem. Mezi jeho hlavní výhody patří především přímý kontakt se zákazníkem, okamžitá zpětná vazba a individuální komunikace. \n\nJedna z definicí osobního prodeje, který se nachází v odborné literatuře je: \"„Osobní prezentace doprovázená prodejci společnosti za účelem prodeje a budování vztahů se zákazníky.“\" \n\nProdejce pokrývá široké spektrum úloh, přičemž by měl být schopný rozpoznat zákazníkův problém a navrhnout pro něj uspokojivé řešení. Prodejce může přijímat objednávky (order taker) za pultem v obchodním domě, sloužit jako odborný konzultant společnostem (technician), prodávat konkrétní produkty kreativními způsoby (demand creator) a další.\n\nProdej je jednou z nejstarších profesí. Lidé, kteří tuto práci vykonávají, nosí mnoho jmen: prodejci, obchodní zástupci, prodavači, obchodníci, agenti, marketingoví zástupci, oblastní manažeři, pracovníci pro styk s klienty a mnoho dalších. V minulosti byl vytvořen špatný dojem na pojem prodejce. Tyto stereotypy jsou však zastaralé. Většina dnešních profesionálních prodejců jsou vzdělaní, vyškolení lidé, kteří se snaží vybudovat dlouhodobé, hodnotné vztahy se zákazníky. Jejich úspěchu není měřen tím, kolik zákazníků nalákají, ale tím, kolika dokáží pomoci tím, že správně odhadnou jejich potřeby a pomohou řešit jejich problémy. \n\nÚspěšné společnosti v současné době v osobním prodeji používají zákaznicky orientovaný přístup. Školí prodejce, aby dokázali identifikovat potřeby zákazníka a najít řešení. Tento přístup předpokládá, že zákazníkovi potřeby představují prodejní příležitosti, že zákazník ocení vhodné návrhy a že zákazník bude prodejcům, který mu leží na srdci jeho dlouhodobý prospěch, věrny. Firmy, které používají prodejně orientovaný přístup, naproti tomu spoléhají na tvrdší prodejní techniky. Předpokládají, že zákazníci nakupují jedině pod tlakem, jsou ovlivněni profesionální prezentaci a nebudou podpisu smlouvy litovat.\n\nVětšina autorů uvádí, že proces prodeje zahrnuje několik fází, které prodejce musí zvládnout. Tyto fáze se zaměřují na konečné získání nového zákazníka a jeho objednávky. Mnoho prodejců však tráví velkou část svého času tím, že kultivují existující významné zákazníky a budují s nimi dlouhodobé vztahy. Jednotlivé fáze jsou: \n\nOsobní prodej zahrnuje v zásadě tři základní typy prodeje. Každý z těchto typů představuje specifickou metodu osobního prodeje se zvláštními prodejními postupy, pro odlišné typy zákazníků a trhů. Jsou nimi: \n\nMezi hlavní zásady osobního prodeje můžeme zařadit 5 následujících bodů:\n\n"}
{"id": "1178845", "url": "https://cs.wikipedia.org/wiki?curid=1178845", "title": "Jevgenij Bulančik", "text": "Jevgenij Bulančik\n\nJevgenij Bulančik (* 3. dubna 1922 – 17. listopadu 1995) byl sovětský atlet, překážkář, mistr Evropy v běhu na 110 metrů překážek z roku 1954.\n\nJeho speciální disciplínou byl běh na 110 metrů překážek. Na olympiádě v Helsinkách v roce 1952 doběhl čtvrtý časem 14,1 s. V roce 1954 v Bernu se stal se mistrem Evropy v této disciplíně. \n\n"}
{"id": "1178846", "url": "https://cs.wikipedia.org/wiki?curid=1178846", "title": "Schematická značka", "text": "Schematická značka\n\nSchematická značka je libovolný smluvený symbol používaný v elektrických schématech. V zahraničí se mohou používat odlišné značky.\n"}
{"id": "1178847", "url": "https://cs.wikipedia.org/wiki?curid=1178847", "title": "Hrabě de Chanteleine", "text": "Hrabě de Chanteleine\n\nHrabě de Chanteleine (1864, \"Le Comte de Chanteleine\") je historický dobrodružný román francouzského spisovatele Julesa Verna. Ten jej začal psát roku 1862, ale když jej nabídl nakladateli Hetzelovi, ten rukopis odmítl. Verne proto román vydal roku 1864 ve třech částech v tehdy velmi populárním časopise \"Musée des familles\". Předlohou pro hlavní postavu příběhu hraběte Humberta de Chanteleine byl poručík Pierre-Suzanne Lucase de La Championniere (1769-1828), s jehož potomky se Verne znal.\n\nRomán se odehrává za Velké francouzské revoluce v letech 1793-1794 ve Vendée v období tamějšího povstání roajalisticky a katolicky smýšlejícího venkovského obyvatelstva proti republikánskému revolučnímu vojsku. Hrabě de Chanteleine stojí na straně povstalců a bojuje proti jakobínskému teroru a Konventu. Jeho bývalý sluha Karval, zločinec a vrah, kterého hrabě vyhnal ze svého zámku a ze kterého se stal podlý a obávaný úředník Výboru pro veřejné blaho, využije bouřlivých událostí ke své pomstě, kterou přísahal nejen hraběti, ale i jeho rodině, a poručí revoluční vojsku konfiskovat hraběcí zámek. Při útoku na zámek přijde žena hraběte o život a jeho dcera Marie je zajata a odsouzena k smrti. Překonat útrapy pomáhá hraběti jeho nový sluha Kernan a rytíř Henry de Trégolan, který Marii zachrání.\n\nHrabě je však Karvalem nakonec zajat a hrozí mu smrt pod gilotinou. Kernan nenáviděného Karvala pod záminkou udání pobytu Marie vyláká mimo město a tam jej odsoudí k smrti a zabije jej. Hrabě je před popravou zachráněn díky thermidorskému převratu, kdy jej z popravčí káry osvobodí rozzuřený dav, který již odmítá snášet hrůzovládu jakobínské vlády Maximiliena Robespierra. Všem se šťastně podaří uprchnout do Anglie, kde dojde ke svatbě rytíře de Trégolan a Marie de Chanteleine, kteří se do sebe zamilovali. Po několika letech se všichni vrátí do Francie do Chanteleine.\n\n"}
{"id": "1178849", "url": "https://cs.wikipedia.org/wiki?curid=1178849", "title": "Jungwirth", "text": "Jungwirth\n\nJungwirth je příjmení více osob:\n\n\n"}
{"id": "1178850", "url": "https://cs.wikipedia.org/wiki?curid=1178850", "title": "Bezděkov (zámek)", "text": "Bezděkov (zámek)\n\nZámek v Bezděkově na Klatovsku se nachází na místě staršího zámku a ještě starší tvrze. Od roku 1964 je chráněn jako kulturní památka.\n\nV únoru 2016 byl zámek na prodej za 8,5 milionu korun.\n\nPrvní bezděkovský zámek vznikl v roce 1737 na místě gotické tvrze, stál na dřevěných pilotech a byl obehnán vodním příkopem. Později dal hrabě Morzin příkop zasypat a zámek přestavět.\n\nZámek patří soukromé firmě, která je registrována v Belize. Zámecký park je v majetku státu, momentálně na prodej.\n\n"}
{"id": "1178851", "url": "https://cs.wikipedia.org/wiki?curid=1178851", "title": "Berijev Be-2", "text": "Berijev Be-2\n\nBerijev Be-2 (původní označení KOR-1) byl jednomotorový průzkumný dvoumístný plovákový letoun, zavedený do služby v sovětském námořnictvu krátce před druhou světovou válkou. Byl navržen jako náhrada zastaralého licenčně vyráběného typu Heinkel HD 55 (KR-1), operujícího z válečných lodí a pobřežních základen.\n\nBe-2 byl celokovový dvouplošník, s nekrytými prostory pilota a pozorovatele, umístěnými za sebou. Křídla byla vyztužená, ale navržena tak, aby se dala složit pro uložení na válečné lodi. Podvozek tvořil velký centrální plovák a dva menší vyrovnávací plováky pod spodním křídlem. Stroj byl poháněn motorem Švecov M-25 (licence amerického Wright R-1820), hvězdicovým vzduchem chlazeným devítiválcem o výkonu 522 kW (700 k).\n\nOd samého počátku letoun vykazoval vážné obtíže při manipulaci a problémy s údržbou. Nicméně, vzhledem k nedostatku vhodné alternativy, byl stroj dán do výroby.\n\nProblémy se stabilitou na vodě při pojíždění a s údržbou motoru nebyly nikdy zcela vyřešeny, takže v praxi byla role Be-2 omezena na cvičné a pomocné úkoly. Častěji byl nasazen ze země než z válečných lodí, jak bylo původně plánováno. Navíc zpoždění v modernizaci křižníků způsobilo, že vhodné katapulty na nich byly instalovány až zhruba v roce 1939.\n\nPo vypuknutí války s Německem bylo od pokusů nasadit problémové letouny z lodí upuštěno. Na počátku války byly na Baltském moři nasazeny z pozemních základen jako průzkumné a záchranné, jejich plovákový podvozek byl nahrazen koly. Některé stroje byly použity jako bitevní během obléhání Sevastopolu. Typ byl vyřazen z provozu v roce 1942.\n\n\n\n"}
{"id": "1178853", "url": "https://cs.wikipedia.org/wiki?curid=1178853", "title": "Bizon pravěký", "text": "Bizon pravěký\n\nBizon pravěký či bizon stepní (\"Bison priscus\") je vyhynulý druh bizona. Žil na rozsáhlém území v Asii, Evropě a Severní Americe v období čtvrtohor. Má se za to, že se vyvinul ve střední Asii a následně se rozšířil do severních oblastí. Vážil přibližně 900 kg, v ramenou byl vysoký okolo 2 metrů, rohy měřily na délku asi půl metru. Jako ostatní bizoni se i on živil trávou a další rostlinnou stravou. Jeho predátory mohly být všechny velké šelmy té doby a různé druhy hominidů (homo heidelbergensis, homo neanderthalensis, homo sapiens). Jeho vymizení se shoduje s vyhynutím mnoha dalších druhů pleistocénní megafauny na začátku holocénu.\n\nMalby bizonů pravěkých jsou součástí výzdoby většiny klasických jeskynních nalezišť pravěkého umění jako jsou jeskyně Altamira, Lascaux a Chauvet. Nechybějí ani hmotné nálezy. V červenci 1979 došlo k senzačnímu objevu velmi zachovalé mumie tohoto tvora severně od Fairbanks (Aljaška). Mumie dostala jméno \"Blue Babe\", neboť měla namodralou barvu způsobenou nerostem vivianitem. Její stáří se odhaduje na 36 000 let. Byla s největší pravděpodobností zabita lvy a částečně sežrána (na mumii se našly stopy zubů a drápů). Pracovníci University of Alaska Museum of the North, kteří nález připravovali k instalaci, ochutnali řádně odleželé maso z krku zvířete – prý bylo tuhé a mělo silné aroma. Další mumie byla nalezena roku 2011 na Sibiři. Její stáří bylo určeno na 9 300 let. Na Aljašce se roku 2012 našel velmi málo porušený exemplář nazvaný \"Bison Bob\".\n\n"}
{"id": "1178857", "url": "https://cs.wikipedia.org/wiki?curid=1178857", "title": "Zemský okres Neu-Ulm", "text": "Zemský okres Neu-Ulm\n\nZemský okres Neu-Ulm je okres v německé spolkové zemi Bavorsko, ve vládním obvodě Švábsko. Sídlem okresu je město Neu-Ulm. Okres leží na jihozápadě Bavorska a sousedí se spolkovou zemí Bádensko-Württembersko.\n\n"}
{"id": "1178861", "url": "https://cs.wikipedia.org/wiki?curid=1178861", "title": "Punisher", "text": "Punisher\n\nPunisher (Kat, Vykonavatel trestu) je fiktivní antihrdina vytvořený v roce 1974 Gerrym Conwayem a Johnem Romitou a vystupující v komiksech vydavatelství Marvel Comics. Typické je pro něj to, že nemá slitování se zločinci a nemilosrdně je zabíjí, většinou palnými zbraněmi.\n\nNemá žádné superschopnosti, ale prošel multidisciplinárním vojenským výcvikem USMC. Díky tomuto výcviku Punisher zvládá nejen základní dovednosti pěchoty, ale i používání a údržbu specializovaných střelných zbraní a výbušnin. Je vysoce kvalifikovaný v infiltraci do silně střeženého nepřátelského území za účelem zajetí, či atentátu. Také je zkušený v podvodních operacích, včetně demolic.\n\nJeho bojové schopnosti jsou více než dostatečné, aby dokázal zneškodnit a zabít muže mnohem silnějšího a většího než on sám, stejně jako bojovat s ozbrojenými skupinami a zabíjet beze zbraně, pokud je to nutné. Dále zvládá boj s nožem, používání improvizovaných výbušnin, partyzánský styl boje a je expert na poli medicíny.\n\nPunisherův arzenál zahrnuje automatické a poloautomatické pušky, granáty a nože. Nejčastěji používá pušku M16, Sterling Mark 6 9 mm, 9mm poloautomatickou pistoli Browning Llama a bojové nože Gerber Mark II.\n\nNarodil se v New Yorku rodičům italského původu. Frank Castle (rodným příjmením Castiglione) je bývalý kapitán Námořní pěchoty Spojených států (USMC). Mladý Frank studoval na katolického kněze, ale připojil se k USMC, protože nedokázal odpustit těm, kteří konají zlo. Před vojenskou službou se oženil se svou přítelkyní Marií, která již čekala jejich první dítě. Během svého působení v USMC absolvoval tvrdý výcvik. Poté bojoval ve válce ve Vietnamu jako člen speciálních jednotek. Tam byl oceněn řadou medailí, například Purpurovým srdcem. Krátce po jeho návratu z Vietnamu šel s rodinou na piknik do Centrálního parku, kde se stali svědky popravy informátora mafií (oběšením na stromě). Mafie ve snaze odstranit všechny svědky vyvraždila Frankovu rodinu, on jako jediný zázrakem přežil. Nicméně i přesto, že byl Frank schopen identifikovat všechny vrahy, policie mu nedokázala pomoci, protože měla ruce příliš svázané vlivem mafie. Proto usoudil, že jediný způsob jak zjednat spravedlnost je smrt těch, kteří mu ublížili. Od té doby si obléká jeho neprůstřelnou vestu s namalovanou lebkou a vede válku se zločinem a začal si říkat Punisher. Ve svých snahách o spravedlnost se setkal s několika ostatními maskovanými bojovníky se zločinem, hlavně s Daredevilem. Tato setkání měla většinou za následek jeho uvěznění jako jednoho z nejhorších vrahů.\n\n\n\n"}
{"id": "1178863", "url": "https://cs.wikipedia.org/wiki?curid=1178863", "title": "Antin Mohylnyckyj", "text": "Antin Mohylnyckyj\n\nAntin Mohylnyckyj, cyrilicí Антін Могильницький, též Anton Lubicz-Mogilnicki (3. března 1811 Pidhirki – 13. srpna 1873 Jablunka), byl rakouský řeckokatolický duchovní, básník a politik ukrajinské (rusínské) národnosti z Haliče, v 60. letech 19. století poslanec rakouské Říšské rady.\n\nPocházel z rodiny řeckokatolického duchovního. Studoval na škole v Kaluši. V roce 1840 absolvoval lvovský teologický seminář. Později působil jako duchovní v obci Jablunka v Bohorodčanském rajónu, kde žil až do své smrti. V roce 1838 začal publikovat. Přispíval do listu Ruska trijcja (Руська трійця). Psal básně a zabýval se výzkumem ukrajinského jazyka. Tvořil ve stylu romantismu.\n\nV 60. letech se s obnovou ústavního systému vlády zapojil i do vysoké politiky. V zemských volbách byl zvolen na Haličský zemský sněm, kde zastupoval kurii venkovských obcí, obvod Bohorodčany. Zemským poslancem byl do roku 1866.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 13. května 1861 složil slib. V době svého parlamentního působení se uvádí jako rytíř Anton Lubicz-Mogilnicki, řeckokatolický děkan v obci Babče. Spolu s biskupem Spyrydonem Lytvynovyčem patřil mezi hlavní obhájce zájmů Rusínů v Haliči.\n\nV závěru života se stáhl z politického dění.\n"}
{"id": "1178865", "url": "https://cs.wikipedia.org/wiki?curid=1178865", "title": "Jak vycvičit draka 2", "text": "Jak vycvičit draka 2\n\nJak vycvičit draka 2 (v anglickém originále \"How to Train Your Dragon 2\") je americký animovaný fantasy akční film studia DreamWorks, který měl premiéru v ČR 19. června 2014. Jde o volnou adaptaci stejnojmenné knihy britské autorky Cressidy Cowellové. Jedná se o volné pokračování animovaného filmu Jak vycvičit draka z roku 2010 a je v trilogii druhým filmem v pořadí.\n\nFilm \"Jak vycvičit draka 2\" získal v roce 2015 Zlatý glóbus za nejlepší animovaný film a v roce 2015 byl nominován na Oskara za nejlepší animovaný film, avšak nominaci neproměnil.\n\nOstrov Blp, kde žije hlavní hrdina Škyťák, byl dříve místem, kde se s draky bojovalo. Dnes však vikingové a draci již našli cestu, jak spolu žit v míru a respektu. Škyťák se se svým drakem Bezzubkou snaží objevit a zmapovat ještě neprozkoumané země v okolí i nové druhy draků. Jeho otec si přeje, aby po něm převzal hodnost náčelníka, Škyťák se však na tuto zodpovědnou funkci ještě necítí a chce nejdříve poznat sám sebe. Při prozkoumávání nových krajů Škyťák a Astrid se svými draky objeví pozůstatky pevnosti, které jsou prošpikované obrovskými kusy ledů. Setkají se tam s lovci draků vedenými Erakem, který si myslí, že za zničení jejich pevnosti a vypuštění všech chycených draků můžou oni. Dračí jezdci Erakovým sítím uniknou a letí předat zprávu o tom, že se Drago Lugvist snaží vybudovat dračí armádu. Když to však Kliďas slyší, nechce s Dragem bojovat a místo toho nechá celý Blp uzavřít. V poslední chvíli Škyťák s Bezzubkou, v závěsu s Astrid s Buřinou opouštějí ostrov a pokoušejí se Draga najít, aby ho mohli přesvědčit o tom, že s draky není třeba bojovat, že ve skutečnosti to jsou mírumilovná stvoření.\n\nPři svém putování se dostávají až k ledové jeskyni, která je útočištěm tisíců draků všech velikostí a druhů. Tyto draky chrání obrovský Alfa drak. Zde se Škyťák setkává se svojí matkou Valkou, která je tajemnou dračí jezdkyní. Matka mu vypráví příběh, proč od nich odešla, a je hrdá, že syn šel v jejich šlépějejích. Nemůže uvěřit, že se mu povedlo Vikingy změnit a přesvědčit, aby s draky přestali bojovat a naučili se s nimi vycházet. Kliďas s Tlamounem, kteří Škyťáka stopovali poté, co utekl, naleznou také jeskyni a pro Kliďase je setkání se svou ztracenou ženou velmi silné. Na dlouhé povídání ale není čas, protože na pevnost zaútočí Drago a vyzývá Alfa draka na souboj. Následná bitva dvou obrovských draků končí smrtí současného Alfa draka a vládu nad všemi draky přebírá drak, kterého má ve své moci Drago. Všechny draky ovládá pomocí hypnózy. Škyťák se snaží Draga přesvědčit, aby přestal s násilím a žil s draky v míru. Ale Drago se ho pokusí zabít. Poručí Alfa drakovi, aby zhypnotizoval Bezzubku, a poté Bezzubkovi přikáže zabít Škyťáka. Na poslední chvíli však do cesty ráně z Bezzubkovy tlamy skočí Kliďas Veliký, aby ochránil svého syna. Kliďas padne mrtvý k zemi. Bezzubka se probírá z hypnózy a nic nechápaje, strčí čumákem do ležícího Kliďase. Škyťák odhání Bezzubku pryč, i když ví, že Bezzubka za smrt jeho otce nemůže. Drago se se všemi draky vydává dobýt Blp a Škyťák s ostatními pohřbívá svého náčelníka, kterému přejí šťastný přechod do Valhaly. Dračí jezdci nasedají na dračí mláďata, která jako jediná neposlouchají nikoho, a vydávají se zachránit Blp. Zjistí, že Drago už napadl vesnici a získal kontrolu nad všemi draky ve vesnici. Škyťák se vydává za Bezzubkou, kterého si osedlal Drago, a ostatním dává za úkol odklákat pozornost Alfa draka. Škyťákovi se díky společným vzpomínkám a síle jejich vztahu povede osvobodit Bezzubku z vlivu Alfa drak a Bezzubka shodí Draga k zemi. Velkému Alfa drakovi se povede zasáhnout kusem ledu Škyťáka s Bezzubkou. Led ale začne modře zářit, až najednou praskne a objeví se nezraněná dvojice Bezzubka – Škyťák. Bezzubka vyzve Alfa draka na souboj, a když na něj začne střílet, naruší tím jeho hypnotický vliv na ostatní draky. Ti se pak přidají na stranu Bezzubky a pomohou mu. Bezzubka se tak stává novým Alfa drakem, a když se obrovskému Mrazidrakovi, bývalému Alfa drakovi, ulomí jeden z jeho klů, vzdává se a vrací se zpět do moře. Vikingové slaví své vítězství a Škyťák se stává novým náčelníkem.\n"}
{"id": "1178866", "url": "https://cs.wikipedia.org/wiki?curid=1178866", "title": "Mafate", "text": "Mafate\n\nMafate nebo Cirque de Mafate je horské údolí ve vnitrozemí ostrova Réunion. Je jednou ze tří kalder vyhaslé sopky Piton des Neiges (dalšími jsou Cilaos a Salazie). Oblast je obklopena strmými srázy a je dostupná pouze pěšky nebo vrtulníkem. Je pojmenována podle vůdce vzbouřených otroků, kteří zde našli útočiště v polovině 18. století. Jejich potomci zde dosud žijí v počtu asi 800 lidí, v údolí se zachovala starodávná kreolská architektura. \n\nCentrem Mafate je vesnice La Nouvelle, kde funguje škola, kostel a několik obchodů a restaurací. Dále se zde nachází osm menších osad zvaných \"îlets\" (to znamená „ostrůvky“, protože vznikly na jediných kouscích relativně rovné půdy): Aurère, Îlet à Malheur, Îlet à Bourse, Grand Place, Les Lataniers, Les Orangers, Marla a Roche Plate. Celé Mafate je majetkem francouzských státních lesů, není zde ani jedna četnická stanice. Nevede sem elektrické vedení, veškerá elektřina je proto vyráběna solárními panely. \n\nPro malebné scenérie je kaldera vyhledávanou turistickou atrakcí. Návštěvníci mohou přenocovat v boudách zvaných \"gîtes\". K přírodnímu bohatství patří endemická orchidej \"Eulophia borbonica\".\n\n"}
{"id": "1178868", "url": "https://cs.wikipedia.org/wiki?curid=1178868", "title": "Julian Nehrebeckyj", "text": "Julian Nehrebeckyj\n\nJulian Nehrebeckyj, cyrilicí Юліян Негребецький (1819 – 19. prosince 1878), byl rakouský řeckokatolický duchovní a politik ukrajinské (rusínské) národnosti z Haliče, v 60. letech 19. století poslanec rakouské Říšské rady.\n\nV roce 1842 byl vysvěcen na kněze. Od roku 1848 do roku 1878 působil jako duchovní v obci Kupnovyči. Byl členem okresní rady v Rudkách.\n\nV 60. letech se s obnovou ústavního systému vlády zapojil i do vysoké politiky. V zemských volbách byl zvolen na Haličský zemský sněm, kde zastupoval kurii venkovských obcí, obvod Rudki. Zemským poslancem byl do roku 1866.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 4. července 1861 složil slib, 2. října 1861 byl ale jeho mandát prohlášen pro dlouhodobou absenci za zaniklý. V době svého parlamentního působení se uvádí jako Julian Nehrebecki, řeckokatolický farář v obci Kupnovyči.\n"}
{"id": "1178869", "url": "https://cs.wikipedia.org/wiki?curid=1178869", "title": "Jak vycvičit draka 3", "text": "Jak vycvičit draka 3\n\nJak vycvičit draka 3 () je pokračování příběhu o vikingovi Škyťákovi, jeho drakovi Bezzubkovi a jejich partě kamarádů a draků. Navazuje na úspěšné předchozí díly trilogie Jak vycvičit draka z roku 2010 a Jak vycvičit draka 2 z roku 2014.\n\nTřetí díl byl ohlášen už v prosinci 2010, kdy tehdejší CEO společnosti DreamWorks Jeffrey Katzenberg oznámil, že série Jak vycvičit draka bude obsahovat minimálně tři filmy. Premiéra byla nejdříve naplánována na 18. června 2016, později však byla přesunuta na 9. června 2017. Kvůli restrukturalizaci společnosti DreamWorks, která započala v lednu 2015, byla premiéra opět přesunuta, tentokrát na 29. června 2018. V červnu 2016 byla premiéra už (potřetí) přesunuta, tentokrát na původní premiéru pokračování Lego příběhu, konkrétně 18. května 2018. Na konci roku 2016 bylo datum premiéry opět změněno na 21. února 2019, toto datum platí až do dnešního dne.\n\nStejně jako LEGO příběh má i tato série naplánováno pokračovaní v roce 2019.\n\nJediná série studia DreamWorks, která má každý díl distribuován pod jinou společností (Paramount Pictures, 20th Century Fox, Universal Studios).\n\nPrvní film distribuovaný pod záštitou studia Universal, poté co skupina NBC zaplatila v roce 2016 za Dreamworks 3,8 miliardy dolarů.\n"}
{"id": "1178870", "url": "https://cs.wikipedia.org/wiki?curid=1178870", "title": "Ruďky", "text": "Ruďky\n\nRuďky () jsou zaniklá ves na severu Ukrajiny v Ivankivském rajónu Kyjevské oblasti. Do roku 1986 náležela Černobylskému rajónu. Je vzdálena 2 km od hranic s Běloruskem, leží 21 km od Černobylské elektrárny, 32 km od Černobylu a 17 km od města Pripjať. Byla opuštěna v důsledku výbuchu černobylské jaderné elektrárny.\n"}
{"id": "1178871", "url": "https://cs.wikipedia.org/wiki?curid=1178871", "title": "Lev Polevyj", "text": "Lev Polevyj\n\nLev Polevyj, cyrilicí Лев Полевий (1823 – 12. září 1883), byl rakouský řeckokatolický duchovní a politik ukrajinské (rusínské) národnosti z Haliče, v 60. letech 19. století poslanec rakouské Říšské rady.\n\nV roce 1837 byl vysvěcen na kněze. Působil jako duchovní v obci Kizliv a v letech 1869–1883 ve městě Horodenka. Byl členem haličské ruské matice, Národního domu, Ruské rady, spolku Prosvita a organizace Sič.\n\nV 60. letech se s obnovou ústavního systému vlády zapojil i do vysoké politiky. V zemských volbách byl zvolen na Haličský zemský sněm, kde zastupoval kurii venkovských obcí, obvod Podhajce. Zemským poslancem byl do roku 1866.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 11. května 1861 složil slib. V době svého parlamentního působení se uvádí jako Leo Polowy, řeckokatolický děkan v obci Kizliv (Kozlów).\n"}
{"id": "1178872", "url": "https://cs.wikipedia.org/wiki?curid=1178872", "title": "Bartuška", "text": "Bartuška\n\nBartuška je příjmení více osob:\n\n"}
{"id": "1178875", "url": "https://cs.wikipedia.org/wiki?curid=1178875", "title": "Černá Desná (přírodní památka)", "text": "Černá Desná (přírodní památka)\n\nČerná desná je přírodní památka ev. č. 5782 v místní části Desné Desná III – Souš v okrese Jablonec nad Nisou. Oblast spravuje AOPK ČR Správa CHKO Jizerské hory.\nDůvodem ochrany je údolí horského potoka se soustavou vodopádů, peřejí, skalních ploten a evorzních útvarů – obřích hrnců až kotlů a na tok navazující svahový les charakteru acidofilní bučiny s ohroženými bylinnými druhy.\n\nPodloží je tvořeno porfyrickou středně zrnitou žulou.\n\nV lokalitě se nachází čtyři výrazné tektonicky podmíněné údolní stupně, které kopíruje vodní tok a dává tak vzniknout pravým vodopádům. Pravé vodopády jsou vodopády vzniklé přímo na skalním podloží. V Jizerských horách se nachází i vodopády vzniklé díky uvolněným balvanům a blokům. Čtyři vodopády v přírodní památce nesou pojmenování (ve směru proti proudu): Plotnový vodopád (název je odvozen od přibližně 20 m dlouhé horní skalní plotny), Dlouhý vodopád (jedná se o peřejovitý až kaskádovitý víceramenný úsek o výšce 11 m doplněný rozlehlým a hlubokým vývařištěm a silně asymetrickými skalními kotli), Bukový vodopád a hned nad ním Hrncový vodopád (je 3 metry vysoký a název je odvozen od obřího žulového hrnce, který jak udává cedule v území, je jedním z nejdokonalejších svého druhu v České republice).\n\nV území se vyskytují bylinné druhy horských klimaxových smrčin. Nachází se zde například čípek objímavý (\"Streptopus amplexifolius\"), pryskyřník platanolistý (\"Ranunculus platanifolius\"), mléčivec alpský (\"Cicerbita aplina\"), žebrovice různolistá (\"Blechnum spicant\"). Ojediněle zde lze najít plavuň vranec jedlový (\"Huperzia selago\"). V přírodní památce je ceněný také les nacházející se na levém břehu Černé Desné, pod cestou. Les je ukázkou acidofilní horské bučiny.\n\nZ ptactva se v území nachází skorec vodní (\"Cinclus cinclus\") a konipas horský (\"Motacilla cinerea\"), kteří jsou vázáni na vodní hladinu Černé Desné.\n\nExistuje hypotéza o tzv. černém pirátství vodního toku Černé Desné. Z jizerskohorských toků by měla být jediným vodním tokem, který odebral vody ze sousedního údolí – Černé Říčky (nejspíše v období starších čtvrtohor). Tím Černá Desná získala svou erozní sílu a vymodelovala údolí do dnešní podoby.\n\n\n\n"}
{"id": "1178876", "url": "https://cs.wikipedia.org/wiki?curid=1178876", "title": "Feliks Reisner", "text": "Feliks Reisner\n\nFeliks Reisner, též Feliks Rejzner nebo Felix Reyzner (??? – září 1866), byl rakouský právník a politik polské národnosti z Haliče, v 60. letech 19. století poslanec rakouské Říšské rady.\n\nV 60. letech se s obnovou ústavního systému vlády zapojil do vysoké politiky. V zemských volbách byl zvolen na Haličský zemský sněm, kde zastupoval kurii městskou, obvod Tarnopol. Zemským poslancem byl do své smrti roku 1866.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 11. května 1861 složil slib. V rejstříku poslanců pro zasedání Říšské rady od roku 1864 již není uveden.\n\nV době svého parlamentního působení se uvádí jako Dr. Felix Reyzner, advokát v Tarnopolu.\n\nZemřel v září 1866.\n"}
{"id": "1178877", "url": "https://cs.wikipedia.org/wiki?curid=1178877", "title": "Enzo Jannacci", "text": "Enzo Jannacci\n\nEnzo Jannacci (3. června 1935 Milán – 29. března 2013 Milán) byl italský písničkář.\n\nJiž ve čtyřech letech začal hrát na klavír. V roce 1958 založil s Giorgiem Gaberem hudební duo \"I due Corsari\" (Ti dva korzáři), s nímž natočil své první nahrávky. Ve druhé polovině 50. let vystudoval konzervatoř v Milaně a v roce 1967 medicínu. V roce 1964 vydal své první album: \"La Milano di Enzo Jannacci\". Ve stejném roce vydal své celovečerní debut s \"La vita agra\". Ve stáří onemocněl rakovinou kostí. Zemřel v Miláně v roce 2013 ve věku 77 let.\n\n\n"}
{"id": "1178878", "url": "https://cs.wikipedia.org/wiki?curid=1178878", "title": "Hrabě z Antrimu", "text": "Hrabě z Antrimu\n\nHrabě z Antrimu je titul irské šlechty, stvořený pro rod MacDonnellů. Členové rodiny jsou potomky Sorleye Boye MacDonnella, který založil rodinu v Hrabství Antrim. Roku 1618 získal jeho čtvrtý syn Randal MacDonnell titul Vikomt Dunluce a roku 1620 titul Hrabě z Antrimu. Jeho nejstarší syn a druhý hrabě bojoval jako monarchista v Anglické občanské válce a roku 1645 mu byl předán titul Markýz z Antrimu. Byl bezdětný a po jeho smrti roku 1682 markýzát zanikl.\n\nDalším hrabětem se stal jeho bratr. V Anglické sněmovně zastupoval Wigan a také sloužil jako Lord nadporučík z Antrimu. Jeho vnuk pátý hrabě byl guvernérem hrabství Antrim. Jeho nástupcem se stal jeho syn. V Irské sněmovně zastupoval hrabství Antrim. Roku 1789 titul zanikl a byl znovu vytvořen Markýzát Antrim. Roku 1791 zemřel markýz Randal William MacDonnell a zdůvodu že neměl žádné mužské potomky markýzát zanikl. Roku 1785 byl obnoven titul hraběte z Antrimu a nástupcem se stala jeho nejstarší dcera Anne Catherine MacDonnell. Vdala se za Sira Henryho Vane-Tempest 2. baroneta. Jejich dcera Lady Frances Anne Vane se vdala za Charlese Williama Vanea, 3. markýze z Londonderry a byla prababičkou premiéra Sira Winstona Churchilla. Dalším nástupcem se stala její mladší sestra Charlotte která byla manželkou viceadmirála Marka Roberta Kerra, třetího syna Williama Johna Kerra, 5. markýze z Lothianu. Dalším nástupcem se stal její nejstarší syn. Neměl žádné syny a proto se stal nástupcem jeho mladší bratr.\n\nRodinným sídlem je hrad Glenarm, poblíž Glenarmu.\n\n\n\n\n\n\nSoučasným dědicem je Randal Alexander McDonnell, vikomt Dunluce (nar. 1967)\n\nJeho dědicem je Alexander David Somerled McDonnell (nar. 2006)\n"}
{"id": "1178883", "url": "https://cs.wikipedia.org/wiki?curid=1178883", "title": "Krčmář", "text": "Krčmář\n\nPříjmení Krčmář může nést:\n\n"}
{"id": "1178886", "url": "https://cs.wikipedia.org/wiki?curid=1178886", "title": "Ammendorfové", "text": "Ammendorfové\n\nAmmendorfové byl německý šlechtický rod z Braniborska.\n\nPrvním známým členem rodu je Fritz von Ammendorf který se roku 969 zúčastnil turnaje v Merseburgu. Dalším známým členem je Albertus de Ammendorf, který je zmíněn v dokumentu pocházejícího z roku 1224. Rodový strom začíná roku 1239 Heinemannem von Ammendorf.\n\nTento rod vymřel roku 1550 s Conradem von Ammendorf.\n\n"}
{"id": "1178887", "url": "https://cs.wikipedia.org/wiki?curid=1178887", "title": "Kubeš", "text": "Kubeš\n\nPříjmení Kubeš nebo Kubešová může nést:\n"}
{"id": "1178890", "url": "https://cs.wikipedia.org/wiki?curid=1178890", "title": "Baďura", "text": "Baďura\n\nBaďura je příjmení více osob:\n\n\n"}
{"id": "1178891", "url": "https://cs.wikipedia.org/wiki?curid=1178891", "title": "Boháček", "text": "Boháček\n\nPříjmení Boháček nebo Boháčková může nést:\n\n\n"}
{"id": "1178893", "url": "https://cs.wikipedia.org/wiki?curid=1178893", "title": "Amsbergové", "text": "Amsbergové\n\nAmsbergové je německý šlechtický rod, pocházející z Meklenburska. Členové jsou potomky kováře Jürgena Amtsberga. Pastor Johann David Theodor August Amsberg (1747–1820) si sám přidal ke jménu von Amsberg. Právo nosit toto jméno s předložkou \"von\" bylo uznáno roku 1891 Velkovévodou Meklenbursko-Zvěřínským. Tímto se rodina stala členy nižší šlechty. Současný nizozemský král Vilém Alexandr je agnatickým členem tohoto rodu.\n\nČlenové rodu žijí v Nizozemsku a v severním Německu. Bratři krále Viléma a jejich děti používají přídomek Jonkheer van Amsberg a jejich příjmení zní \"van Oranje-Nassau van Amsberg.\"\n\n"}
{"id": "1178894", "url": "https://cs.wikipedia.org/wiki?curid=1178894", "title": "Ott", "text": "Ott\n\nPříjmení Ott může nést:\n\n\n"}
{"id": "1178895", "url": "https://cs.wikipedia.org/wiki?curid=1178895", "title": "Arenstorffové", "text": "Arenstorffové\n\nArenstorffové či Arnstorffové je německý šlechtický rod, pocházející z Braniborska.\n\nPrvní dokumentární zmínka a rodu pochází z 29. září 1306 se jménem Ludolf de Arndesdorp, který je prvním z hlavní linie. Dne 24. dubna 1670 získal rod naturalizaci do šlechty v Dánsku. Povýšen byl Friedrich von Arensdorff, který se později stal velícím generálem Dánské královské armády a guvernérem Šlesvicka a Holštýnska.\n\n"}
{"id": "1178896", "url": "https://cs.wikipedia.org/wiki?curid=1178896", "title": "Kallab", "text": "Kallab\n\nPříjmení Kallab nebo Kalláb může nést:\n\n"}
{"id": "1178900", "url": "https://cs.wikipedia.org/wiki?curid=1178900", "title": "Murketing", "text": "Murketing\n\nMurketing je způsob propagování produktů, který se vyhýbá strategiím „velkého třesku“, to jest masivní reklamě, která útočí na všechny smysly a snažící se oslovit přesně zacílené publikum. Slovo murketing na sebe poutá pozornost svým přiživováním se na slově marketing. Má to svůj význam. Pro murketing jsou charakteristické tzv. \"\", tedy nerozeznatelné, nepřehledné či neviditelné formy marketingu. Je celkem běžné, že i cílová skupina není přesně definována a výsledný produkt je přijat takovou skupinou lidí, která se s ním dokáže neúmyslně ztotožnit.\n\nV poslední době je společnost unavená agresivními reklamními kampaněmi, které doslova „útočí “ na potenciálního zákazníka a snaží se ho přesvědčit ke koupi produktu. V této souvislosti je překvapivé, že existují společnosti, kterým se podařilo získat právě tuto skupinu lidí. Mezi tyto společnosti lze zařadit Apple, Hello Kitty a nebo Red Bull. Právě tyto celosvětově známe značky si uvědomily, že je potřeba hledat alternativy k „tradičnímu“ marketingu. Z toto důvodu vznikl pojem murketing, který má za cíl se hluboko usadit v mysli spotřebitele.\n\nZa autora tohoto pojmu lze považovat publicistu Roba Walkera, který měl v roce 2001 udělat výzkum značky Red Bull. Redaktor přišel na to, že značka měla své fanoušky i přesto, že neměla nějakou jasně definovanou marketingovou strategii. Tento fakt zapříčinil vznik pojmu murketing.\n\nPrincipem tohoto pojmu je fakt, že značky dávají spotřebitelům volnost, aby oni sami vytvořili identitu a podstatu toho, co prodávají. Je třeba si uvědomit, že lidé si často přisvojí výrobek, který nemá reálnou marketingovou podporu ze strany výrobců. I v tomto je vidět posun marketingu, který má v současnosti za cíl vyvolat při koupi výrobku v zákazníkovi pocit autentičnosti a zároveň nechuť k tuctovosti.\n\nPůvodně byla obuv Converse výsadou jen basketbalových hráčů. Postupem času, jak rostla popularita tohoto sportu, se tato obuv stala součástí vizuálního stylu punkerů či kytarových kapel. Díky této formě nenásilné propagace, se stala tato značka poznávacím znamením mladých lidí, kteří chtěli touto obuví vyčnívat z davu a rebelovat proti zavedeným pořádkům. Tato popularita však nebyla vytvořena nějakou cílenou marketingovou kampaní, ale vznikla spontánně a přirozeně bez přičinění výrobce.\n\nTypickým příkladem nového způsobu vnímání značky může být Hello Kitty. Toto jednoduché logo, vyobrazující postavičku kočky ozdobenou mašlí, se stalo v průběhu několika desítek let známé po celém světě. Pokud budeme brát v potaz skutečnost, že originální cílovou skupinou byly mladé dívky, je takový úspěch vskutku pozoruhodný. A v čem je tedy ta marketingová síla této nespecifikované, jednoduché postavičky? Odpověď hledejme právě v té neurčitosti. Je jen na zákaznících, jak se ke značce Hello Kitty postaví a jaký význam ji vtisknou. Na tomto příkladu lze jasně ukázat, že ne jen loga, ale i význam nebo obsah může být vytvořený spotřebitelem.\n\nVe zkratce lze tedy říci, že každý obor je v neustálém vývoji a marketing není výjimka. V minulosti se společnosti snažily o to, aby jejich značky definovaly zákazníky. V současnosti naopak spotřebitelé definují značku. Rob Walker dospěl k závěru, že člověka neurčuje to, jakými věcmi se obklopuje. Naopak platí, že člověk se rozhoduje pro věci, které odpovídají tomu, jaký je.\n\n"}
{"id": "1178906", "url": "https://cs.wikipedia.org/wiki?curid=1178906", "title": "Zimmermann", "text": "Zimmermann\n\nPříjmení Zimmermann, Zimmerman nebo Zimmermannová může nést:\n\n"}
{"id": "1178909", "url": "https://cs.wikipedia.org/wiki?curid=1178909", "title": "Engliš", "text": "Engliš\n\nPříjmení Engliš se může vztahovat k následujícím osobnostem:\n\n"}
{"id": "1178911", "url": "https://cs.wikipedia.org/wiki?curid=1178911", "title": "Alycia Debnam-Carey", "text": "Alycia Debnam-Carey\n\nAlycia Jasmin Debnam-Carey (* 20. července 1993 Sydney) je australská herečka a hudebnice. Proslavila ji role Lexy v seriálu \"The 100\" vysílaném americkou stanicí The CW a role Alicii Clark v seriálu \"\" (spin-off seriálu \"Živí mrtví\") stanice AMC.\n\nNarodila se a vyrůstala v Sydney. V roce 2011 odmaturovala na Newtown High School of the Performing Arts, kdy působila jako bubenice. Měla výborný prospěch a získala mnohá ocenění, dostala se mezi 40 hudebníků, kteří pracovali na dvou týdením projektu s Berlínskou Filharmonií.\n\nHerectví se věnuje už od 8 let. Vystupovala v menších televizních pořadech jako \"Martha`s New Coat, Taneční akademie, McLeodovy dcery\" a dalších.\n\nSvou cestu do Hollywoodu započala při své první cestě do USA, když jí bylo 18 let a účastnila se soutěže s dalšími šesti mladými australskými herci o role v TV pilotech.\n\nOd té doby se prosadila i ve velkých filmových produkcích jako je \"V oku tornáda.\" A k tomu ztvárňuje velké role v mnoha krátkých filmech v Austrálii. V roce 2013 získala hlavní roli v TV filmu \"The Devil`s Hand.\" Dále hrála i v neodvysílaném pilotu seriálu od AMC \"Galyntine,\" který se však nedočkal uvedení.\n\nDo povědomí diváků se dostala díky roli v seriálu \"The 100\" z roku 2014, kde hrála velitelku Grounders Lexu. Dále získala jednu z hlavních rolí ve spin offu \"Živí mrtví\", \"\".\n"}
{"id": "1178912", "url": "https://cs.wikipedia.org/wiki?curid=1178912", "title": "Karvaš", "text": "Karvaš\n\nPříjmení Karvaš nebo Karvašová může nést:\n"}
{"id": "1178916", "url": "https://cs.wikipedia.org/wiki?curid=1178916", "title": "Petr Jašek", "text": "Petr Jašek\n\nPetr Jašek (* 1963) je český humanitární pracovník, dokumentarista a spolupracovník české pobočky organizace Hlas mučedníků. Petr Jašek má dvacetiletou praxi ve zdravotnictví a působil také v nemocniční administrativě, byl ředitelem nemocnice v Počátkách. V 90. letech byl rovněž zástupcem starosty města Počátky. Humanitárně kromě Súdánu působil také v Nigérii, kde pomáhal obětem útoků islamistické skupiny Boko Haram. Je členem sboru Církve bratrské v Kladně.\n\nV prosinci 2015 byl Jašek zadržen súdánskou tajnou policii na letišti v Chartúmu. Čeští diplomaté jednali o jeho propuštění. O případ se staralo zejména velvyslanectví v Káhiře, které se stará i o oblast Súdánu, a také švýcarský konzul v Súdánu, který tam zastupuje i zájmy České republiky. \n\nKoncem února 2016 se objevily zprávy, že bude souzen podle islámského práva a že mu, přinejmenším teoreticky, hrozí trest smrti. Do Súdánu se vydal kvůli dokumentaci pronásledování tamních křesťanů, k němuž mělo docházet při střetech mezi vládou a povstalci v pohoří Núba ve státě Jižní Kordofán. Při jedné z cest do Súdánu překročil jeho hranice nelegálně, bez víza a mimo hraniční přechod. Úřady ho proto vinily z nelegálního překročení hranice. Na případ bylo dle prohlášení Hlasu mučedníků uvaleno informační embargo.\n\nNa podzim roku 2016 začal v Chartúmu soudní proces, ve kterém byli Jašek a s ním dva súdánští pastoři Hassan Taour a Abdulmon Abdumawla obviněni z protistátní činnosti a špionáže. Jašek se jich měl dopustit publikováním informací, které poškozovaly obraz Súdánu v zahraničí. Do případu se na konci roku 2016 vložili i čeští europoslanci Pavel Svoboda, Michaela Šojdrová a Tomáš Zdechovský, kteří se ve svém dopise obrátili na tehdejší vysokou představitelku EU pro zahraniční věci a bezpečnostní politiku Fredericu Mogherini se žádostí o pomoc. \n\n29. ledna 2017 byl Petr Jašek súdánským soudem odsouzen ke 20 letům odnětí svobody za údajnou protistátní činnost. Podle informací europoslance Tomáše Zdechovského byl Jašek odsouzen nejen k 20 letům odnětí svobody za špionáž, nýbrž k dalším 6 měsícům za šíření pomluv o Súdánu a ke dvěma rokům vězení za rozsévání nenávisti mezi náboženskými komunitami a nelegální vstup do země. Úhrnný trest tedy tvoří 23,5 let odnětí svobody a pokuta ve výši 100 000 súdánských liber (cca 400 000 českých korun) za vykonávání humanitární práce bez řádného povolení. Jaškovi spoluobvinění byli odsouzeni ke 12 letům odnětí svobody.\n\nV únoru 2017 mu byla udělena prezidentská milost a zároveň súdánský prezident Umar al-Bašír nařídil jeho okamžité propuštění. Do České republiky se vrátil 26. února 2017 společně s ministrem zahraničí Lubomírem Zaorálkem, který byl v Súdánu a o jeho propuštění vyjednával. 12. května 2017 udělil súdánský prezident Umar al-Bašír milost Jaškovým spolupracovníkům; pastoru Hasanu Abdelrahimu Kodimu a lidskoprávnímu aktivistovi Adelmoneimu Abdelmoulaovi.\n\nČeská rozvědka za propuštění vyplatila egyptské tajné službě „za pomoc s vyjednáváním“ přibližně třista milionů korun. Dosud se přitom mělo za to, že rozvědka darovala Egyptu speciální techniku pro odposlechy telefonů. Akci podle zdrojů MF DNES schválil tehdejší náměstek rozvědky Zdeněk Blahut a podle pravidel tajné služby by jej měl schválit i ředitel Jiří Šašek.\n\nJašek o svých zkušenostech z doby uvěznění, ale také o jeho předchozí práci křesťanského humanitárního pracovníka otevřeně mluví v rozhovorech v médiích a také na veřejných besedách či církevních shromážděních. V listopadu 2017 a březnu 2018 byl Jašek hostem besedy pro vysokoškolské studenty organizované studentskou organizací Integrity Life v Brně a Hradci Králové. \n\n"}
{"id": "1178919", "url": "https://cs.wikipedia.org/wiki?curid=1178919", "title": "Joachim von Amsberg", "text": "Joachim von Amsberg\n\nJoachim von Amsberg (26. srpna 1869, Schwerin – 5. září 1945, Rostock) byl německý generál a člen rodu Amsbergů.\n\nNarodil se 26. srpna 1869 ve Schwerinu. Dne 16. září 1890 a byl přijat do meklenburského velkovévodského regimentu granátníků 89. Roku 1891 byl povýšen na podporučíka a ve stejný rok byla jeho rodina povýšena do šlechtického stavu. Od roku 1897 působil jako obočník prvního praporu a 16. června 1900 získal hodnost poručíka. Roku 1906 dosáhl hodnosti kapitána.\n\nDne 1. října 1912 se stal osobním pobočníkem knížete Eitela Fridricha Pruského a byl povýšen na majora. Během 1. světové války byl náčelníkem generálního štábu VII. a XV. armádního sboru. Poté vedl ústup a místní demobilizaci.\n\nDne 1. března 1924 se stal generálmajorem. Působil jako velitel pěchotní školy (1924–1927). Byl velitelem 2. divize ve Štětíně a velitel vojenského okruhu II.. Dne 1. dubna 1927 byl povýšen na generálporučíka a 30. září 1929 mu byla předána hodnost generála pěchoty.\n\nDne 20. dubna 1937 mu bylo dovoleno nosit uniformu pěšího pluku.\n\nZemřel 5. září 1945 v Rostocku.\n\n"}
{"id": "1178920", "url": "https://cs.wikipedia.org/wiki?curid=1178920", "title": "Stodola (příjmení)", "text": "Stodola (příjmení)\n\nPříjmení Stodola může nést:\n"}
{"id": "1178922", "url": "https://cs.wikipedia.org/wiki?curid=1178922", "title": "Vavřínek", "text": "Vavřínek\n\nPříjmení Vavřínek může nést:\n"}
{"id": "1178934", "url": "https://cs.wikipedia.org/wiki?curid=1178934", "title": "Abierto Mexicano Telcel 2016", "text": "Abierto Mexicano Telcel 2016\n\nAbierto Mexicano Telcel 2016 presentado por HSBC byl společný tenisový turnaj mužského okruhu ATP World Tour a ženského okruhu WTA Tour, hraný v areálu Fairmont Acapulco Princess na dvorcích s tvrdým povrchem. Konal se mezi 20. až 27. únorem 2016 v mexickém Acapulcu jako 23. ročník mužské poloviny a 16. ročník ženské části turnaje.\n\nMužský turnaj se řadil do kategorie ATP World Tour 500 a jeho dotace činila 1 551 830 amerických dolarů. Ženská polovina hraná s rozpočtem 250 000 dolarů byla součástí kategorie WTA International Tournaments.\n\nNejvýše nasazenými hráči v singlových soutěžích se stali šestý tenista světa Rafael Nadal ze Španělska, jenž dohrál ve druhém kole s Alexandrem Dolgopolovem a patnáctá hráčka žebříčku Viktoria Azarenková z běloruska, která před druhým kolem odstoupila pro bolestivé zápěstí. Jako poslední přímí účastnici do dvouher nastoupili 93. australský hráč žebříčku John Millman a 100. americká žena klasifikace Anna Tatišviliová.\n\nSinglové soutěže vyhráli Rakušan Dominic Thiem a Američanka Sloane Stephensová. Mužskou čtyřhru opanoval filipínsko-běloruský pár Treat Conrad Huey a Max Mirnyj, ženskou polovinu turnaje pak španělská dvojice Anabel Medinaová Garriguesová a Arantxa Parraová Santonjaová.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčka obfržela zvláštní výjimku:\n\nNásledující hráčky se probojavaly do hlavní soutěže z kvalifikace:\n\n\n\nNásledující pár obdržel divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1178936", "url": "https://cs.wikipedia.org/wiki?curid=1178936", "title": "Brasil Open 2016", "text": "Brasil Open 2016\n\nBrasil Open 2016 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s antukových dvorcích. Konal se mezi 22. až 28. únorem 2016 v brazilském městě São Paulo jako šestnáctý ročník turnaje.\n\nTurnaj s rozpočtem 499 055 dolarů patřil do kategorie ATP World Tour 250. Roli nejvýše nasazeného hráče ve dvouhře plnil dvacátý druhý hráč světa Benoît Paire z Francie, který prohrál ve druhém kole. Posledním přímým účastníkem v hlavní singlové soutěži se stal 121. argentiský hráč žebříčku Horacio Zeballos.\n\nDvouhru vyhrál uruguayský tenista Pablo Cuevas, jenž tak obhájil titul a po vítězství na předcházejícím Rio Open 2016 získal druhý triumf během dvou týdnů. Soutěž čtyřhry ovládla chilsko-argentinská dvojice Julio Peralta a Horacio Zeballos.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil do hlavní soutěže jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1178938", "url": "https://cs.wikipedia.org/wiki?curid=1178938", "title": "Abierto Mexicano Telcel 2016 – ženská dvouhra", "text": "Abierto Mexicano Telcel 2016 – ženská dvouhra\n\nDo soutěže ženské dvouhry na tenisovém turnaji Abierto Mexicano Telcel 2016 nastoupilo třicet dva hráček. Obhájkyní titulu byla tenistka Timea Bacsinszká, která se turnaje nezúčastnila.\n\nVítězkou dvouhry se stala druhá nasazená Američanka Sloane Stephensová, jež ve finále zdolala Slovenku Dominiku Cibulkovou po dramatickém třísetovém průběhu 6–4, 4–6, 7–6, když o výhře rozhodl až tiebreak poslední sady. V probíhající sezóně si připsala druhé turnajové vítězství, které představovalo třetí singlový titul na okruhu WTA Tour.\n"}
{"id": "1178939", "url": "https://cs.wikipedia.org/wiki?curid=1178939", "title": "Abierto Mexicano Telcel 2016 – ženská čtyřhra", "text": "Abierto Mexicano Telcel 2016 – ženská čtyřhra\n\nDo soutěže ženské čtyřhry na tenisovém turnaji Abierto Mexicano Telcel 2016 nastoupilo šestnáct dvojic. Obhájcem titulu byl španělský pár Lara Arruabarrenová a María Teresa Torrová Florová, jehož členky nestartovaly společně. Arruabarrenová nastoupila s Paulou Cristinou Gonçalvesovou, aby ve čtvrtfinále podlehly Maríi Irigoyenové s Paulou Kaniovou. Spoluhráčkou Torrové Florové se stala Šachar Pe'erová, s níž ale odstoupila před rozehráním prvního kola.\n\nVítězem čtyřhry se stal nejvýše nasazený španělský pár Anabel Medinaová Garriguesová a Arantxa Parraová Santonjaová, který ve finále zdolal nizozemsko-švédské turnajové dvojky Kiki Bertensovou a Johannu Larssonovou výsledkem 6–0 a 6–4. Obě šampionky si do žebříčku WTA připsaly 280 bodů. Medinaová Garriguesová na okruhu WTA Tour získala dvacátou šestou deblovou trofej a Parraová Santonjaová sedmnácté turnajové vítězství ze čtyřhry.\n\n"}
{"id": "1178940", "url": "https://cs.wikipedia.org/wiki?curid=1178940", "title": "Qatar Total Open 2016 – ženská čtyřhra", "text": "Qatar Total Open 2016 – ženská čtyřhra\n\nDo soutěže ženské čtyřhry na tenisovém turnaji Qatar Total Open 2016 nastoupilo dvacet osm dvojic. Obhájcem titulu byl americký pár Raquel Atawová a Abigail Spearsová, jehož členky dohrály ve druhém kole na raketách Gabriely Dabrowské s Maríou José Martínezovou Sánchezovou.\n\nRoli jednoho z favoritů splnil čtvrtý nasazený pár tchajwanských sester Chao-čching a Jung-žan Čanových, který ve finále zdolal italsko-španělskou dvojici Sara Erraniová a Carla Suárezová Navarrová výsledkem 6–3 a 6–3. Obě šampionky si do žebříčku WTA připsaly 900 bodů.\n\nChao-čching získala desátou deblovou trofej na okruhu WTA Tour a starší sestra Čan Jung-žan šestnácté turnajové vítězství. Jednalo se o jejich druhý triumf v probíhající sezóně a po únorové výhře na Taiwan Open 2016 osmý společný.\n\nŠvýcarsko-indický první pár světa Martina Hingisová a Sania Mirzaová zakončil sérii 41 zápasů bez porážky ve čtvrtfinále, kde je zdolala ruská dvojice Darja Kasatkinová a Jelena Vesninová až v rozhodujícím superitebreaku. Hráčky tak nepřekonaly šňůru československé dvojice Jana Novotná a Helena Suková, která v roce 1990 zaznamenala 44zápasovou neporazitelnost. Rekordní zápis držel pár Martina Navrátilová a Pam Shriverová, jenž v letech 1983 až 1985 neprohrál 109 utkání v řadě. Hingisová s Mirzaovou se zařadily na čtvrté místo historických tabulek. Naposledy předtím prohrály zápas v srpnu 2015 a od té doby ovládly devět turnajů za sebou. Od počátku spolupráce dosáhly na bilanci 74–8.\nČtyři nejvýše nasazené páry měly volný los do druhého kola.\n"}
{"id": "1178942", "url": "https://cs.wikipedia.org/wiki?curid=1178942", "title": "Dubai Tennis Championships 2016 – mužská dvouhra", "text": "Dubai Tennis Championships 2016 – mužská dvouhra\n\nDo soutěže mužské dvouhry na tenisovém turnaji Dubai Tennis Championships 2016 nastoupilo třicet dva hráčů. Obhájcem titulu byl třetí tenista světa Roger Federer, který se odhlásil pro rekonvalescenci po operaci menisku.\n\nVítězem dvouhry se stal druhý nasazený Švýcar Stan Wawrinka, jenž ve finále zdolal Kypřana Marcose Baghdatise po dvousetovém průběhu 6–4 a 7–6, když ve druhé sadě byl odehrán dlouhý tiebreak poměrem míčů 15:13. V probíhající sezóně si po Chennai Open připsal druhé turnajové vítězství, které představovalo třináctý singlový titul na okruhu ATP Tour a deváté vyhrané finále v řadě.\n"}
{"id": "1178943", "url": "https://cs.wikipedia.org/wiki?curid=1178943", "title": "Abierto Mexicano Telcel 2016 – mužská dvouhra", "text": "Abierto Mexicano Telcel 2016 – mužská dvouhra\n\nDo soutěže mužské dvouhry na tenisovém turnaji Abierto Mexicano Telcel 2016 nastoupilo třicet dva hráčů. Obhájcem titulu byl šestý tenista světa David Ferrer, kterého ve druhém kole vyřadil Alexandr Dolgopolov.\n\nVítězem dvouhry se stal čtvrtý nasazený Rakušan Dominic Thiem, jenž ve finále zdolal australskou turnajovou pětku Bernarda Tomica po dvousetovém průběhu 7–6, 4–6 a 6–3. V probíhající sezóně si tak po Argentina Open připsal druhé turnajové vítězství, které představovalo pátý singlový titul na okruhu ATP Tour a páté vítězné finále v řadě.\n"}
{"id": "1178944", "url": "https://cs.wikipedia.org/wiki?curid=1178944", "title": "Brasil Open 2016 – mužská dvouhra", "text": "Brasil Open 2016 – mužská dvouhra\n\nDo soutěže mužské dvouhry na tenisovém turnaji Brasil Open 2016 nastoupilo dvacet osm hráčů. Obhájcem titulu byl uruguayský tenista Pablo Cuevas, který trofej obhájil.\n\nVítězem dvouhry se stal opět třetí nasazený Cuevas, jenž ve finále zdolal španělského hráče Pabla Carreña Bustu po dvousetovém průběhu 7–6 a 6–3. V probíhající sezóně si tak po Rio Open připsal v rozmezí dvou týdnů druhé turnajové vítězství, které představovalo pátý singlový titul na okruhu ATP Tour.\n\nČtyři nejvýše nasazení hráči měli volný los do druhého kola.\n"}
{"id": "1178945", "url": "https://cs.wikipedia.org/wiki?curid=1178945", "title": "Brasil Open 2016 – mužská čtyřhra", "text": "Brasil Open 2016 – mužská čtyřhra\n\nDo soutěže mužské čtyřhry na tenisovém turnaji Brasil Open 2016 nastoupilo šestnáct dvojic. Obhájcem titulu byl kolumbijský pár Juan Sebastián Cabal a Robert Farah, jehož členové se rozhodli startovat na paralelně probíhajícím Abierto Mexicano Telcel v Acapulcu.\n\nVítězem čtyřhry se stal nenasazený chilsko-argentinský pár Julio Peralta a Horacio Zeballos, který ve finále zdolal španělskou dvojici Pablo Carreño Busta a David Marrero výsledkem 4–6, 6–1 a [10–5]. Oba šampioni si do žebříčku ATP připsali 250 bodů. Peralta získal premiérový titul na okruhu ATP Tour a Zeballos třetí deblový v této úrovni mužského tenisu.\n\n"}
{"id": "1178946", "url": "https://cs.wikipedia.org/wiki?curid=1178946", "title": "Abierto Mexicano Telcel 2016 – mužská čtyřhra", "text": "Abierto Mexicano Telcel 2016 – mužská čtyřhra\n\nDo soutěže mužské čtyřhry na tenisovém turnaji Abierto Mexicano Telcel 2016 nastoupilo šestnáct dvojic. Obhájcem titulu byl pár Ivan Dodig a Marcelo Melo, jehož členové nestartovali společně. Dodig se rozhodl startovat na paralelně probíhajícím Dubai Tennis Championships a světová jednička Melo pro změnu odehrát saopaulský Brasil Open.\n\nVítězem čtyřhry se stal čtvrtý nasazený filipínsko-běloruský pár Treat Conrad Huey a Max Mirnyj, který ve finále zdolal německo-rakouské turnajové trojky Philippa Petzschnera s Alexandrem Peyou výsledkem 7–6 a 6–3. Oba šampioni si do žebříčku ATP připsali 500 bodů.\n\n"}
{"id": "1178948", "url": "https://cs.wikipedia.org/wiki?curid=1178948", "title": "Dubai Tennis Championships 2016 – mužská čtyřhra", "text": "Dubai Tennis Championships 2016 – mužská čtyřhra\n\nDo soutěže mužské čtyřhry na tenisovém turnaji Dubai Tennis Championships 2016 nastoupilo šestnáct dvojic. Obhájcem titulu byl pár Rohan Bopanna a Daniel Nestor, jehož členové nestartovali společně. Bopanna vytvořil s rumunským deblistou Florinem Mergeou turnajové dvojky, aby v úvodním kole podlehli právě Nestorovi s Radkem Štěpánkem. Kanadsko-česká dvojice pak skončila ve čtvrtfinále na raketách polské formace Łukasz Kubot a Marcin Matkowski.\n\nVítězem čtyřhry se stal nenasazený italský pár Simone Bolelli a Andreas Seppi, který ve finále zdolal španělskou dvojici Feliciano López a Marc López po dramatickém průběhu 6–2, 3–6, až nejtěsnějším dvoubodovým rozdílem v supertiebreaku [14–12]. Oba šampioni si do žebříčku ATP připsali 500 bodů.\n\n"}
{"id": "1178952", "url": "https://cs.wikipedia.org/wiki?curid=1178952", "title": "Černohorská ženská basketbalová reprezentace", "text": "Černohorská ženská basketbalová reprezentace\n\nČernohorská ženská basketbalová reprezentace reprezentuje Černou Horu v mezinárodních soutěžích v basketbalu.\n"}
{"id": "1178953", "url": "https://cs.wikipedia.org/wiki?curid=1178953", "title": "Izraelská ženská basketbalová reprezentace", "text": "Izraelská ženská basketbalová reprezentace\n\nIzraelská ženská basketbalová reprezentace reprezentuje Izrael v mezinárodních soutěžích v basketbalu.\n"}
{"id": "1178955", "url": "https://cs.wikipedia.org/wiki?curid=1178955", "title": "Malijská ženská basketbalová reprezentace", "text": "Malijská ženská basketbalová reprezentace\n\nMalijská ženská basketbalová reprezentace reprezentuje Mali v mezinárodních soutěžích v basketbalu.\n"}
{"id": "1178956", "url": "https://cs.wikipedia.org/wiki?curid=1178956", "title": "Nigerijská ženská basketbalová reprezentace", "text": "Nigerijská ženská basketbalová reprezentace\n\nNigerijská ženská basketbalová reprezentace reprezentuje Nigérii v mezinárodních soutěžích v basketbalu.\n"}
{"id": "1178957", "url": "https://cs.wikipedia.org/wiki?curid=1178957", "title": "Peter Lavrinčík", "text": "Peter Lavrinčík\n\nPeter Lavrinčík (* 12. června 1969) je bývalý slovenský fotbalista, obránce.\n\nV československé lize hrál za Inter Bratislava a Duklu Praha. Nastoupil v 67 ligových utkáních a dal 5 gólů.\n\n\n"}
{"id": "1178958", "url": "https://cs.wikipedia.org/wiki?curid=1178958", "title": "Madagaskarská ženská basketbalová reprezentace", "text": "Madagaskarská ženská basketbalová reprezentace\n\nMadagaskarská ženská basketbalová reprezentace reprezentuje Madagaskar v mezinárodních soutěžích v basketbalu.\n"}
{"id": "1178959", "url": "https://cs.wikipedia.org/wiki?curid=1178959", "title": "Bolivijská ženská basketbalová reprezentace", "text": "Bolivijská ženská basketbalová reprezentace\n\nBolivijská ženská basketbalová reprezentace reprezentuje Bolívii v mezinárodních soutěžích v basketbalu.\n"}
{"id": "1178960", "url": "https://cs.wikipedia.org/wiki?curid=1178960", "title": "Michal Jiráň", "text": "Michal Jiráň\n\nMichal Jiráň (* 8. prosince 1969) je bývalý český fotbalista, záložník.\n\nV československé lize hrál za Bohemians Praha. Nastoupil ve 3 ligových utkáních. Ve druhé nejvyšší soutěži hrál za VTJ Tábor.\n\n\n"}
{"id": "1178961", "url": "https://cs.wikipedia.org/wiki?curid=1178961", "title": "Tuniská ženská basketbalová reprezentace", "text": "Tuniská ženská basketbalová reprezentace\n\nTuniská ženská basketbalová reprezentace reprezentuje Tunisko v mezinárodních soutěžích v basketbalu.\n"}
{"id": "1178962", "url": "https://cs.wikipedia.org/wiki?curid=1178962", "title": "Hrvatska stranka prava", "text": "Hrvatska stranka prava\n\nHrvatska stranka prava je chorvatská parlamentní pravicová strana. Jejím předsedou je Daniel Srb, který byl znovu zvolen ve vnitrostranických volbách dne 28. února 2016.\n\nMezi zakladatele strany patřili dr. Ante Starčević a Eugen Kvaternik. Za počátek strany je považován tzv. rakovický sjezd \"(rakovički ustanak)\". Strana působila i v Království Jugoslávie (Království Srbů, Chorvatů a Slovinců) a mezi její představitele patřil také pozdější ustašovský vůdce dr. Ante Pavelić.\n\n1. března 1919 byl v Zagrebu přijat \"Republikánský program HSP\" (Republikanski program” HSP-a). Po vyhlášení diktatury krále Aleksandra Karađorđeviće dne 6. ledna 1929 je zastavena činnost strany, ta přichází do ilegality a menší část jejich představitelů emigruje. Po konci 2. světové války a vyhlášení Federativní lidové republiky Jugoslávie působí strana v ilegalitě a také v exilu i po celou dobu existence SFRJ.\n\nRoku 1990 byla strana obnovena za předsednictví Dobroslava Paragy (1990–1993), dr. Borise Kandary (1993–1996) a Anta Đapiće (1996–2009). Současným (znovuzvoleným) předsedou je Daniel Srb (od roku 2009, znovuzvolen 2016).\n\n"}
{"id": "1178964", "url": "https://cs.wikipedia.org/wiki?curid=1178964", "title": "Mosambická ženská basketbalová reprezentace", "text": "Mosambická ženská basketbalová reprezentace\n\nMosambická ženská basketbalová reprezentace reprezentuje Mosambik v mezinárodních soutěžích v basketbalu.\n"}
{"id": "1178966", "url": "https://cs.wikipedia.org/wiki?curid=1178966", "title": "Malajsijská ženská basketbalová reprezentace", "text": "Malajsijská ženská basketbalová reprezentace\n\nMalajsijská ženská basketbalová reprezentace reprezentuje Malajsii v mezinárodních soutěžích v basketbalu.\n"}
{"id": "1178968", "url": "https://cs.wikipedia.org/wiki?curid=1178968", "title": "Kolumbijská ženská basketbalová reprezentace", "text": "Kolumbijská ženská basketbalová reprezentace\n\nKolumbijská ženská basketbalová reprezentace reprezentuje Kolumbii v mezinárodních soutěžích v basketbalu.\n"}
{"id": "1178970", "url": "https://cs.wikipedia.org/wiki?curid=1178970", "title": "Keňská ženská basketbalová reprezentace", "text": "Keňská ženská basketbalová reprezentace\n\nKeňská ženská basketbalová reprezentace reprezentuje Keňu v mezinárodních soutěžích v basketbalu.\n"}
{"id": "1178971", "url": "https://cs.wikipedia.org/wiki?curid=1178971", "title": "Severokorejská ženská basketbalová reprezentace", "text": "Severokorejská ženská basketbalová reprezentace\n\nSeverokorejská ženská basketbalová reprezentace reprezentuje KLDR v mezinárodních soutěžích v basketbalu.\n"}
{"id": "1178974", "url": "https://cs.wikipedia.org/wiki?curid=1178974", "title": "Tchajwanská ženská basketbalová reprezentace", "text": "Tchajwanská ženská basketbalová reprezentace\n\nTchajwanská ženská basketbalová reprezentace reprezentuje Tchaj-wan v mezinárodních soutěžích v basketbalu.\n"}
{"id": "1178975", "url": "https://cs.wikipedia.org/wiki?curid=1178975", "title": "Důl Anna (Zbýšov)", "text": "Důl Anna (Zbýšov)\n\nDůl Anna ve Zbýšově byl černouhelný hlubinný důl v Rosicko-oslavanském revíru. Založen byl na oslavanském panství Johanem Baptistou Müllerem v roce 1800, zlikvidován byl po roce 1967.\n\nPo roce 1785 zahájil prospektorskou činnost na pronajatém území oslavanského panství Johan Baptista Müller (1752–1806) a Benedikt Küttner. Jednu z mnohých mělkých jam v roce 1800 Müller otevřel a mělký důl nazval Anna po své manželce Anně Mülerové. V roce 1806 přešel důl do majetku vdovy Johanna Müllera Anny, která pokračovala v těžbě uhlí. Důl dosáhl hloubky asi 30 m a pro nezvladatelný přítok vod byl opuštěn. V roce 1830 Anna Müllerová důl Anna znovu otevřela a nechala nainstalovat první parní stroj v revíru. Jáma byla prohloubena do hloubky 185 m, byla soudkovitého průřezu a vyztužena cihlovou výztuží. Těžní věž byla dřevěné konstrukce, parní těžní stroj byl bubnový. Od roku 1850 důl Anna využíval větracího systému dolu, větracích štol vyražených k větrné jámě Karoli mezi Annou a Simsonem. V letech 1855–1856 byla postavena u dolu Anna nová kotelna a strojovna. Dne 1. dubna 1969 důl Anna zakoupila rakouská společnost \"Innebergger Haupt Gesellschaft in Wien\" a v roce 1881 Rosické báňské společnosti (Rossitzer Bergbaugesellschaft) v Božím Požehnání (dnes Zastávka). V roce 1871 byla postavena nová třídírna. Železniční vlečka byla uvedena do provozu v roce 1873 z dolu Simson (prodloužením o 1 km k dolu Anna). V roce 1872 došlo k výbuchu důlních plynů a důl byl uzavřen. Zahynuli dva havíři. Do roku 1886 byl důl Anna v provozu jen částečně.\n\nZnovu otevřen byl v roce 1944. Těženy byly zbytkové uhelné pilíře. Rekonstruována byla těžní věž a strojovna. Instalován byl elektrický těžní stroj z roku 1943 s průměrem bubnů 2 770 mm a šířkou 595 mm, výkon motoru byl 168 kW / 500 V. Rychlost jízdy 3 m/s, klece byly dvouetážové pro jeden vůz na etáži. Vytěžené uhlí bylo ze zásobníku převáženo nákladními auty na třídírnu a prádlo dolu Kukla. Po ukončení druhé světové války byl důl Anna od 1. ledna 1946 do 31. prosince 1949 součástí podniku Rosické a jihomoravské doly, n.p., v Zastávce u Brna. Od 1. ledna 1950 byl součástí podniku Rosické uhelné doly, n.p., v Zastávce u Brna jako pomocný důl Dolu Václav Nosek (dříve Kukla). V roce 1950 byla z rokle pod jámou Anna ražena štola pro dopravu základkového materiálu, který se dopravoval z odvalu dolu Anna. Tato Dopravní štola byla zároveň větrním dílem, v létě sloužila jako výdušná. V zimních měsících byl uváděn do činnosti ventilátor a jáma Anna se stala výdušnou a Dopravní štola vtažným dílem. V roce 1955 byla zahájena těžba III. sloje mezi Dědičnou štolou a 9. patrem. Sloj měla mocnost 80–140 cm, úklon 45°. Denní těžba činila v průměru okolo 40 tun (10 466 t/rok). V roce 1963 bylo dosaženo maxima 57 427 tun za rok. Dne 31. března 1967 vyjel poslední vozík s uhlím a těžba byla ukončena, důl zlikvidován a postupně provedena kompletní asanace.\n\nKoksovací pece byly zavedeny u dolu Anna v roce 1859, kdy byly uvedeny do provozu dvě schaumburské koksové pece a další dvě v roce 1869. V roce 1871 byla ostravskými zedníky pod vedením belgických odborníků postavena koksovna. Po dokončení v roce 1872 byla kapacita koksovny 100 koksových pecí typu Gobiet. Měla dva komíny, 201 m dlouhou nakládací rampu, vytlačovací parní stroj o výkonu 8 HP. Nová třídírna měla uhelné prádlo s drtičem o výkonu 400 tun za den (24 hodin). Pro vysoký podíl síry a vysokou popelnatost se tento koks nehodil pro výrobu litiny. V následujících létech se vyráběl koks pro otop. Koksovna byla 1. listopadu 1881 prodána Rosické báňské společnosti v Božím Požehnání (Zastávka). V roce 1906 byla výroba koksu převedena na důl Simson.\n\nS výstavbou nové třídírny na dole Anna byla postavena v roce 1872 nad Neslovickým potokem čerpací stanice v katastru obce Zbýšov. Potrubí, které vedlo na důl Anna, bylo litinové a mělo délku 948 m. Po zrušení úpravny na dole Anna byla voda čerpána na důl Františka, kde sloužila k chlazení kompresorů. Voda byla vedena také na důl Barbora. V šedesátých letech 20. století sloužila k napájení bytů na Barboře. Toto potrubí využívali i zahrádkáři v Anenské osadě, zdroj pitné vody byl ze studně 30 m od čerpací stanice. Prodloužené potrubí napájelo i koupaliště ve Zbýšově. V letech 1964–1967 se na tuto přípojku napojili zbýšovští zahrádkáři. V roce 1967 byl uveden do provozu nový skupinový vodovodní řád. Provoz čerpačky byl zautomatizován a spadal pod důl Václav Nosek (Kukla) kam patřil důl Františka. Ještě v roce 1973 využívali zahrádkáři potrubí čerpací stanice. Po zrušení čerpací stanice si členové zahrádkářské kolonie zakoupili čerpadlo a položili nové potrubí k zahrádkám na Barboře. Objekt budovy číslo popisné 76 (U Mašinky 76) v rámci privatizace získalo město Zbýšov. Místní název čerpací stanice byl \"Mašinka\" a později \"U Ryškových\". Čerpací stanice měla byt pro obsluhu. První obsluhou vodního čerpadla byl pan Moric Průša, pak následují Brablencovi, František Ryška, po jeho smrti jeho žena Marie Ryšková a naposled jejich snacha Julie Ryšková.\n\nV blízkosti dolu Anna vznikla kolonie pro ubytování havířů – Anenská osada.\n\n\n\n"}
{"id": "1178977", "url": "https://cs.wikipedia.org/wiki?curid=1178977", "title": "László Fábián", "text": "László Fábián\n\nLászló Fábián je jméno a příjmení více osob:\n\n"}
{"id": "1178978", "url": "https://cs.wikipedia.org/wiki?curid=1178978", "title": "Angolská mužská basketbalová reprezentace", "text": "Angolská mužská basketbalová reprezentace\n\nAngolská mužská basketbalová reprezentace reprezentuje Angolu v mezinárodních soutěžích v basketbalu.\n"}
{"id": "1178980", "url": "https://cs.wikipedia.org/wiki?curid=1178980", "title": "Přestupní uzel Hranečník", "text": "Přestupní uzel Hranečník\n\nPřestupní uzel Hranečník je dopravní terminál v ostravské místní části Slezská Ostrava, nedaleko autobusových garáží Dopravního podniku Ostrava. Terminál byl otevřen 28. února 2016.\n\nPrvotní plány na postavení přestupného terminálu na Hranečníku pocházejí z roku 2006, stavba ovšem začala až v roce 2014. Spolu s terminálem byla vybudována trolejbusová trať, která Hranečník napojuje na ostravskou trolejbusovou síť odbočením u Sýkorova mostu.\n\nPřes Hranečník jezdily od roku 1909 úzkokolejné tramvaje z centra Ostravy do Karviné. Přestupní uzel se stal z Hranečníku v roce 1955, kdy přes něj byla realizována i normálněrozchodná tramvajová trať do nově vybudované Nové huti Klementa Gottwalda. Nedaleko uzlu bylo postaveno depo, kde byly deponovány normálněrozchodné (pro trasu na NHKG) a úzkorozchodné tramvaje. Roku 1959 zanikl úsek úzkokolejné tramvaje z centra Ostravy a trať tak nově doprava právě na Hranečníku. Tramvaje úzkého rozchodu zde vydržely do roku 1964. Zhruba od této doby se uvažovalo o provozu trolejbusů k Hranečníku. Byly postaveny odbočovací stopy od mostu Miloše Sýkory k Hranečníku, které byly demontovány v osmdesátých letech. Znova se na místě objevily až okolo roku 2000. Ani tehdy ale nebyla trolejbusová trať tímto směrem vybudována. Stavba trolejbusové dráhy začala až v roce 2015 a zprovozněna byla společně s novým terminálem v roce 2016.\n\nHranečník s centrální částí Ostravy spojují tramvajové linky do Martinova a Dubiny, trolejbusové linky na hlavní nádraží, sídliště Fifejdy a náměstí Republiky. Na terminálu je ukončena většina příměstských linek ze směrů Havířov, Karviná a Orlová a linek DPO z oblasti Bartovic, Radvanic, Šenova a Petřvaldu, které před otevřením terminálu jezdily do centra Ostravy. Do okolí Ústředního autobusového nádraží jsou vedeny jen vybrané linky, převážně v době přepravní špičky a pozdě večer a v noci.\n\n"}
{"id": "1178985", "url": "https://cs.wikipedia.org/wiki?curid=1178985", "title": "László Fábián (kanoista)", "text": "László Fábián (kanoista)\n\nLászló Fábián (10. července 1936, Budapešť, Maďarsko – 10. srpna 2018) byl maďarský rychlostní kanoista. Na Letních olympijských hrách 1956 v Melbourne získal zlatou medaili na dvojkajaku na trati 10 000 metrů. Je též pětinásobným mistrem světa.\n\n"}
{"id": "1178994", "url": "https://cs.wikipedia.org/wiki?curid=1178994", "title": "Antoni Rogalski", "text": "Antoni Rogalski\n\nAntoni Rogalski byl rakouský politik polské národnosti z Haliče, v 60. letech 19. století poslanec rakouské Říšské rady.\n\nV 60. letech se s obnovou ústavního systému vlády zapojil do vysoké politiky. V zemských volbách byl zvolen na Haličský zemský sněm, kde zastupoval kurii venkovských obcí, obvod Skalat.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 13. května 1861 složil slib. V rejstříku poslanců pro zasedání Říšské rady od roku 1863 již není uveden. V době svého parlamentního působení se uvádí jako Antoni Rogalski, statkář v Hrymajlivě.\n"}
{"id": "1178995", "url": "https://cs.wikipedia.org/wiki?curid=1178995", "title": "Zlaté maliny za rok 2015", "text": "Zlaté maliny za rok 2015\n\nZlaté maliny za rok 2015 je filmové ocenění k uctění toho nejhoršího, co filmový průmysl v roce 2015 nabídl. Ceny byly uděleny na základě hlasů členů nadace Golden Raspberry Foundation. Nominace byly odhaleny 13. ledna 2016. Vítězové byli vyhlášeni 27. února 2016.\n\nPoprvé za 25 let vyhrály cenu za nejhorší snímek dva filmy. Film \"Padesát odstínů šedi\" získal pět vítězství, následovaný filmem \"Fantastická čtyřka\" se třemi soškami.\n\nNásledujících 17 filmů obdrželo nominace:\n\n"}
{"id": "1178997", "url": "https://cs.wikipedia.org/wiki?curid=1178997", "title": "Adam Stocki", "text": "Adam Stocki\n\nAdam Stocki byl rakouský politik polské národnosti z Haliče, v 60. letech 19. století poslanec rakouské Říšské rady.\n\nV 60. letech se s obnovou ústavního systému vlády zapojil do vysoké politiky. V zemských volbách byl zvolen na Haličský zemský sněm, kde zastupoval kurii venkovských obcí, obvod Lopatyn.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 2. května 1861 složil slib. V rejstříku poslanců pro zasedání Říšské rady od roku 1863 již není uveden.\n\nV době svého parlamentního působení se uvádí jako Adam Stocki, majitel hospodářství v obci Ponykva (Ponikwa Wielka).\n"}
{"id": "1179005", "url": "https://cs.wikipedia.org/wiki?curid=1179005", "title": "Grumman G-21 Goose", "text": "Grumman G-21 Goose\n\nGrumman G-21 Goose byl americký dvoumotorový víceúčelový obojživelný létající člun, řešený jako hornoplošník s pomocným zatahovacím podvozkem ostruhového typu.\n\nV roce 1936 společnost Grumman z Farmingdale po průzkumu trhu zahájila vývoj malého dvoumotorového civilního obojživelného letounu. Jako základ nového stroje posloužila člunová část letounu Grumman J2F Duck, na kterou byl přistavěn jednoduchý trup s kabinou pro šest až sedm osob. Samonosné křídlo s dvojicí motorů Pratt & Whitney R-985-SB Wasp Junior po 294 kW bylo instalováno na hřbet trupu. Hlavní podvozková kola se zatahovala do boků trupu, ostruhové kolo se vtahovalo do trupu za druhý člunový kýl.\n\nPrototyp G-21 byl zalétán v červnu 1937, od příštího roku započaly dodávky prvním civilním zákazníkům. Sériové stroje byly dodávány jako obojživelné G-21A, nebo čistě vodní G-21B, v obou případech s pohonnými jednotkami R-985-SB2 o výkonu po 330 kW.\n\nOmezený civilní trh s touto kategorií letounů vedl firmu Grumman k intervenci u armádního letectva USA, která vedla k objednávce šestadvaceti kusů ve víceúčelové variantě OA-9. Během druhé světové války k nim přibylo dalších pět exemplářů, zabavených vojenskou správou civilním uživatelům.\n\nTři letouny OA-13 poháněly motory R-985-AN1. V roce 1938 pak jeden letoun určený k testům získalo US Navy, které jej používalo pod označením XJ3F-1. O rok později byl následován deseti sériovými JRF-1, vybavené především jako osmisedadlové lehké transportní a spojovací. Se zabudovaným vybavením pro fotografování nebo vlek terčů pro nácvik střelby byly označovány JRF-1A.\n\nDeset kusů pro letectvo pobřežní stráže, dodaných v roce 1940, neslo označení JRF-2. Sedm z nich se užívalo pro leteckou záchrannou službu, zbývající tři dostaly dokonalejší výbavu, autopilot a odledování náběžných hran křídla a ocasních ploch. Byly používány pod označením JRF-3 v arktických oblastech k záchranným akcím.\n\nV období před vstupem USA do války objednalo námořní letectvo deset exemplářů JRF-4 určených pro pomocný pobřežní protiponorkový průzkum. Pod křídlem nosily dvě hlubinné nálože po 113 kg.\n\nJRF-5 byla první velkosériová verze postavená v počtu 190 kusů. Měla motory R-985-AN12 a vybavení pro letecké snímkování. Šest strojů bylo dodáno letectvu pobřežní ochrany jako JRF-5G pro záchrannou službu. Verze JRF-6 měla dokonalejší elektrické a rádiové vybavení.\n\nBritská nákupní komise v USA objednala již v roce 1940 pro Royal Air Force 50 letounů G-21A pro pomocnou dopravní službu. Americké vojenské letectvo však stroje této série zabavilo pro své účely. RAF tak až v roce 1942 převzalo šest JRF-5, které zde operovaly jako Goose Mk.I a následně oněch 50 letounů JRF-6B jako Goose Mk. IA. Royal Canadian Air Force mělo ve stavu 29 JRF-5, používaných převážně pro výcvik v letecké navigaci, několik kusů sloužilo také v portugalském letectvu.\n\nPo válce se řada strojů G-21 různých verzí uvolnila pro civilní použití, hlavně v USA a Kanadě.\n\n\n"}
{"id": "1179006", "url": "https://cs.wikipedia.org/wiki?curid=1179006", "title": "Tanja Dückers", "text": "Tanja Dückers\n\nTanja Dückers (* 25. září 1968, Berlín) je německá spisovatelka a novinářka.\n\nJe dcerou německého kunsthistorika Alexandra Dückerse. Po maturitě a následném delším pobytu v Americe studovala na Svobodné univerzitě v Berlíně a Universiteit van Amsterdam germanistiku, nederlandistiku, severoamerická studia a také dějiny umění. Při studiu pracovala pro \"Deutsche Welle\" (DW), či jako asistentka v nakladatelství. \n\nVe své literární činnosti se Tanja Dückers věnuje především próze, tématem jejích děl je pak konfrontace s historickými událostmi zejména z německých dějin. \n\n\n"}
{"id": "1179007", "url": "https://cs.wikipedia.org/wiki?curid=1179007", "title": "Zahraniční mise českého letectva", "text": "Zahraniční mise českého letectva\n\nZahraniční mise českého letectva, resp. Vzdušných sil Armády České republiky, představují operace ve prospěch mírových sil OSN, Severoatlantické aliance nebo dalších zahraničních partnerů. Prvním operačním nasazením jednotky českého letectva v zahraničí byla od roku 1996 mírová operace na území bývalé jugoslávské federativní republiky Bosna a Hercegovina. České taktické (stíhací) letectvo se do zahraniční mise poprvé zapojilo mezi květnem a srpnem 2009, kdy čáslavská 211. taktická letka zajišťovala tzv. Baltic Air Policing nad územím Litvy, Lotyšska a Estonska.\n\nLetecká jednotka AČR se podílela na misích IFOR, SFOR a SFOR II v Bosně a Hercegovině. V průběhu operace IFOR působily na území bývalé Jugoslávie osádky vrtulníků Mi-17, letounů An-26 a L-410, které plnily především úkoly spojené s přepravou osob a materiálu. Podílely se také na průzkumu a monitorování území ve prospěch mnohonárodních sil.\n\n1. kontingent Task Force HIPPO se zapojil do operace ISAF 25. ledna 2010. Trojice modernizovaných vrtulníků Mi-171Š 23. základny vrtulníkového letectva Přerov operovala ze základny FOB Sharana v provincii Paktíka, odkud zásobovala české i spojenecké jednotky, případně zajišťovala evakuaci zraněných a nemocných vojáků. Česká vrtulníková jednotka, TF Hippo, spadala pod alianční Regionální velitelství východ RC-E, resp. americké úkolové uskupení TF Falcon. Posádky vrtulníků i členové pozemního personálu se museli vypořádat s extrémními výkyvy teplot, vysokou nadmořskou výškou, nočními lety a hrozbou povstaleckých útoků. Ochranu dopravních vrtulníků zajišťovali palubní střelci s kulomety PKM a sofistikovaný protiraketový systém.\n\nVrtulníky TF Hippo se vrátily do České republiky 6. listopadu 2011, personál o měsíc později. Dvouleté působení příslušníků vrtulníkových letek v Afghánistánu bylo velice intenzivní. Posádky nalétaly celkem 2763 hodin a 50 minut, přepravily 9033 osob a 334 tun materiálu. Kromě úspěšného nasazení ve prospěch PRT i spojenců se však projevily některé problémy. Propouštění a odchod zkušených letců před začátkem mise a další komplikace byly příčinou naprostého vytížení celé 23. základny vrtulníkového letectva, která zajišťovala výcvik a logistickou podporu mise. Vrtulníky byly udržovány a opravovány v mobilní hale na FOB Sharana, ovšem po skončení náročné mise musely projít důkladnou revizí ve vojenských Leteckých opravnách Malešice.\n\nPoradní skupina v rámci mezinárodního týmu OMLT (Operation Mentoring and Liaison Team) z 231. vrtulníkové letky působila v Afghánistánu již od dubna 2008. Jejím úkolem byl výcvik pilotů bitevních vrtulníků a pozemního personálu. Od roku však 2010 působí na mezinárodním letišti KAIA v Kábulu český AAT – Air Advisor Team (v letech 2010–2012 pod názvem AMT – Air Mentor Team). Jednotky, které se pravidelně střídají, se skládají ze dvou expertních skupin. První, tvořená příslušníky 24. základny dopravního letectva Praha-Kbely, se zaměřuje na výcvik na dopravních vrtulnících typu Mi-17. Druhá, tvořená vojáky z 22. základny letectva Náměšť nad Oslavou, je určena pro výcvik na bitevních vrtulnících Mi-24/35.\n\nHlavním úkolem AAT je výcvik pilotů afghánského vrtulníkového letectva. Specifické podmínky Afghánistánu, které představuje proměnlivá oblast bojů, nepřehledný terén či náročné povětrnostní podmínky, znamenají i pro výcvikové mise značné obtíže. Vrtulníky s česko-afghánskými posádkami provádějí lety nad de facto nepřátelským územím a často se stávají terčem palby povstalců. V případě, že je nutné zajistit podporu dopravním vrtulníkům, startují též bitevní vrtulníky s afghánským pilotem a českým „advisorem“.\n\nAfghánské piloty samozřejmě necvičí jen Češi, neboť se jedná o mnohonárodní úsilí. Ke sjednocení operačních postupů a standardizaci norem platných pro ruské vrtulníky typu Mi-17/171 má napomoci iniciativa NATO v duchu tzv. Smart Defence. Čeští letci například již delší dobu intenzivně spolupracují s Chorvaty a Maďary. Limitujícím faktorem této vrtulníkové iniciativy jsou ovšem omezené finanční prostředky a zároveň blížící se termín stahování koaličních vojsk. S nasazením jednotky AAT armáda počítá i po roce 2014 v rámci mise Rozhodná podpora.\n\nVzdušné síly AČR se na základě rozhodnutí Senátu Parlamentu České republiky zapojily do mezinárodní mise Multinational Force and Observers (MFO) na Sinajském poloostrově. Cílem této mise, která vznikla v roce 1982 z iniciativy Spojených států, Izraele a Egypta, je kontrolovat dodržování bezpečnostních podmínek mírové dohody mezi Egyptem a Izraelem z roku 1979. V současnosti se mise MFO účastní příslušníci ozbrojených sil třinácti států (od roku 2009 též štábní důstojníci AČR), kteří zajišťují spojení mezi egyptskou a izraelskou armádou. V červnu 2013 vzneslo vedení MFO požadavek na vyslání českého transportního letounu C-295M, protože americké letectvo ukončilo na začátku října provoz strojů C-23B Sherpa na Sinaji a dočasná náhrada v podobě letounů C-12 Huron nevyhovovala z hlediska kapacity a dlouhodobého nasazení. Letecký kontingent Vzdušných sil AČR tvoří dvě letové posádky a skupina technické údržby z 24. základny dopravního letectva v Praze-Kbelích, personál mise se střídá zhruba po půl roce a průběžně se budou střídat také letouny C-295M.\n\nParlament odsouhlasil mandát jednotky v trvání od 1. listopadu 2013 do 31. prosince 2014, přičemž podléhá mezinárodnímu velení mise MFO a je umístěna na základně v tzv. severním campu El Gorah. Hlavním úkolem letounu C-295M je letecká přeprava osob a materiálu mezi El Gorahem a letištěm Šarm aš-Šajch, včetně zajištění spojení mezi Káhirou a Tel Avivem. Další činností jsou monitorovací lety s pozorovateli na palubě, kteří ze vzduchu dohlížejí na dodržování ustanovení mírové smlouvy. Česká jednotka je rovněž schopná působit ve prospěch letecké pátrací a záchranné služby SAR (Search and Rescue) nebo při přepravě nemocných a raněných osob. Kontingent vzdušných sil pokračoval ve své činnosti na Sinaji i v roce 2015, přičemž 17. května převzala operační úkol již čtvrtá letecká jednotka.\n\nÚkolové uskupení vzdušných sil \"Air Policing 2014, Island\" zajišťovalo takzvaný Air Policing, tedy ochranu vzdušného prostoru členského státu NATO. Island nemá vlastní ozbrojené síly (disponuje pouze pobřežní stáží, radarovými systémy a speciální jednotkou pro krizové události), proto se v této misi pravidelně střídají letouny ostatních členů aliance. Cestou na Island české vojenské letouny historicky poprvé tankovaly za letu v operačním režimu, přičemž využívaly tanker KC-767 italského letectva. Velitelem kontingentu 75 vojáků (převážně příslušníků 21. základny taktického letectva v Čáslavi, resp. 211. taktické letky) a 5 letounů JAS-39 Gripen na letišti v Keflavíku byl plukovník gšt. Ing. Martin Nezbeda. Nepřetržitou hotovost v rámci aliančního systému NATINAMDS začala jednotka držet 15. října 2014, ukončení mise bylo plánováno na začátek prosince. Vzdušné síly tak opět držely hotovostní systém ve dvou zemích zároveň, v České republice a na Islandu, obdobně jako v letech 2009 a 2012, kdy kromě domácí hotovosti zajišťovalo české letectvo také vzdušný prostor Litvy, Lotyšska a Estonska. České Gripeny odletěly z Keflavíku 4. prosince, přesun zbývající části kontingentu probíhal až do 7. prosince. Celkový nálet jednotky během nasazení ve vzdušném prostoru Islandu se pohyboval kolem 150 hodin.\n\nČeské Gripeny se na Island vrátily létě 2015 v rámci tzv. Úkolového uskupení ASICIPPN II. Nasazení schválila vláda dne 3. července 2015 v reakci na požadavek NATO. Na Islandu mělo být původně nasazeno kanadské letectvo, ale to bylo momentálně plně vytíženo operací Inherent Resolve proti Islámskému státu. Mezi 20. do 24. červencem proto proběhl přesun kontingentu pěti Gripenů a sedmi desítek vojáků (včetně osmi pilotů) české armády do Keflavíku. Délka plnění operačního úkolu byla stanovena na období 29. července až 25. srpna 2015. České stíhací letouny mají být na Islandu znovu nasazeny v roce 2016.\n\n"}
{"id": "1179008", "url": "https://cs.wikipedia.org/wiki?curid=1179008", "title": "Kazimierz Szeliski", "text": "Kazimierz Szeliski\n\nKazimierz Szeliski (březen 1807 – 19. května 1885 Velykyj Chodačkiv nebo Vídeň) byl rakouský politik polské národnosti z Haliče, v 60. letech 19. století poslanec rakouské Říšské rady.\n\nByl šlechtického původu. Zúčastnil se polského listopadového povstání. Byl tehdy podporučíkem v pluku Poznaňské jízdy.\n\nV 60. letech se s obnovou ústavního systému vlády zapojil do vysoké politiky. V zemských volbách roku 1861 byl zvolen na Haličský zemský sněm, kde zastupoval kurii velkostatkářskou. Do zemského sněmu se ještě vrátil v listopadu 1873, kdy uspěl v doplňovacích volbách.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 11. května 1861 složil slib. V době svého parlamentního působení se uvádí jako rytíř Kasimir von Szeliski, statkář v obci Kozova.\n\nZemřel v květnu 1885.\n"}
{"id": "1179009", "url": "https://cs.wikipedia.org/wiki?curid=1179009", "title": "Mühlhausen (Horní Falc)", "text": "Mühlhausen (Horní Falc)\n\nMühlhausen je obec v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc. \n\nŽije zde obyvatel.\n\nSousední obce jsou: Berching, Deining, Freystadt a Sengenthal.\n\n"}
{"id": "1179018", "url": "https://cs.wikipedia.org/wiki?curid=1179018", "title": "Kachna smaragdová", "text": "Kachna smaragdová\n\nKachna smaragdová, \"Anas platyrhynchos f. domestica\" je plemeno kachny domácí, vyznačující se černě zabarveným peřím s velmi výrazným smaragdovým leskem. Dalším typickým rysem tohoto plemene kachny je také kulatý ocas.\n\nU kachny smaragdové není výrazný pohlavní dimorfismus – samec i samice si jsou na první pohled velmi podobní. Odlišují se ale tím, že samec je větší než samice. Dalším rozdílem mezi samcem a samicí je zabarvení kulatého zobáku: samec má zobák hnědozelený, oproti tomu u samice je část zobáku břidlicový a zbytek černý. Hlavním odlišovacím znakem samce od samice je tzv. kačírek – dva páry středních ocasních per stočených nahoru.\n\nKachna smaragdová dorůstá délky 40 – 50 cm, samice váží do 1 kg, samec může vážit až 1,2 kg. Tyto kachny se dožívají přibližně 10 – 12 let. Za rok samice snese až 30 vajec a po snesení 10 – 15 vajec na ně zasedne. Vejce mají světle až tmavě zelenou skořápku. Kachna smaragdová je dobrá matka – poctivě zahřívá vejce a vodí vylíhnutá mláďata, proto se často využívá jako náhradní matka jiných exotických druhů kachen. U tohoto plemene kachen převažuje hledisko okrasné nad užitkovostí.\n\nPlemeno kachny smaragdové pochází z Ameriky, odkud bylo v 19. století dovezeno do Evropy, kde se postupem času rozšířilo. Tato menší okrasná kachna je pro svůj exotický vzhled často chována v zoologických zahradách.\n\nKachny smaragdové jsou velmi temperamentní, pohyblivé a létavé kachny. Pro jejich chov je důležitá větší vodní nádrž a svrchu krytý výběh. Krmivo kachny smaragdové tvoří obiloviny, zelené krmení a živočišná složka. Kachny smaragdové můžeme v České republice spatřit například v Zoo Brno, Zoo Olomouc či v Zoo Tábor.\n"}
{"id": "1179022", "url": "https://cs.wikipedia.org/wiki?curid=1179022", "title": "Alexandr Žitkov", "text": "Alexandr Žitkov\n\nAlexandr Nikolajevič Žitkov (rusky Александр Николаевич Житков; * 5. května 1967 Moskva), je bývalý sovětský a ruský fotbalový záložník či útočník.\n\nProšel mládežnickou školou Torpeda Moskva, do prvního mužstva se však neprosadil. Narukoval do CSKA Moskva, i zde však nastupoval pouze za záložní mužstvo. Sezonu 1988 začal v EŠVSM Moskva (dobový název mužstva Fotbalové školy mládeže při Torpedu Moskva), ještě v tomtéž ročníku se přesunul do moskevského Lokomotivu. V sezoně 1989 debutoval v sovětské nejvyšší soutěži.\n\nK 1. květnu 1991 se stal hráčem Prešova a začal nastupovat v československé nejvyšší soutěži, kterou hrál i za Vítkovice a Bohemians. Na podzim 1993 hrál za SKPP Znojmo ve druhé nejvyšší soutěži ČR.\n\nV roce 1994 se vrátil do Ruska, kde hrál nižší soutěže za Kubaň Krasnodar, B-mužstvo Lokomotivu Moskva a Volgu Uljanovsk. V období 1998–2002 opět nastupoval v nejvyšší soutěží, tentokrát kazašské, v níž byl hráčem Ženisu Astana a Jesilu Kokčetau.\n\nPo skončení hráčské kariéry byl v Astaně správcem, v ročníku 2008 působil jako vedoucí mužstva.\n\n\n"}
{"id": "1179028", "url": "https://cs.wikipedia.org/wiki?curid=1179028", "title": "Pohřebiště polských panovníků", "text": "Pohřebiště polských panovníků\n\nToto je seznam pohřebišť panovníků Polského království, které existovalo v letech 1000 až 1795. (V letech 1300-1306 byli polskými panovníky také čeští králové Václav II. a Václav III.) Ačkoli bylo Polsko v období let 1569 až 1795 šlechtickou republikou (volená monarchie) pod žezlem různých dynastií z Polska, Švédska, Saska a Francie, byla většina panovníků pochována ve Wawelské katedrále v Krakově.\n\n"}
{"id": "1179030", "url": "https://cs.wikipedia.org/wiki?curid=1179030", "title": "Sultanát Aceh", "text": "Sultanát Aceh\n\nSultanát Aceh oficiálně Království Aceh Darussalam byl sultanát ve středu současné indonéské provincie Aceh. V 16. a 17. století byl hlavní regionální mocností. Hlavním městem byla Kutaraja (dnešní Banda Aceh).\n\nRaná historie Acehu je nejasná. V jedné verzi byl založen Chamy. Acehský jazyk patří mezi 10 jazyků Chamické skupiny. Podle Malajských análů, čampský král Syah Pau Kubah měl syna Syaha Pau Ling, který později založil Acehské království.\n\nVládce Acehu konvertoval k Islámu v polovině 15. století. Sultanát byl založen Ali Mughayatem Syahem, který začal s kampaní rozšířit své území nad severní Sumatru. Jeho syn Alauddin al-Kahar se snažil také rozšířit území, avšak byl méně úspěšnější. S pomocí sultána Sulejmana I. dobyl Johor a Malakku. Osmanská říše mu poslala na pomoc 15 šebek pod vedením Kurtoğlu Hızır Reise.\n\nDne 21. června 1599 dorazil do Acehu holandský kapitán Cornelius Houtman. Posádka zůstala po dobu tří měsíců, aby získala pepř a jiná koření. Člen posádky John Davis tvrdil, že byli napadeni místními válečníky se ztrátou 68 mrtvých a zajatých.\n\nZa vlády sultána Alauddina Riayaat Shah ibn Firman Shah (1589-1604) se sultanát rozšířil na většinu území Sumatry. Také si podmanil Pahang oblast Malajsie. Za jeho vlády byl vytvořen zákoník \"Adat Meukuta Alam\". Po skončení vlády sultána Alauddina, jako další, nastoupil jeho syn Iskandar Thani, který se zaměřoval na vnitřní konsolidaci a náboženskou jednotu.\n\nPozději, protože sultán neměl žádné mužské potomky, vládly ženy.\n\nRoku 1699 nastoupil na trůn, po téměř 60 letech, další mužský potomek sultán Badr al-alam Syarif Hasyim Jamal. Po něm vládlo několik krátkověkých panovníků a roku 1727 převzal moc člen Bugineské dynastie sultán Ala ad-din Ahmad Shah.\n\nAceh byl největším vývozcem pepře. V letech 1850-1860 se opakovaně střetl s Holanďany. Roku 1873 vypukla Acehská válka. Tato válka vedla k eliminaci sultanátu.\n\nV letech 1873—1904 Aceh apeloval na Ruské impérium aby se sultanát stal součástí impéria.\n\n"}
{"id": "1179031", "url": "https://cs.wikipedia.org/wiki?curid=1179031", "title": "Městské opevnění (Kadaň)", "text": "Městské opevnění (Kadaň)\n\nMěstské opevnění v Kadani patřilo k nejmohutnějším v Českém království. Počátky jeho budování v Kadani jsou datovány do druhé poloviny 13. století. Přestože v první polovině 19. století docházelo k rozsáhlým asanacím, velká část původní středověké fortifikace se přesto dochovala.\n\nVýstavba opevnění centrální části městské aglomerace tzv. Starého Města v Kadani byla silně ovlivněna terénními dispozicemi. Staré Město v Kadani stojí na strategické vyvýšenině, která je z části tvořena rulovou skálou. Z jihu je město chráněno tokem řeky Ohře. Na východě pak tekla říčka Bystřice (ta byla ve druhé polovině 20. století svedena do potrubí). Opevnění tvoří nepravidelný obdélník o rozměrech z jihu na sever přibližně 500 metrů a od východu na západ okolo 350 metrů. Srdcem opevnění Starého Města je Kadaňský hrad. Důležitou funkci hlavní strážní věže plnila, téměř ve středu města příhodně umístěná, radniční věž.\n\nStaré město bylo obehnáno třemi pásy hradeb, přičemž v úseku při řece Ohři byly pouze dva pásy. Ty však byly vystavěny přímo na skále, což zvyšovalo jejich pevnost. Opevnění bylo prolomeno celkem čtyřmi hlavními branami, tedy Žateckou, Vodní, Svatou a Prunéřovskou branou, a menší Katovou brankou. Hlavní brány byly chráněny také mohutnými předbraními, například je dochováno předbraní Žatecké brány ve formě rozsáhlého barbakánu. Mezi městskými branami bylo rozmístěno na tři desítky obranných bašt a věží, mezi nejvýznamnějšími zachované patří Minoritská, či Špitálská bašta. Účinnost obrany byla též významně podpořena tím, že hradby jsou opatřené tzv. hradebním parkánem, nazývaným též \"Zwinger.\" V prostoru před hradebními pásy vznikl také dvojitý zděný příkop. \n\nOd 15. století měla Kadaň opevněna také svá předměstí.\n\nDůležitou roli sehrálo kadaňské městské opevnění během husitských válek, zvláště pak během obléhání města 8. září 1421 vojsky II. křížové výpravy.\n\nMěstské hradby byly pro město důležitým symbolem hrdosti. Pro kadaňské měšťany měli hradby snad až posvátný význam. Vypovídá o tom například slavnost, jež se ve městě odehrávala každým rokem okolo svátku Tří králů (6. leden), během níž kadaňský děkan žehnal branám a hradbám svěcenou vodou a kadidlem. \n\nMěstské brány se uzavíraly kolem desáté hodiny večerní. V nočních hodinách nebylo umožněno se do města dostat. Porušení zákazu bylo exemplárně trestáno jako útok na svrchovanost města. Když v roce 1570 někdo přelezl v noci hradby a ještě se posmíval strážnému, byl z rozhodnutí kadaňské městské rady přikován železem za krk na pranýř a následně vypovězen z města na deset let. Jediná výjimka se vztahovala na Katovu branku, která zůstávala přes noc průchozí, například pro strážné. O správu hradebních úseků se starali tzv. \"čtvrtní hejtmani,\" správci jednotlivých městských částí. Staré Město bylo rozděleno na čtyři správní obvody, předměstí tvořilo celkem 9 menších čtvrtí. Každá čtvrť měla vlastní vojenský oddíl složený z měšťanů, který byl v případě ohrožení připraven na obranu svého úseku hradeb.\n\nDle nařízení města z roku 1579 si měšťané udržovali strážní oddíl čítající několik desítek mužů. Tři hlídali na mostě přes řeku Ohři. Další tři drželi stráž na Žatecké bráně. Dvou mužná ostraha byla na věži Hrnčířské branky. Po jednom pak byla střežena také Katova a Luční branka. Posádka velkých městských bran Prunéřovské a Svaté čítala po třech mužích. Prunéřovská a Svatá branka, po nich následující, měli po dvou strážích. Jeden další strážný spravoval Vodní bránu a dalších devět měl k dispozici rychtář.\n\nPočátkem 19. století ztratilo opevnění svůj význam, v roce 1820 bylo zrušeno nařízení o uzavírání bran. Postupně docházelo k asanaci některých úseků, nejvýrazněji však po návštěvě nejvyššího českého purkrabího hraběte Karla Chotka z Chotkova a Vojnína 20. srpna 1831, který v Kadani inicioval vznik okrašlovacího spolku. Ten prosazoval zakládání sadů a parků na úkor historického opevnění. Jako poslední byla v roce 1906 zbořena Prašná věž v rámci prací pro nezaměstnané.\n\n"}
{"id": "1179034", "url": "https://cs.wikipedia.org/wiki?curid=1179034", "title": "Teodor Szemelowski", "text": "Teodor Szemelowski\n\nTeodor Szemelowski (1. března 1813 Drohobyč – 31. října 1871 Sambir) byl rakouský politik polské národnosti z Haliče, v 60. letech 19. století poslanec rakouské Říšské rady, starosta Sambiru.\n\nPůsobil jako starosta Sambiru. V 60. letech se s obnovou ústavního systému vlády zapojil i do vysoké politiky. V zemských volbách roku 1861 byl zvolen na Haličský zemský sněm, kde zastupoval kurii městskou, obvod Sambir.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 11. května 1861 složil slib. V rejstříku poslanců pro zasedání Říšské rady po roce 1863 uveden není. V rejstříku pro zasedání od roku 1864 je opětovně uveden.\n\nV době svého parlamentního působení se uvádí jako Dr. Theodor Szemelowski, advokát v Sambiru.\n\nByl bezdětný. Zemřel v říjnu 1871. Během soudního jednání ho postihl záchvat mrtvice, zkolaboval a za několik hodin zemřel.\n"}
{"id": "1179035", "url": "https://cs.wikipedia.org/wiki?curid=1179035", "title": "Kawasaki Z 1000", "text": "Kawasaki Z 1000\n\nKawasaki Z 1000 je motocykl kategorie nakedbike, vyvinutý firmou Kawasaki. Byl vyráběn v letech 2003-2009.\n\nModel Z 1000 měla Kawasaki již v osmdesátých letech. Dalším naháčem byl retro model Zephyr, který byl nahrazen konvenčním modelem Kawasaki ZR-7. Z 1000 byl vyráběn od roku 2003, nové generace byly uvedeny v letech 2007 a 2010.\n\n\n\n\n"}
{"id": "1179037", "url": "https://cs.wikipedia.org/wiki?curid=1179037", "title": "Pinus amamiana", "text": "Pinus amamiana\n\nPinus amamiana je japonská pětijehličná a středně velká borovice, patřící mezi nejvzácnější borovice na světě.\n\n\nStálezelený jehličnatý strom, dorůstající do výšky 30 m. Kmen dosahuje průměru 2 m. Větve jsou vodorovné. Borka je u mladých stromů hladká a šedohnědá, u starších stromů sloupávající se po tenkých šupinách a šedočerná. Letorosty jsou šedohnědé, zprvu chlupaté, a brzy hladké. Šupiny (\"Kataphylla\") mají překrývající okraje, jsou blánovité, vejčité až široké a přímé, červenohnědé, 2-7 mm dlouhé a 1,5 mm široké a opadavé. Jehlice jsou zelené, stoupající a rovné, vyskytují se ve svazečcích (\"Fasciculus\") po 5 ; jehlice jsou 3-8 cm dlouhé a 0,8-1 mm široké, na okrajích zubaté; s 3 pryskyřičnými kanálky, 1 spodním, 1 okrajovým a 1 horním a středovým; s řadami průduchů (\"Stomata\") pouze na dvou vnitřních površích.\n\nSamičí (semenné) šištice - šišky (\"Megastrobilus\") jsou červenohnědé, vejčité, pryskyřičnaté, na krátkých stopkách, 5-7 cm dlouhé a 3-4 cm široké; vyskytují se po jedné nebo v přeslenech po 2 . Šupiny šišek jsou dřevnaté, obvejčitě kruhové, 1,5-2 cm dlouhé a 2-3 cm široké. Výrůstky (\"Apophysis\") jsou kosočtverečné a 20-25 mm široké. Přírůstek prvního roku (\"Umbo\") je snížený. Semena jsou elipsovitá, šedočerná, 10-12 mm dlouhá a 4-6 mm široká. Křídla semen jsou nevyvinutá a 0,5-1 mm dlouhá. Strom kvete v květnu. Šišky dozrávají v říjnu druhého roku.\n\nBorovice \"Pinus amamiana\" je příbuzná s borovicí \"Pinus morrisonicola\" a s borovicí drobnokvětou \"Pinus parviflora\". Dříve byla borovice \"Pinus amamiana\" popisována jako varieta borovice \"Pinus armandii\" to znamená: \"Pinus armandii\" varieta \"amamiana\", nyní je borovice \"Pinus amamiana\" považována za samostatný druh, protože borovice \"Pinus amamiana\" má kratší jehlice a menší šišky než borovice \"Pinus armandii\" a od borovice \"Pinus armandii\" varieta \"mastersiana\" se liší tím, že borovice \"Pinus armandii\" varieta \"mastersiana\" má letorosty hladké od začátku.\n\nDomovinou borovice \"Pinus amamiana\" je Japonsko (ostrovy Jakušima a Tanegašima, blízko ostrova Kjúšú).\n\nBorovice \"Pinus amamiana\" roste na nechráněných otevřených stanovištích na kamenitých svazích s řídkou vegetací. Na ostrově Jakušima v rozsahu nadmořských výšek 250-900 m a na ostrově Tanegašima 50-200 m. Strom je mrazuvzdorný do –6,6 °C. Borovice \"Pinus amamiana\" roste občas v blízkosti borovice Thunbergovy \"Pinus thunbergii\".\n\nNechráněná stanoviště, zhoršující regeneraci populace tohoto stromu, a občasně také útoky háďátka borového \"Bursaphelenchus xylophilus\".\n\nV současnosti není strom nijak využíván; v minulosti byl místně intenzivně využíván pro řezivo, používané ve stavebnictví, tesařství a na výrobu dřevěných rybářských kánoí.\n\nOhrožený strom, stav jeho populace je klesající. Na ostrově Jakušima se vyskytují 3 podpopulace borovice \"Pinus amamiana\", jedna čítající 2000-3000 jedinců, druhá pod 1000 jedinců a třetí pod 100 jedinců stromu, tyto tři podpopulace mají klesající tendenci; na ostrově Tanegašima se nachází pouze jedna podpopulace s klesající tendencí a čítající okolo 300 jedinců stromu. V důsledku nechráněných podmínek je regenerace populace stromu pomalá. Navíc nechtěně z USA zavlečené háďátko borové \"Bursaphelenchus xylophilus\", i přes relativně vysokou odolnost borovice \"Pinus amamiana\" k tomuto patogenu, zvyšuje úmrtnost semenáčů, malých stromků a dospělých jedinců tohoto stromu. Podpopulace na ostrově Jakušima se vyskytuje v chráněné oblasti.\n\n"}
{"id": "1179039", "url": "https://cs.wikipedia.org/wiki?curid=1179039", "title": "Obléhání Kadaně 1421", "text": "Obléhání Kadaně 1421\n\nObléhání Kadaně a jeho následné dobytí vojsky II. křížové výpravy roku 1421 bylo jednou z prvních velkých událostí husitských válek. Po dobytí královského města Kadaně, táhlo křižácké vojsko na Žatec, kde bylo poraženo.\n\nPřed rokem 1419 byla Kadaň členem landfrýdního spolku žateckého kraje, vojensko-politického uskupení měst Žatec, Most, Kadaň, Louny a Chomutov, jehož zformování inicioval již 2. prosince 1399 král Václav IV. Po rozpadu této aliance, kdy se Žatec a Louny přidaly na stranu reformního hnutí, zůstala Kadaň neutrální.\n\nNa jaře 1421 byla vypravena společná vojska táborská a pražská. Ta 16. března 1421 dobyla a zmasakrovala Chomutov, krátce poté obsadila také Kadaň. Později na podzim téhož roku byla uskutečněna II. křížová výprava. Na Kadaň táhla od Chebu.\n\nDne 3. září 1421 spojené křižácké vojsko v čele s falckrabětem Ludvíkem dobylo městečko a hrad Mašťov na Kadaňsku. Dle kronikářů bylo na šestaosmdesát zajatých obránců potupně vysvlečeno do naha a rozsekáno na kusy, které pak byly spáleny. Kněz, jehož křižáci na hradě našli, byl svržen do hradního příkopu a následně upálen. Křižácká vojska plenila vesnice na Kadaňsku, ves Mladějov následkem křižáckého rabování úplně zanikla. Hrádek Křečov byl křižákům vydán rytířem Divišem z Křečova, který byl zajat a odvezen do Bavor.\n\nJakmile se vojsko křižáků začalo přibližovat ke Kadani, vydal hejtman pražské posádky rozkaz k opuštění Kadaně a Chomutova a ústupu do Žatce. V Kadani po odjezdu pražských zavládl zmatek. Došlo k ostrým sporům mezi katolíky a stoupenci reformace o osud Kadaně. Katolíci chtěli město vydat křižákům bez boje, což by však znamenalo následný masakr kadaňských reformních měšťanů. Nakonec reformní strana přepadla domy svých odpůrců a vyhnala je z města.\n\nV čele obránců stanul pravděpodobně rytíř Ojíř z Očedělic, který se za kadaňské hradby uchýlil poté, co jeho panství v okolí Mašťova a Radonic křižáci srovnali se zemí. V brzkých ranních hodinách 8. září 1421 přitáhlo mohutné křižácké vojsko před Kadaň. Zanedlouho poté ještě ke Kadani ze severovýchodu dorazilo křižácké míšeňské vojsko. Navzdory drtivé přesile se křižákům nedařilo do města proniknout. Rozhodující byla zrada několika vyhnaných katolických měšťanů. Ti křižákům vyzradili, že hradba v úseku mezi kadaňským hradem a Špitálskou baštou je chatrnější. Křižáci na ono místo dopravili těžké obléhací dělo, tzv. bombardu. Krátce poté co bylo opevnění proraženo, pronikli křižáci do města. Bojovalo se na hradbách i v ulicích. Po několikahodinových bojích zůstala poslední nedobytá bašta, kterou hájil právě Ojíř z Očedělic se svou družinou. Křižáci, kterým se nedařilo hradební baštu dobýt, ji nakonec podkopali a zapálili. Ojíř z Očedělic v baště se svými druhy uhořel.\n\nKřižáci se zmocnili obrovské kořisti ukryté na kadaňském hradě. Kněží kolínského arcibiskupa Dietricha provedli v Kadani a okolí rozsáhlá inkviziční šetření, značné množství lidí bylo tehdy prohlášeno za heretiky a vydáno k upálení. Informace obsahuje kronika benediktinského kronikáře Jeana de Stavelot, který se tažení osobně zúčastnil. Kadaň byla obsazena vojáky franckého rytíře Erkingera ze Seinsheimu, kterému král Zikmund 9. září 1422 potvrdil držení města. Královské město Kadaň pak zůstalo až do konce husitských válek součástí katolického tábora.\n"}
{"id": "1179041", "url": "https://cs.wikipedia.org/wiki?curid=1179041", "title": "Symon Tarčanovskyj", "text": "Symon Tarčanovskyj\n\nSymon Tarčanovskyj, cyrilicí Симон Тарчановський, polsky též Szymon Tarczanowski, byl rakouský politik ukrajinské (rusínské) národnosti z Haliče, v 60. letech 19. století poslanec rakouské Říšské rady.\n\nV 60. letech se s obnovou ústavního systému vlády zapojil do vysoké politiky. V zemských volbách roku 1861 byl zvolen na Haličský zemský sněm, kde zastupoval kurii venkovských obcí, obvod Turka.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 2. května 1861 složil slib. Uváděn byl jako Simon Tarczanowski, majitel hospodářství v obci Chaščiv (Chaszczów).\n"}
{"id": "1179043", "url": "https://cs.wikipedia.org/wiki?curid=1179043", "title": "Pyongyang Sports Club", "text": "Pyongyang Sports Club\n\nPyongyang Sports Club (hangul , hanča , přepis do latinky \"P’yŏngyang Si Cheyuk Dan\", doslova \"Pchjongjangský městský sportovní klub\") je severokorejský sportovní klub, sídlící v hlavním městě Pchjongjang. Známý je zejména díky svému fotbalovému oddílu, který hraje Severokorejskou fotbalovou ligu a pětkrát se stal mistrem země: v letech 1991, 2004, 2005, 2007 a 2009.\n\nKlub byl založen Kim Ir-senem v roce 1956, v roce 1971 se sloučil s týmy Moranbong Sports Club a Rodongja Sports Club. Jeho největším rivalem je armádní Klub 25. dubna. Vzhledem k mezinárodní izolaci země je o fungování všech severokorejských klubů známo jen velmi málo.\n"}
{"id": "1179045", "url": "https://cs.wikipedia.org/wiki?curid=1179045", "title": "SA80", "text": "SA80\n\nSA80 (Small Arms for the 80s) je série pušek, které byly v 80. letech zavedeny jako standardní zbraně Britské armády.\n\nMechanická část byla odvozena z pušky Armalite AR-18, kterou ve Velké Británii v licenci vyráběla firma Sterling Armaments Company. Prvky designu pušky a systém bullpup byly inspirovány dřívější zbraní EM-2. První prototypy byly zkoušeny od roku 1976 a výroba skončila v roce 1994. Očekává se, že zbraně budou ve službě do roku 2025.\n\nVarianta L85 je standardní zbraní britské armády od roku 1987, kdy nahradila pušku L1A1 - variantu pušky FN FAL. Vylepšená verze L85A2 je ve službě dodnes.\n\nL85 (Individual Weapon) je standardní zbraní britských jednotek.\n\nL86 LSW (Light Support Weapon) vznikla za účelem palebné podpory družstva, plnila tedy funkci lehkého kulometu. Vyznačuje se delší hlavní, zkráceným předpažbím a dvojnožkou. Později funkci LSW nahradily zbraně jako FN Minimi a tato zbraň začala plnit převážně úlohu jako \"marksman's rifle\".\n"}
{"id": "1179052", "url": "https://cs.wikipedia.org/wiki?curid=1179052", "title": "Michał Witalis", "text": "Michał Witalis\n\nMichał Witalis (\"cca 1827\" – 20. března 1888) byl rakouský politik polské národnosti z Haliče, v 60. letech 19. století poslanec rakouské Říšské rady.\n\nV roce 1846 se stal starostou (fojtem) v obci Bistuszowa. Tehdy mu mělo být 19 let [sic !] a byl stolařem.\n\nV 60. letech se s obnovou ústavního systému vlády zapojil i do vysoké politiky. V zemských volbách roku 1861 byl zvolen na Haličský zemský sněm, kde zastupoval kurii venkovských obcí, obvod Tarnów.\n\nPůsobil také coby poslanec Říšské rady (celostátního parlamentu Rakouského císařství), kam ho delegoval Haličský zemský sněm roku 1861 (Říšská rada tehdy ještě byla volena nepřímo, coby sbor delegátů zemských sněmů). 3. května 1861 složil slib. V rejstříku poslanců pro zasedání Říšské rady po roce 1863 uveden není.\n\nV době svého parlamentního působení se uvádí jako Michael Witalis, statkář v obci Bistuszowa. Zemřel 20. března 1888. Jeho hrob se nachází na hřbitově v Ryglicích.\n"}
{"id": "1179060", "url": "https://cs.wikipedia.org/wiki?curid=1179060", "title": "Pavla Horáková", "text": "Pavla Horáková\n\nPavla Horáková (* 1974 Plzeň) je česká spisovatelka a překladatelka, držitelka ocenění Magnesia Litera 2019 za prózu.\n\nV letech 1993–2000 vystudovala překladatelství a tlumočnictví a serbistiku na Filozofické fakultě Univerzity Karlovy. Od roku 1997 překládá ze srbštiny a angličtiny (např. knihy Kurta Vonneguta). V roce 2000 obdržela Tvůrčí odměnu Obce překladatelů za překlad knihy Tamy Janowitzové \"Otroci New Yorku\". V letech 2001–2007 pracovala jako redaktorka anglického vysílání Českého rozhlasu 7. Mezi lety 2004–2010 působila jako překladatelka pro Mezinárodní filmový festival Karlovy Vary, doposud pracuje jako redaktorka festivalového magazínu. Připravuje pořady pro Český rozhlas Vltava.\n\n\n"}
{"id": "1179061", "url": "https://cs.wikipedia.org/wiki?curid=1179061", "title": "Čínská mužská basketbalová reprezentace", "text": "Čínská mužská basketbalová reprezentace\n\nČínská mužská basketbalová reprezentace reprezentuje Čínu v mezinárodních soutěžích v basketbalu.\n"}
{"id": "1179062", "url": "https://cs.wikipedia.org/wiki?curid=1179062", "title": "Flowing Hair Dollar", "text": "Flowing Hair Dollar\n\nMince Flowing Hair Liberty Dollar z roku 1794 je vůbec prvním vyraženým americkým dolarem. V roce 2013 byla tato mince vydražena na burze Stack´s Bowers za částku 10 miliónů dolarů a tím se stala nejdražší mincí, která byla zatím prodána.\n\nV roce 1794 začal rytec Robert Scot připravovat design stříbrného dolaru. Na původním návrhu byla na aversu zobrazena busta bohyně Liberty a na reversu orel. Později Scot na žádost vlády přidal kolem orla věnec a přesunul hodnotu mince z reversu na její hranu. Písmo použité na minci bylo navrženo Frederickem Geigrem, který pracoval jako typograf pro americké nakladatelství. Po vyražení několika testovacích verzí bylo rozhodnuto, že na averz přibude ještě 15 hvězd reprezentující patnáct státu, které tehdy tvořily Spojené státy.\n\nPočátky historie této mince jsou úzce spjaty se vznikem Spojených států amerických. Po podepsání Deklarace nezávislosti probíhali snahy o sjednocení měny pro nově vzniklý stát. V roce 1792 byl schválen závazný právní dokument, který upravoval oběh měny a mincí na území Spojených států. Bylo rozhodnuto, že dolarové mince budou vyraženy ze stříbra a jejich ryzost musí být 0,8924. Po prvních zkušebních emisích, bylo rozhodnuto, že bude ryzost zvýšena na 0,900. Příměsí byla měď. Návrhem designu mince byl pověřen právě rytec Robert Scot.\n\nPo zahájení výroby se ukázalo, že mincovní písty jsou příliš slabé a brzy se opotřebovávají. Proto bylo v první várce vyrobeno 2000 kusů. 242 z těchto exemplářů bylo rovnou nepoužitelných, 2 se zachovaly jako vzor pro ražbu v roce 1795 a zbylých 1756 kusů bylo předáno řediteli mincovny. Mince byly postupně zaváděny do oběhu. Vlivem tehdejších nedokonalých technologií se později na povrchu mincí začaly tvořit vzduchové bubliny, které zapříčinily špatnou zřetelnost vyražených motivů. Mince s tímto designem byly raženy ještě v roce 1795. V tomto roce ale byly nahrazeny dolary raženými dle návrhu Gilberta Stuarta.\n\nJak se kvalita mincí horšila, některé kusy byly upravovány tak, aby odpovídaly aktuálním standardům, jako byla hmotnost nebo obsah kovu. Tyto úpravy způsobily výrazný odklon od původního motivu. Zejména vlasy bohyně Liberty, která se nachází na aversu mince, rozdílný počet hvězdiček nebo jiné detaily.\n\nVzhledem k nízké odolnosti mincí vyražených v rámci této emise se odhaduje, že do dnešního dne se zachovalo přibližně 120 mincí. Nalezeno jich bylo pouhých 10. Vzhledem k problémům při výrobě mince, jejich nízké odolnosti a historické hodnotě, není překvapením, že si ji cení i sběratelé mincí. Právě jeden z exemplářů Flowing Hair Liberty Dollar z roku 1794, který se dochoval ve velmi vysoké kvalitě, byl v roce 2013 vydražen ve Stack’s Bowers za 10 016 875 dolarů, což z ní činí dosud nejdražší minci světa.\n\nV roce 2016 se mince vůbec poprvé podívala do Evropy. V rámci evropské tour byla v únoru vystavena v Nové budově Národního muzea v Praze. Do Prahy ji přivezla Národní Pokladnice, pobočka Samlerhuset Group BV. Zároveň s ní byl vystaven také Bostonský originál deklarace nezávislosti USA z roku 1776. Mince se v rámci této tour podívá také do Varšavy, Tallinnu, Helsinky, Stockholmu, Osla, Londýna a Dublinu.\n\n"}
{"id": "1179064", "url": "https://cs.wikipedia.org/wiki?curid=1179064", "title": "Marcin Dziewoński", "text": "Marcin Dziewoński\n\nMarcin Dziewoński byl rakouský politik polské národnosti z Haliče, v 60. letech 19. století poslanec předlitavské Říšské rady ve Vídni.\n\nV 60. letech se zapojil do vysoké politiky. V doplňovacích zemských volbách roku 1865 byl zvolen na Haličský zemský sněm, kde zastupoval kurii venkovských obcí, obvod číslo 53 (Wieliczka, Podgórze, Dobczyce). Nastoupil poté, co zemřel poslanec Nikodem Bętkowski. Uváděl se jako majitel hospodářství v obci Sieraków.\n\nPůsobil také coby poslanec Říšské rady (celostátního parlamentu Rakouska-Uherska, respektive Předlitavska), kam ho delegoval Haličský zemský sněm roku 1869 (Říšská rada tehdy ještě byla volena nepřímo, coby sbor delegátů zemských sněmů). 11. prosince 1869 složil slib. Dopisem z 31. března 1870 rezignoval v rámci hromadného složení mandátu poslanců z Haliče.\n"}
{"id": "1179065", "url": "https://cs.wikipedia.org/wiki?curid=1179065", "title": "Touch", "text": "Touch\n\nTouch může být:\n\n"}
{"id": "1179066", "url": "https://cs.wikipedia.org/wiki?curid=1179066", "title": "Estonská mužská basketbalová reprezentace", "text": "Estonská mužská basketbalová reprezentace\n\nEstonská mužská basketbalová reprezentace reprezentuje Estonsko v mezinárodních soutěžích v basketbalu.\n"}
{"id": "1179067", "url": "https://cs.wikipedia.org/wiki?curid=1179067", "title": "Blackthorne", "text": "Blackthorne\n\nBlackthorne (v některých evropských zemích \"Blackhawk\") je počítačová 2D plošinová hra, která byla vytvořena v roce 1994 firmou Blizzard Entertainment na platformy SNES a DOS. Později vyšly také porty na Sega 32X, Mac OS a GBA. Obal pro SNES a DOS verzi byl nakreslen Jimem Lee. V roce 2013 byla hra vydána volně k dispozici Blizzardem na Battle.net, na Windows běží přes emulaci DOSBox.\n\nHra má sedmnáct úrovní ve čtyřem oblastech: doly Androth, les/bažiny Karrellian, poušť Wasteland a pevnost Shadow keep. Hra se soustředí okolo Kyla Vlarose, který je známý jako Blackthorne, na cestě za jeho pomstou Sarlacovi a jeho spojencům.\n\nBoj probíhá ve hře formou přestřelky, Blackthorne i jeho nepřátelé se mohou přitisknout ke stěnám a vyhnout se tak kulkám. Blackthorne může také střílet naslepo za sebe. V průběhu hry Kyle používá brokovnici jako primární zbraň, jak hra postupuje, spojenci Androthi mu pomůžou inovovat zbraně a zvyšovat jeho rychlost a sílu. Různé typy bomb mohou být použity proti nepřátelům, na otevření dveří, nebo zničení generátorů. K přístupu do dalších oblastí je někdy potřeba získat klíče ke dveřím a mostům a levitátory na vysoké překážky.\n\nPříběh Blackthorne se odehrává na planetě Tuul. Lidem zde vládl šaman Thoros, který byl obdařen „darem veškerého poznání“. Ten považoval za téměř nemožné vybrat mezi jeho dvěma stejně starými syny dalšího vládce. Věřil, že by dilema mohl vyřešit tím, že je odvede do pouště Sands of Sorrow a sám sebe zabije. Jeho tělo se změnilo na dva drahokamy, světlý a tmavý, v kamenech byla uložena jeho moudrost a poznání, ty přenechal každému z chlapců, aby s nimi vládli každý svému království. Lidé Světlého kamene vytvořili království severně od pouště pojmenované Androth a lidé tmavého kamene vytvořili na jihu království Ka'dra'suul. Zatímco lidé Androth respektovali jejich kámen, v Ka'dra'suul to odmítly a nakonec byli přeměněny na monstra. V této době se v Ka'dra'suul chopil moci Sarlac, vytvořil armádu a vedl ji proti království Androth. Nepřipravené království Androth bylo rychle poraženo a jejich lidé zotročeni, poté byli nuceni pracovat v dolech pod dohledem ozbrojené stráže. Zde poté dolují měkký kov Xandralite, který je zdrojem energie a v Ka'dra'suul byl již skoro vyčerpán Tmavým kamenem.\n\nTěsně před porážkou poslal vládce Androth, král Vlaros, za pomoci kouzelníka Galadriela svého mladého syna Kyla na Zemi, aby si zachránil život. Vlaros také dal Kylovi na ochranu Světlý kámen. O 20 let později se Kyle stal proslulým vojenským kapitánem a žoldákem. Ve východní Africe čelil vojenskému soudu kvůli vykonstruovanému obvinění z válečných zločinů. Během útěku z vazby, začne mít Kyle podivné sny a je nakonec konfrontován s Galadrielem. Je mu řečeno, že je čas vrátit se na Tuul a zachránit své lidi. Kyle se po teleportaci objeví v dolech, kde má vyhledat kouzelníka Galadriela a poté druidku Seer Onehand, aby mu pomohli využít sílu Světlého kamene, následně putuje pouští do pevnosti Shadow keep.\n\nBlackthorne byl vydán s pozměněnou grafikou a čtyřmi novými úrovněmi (v zasněžených horách), pro Sega 32X v roce 1995. Hra měla hudební doprovod podobný SNES verzi, oproti DOS verzi, která využívala MIDI. Stejná verze, ale běžící ve dvakrát větším rozlišení byla také vydána pro Mac OS v roce 1996. Port k GBA byl vydán v roce 2003, grafika je více redukovaná než v původních verzích.\n\nVe verzi SNES (americké a evropské) jsou odebrány všechny efekty krve, v japonské verzi SNES je mimo to odebrána možnost střílet na vězně.\n"}
{"id": "1179072", "url": "https://cs.wikipedia.org/wiki?curid=1179072", "title": "Neoféma tyrkysová", "text": "Neoféma tyrkysová\n\nNeoféma tyrkysová (\"Neophema pulchella\") je malý druh papouška z rodu neoféma (\"Neophema\"), vyskytující se ve východní Austrálii od jihovýchodního Queenslandu přes Nový Jižní Wales až po severovýchod Victorii. Tento druh popsal v roce 1792 George Shaw. Neoféma tyrkysová je malý papoušek vykazující pohlavní dimorfismus s lehkou konstrukcí a délkou těla asi 20 cm. Hmotnost se pohybuje okolo 40 g. Samečci jsou převážně zelení s nažloutlými dolními partiemi a světle tyrkysovými tvářemi. Křídla jsem převážně modrá s červenými rameny. Samice jsou obecně méně pestré se zelenou hrudí a žlutým břichem.\n\nNeofémy tyrkysové obývají travnaté porosty a otevřené lesy, nejčastěji se zdržují u eukalyptů nebo sandarakovců a živí se především semeny travin, květinami, ovocem a červci. Hnízdí v dutinách stromů a v posledních letech se jejich populace snižují kvůli mizení potenciálních hnízdišť. I přesto je dle IUCN neoféma tyrkysová málo dotčený druh. Většinu života tráví neofémy tyrkysové v jedné větší oblasti, jen výjimečně se přesouvají.\n\nV roce 1792, kdy George Shaw neofému tyrkysovou popsal pod latinským názvem \"Psittacus pulchellus\", již byl v okolí Sydney druh známý. Druhové jméno \"pulchellus\" v překladu do češtiny označuje zdrobnělinu slov \"pěkný\" nebo \"hezký\", tedy například \"hezoučký\". V angličtině je název neofémy tyrkysové \"Turquoise parrot\", \"Turquoise\" právě díky tyrkysovému peří na obličeji. Jedinec, kterého tehdy Shaw popisoval, pravděpodobně skončil ve sbírce v Anglii, jejíž část ale byla ztracena a druhá rozprodána.\n\nV roce 1811 německý přírodovědec Johann Matthäus Bechstein změnil využívaný latinský název \"Psittacus pulchellus\" na \"Psittacus edwardsii\". Přejmenování provedl na základě popisu neofémy tyrkysové Françoise Levaillanta v roce 1805. Levaillant druh přejmenoval na počest přírodovědce George Edwardse.\n\nItalský ornitolog Tommaso Salvadori definoval nový rod neoféma v roce 1891. V roce 1915 ornitolog Gregory Mathews popsal k neofémě tyrkysové i první poddruh; \"dombrainii\". Ten se měl údajně vyskytoval jen ve Victorii. Rozdíl mezi tímto a nominátním poddruhem nebyl schválen a proto nemá ani v současné době druh neoféma tyrkysová žádný poddruh.\n\nNeofémy tyrkysové jsou dlouhé 20 až 22 cm, rozpětí křídel mají 32 cm a hmotnost okolo 40 g. Obě pohlaví jsou zbarvena převážně zeleně se žlutými dolními partiemi. Sameček má jasně tyrkysový obličej, který je nejtmavší na korunce a mírně světlejší na lících. Krk a ocas jsou zelené se žlutým lemováním per. Dolní partie jsou zářivě žluté, na prsou je odstín mírně nazelenalý. Při natažení křídla je dobře vidět, že je tmavě modrý, místy s červenými pery. Pro neofémy je ale typický především zkosený a plochý zobák, ten je u neofém tyrkysových černý, dolní část je krémová. Duhovka tmavě hnědá, nohy šedé.\n\nSamičky jsou obecně zbarvené nudněji; mají světle modrý obličej, s rovnoměrnou intenzitou barvy, a kontrastní smetanovou kůži v okolí očí. Na křídlech nemají žádná červená pera. Krk a hrudník jsou bledě zelené, břicho žluté. Zobák je bledě hnědý až šedý s tmavou špičkou, údajně v období hnízdění tmavne. Spodní část zobáku světle šedá, téměř bílá. Pokud samička roztáhne křídla, především za letu je dobře vidět bílý pruh zespodu křídel.\n\nMladí jedinci mají jen málo modrých per na tvářích. Spíše se podobají samicím a stejně jako ony mají i bílý pruh zespodu křídel, který je vidět, jen když křídla roztáhnou. Nedospělý sameček se pozná podle červené skvrnky na křídle, popřípadě i podle oranžového peří na břiše.\n\nJsou to monogamní ptáci. Neofémy tyrkysové žijí v párech nebo malých skupinkách, které se skládají z rodičů a jejich potomků. Každopádně, byla zaznamenána i hejna o více než 75 mladých jedincích a jejich rodičích. V době hnízdění, tedy mezi srpnem a lednem, se jednotlivé páry odpojí z hejna. Když si najdou vhodné hnízdiště, dutinu stromu, může samička začít klást vajíčka, avšak častým úkazem je vytlačení neofém tyrkysových z jejich hnízdišť roselami pestrými (\"Platycercus eximius\") nebo papoušky zpěvavými (\"Psephotus haematonotus\"). Pokud se neofémám podaří najít vhodné hnízdiště, naklade samička do hnízda pět až osm lesklých bílých vajec o šířce okolo 22 cm.\n\nNeofémy tyrkysové jsou aktivní především v noci a pohybují se mezi stromy ve výšce 1 až 8 m.\n\nTito ptáci shánějí potravu především na zemi v lesích a na jejich okrajích. Výjimečně je možné je najít i na krajnicích silnic. Od brzkého rána do pozdního odpoledne se ptáci krmí, poté se uchylují ke spánku. Nejpodstatnější složkou jejich jídelníčku tvoří listy, květy, ovoce a červci. Bývají pozorováni, jak se živí na rostlinách druhů \"Calytrix tetragona\", \"Hibbertia riparia\", \"Brachyloma daphnoides\", \"Gonocarpus tetragynus\" a \"Dianella revoluta\". Mezi další oblíbené rostliny patří i třeslice větší (\"Briza maxima\"), třeslice menší (\"Briza minor\") a rostliny z rodu \"Dillwynia\".\n\nNeoféma tyrkysová je pravděpodobně nejčastěji chovaný druh neofémy v zajetí. Hodí se jak pro voliérový, tak klecový chov. Krmná směs vhodná pro ně by se měla skládat z prosa, lesknice, senegalského prosa, semence a loupaného ovsa. Ptáci by měli mít neustálý přístup nejen k vodě, ale i k sépiové kosti nebo lasturovému písku. Neofémy jsou vhodné i pro začátečníky v chovu okrasného ptactva, navíc jsou tiché a bez častých psychických problémů, jako je vyškubávání peří.\n\nU neofém tyrkysových se po čase chovu v zajetí vytvořilo několik mutací. Ty můžeme rozdělit na několik skupin; dominantní, neúplně dominantní, recesivní a vázané na pohlaví. Mezi dominantní mutace patří pouze šedá, naopak jako neúplně dominantní označuje mutace tmavozelenou, olivovou a rudoprsou. Recesivní mutace jsou žlutá, izabelová, straka a plavá. Vázaná na pohlaví je lutino, opalinová a skořicová.\n\n"}
{"id": "1179073", "url": "https://cs.wikipedia.org/wiki?curid=1179073", "title": "Ivan Manastyrskyj", "text": "Ivan Manastyrskyj\n\nIvan Manastyrskyj, cyrilicí Іван Манастирський, polsky též Jan Manasterski, byl rakouský politik z Haliče, v 60. letech 19. století poslanec předlitavské Říšské rady ve Vídni i poslanec Haličského zemského sněmu.\n\nV 60. letech se zapojil do vysoké politiky. V zemských volbách byl zvolen na Haličský zemský sněm, kde zastupoval kurii venkovských obcí, obvod Čortkiv.\n\nPůsobil také coby poslanec Říšské rady (celostátního parlamentu Rakouska-Uherska, respektive Předlitavska), kam ho delegoval Haličský zemský sněm roku 1867 (Říšská rada tehdy ještě byla volena nepřímo, coby sbor delegátů zemských sněmů).\n\nAčkoliv je řazen mezi poslance ukrajinské (rusínské) národnosti, v parlamentu se přiklonil k Polákům a vstoupil do poslaneckého Polského klubu. Uvádí se, že byl negramotný. V době svého parlamentního působení se uvádí jako rytíř Johann von Manasterski, majitel hospodářství v obci Kydaniv (Kujdanów).\n"}
{"id": "1179075", "url": "https://cs.wikipedia.org/wiki?curid=1179075", "title": "VKA-23", "text": "VKA-23\n\nVKA-23 (z ruského , neoficiálně Lapotok) byl sovětský projekt malého jednomístného raketového kluzáku, první návrh raketoplánu vůbec. Projekt vznikl v roce 1958 a raketoplán měl umožnit vstup prvním lidem do vesmíru a k tomu sloužit vojenským účelům jako je sledování nepřátelského území. Kluzák měl být schopen letu po dobu 24 až 27 hodin, ukončeného řízeným klouzavým sestupem v čase zhruba 1,5 hod.\n\nKluzák navrhl v roce 1958 Pavel Cybin z OKB-256 na objednávku Sergeje Pavloviče Koroljova, který jej zamýšlel vynášet svou právě testovanou raketou R-7. Raketoplán měl dostat první lidi do vesmíru a následně být využíván pro vojenské špionážní účely. Familiární název \"Lapotok\" získal pro svůj zvláštní tvar připomínající tradiční lýkové boty láptě, používané na ruském venkově.\n\nKvůli velkým technickým potížím byl ale nakonec projekt v říjnu 1960 zastaven. Hlavním důvodem byla značně podceněná tepelná ochrana a dalším pak rychle pokračující a slibné zkoušky kosmické lodi Vostok a návratové špionážní družice Zenit.\n\nByl to malý jednomístný raketový kluzák s hmotností 3,5 t a rozměry 9 m x 1,7 m x 3 m. Rozpětí křídel, které se měly vyklápět až po snížení vysoké sestupové rychlosti na 500 až 600 m/s, bylo 7,5 m. Toto rozpětí poskytlo nosnou plochu 8,7 m². Trup i křídla byla z oceli a trup měla tepelně chránit 100 mm silná vrstva křemíku a 70 mm vrstva jemných uhlíkových vláken. Příď měla být chlazená tekutým lithiem a náběžné hrany křídel vzduchem. Při zkouškách se však tato tepelná ochrana ukázala jako velmi nedostatečná. Letoun měl být vynášen do výšky 300 km. Pilot ve skafandru měl k dispozici pouze stísněný prostor a malá okénka na stranách, na předním okně byl astroorientační přístroj. Sedačka byla katapultovací.\n\nCybin po zrušení projektu přešel do vývojového týmu OKB-1, který pracoval právě na Vostoku a Zenitu, k jejichž vývoji tak i přispěl. Dalším sovětským projektem na raketoplán byl projekt nepilotovaného raketoplánu Kosmoplan N714-295 s ambicí letět k Marsu i k Venuši a zpět, jenž také nebyl dokončen.\n\n\n"}
{"id": "1179079", "url": "https://cs.wikipedia.org/wiki?curid=1179079", "title": "Indická mužská basketbalová reprezentace", "text": "Indická mužská basketbalová reprezentace\n\nIndická mužská basketbalová reprezentace reprezentuje Indii v mezinárodních soutěžích v basketbalu.\n"}
{"id": "1179080", "url": "https://cs.wikipedia.org/wiki?curid=1179080", "title": "Irácká mužská basketbalová reprezentace", "text": "Irácká mužská basketbalová reprezentace\n\nIrácká mužská basketbalová reprezentace reprezentuje Irák v mezinárodních soutěžích v basketbalu.\n"}
{"id": "1179082", "url": "https://cs.wikipedia.org/wiki?curid=1179082", "title": "Íránská mužská basketbalová reprezentace", "text": "Íránská mužská basketbalová reprezentace\n\nÍránská mužská basketbalová reprezentace reprezentuje Írán v mezinárodních soutěžích v basketbalu.\n"}
{"id": "1179084", "url": "https://cs.wikipedia.org/wiki?curid=1179084", "title": "Irská mužská basketbalová reprezentace", "text": "Irská mužská basketbalová reprezentace\n\nIrská mužská basketbalová reprezentace reprezentuje Irsko v mezinárodních soutěžích v basketbalu.\n"}
{"id": "1179085", "url": "https://cs.wikipedia.org/wiki?curid=1179085", "title": "Stephen Dillane", "text": "Stephen Dillane\n\nStephen J. Dillane (* 27. březen 1957, Londýn, Anglie) je britský herec.\n\n"}
{"id": "1179086", "url": "https://cs.wikipedia.org/wiki?curid=1179086", "title": "Seznam pohřebišť panovníků Portugalského království", "text": "Seznam pohřebišť panovníků Portugalského království\n\nToto je seznam pohřebišť panovníků Portugalského království, které existovalo v letech 1112 až 1910. Seznam začíná dynastií Avizů v roce 1385. Panovníci byli pohřbíváni nejprve hlavně v klášteře Batalha, později v klášteře jeronymitů v Lisabonu a za dynastie Braganzů v klášteře São Vicente de Fora pochován.\n\n"}
{"id": "1179087", "url": "https://cs.wikipedia.org/wiki?curid=1179087", "title": "Matika pro spolužáky", "text": "Matika pro spolužáky\n\nMatika pro spolužáky je projekt tvorby učebnic matematiky pro středoškolské studenty. \n\nV roce 2012 se rozhodl student 2. ročníku Gymnázia J. K. Tyla v Hradci Králové Marek Liška vytvořit učebnici, která by pomohla jeho spolužákům pochopit učivo matematiky. S tvorbou mu pomáhal jeho učitel matematiky a s vydáním spolužák Marek Fanderlik. Na klasických učebnicích mu vadila nesrozumitelnost. Příklady v jejich učebnicích mají detailní řešení s komentářem, který studentovi tyká. Znovu se vysvětluje i již probraná látka.\n\nVe školním roce 2012/2013 s projektem \"Matematika nejen pro gymnázia\" vyhrál krajské kolo soutěže Středoškolská odborná činnost. V celostátním finále obsadil páté místo v kategorii \"Tvorba učebních pomůcek, didaktická technologie\". Projekt byl nominován na cenu Eduína 2013. \n\nV říjnu 2013 byla učebnice s názvem \"Matematika nejen pro gymnázia\" vytištěna v počtu 300 kusů, následně na Gymnáziu J. K. Tyla probíhalo testování. Peníze na vytištění poskytli sponzoři, filantropové i přispěvatelé z portálu Hithit.com. V roce 2014 vznikl web. V roce 2015 vyšel 1. díl \"Matiky pro spolužáky\" pro 1. ročník středních škol. Druhý díl společně píší učitelé a studenti. Do roku 2017 plánují autoři vytvořit díly pro 2., 3. a 4. ročník. \n\nUčebnice sklidila kritiku některých vysokoškolských profesorů, podle nichž matematiku degraduje zjednodušeným výkladem i tykáním čtenářovi. \n\nV září roku 2016 se prodalo již více jak 13 000 knih a s projektem navázalo spolupráci 21 středních škol v České republice. \n\nAni studentské se nevyhnuly zásadní spory mezi bývalými přáteli. „Nešlo to jinak. Měli jsme rozdílné názory, nakonec jsme se dohodli, že se rozejdeme. Marek má plány na tvorbu jiných učebnic, šli jsme každý svou cestou,“ řekl Marek Liška o dění ve firmě v srpnu 2016 pro Hospodářské noviny. \n\nPlány studentského projektu někončí u jednoho ročníku. „V říjnu vydáváme text pro druhé ročníky, příští duben třetí a v září 2017 čtvrtý díl,“ uzavířel Liška. \n\nNa konci školního roku 2016/17 pokrývala Matika pro spolužáky 1. a 2. ročník středních škol. Podle autora, Marka Lišky v září 2017 vyjdou učebnice a pracovní sešity pro 3. ročníky SŠ a v roce 2018 budou následovat materiály pro čtvrté ročníky střední školy. Podle webových stránek podle Matiky pro spolužáky vyučuje 63 středních škol. \n\n"}
{"id": "1179093", "url": "https://cs.wikipedia.org/wiki?curid=1179093", "title": "Sršní nektar", "text": "Sršní nektar\n\nSršní nektar je látka složená z aminokyselin a cukrů, která svým složením odpovídá tekutině produkované larvami sršně mandarínské. Zajímavý je zejména proto, že zrychluje tukový metabolismus, díky čemuž japonské sršně dokáží za den nalétat i 100 km.\n\nDělnice sršně mandarínské umí zpracovávat pouze tekutou stravu. Někdy taková strava není k dostání. U hmyzu jsou však časté velké odlišnosti mezi jednotlivými stádii jedince, a tak larva tuhou stravu zpracovávat dovede. V praxi celý proces stravování funguje tak, že dospělci naloví hmyz, nakrmí s ním larvy a ty z nich vyprodukují speciální tekutinu, kterou již dospělí jedinci zpracovat dokážou. Tomuto krmení se říká trofalaxe.\n\nTato tekutina obsahuje zejména aminokyseliny ve specifickém poměru, který má účinky na vytrvalost. Sršeň mandarínská je známá tím, že vzhledem ke svojí hmotnosti dokáže urazit větší vzdálenost, než kterýkoliv jiný organizmus na planetě. \n\nSršním nektarem zvaným VAAM (Vespa amino acid mixture) se začali zabývat vědci. Někteří vytrvalostní běžci, triatlonisté, běžkaři a dálkoví plavci se sršním nektarem zkoušeli experimentovat, protože jeho účinky na vytrvalost byly potvrzeny i u lidí. Nejznámější sportovkyní užívající sršní nektar je Japonka Naoko Takahašiová, která s jeho pomocí vyhrála v roce 2000 olympijský maraton.\n"}
{"id": "1179100", "url": "https://cs.wikipedia.org/wiki?curid=1179100", "title": "Japonská mužská basketbalová reprezentace", "text": "Japonská mužská basketbalová reprezentace\n\nJaponská mužská basketbalová reprezentace reprezentuje Japonsko v mezinárodních soutěžích v basketbalu.\n"}
{"id": "1179101", "url": "https://cs.wikipedia.org/wiki?curid=1179101", "title": "Vasileios Pliatsikas", "text": "Vasileios Pliatsikas\n\nVasileios Pliatsikas (řecky Βασίλειος Πλιάτσικας; * 14. dubna 1988, Athény) je řecký fotbalový obránce a bývalý reprezentant, od února 2017 hráč řeckého klubu Panionios GSS. Mimo Řecko působil na klubové úrovni v Německu, Rumunsku, na Ukrajině a Slovensku. Nastupuje na postu pravého obránce, případně ve středu obrany.\n\nSvoji fotbalovou kariéru začal v týmu Argolida 2000. V mládeži dále hrál v mužstvech Diovouniotis a AO Chaidariou, kde se před sezonou 2004/05 propracoval do seniorské kategorie. Po roce se upsal klubu AEK Athény. V létě 2009 zamířil do zahraničí a stal se novou posilou německého týmu FC Schalke 04 hrajícího Bundesligu. V červenci 2011 odešel na hostování do MSV Duisburgu, kde působil rok. V Schalke se příliš neprosadil a nastupoval i rezervu. V létě 2013 v mužstvu skončil a po půl roce bez angažmá zamířil na Ukrajinu, konkrétně do Metalurhu Doněck. Na jaře 2015 nastupoval za rumunskou Astru Giurgiu a následně se vrátil zpět do Metalurhu. Před ročníkem 2015/16 však klub zbankrotoval a Pliatsikas byl bez angažmá. Nové působistě si našel v lednu 2016, kdy zamířil jako volný hráč (zadarmo) do Slovanu Bratislava. Se slovenským týmem, kam přišel jako náhrada za Erika Čikoše, uzavřel smlouvu na dva a půl roku. Ve Slovanu nakonec strávil pouze rok, jelikož se v zimě 2016/17 dohodl na předčasném ukončení kontraktu. V únoru 2017 se vrátil do vlasti a upsal se mužstvu Panionios GSS.\n\nNastupoval za mládežnické výběry Řecka do 19 a 21 let. V roce 2007 se zúčastnil Mistrovství Evropy hráčů do 19 let v Rakousku, kde mladí Řekové vybojovali stříbrné medaile, když ve finále podlehli Španělsku U19 v poměru 0:1.\n\nV A-mužstvu Řecka debutoval 19. 11. 2008 v přátelském zápase v Pireu proti reprezentaci Itálie (remíza 1:1), na hřiště přišel na poslední dvě minuty utkání. V letech 2008-2011 odehrál celkem pět utkání, ve kterých se střelecky neprosadil.\n\n"}
{"id": "1179102", "url": "https://cs.wikipedia.org/wiki?curid=1179102", "title": "Chadyžensk", "text": "Chadyžensk\n\nChadyžensk () je město v Krasnodarském kraji v Ruské federaci. Při sčítání lidu v roce 2010 měl přes jednadvacet tisíc obyvatel.\nChadyžensk leží v severním předhůří Velkého Kavkazu na pravém břehu Pšiše, levého přítoku Kubáně. Od Krasnodaru, správního střediska celého kraje, je vzdálen přibližně 110 kilometrů na jihovýchod.\n"}
{"id": "1179103", "url": "https://cs.wikipedia.org/wiki?curid=1179103", "title": "277 (číslo)", "text": "277 (číslo)\n\nDvě stě sedmdesát sedm je přirozené číslo, které následuje po čísle dvě stě sedmdesát šest a předchází číslu dvě stě sedmdesát osm. Římskými číslicemi se zapisuje CCLXXVII.\n\n\n\n\nSilnice II/277 je česká silnice II. třídy vedoucí na trase Mnichovo Hradiště – Sychrov – Podjestřábí – Český Dub\n\n\n"}
{"id": "1179105", "url": "https://cs.wikipedia.org/wiki?curid=1179105", "title": "Marketingová krátkozrakost", "text": "Marketingová krátkozrakost\n\nMarketingová krátkozrakost je termín používaný v marketingu a objevil se v publikaci autora (1926–2006). Tento dokument byl poprvé zveřejněn v roce 1960 v Harvard Business Review. Marketingová krátkozrakost naznačuje, že podniky budou mít lepší výsledky v případě, když se budou soustředit na \"uspokojování potřeb zákazníků, spíše než na prodej svých výrobků.\" Vzniká tehdy, jestliže firma přestane vnímat potřeby a přání zákazníka. Neustále zvyšuje kvalitu a to vede k růstu nákladů na výrobu a to se promítne do konečné ceny výrobku. Ten se pak může stát neprodejným na trhu.\n\nKaždý rok je na trh uvedena spousta nových produktů, z nichž 90 % selže. Důvodem tohoto selhání je již zmíněná marketingová krátkozrakost.\n\nZákladní idea krátkozrakého myšlení, kterou Levitt stanovil, předpokládá neúspěch na cestě v podnikání. Tento neúspěch má příčinu v nekomplexním myšlení a v přesvědčení, že se podnik nachází v tzv. roustoucím odvětví. Kvůli tomuto se ztrácí přehled o požadavcích zákazníků. Aby podnik mohl růst, musí zjišťovat požadavky a touhy zákazníku a na základě toho se musí chovat. Nestačí spoléhat na předpokladanou dlouhověkost produktu. Důvodem, proč je růst ohrožen, zpomalen či úplně zastaven, není nasycenost trhu, ale chyba managementu.\n\nNěkteří novináři označili Levittovu publikaci jako počátek moderního marketingu. Tématem publikace je, že vize většiny podniků jsou omezené kvůli jejich úzkému pohledu na byznys, ve kterém podnikají. Publikace nabádá výkonné vedení podniků, aby znovu přezkoumali vizi společnosti a znovu definovali cílové trhy z širší perspektivy. Tato publikace byla velice úspěšná a měla velký dopad, a to z toho důvodu, že je velice praktická. Společnosti díky ní zjistily, že v minulosti ztratily spoustu příležitostí, které při aplikaci širšího pohledu bylo lehké najít. Ropné společnosti (které byly jedním z příkladů v Levittově publikaci) znovu definovaly svůj předmět podnikání na obchodování s energií, namísto s palivem.\n\nJedním z důvodů, proč je krátkozrakost tak rozšířená, je lidský pocit, že budoucnost nelze přesně určit. Toto přesvědčení je jistě odůvodnitelné, ale zároveň platí, že je možné použít celou řadu nástrojů k odhadu budoucích podmínek.\n\nNěco jako rostoucí průmysl neexistuje. Existují pouze podniky, které jsou organizovány a řízeny k vytváření a využívání příležitostí k růstu.\n\nJsou 4 typy chybných sebe-přesvědčení:\n\nVelký prostor příležitostí vzniká v důsledku průmyslových změn. To nutí manažery ohlédnout od jejich současných podnikatelských aktivit a uvažovat v jiném směru \"\"outside the box\"\". George Steiner (1979) je jedním z mnoha obdivovatelů, kteří citují Levittův slavný příklad týkající se dopravy. Pokud výrobce bryček v roce 1910 definuje svoji činnost jako \"doprava základem podnikání,\" měl by být schopen udělat kreativní skok a pokud by to technologický vývoj umožňoval, přejít například do automobilového průmyslu.\n\nU lidí, kteří se zaměřují na marketingové strategie, různé prediktivní techniky a životnost zákaznických hodnot, může toto stopnout nad krátkozrakost pouze do určité míry. To může mít za následek sledování dlouhodobých cílů, ovšem někdy na úkor krátkodobých cílů.\n\nŽeleznice může sloužit také jako příklad jednoho odvětví, jehož pokles je zapříčiněn omezeným pohledem na trh. Za tím, že jsou železnice v nesnázích, nestojí pokles přepravy cestujících nebo dokonce to, že potřeba byla zaplněna auty, letadly či jinými druhy dopravy. Odvětví selhává spíše proto, že se soustředilo hlavně na samotnou železnici namísto dopravního a přepravního podnikání. Orientace byla zaměřena na železnici namísto dopravy, a také na produkt namísto zákaznické orientace.\n\nNová marketingová krátkozrakost nastane, pokud obchodníci nevidí širší společenský kontext obchodního rozhodování, někdy je to také následkem katastrofálních důsledků pro jejich organizace a společnost.\n\nVychází ze tří souvisejících jevů:\nZákazníci v \"nové marketingové krátkozrakosti\" i nadále představují ústřední hledisko, stejně jako v tradiční \"marketingové krátkozrakosti\". Nicméně, akademici, kteří rozvíjí \"nové marketingové krátkozrakosti\", uvádí, že je nezbytné si uvědomit, že ostatní zúčastněné strany také vyžadují marketingovou pozornost. Pro B2C společnosti, tyto ostatní zúčastněné strany (např. zaměstnanci) jsou někdy také zákazníky, ale nemusí být (např. nečlenové cílového trhu lokální firemní komunity).\n\nPhilip Kotler a Ravi Singh (1981) prosazovali ve své publikaci termín \"marketing hyperopia\", čímž mají na mysli lepší představu o vzdálených otázkách než o těch, které jsou bližší. Baughman (1974) používá termín \"marketing macropia\". ve smyslu příliš širokého pohledu na dané odvětví.\n"}
{"id": "1179108", "url": "https://cs.wikipedia.org/wiki?curid=1179108", "title": "Kress Drachenflieger", "text": "Kress Drachenflieger\n\nKress Drachenflieger byl rakousko-uherský experimentální plovákový letoun postavený Wilhelmem Kressem v roce 1901. Stroj byl schopen pohybu po hladině, ale jeho motor neměl dostatečný výkon pro vzlet. Letoun během zkoušek havaroval a byl zničen.\nNa stavbu letounu poskytl císař František Josef I. grant 5 000 korun. Letoun byl konstruován jako velká příhradová konstrukce z ocelových trubek se třemi dráty vyztuženými jednoplošnými křídly umístěnými v tandemu za sebou. Křídla byla umístěna v různých výškách vzhledem k hlavní ose letadla, aby se zabránilo aerodynamickému rušení mezi nimi. Podvozek se skládal ze dvou hliníkových plováků se zesílenými kýly, které byly určeny k tomu, aby \"Drachenflieger\" mohl vzlétnout a dosednout na vodu nebo led. Tři kormidla byla propojena se společnou řídící pákou a měla zajistit řízení na vodě a ve vzduchu. Pohonnou jednotku tvořil benzínový motor Daimler, šlo o první pokus o použití spalovacího motoru k pohonu letadla těžšího než vzduch. Dvě protiběžné tlačné vrtule s plátěným potahem byly namontovány na pylonech ze stran nad hlavním příhradovým nosníkem, mezi druhým a třetím křídlem.\n\nMotor se ukázal jako hlavní nedostatek letadla. Kress původně zamýšlel použít speciálně postavený motor, podle jeho výpočtů byl potřeba motor o výkonu 37 kW a o hmotnosti nejvýše 220 kg. Kvůli vysokým nákladům ale zakoupil automobilový motor, který měl výkon jen 22 kW (30 k), ale hmotnost téměř dvojnásobnou, než bylo maximum podle výpočtů. Počáteční pokusy na vodě již v březnu 1901 potvrdily, že horší poměr výkonu k hmotnosti bude problém. Nicméně další prvky konstrukce byly vydařené a \"Drachenflieger\" byl úspěšně ovládán při pojíždění, a to i proti větru.\n\nBez možnosti výměny motoru, Kress pokračoval v pojížděcích zkouškách. Poslední z nich proběhla 3. října 1901 na přehradní nádrži Wienerwaldsee v Tullnerbachu (poblíž Vídně), při které byl nucen náhle změnit směr, aby se vyhnul vlnolamu. V důsledku prudkého manévru vzpěry jednoho plováku selhaly, což způsobilo, že \"Drachenflieger\" se převrátil a potopil. Kress z nehody vyvázl nezraněn.\n\nVrtule z Kressova letounu je zobrazena na znaku obce Tullnerbach. \n"}
{"id": "1179110", "url": "https://cs.wikipedia.org/wiki?curid=1179110", "title": "Kostel svatého Václava (Nové Sedlo)", "text": "Kostel svatého Václava (Nové Sedlo)\n\nKostel svatého Václava (někdy uváděn též jako \"Kostel Nejsvětější Trojice a svatého Václava\") je římskokatolický farní kostel zasvěcený svatému Václavovi v Novém Sedle v okrese Louny. Od roku 1964 je chráněn jako kulturní památka. Stojí na hřbitově na okraji říční terasy v jihovýchodní části vesnice. Postaven byl v barokním slohu v letech 1735–1737.\n\nJednolodní kostel je orientovaný k jihovýchodu. Západnímu průčelí dominují dvě hranolové věže, které mezi sebou svírají štít. V ose průčelí se nachází vstupní portál a nad ním složitě tvarované okno. Průčelí dále člení nárožní a sdružené pilastry s bohatou ornamentální výzdobou na hlavicích. Fasády na ostatních stranách jsou zdobené lizénovými rámci. Presbytář je obdélný a má zkosená nároží. Na bočních stranách k němu přiléhají přístavky sakristie a oratoře. Uvnitř kostela se nachází kruchta zaklenutá včetně podkruchtí plackovou klenbou. Plackovitým útvar je sklenutá také kostelní loď, kde klenbu lemují lunety. Presbytář je od lodi oddělen půlkruhovým vítězným obloukem.\n\nInteriér kostela zdobí bohatá štuková výzdoba a nástěnné malby. Na stropě lodi je namalován obraz s motivem setkání svatého Václava s králem Jindřichem Ptáčníkem a další motivy z Václavova života. Ve štukových rámech jsou malby alegorií ctností.\n\nOltář je tvořen prostorově rozvinutou architekturou natřenou červenou barvou a vyloženou zrcadlovými skly. V centru se nachází obraz Zavraždění svatého Václava od Františka Lichtenreitera se sochami svatého Josefa a svatého Jáchyma po stranách. Boční oltáře Panny Marie Pomocné a svaté Anny jsou pilastrové, se zasklenou skříní s obrazem, figurálním nástavcem a bohatým řezbářským dekorem. Jejich součástí jsou sochy světců. Autorem soch v kostele je Jan Václav Grauer. K zařízení dále patří kazatelna a křtitelnice vestavěné do dřevěného obložení vítězného oblouku a dvě zprohýbané zpovědnice se sochami krále Davida a Marie Magdaleny. Zábradlí presbytáře je z červeného mramoru. Na kruchtě se nachází šestidílná varhanní skříň.\n\nZápadně od vstupu na hřbitov stojí barokní památkově chráněný sloup Nejsvětější Trojice z doby okolo roku 1730.\n\nV rámci Programu záchrany architektonického dědictví bylo v letech 1995-2014 na opravu památky čerpáno 3 485 000 Kč.\n"}
{"id": "1179113", "url": "https://cs.wikipedia.org/wiki?curid=1179113", "title": "Evol", "text": "Evol\n\nEvol nebo EVOL může znamenat:\n\nv hudbě:\n"}
{"id": "1179115", "url": "https://cs.wikipedia.org/wiki?curid=1179115", "title": "Třída John McDonnell", "text": "Třída John McDonnell\n\nTřída John McDonnell je třída hydrografických výzkumných lodí provozovaných Military Sealift Command, pomocnou složkou amerického námořnictva a Národním úřadem pro oceán a atmosféru (NOAA). Plavidla jsou určena k operacím v mělkých vodách s hloubkou 10 až 600 metrů a v oceánu do hloubky 4000 metrů. Do služby vstoupila dvě plavidla této třídy.\n\nTřídu postavila americká loděnice Halter Marine v Moss Point ve státě Massachusetts.\n\nJednotky třídy \"John McDonnell\":\nPosádku plavidel tvoří 22 námořníků a 11 vědců. \"John McDonnell\" nese vlečný sonar, trupový vysokofrekvenční sonar SIMRAD a řadu dalšího vědeckého vybavení. Plavidla nenesou žádnou výzbroj. Pohonný systém tvoří jeden diesel General Motors EMD 12-645E6 o výkonu 2 500 hp (v přepočtu 1,9 MW). Pomocný diesel má výkon 230 hp (172 kW). Lodní šroub je jeden. Nejvyšší rychlost dosahuje 12 uzlů. Při vlečení sonaru plavidlo pohání pomocný diesel rychlostí 6 uzlů.\n\nVýzkumná loď \"John McDonnell\" pomocí svého sonaru v roce 1993 nalezla trosky dvou stíhacích letounů F-16 Fighting Falcon, sestřelených na severu Arabského zálivu, v roce 1994 plavidlo nalezlo vrak helikoptéry, která havarovala v Hormuzském průlivu a v roce 1996 nalezla trosky palubního stíhacího letounu F-14 Tomcat, který se zřítil v centrální části Arabského zálivu.\n"}
{"id": "1179117", "url": "https://cs.wikipedia.org/wiki?curid=1179117", "title": "Walter Alvarez", "text": "Walter Alvarez\n\nWalter Alvarez (* 3. října 1940) je americký geolog, proslavený zejména jako spoluautor impaktní hypotézy o vyhynutí dinosaurů na konci druhohorní křídy. Tuto hypotézu vypracoval po výzkumu hranice K-Pg v italském Gubbiu na konci 70. let 20. století.\n\nSpolu se svým slavným otcem, nositelem Nobelovy ceny za fyziku Luisem Alvarezem (1911 - 1988) a týmem chemiků z Berkeley (včetně Franka Asara) odhalil v roce 1980 vysoké obohacení jílové vrstvy mezi křídou a terciérem (paleogénem) nadměrným množstvím těžkého kovu iridia. Z toho Alvarez usoudil, že se před 65 miliony let Země srazila s asi desetikilometrovou planetkou. Dnes je tato událost posunuta na dobu před 66 miliony let. Impaktní kráter odpovídající velikosti (průměr 180 km) byl skutečně objeven a o deset let později představen veřejnosti - jedná se o kráter Chicxulub v Mexickém zálivu. Dnes je impaktní teorie vyhynutí dinosaurů s jistými obměnami stále nejvíce preferovanou verzí příčin velkého vymírání K-T. Walter Alvarez stále působí na Kalifornské unverzitě v Berkeley a je autorem dvou knih (zejména \"T. rex and the Crater of Doom\", pojednávající o historii impaktní teorie). Alvarez je také spoluautorem \"velkých dějin\" v podobě projektu \"Chronozoom\".\n\n\n"}
{"id": "1179119", "url": "https://cs.wikipedia.org/wiki?curid=1179119", "title": "Klastický sediment", "text": "Klastický sediment\n\nKlastický, nebo terigenní sediment je název pro sediment složený z úlomků hornin a minerálů, pocházejících ze zvětrávacích procesů. Často se používá i název siliciklastický sediment, protože v mineralogickém složení úlomků převažuje křemen a křemičitanové minerály.\n\nZákladním kritériem pro dělení klastických sedimentů je velikost zrn. Na tomto základě se rozdělují na (v závorce uveden zpevněný ekvivalent):\nV přírodě se však nevyskytují jednotlivé velikostní třídy odděleně, většina sedimentů sestává ze zrn několika tříd, což působí těžkosti při jejich klasifikaci.\n\nVelikost jednotlivých úlomků terigenních sedimentů je jejich nejdůležitější charakteristikou. Podle ní se klasifikují a má i význam při určování jejich původu. Měření velikosti se uskutečňuje buď přímo (dotykovým měřidlem u velkých úlomků), proséváním (hlavně u písků), měřením ve výbrusech pomocí mikrometrického okuláru (u drobnozrnných zpevněných sedimentů), nebo i měřením rychlosti usazování v laboratorních podmínkách (nejjemnější sedimenty).\n\nPři ručním měření se zjišťují všechny tři rozměry (délka, šířka, výška), o zařazení do určité třídy rozhoduje velikost nejdelší osy, případně jejich geometrický průměr (třetí odmocnina jejich součinu).\n\nSítování (prosévání, nebo sítová analýza) se uskutečňuje proséváním určitého přesně stanoveného množství vzorku sedimentu (nejčastěji od 100 do 200 g, jemnozrnnější sedimenty i více) na soustavě sít se standardními rozměry ok. Ve světě se používá soubor s mezinárodně standardizovanými rozměry, pomocí jednotek „mesh“ (vyjadřuje počet ok připadajících na jeden palec – 2,54 cm). Základem sítování je stanovení váhového procenta jednotlivých frakcí.\n\nK popisu jednotlivých frakcí se používají zrnitostní škály. Nejpoužívanější je Uddenova zrnitostní škála - intervaly se liší konstantním poměrem 1/2 (nebo 2 - je to geometrická škála). Jiným druhem je Krumbeinova zrnitostní škála, která používá bezrozměrné jednotky φ (φ = −logD, kde D je průměr částice).\n\nRozdělení velikosti zrn sedimentu, získané laboratorními rozbory se nejčastěji vyjadřuje graficky (formou sestavení grafu - histogramů, cyklogramů, frekvenčních a kumulativních křivek) a odečítání parametrů z nich.\n\nNejčastěji používané jsou kumulativní křivky, kde na ose \"x\" se nanášejí velikostní třídy (ať už v milimetrové, nebo logaritmické škále) a na ose \"y\" procentuální zastoupení jednotlivých frakcí vyjádřené v kumulativních procentech. Uspořádání velikostní škály na ose x obvykle začíná hrubozrnnými frakcemi a končí nejjemnějšími.\n\nZ kumulativní křivky se dají odečítat parametry:\n\nTvar klastických částic je dobře vyjádřitelný u velkých úlomků (štěrková velikost). Charakterizují jej tyto údaje:\nsféricita, plochost, forma a izometrie. Tyto parametry jsou ovlivňovány faktory jako měrná hmotnost klastu, hydrodynamický režim fluida (vodního prostředí), odolnost vůči mechanickým účinkům a forma původních úlomků. Zevšeobecněním těchto faktorů vyplývá, že na výsledný tvar má největší vliv složení úlomků (minerální, horninové), délka transportu a původní tvar.\n\nZákladem k výpočtu tvarových parametrů je velikost tří základních os: \"dlouhé\" (\"a\"), \"střední\" (\"b\") a \"krátké\" (\"c\"). Na základě jejich poměru se úlomky rozdělují do čtyř tvarových tříd.\n\nPřesnější definice sféricity se vypočítává podle následujících vzorců:\n\nkde S, S, S jsou jednotlivé typy sféricit a a, b, a c jsou jednotlivé osy klastu.\n\nOpracovanost, nebo zaoblení úlomků je definováno jako poměr průměrného poloměru kružnic vepsaných do rohů a hran částice k poloměru největší kružnice, vepsané do celé částice. Tento poměr se při ideálních zaobleních blíží k jedné, v praxi je jeho hodnota vždy nižší.\n\nPovrch částic je velmi rozmanitý, jelikož na něj mají vliv jednak primární procesy (transport), ale i sekundární procesy (rozpouštění a dorůstání v procesu diageneze). Dají se studovat jak pouhým okem, tak i mikroskopicky. Povrchové znaky se rozdělují na:\n\nPorozita (pórovitost) je definována jako procento pórů z celkového objemu horniny, tedy je to prostor ve struktuře, který není zaplněn ani úlomky, ani základní hmotou. \"Celková porozita\" zahrnuje všechny póry (i ty, které jsou vyplněny cementem), \"efektivní\" jen ty, které jsou skutečně otevřené a mohou jimi pronikat fluida.\n\nPorozita je způsobena tím, že jednotlivé úlomky v procesu usazování nejsou v přímém kontaktu a v procesu diageneze dochází k jejich změnám. Ve všeobecnosti platí pravidlo, že s rostoucím časem se porozita zmenšuje, tedy starší sedimenty jsou méně pórovité. Opačný postup (nárůst počtu pórů a s ním i porozity) nastává při rozpouštění cementu (např. při rozpouštění kalcitového cementu v pískovcích).\n\nPermeabilita je schopnost sedimentu propouštět fluida bez toho, aby došlo k porušení struktury, případně přemísťování částic v rámci ní. V sedimentologii je permeabilita vyjádřena rychlostí protékání fluid sedimentem a závisí na typu média, síly a plochy vrstvy, kterou fluidum protéká, jakož i na tlaku na obou koncích měřeného systému. Vyjadřuje se vzorcem:\n\nkde Q je rychlost toku fluidní složky, K je koeficient permeability, c plocha, přes kterou prochází fluidum, P rozdíl tlaků na koncových částech, V viskozita fluida a L délka dráhy, kterou fluidum v sedimentu teče.\n\nPojivo je v klastických sedimentech odlišná, jemnozrnnější složka, vyplňující prostory mezi jednotlivými zrny. Rozlišuje se na základní hmotu a cement:\n\n\n"}
{"id": "1179121", "url": "https://cs.wikipedia.org/wiki?curid=1179121", "title": "Atlas Maior", "text": "Atlas Maior\n\nAtlas Maior je barokní kartografické dílo, které vzniklo v letech 1662–1665, a bylo publikováno mezi lety 1662 a 1672 amsterdamským vydavatelem Joanem Blaeu, jedním z hlavních holandských kartografů. Původní atlas, psaný latinsky, zahrnoval 594 map v jedenácti svazcích, které líčí celý známý svět mladé moderní Evropě. Byla to největší a nejdražší kniha vydaná v sedmnáctém století. Na více než sto let zůstal definitivním atlasem světa a dnes patří mezi nejhodnotnější starožitnosti.\n\nAtlas Maior je výsledkem třicetiletého závodu, mezi Joanem Blaeu a Johannesem Janssoniem (nevlastním synem Jodocuse Hondia), o vydání největšího atlasu, který kdy existoval. Boj začal v roce 1630, kdy Willem Janszoon Blaeu, otec Joana Blaeu, publikoval stručný \"Appendix\" – dodatek k Mercatorovu atlasu. To bylo prvním porušením monopolu Hondiů, který drželi od vydání Mercatorova-Hondiova atlasu v roce 1606.\n\nPřestože Blaeův Appendix vyústil v rozšíření a obnovení Mercatorova atlasu, jeho tvůrci se nezdál dostatečný. Již o rok později následovalo vydání rozšířeného Appendixu, tentokrát doplněného o vysvětlivky k mapám. V roce 1635 vydali Willem a Joan Blaeu \"Theatrum Orbis Terrarum sive Novus Atlas\" – vlastní atlas, čítající více než 200 map ve dvou svazcích. Janssonius a Hondius svůj Atlas Novus vydali až o 3 roky později. Rivalita pokračovala a obě strany přidávaly do svých vydání další mapy a poznatky.\n\nV roce 1660 Janssonius do svého katalogu přidal atlas nebes – \"Harmonia Macrocosmica\", čímž završil kosmografii, atlas, jaký původně zamýšlel Mercator, popisující zemi, moře a nebe. Joan Blaeu, v reakci na úspěchy svého soupeře, také oznámil vydání kosmografie, navíc mnohem ambicióznější než Janssoniovy. Tato kosmografie měla nést název \"Atlas Maior, sive Cosmographia Blaviana, qua solum, salum, coelum, accuratissime describuntur\". Toto dílo Blaeu nikdy nedokončil, vydána byla pouze první část nejnovějších geografických geografických poznatků, kterou známe pod názvem \"Atlas Maior\".\n\nPočet svazků a obsahu se v různých vydáních mírně liší. Zde je popsán Obsah atlasu ve sbírce Laurense van der Hem.\n\nObsahuje osm map: Mapu severního pólu, šest map právě objevených oblastí a mapu Islandu.\n\nMapy Švédska a Finska jsou zde založeny na rukopisných mapách švédského kartografa Anderse Bure. Většina map Ruska byla vytvořena Hesselem Gerritszem na základě map kupce Isaaca Massy.\n\nObsahem jsou mapy Svaté říše římské národa německého a pokrývají tedy území Německa, západního Polska, Rakouska a České republiky.\n\nPro ilustraci bylo vybráno několik ukázek map:\nObsahuje 35 map, z nichž 18 bylo již používáno alespoň od roku 1635. Jedinou novou mapou je mapa Roermondu.\n\nTento svazek se skládá z 59 map: Přehledové mapy Britských ostrovů, 57 map zkopírovaných z \"Theatre of the Empire of Great Britaine\" anglického kartografa Johna Speeda a mapy zaplavených oblastí ve východní Anglii od Henricuse Hondia.\n\nVětšina map Skotska je vytvořena podle zákresů Timothyho Ponta, který v této zemi prováděl rozsáhlá mapování mezi lety 1596 až 1600. Pontovy zákresy byly doplněny o nové informace a připraveny k publikaci Robertem Gordonem.\n\nPřehledová mapa Irska pochází z roku 1634, ale zbylé mapy byly poprvé vydány až v roce 1654.\n\nObsahuje 64 map Francie a 6 map Švýcarska.\n\n60 map, které Blaeu zahrnul do tohoto svazku jsou většinou kopiemi map z díla \"Italia\", publikovaného v Bologni v roce 1620. Toto dílo bylo založeno na 22 let dlouhých pracích Antonia Maginiho, který hledal materiály jak v oficiálních, tak soukromých zdrojích.\n\nŠpanělsko a Portugalsko jsou zobrazeny na 21 mapách. 6 z těchto map pochází z nástěnné mapy Aragonu Juana Bautisty z roku 1620.\n\nAfrika je zobrazena na třinácti mapách. Na úvodní straně části knihy o Africe je vyobrazena Afrika jako ženská postava, obklopená africkými zvířaty, budovami a krajinou.\n\nSvazek obsahuje šestnáct nových map Číny a Japonska vytvořených Jezuitským misionářem Martinem Martinim. V Číně byl aktivní mezi lety 1643 až 1650 a 1657 až 1661. Martini mapoval přesné astronomické pozice mnoha měst, řek a hor. Tento nový stupeň přesnosti je evidentní i v dekorativní mapě východní Asie. Poloha Tchaj-wanu je přesnější a Korea je již zakreslena jako poloostrov, ne ostrov.\n\nV době publikace byla Amerika Evropanům známa teprve 170 let. Některé mapy z této oblasti byly určeny pouze pro vojenské účely, a proto Blaeu sestavoval tento svazek atlasu většinou ze starých map. 13 z nich bylo více než 30 let starých. Mnoho z nich byly kopie map Hessela Gerritsze z \"Nieuwe Wereldt of Beschrijvinghe van West-Indien\" z roku 1625. Mezi novými mapami jsou 4 mapy Brazílie, čerpající z devítiarchové nástěnné mapy \"Brasilia qua parte paret Belgis Georga Marcgrafa\", publikované Johanem Bleau v roce 1647.\n\n\n\n"}
{"id": "1179122", "url": "https://cs.wikipedia.org/wiki?curid=1179122", "title": "Evol (italská hudební skupina)", "text": "Evol (italská hudební skupina)\n\nEvol byla italská black metalová kapela založená roku 1993 ve městě Padova. Do své tvorby zakomponovala i folkové motivy.\n\nPrvní studiové album s názvem \"The Saga of the Horned King\" vyšlo roku 1995. Kapela vydala 3 dlouhohrající alba, poté se v roce 2001 rozpadla.\n\n\n\n\n\n"}
{"id": "1179125", "url": "https://cs.wikipedia.org/wiki?curid=1179125", "title": "Bonawentura Szeleszczyński", "text": "Bonawentura Szeleszczyński\n\nBonawentura Szeleszczyński byl rakouský politik polské národnosti z Haliče, během revolučního roku 1848 poslanec Říšského sněmu, v 60. letech 19. století poslanec předlitavské Říšské rady ve Vídni.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Leżajsk. Profesí se tehdy uváděl coby statkář. Řadil se k sněmovní levici.\n\nV 60. letech se opět zapojil do vysoké politiky. V zemských volbách roku byl zvolen na Haličský zemský sněm, kde zastupoval kurii venkovských obcí, obvod číslo 58 (Łańcut, Przeworsk).\n\nPůsobil také coby poslanec Říšské rady (celostátního parlamentu Rakouska-Uherska, respektive Předlitavska), kam ho delegoval Haličský zemský sněm roku 1869 (Říšská rada tehdy ještě byla volena nepřímo, coby sbor delegátů zemských sněmů). 11. prosince 1869 složil slib. Dopisem z 31. března 1870 rezignoval v rámci hromadného složení mandátu poslanců z Haliče.\n"}
{"id": "1179127", "url": "https://cs.wikipedia.org/wiki?curid=1179127", "title": "Kašpar Hauser", "text": "Kašpar Hauser\n\nKašpar Hauser (\"Kaspar Hauser\", * údajně 30. dubna 1812 na neznámém místě — 17. prosince 1833 Ansbach) je jméno, pod kterým byl známý mladík, jehož skutečná identita nebyla nikdy objasněna. Případ vzbudil na přelomu dvacátých a třicátých let 19. století mimořádnou pozornost a Kašpar Hauser byl označován jako vlčí dítě nebo „dítě Evropy“.\n\nChlapec se objevil v Norimberku 26. května 1828. Nedokázal se orientovat, byl špatně oblečen a hovořil nesouvisle. Měl u sebe dva dopisy. Jeden byl od Kašparovy matky, která uvedla jako jeho datum narození 30. duben 1812 a uvedla, že otcem dítěte byl voják, který padl, a matka se nemůže o dítě sama starat, proto je dává k osvojení. Autor druhého se označuje za chudého nádeníka, který dítě vychoval a nyní žádá úřady, aby byl chlapec přijat k jezdectvu. Chlapec se uměl pouze podepsat jako Kašpar Hauser, jinak nedokázal uspokojivě zodpovědět žádné otázky. Teprve po čase, když se duševně i tělesně zotavil, začal vyprávět, že celý dosavadní život prožil v tmavé kobce a dostával jako potravu pouze vodu a suchý chléb. Jeho jediným společníkem byl dřevěný koník.\n\nKašpar se překvapivě rychle naučil mluvit, číst i psát, projevoval také výtvarný talent, osvojil si základní sociální návyky a dostal práci v právnické kanceláři v Ansbachu. Projevovaly se však u něj nevypočitatelné výkyvy nálad (pravděpodobně trpěl epilepsií). Tvrdil, že se stal dvakrát (v říjnu 1829 a v dubnu 1830) terčem vražedného útoku, nedokázal však pachatele popsat a vyšetřování nic neodhalilo. Dne 14. prosince 1833 přišel domů s bodnou ranou v hrudi a řekl svému domácímu Meyerovi, že byl v zámeckém parku napaden neznámým mužem. Ukázal také dopis, který od něho dostal, ve kterém se útočník představuje jménem M. L. Ö. O tři dny později Kašpar Hauser svým zraněním podlehl. Na jeho náhrobku je latinský nápis, který znamená: „Zde leží Kašpar Hauser, hádanka své doby. Původ neznámý, smrt tajuplná.“\n\nObjevily se dohady, že chlapec je urozeného původu a že byl uvězněn jako nežádoucí pretendent trůnu. Za jeho otce byl označován Napoleon Bonaparte, podle jiné verze byl synem bádenského velkovévody Karla (kterému byl v obličeji značně podobný) a Stéphanie de Beauharnais (Napoleonova adoptivní dcera), jenž podle oficiální verze zemřel měsíc po narození. Zkoušky DNA, provedené v roce 1996 a znovu v roce 2002, nepotvrdily, ale ani spolehlivě nevyvrátily Hauserovo příbuzenství s rodem Zähringenů.\n\nPodle jiných názorů je celý Hauserův příběh mystifikace, což dokazuje množství rozporů a nelogičností v jeho výpovědích (například oba dopisy, jimiž se v Norimberku vykázal, podle grafologického posudku napsal on sám). Byl to buď podvodník, který chtěl těžit z dojemné historky, nebo psychicky nemocný člověk, stižený bájivou lhavostí. Psychiatr Karl Leonhard dokazuje, že je vyloučeno, aby člověk, který prožil šestnáct let bez jakéhokoli sociálního kontaktu, působil natolik relativně normálně jako Kašpar Hauser. Také Hauserova smrt byla spíše sebevraždou než vraždou: na místě činu se ve sněhu nenašly stopy žádné jiné osoby. Podle svědectví současníků trpěl Hauser sklonem k sebepoškozování, vyskytly se také domněnky, že mělo jít o demonstrativní sebevraždu, kterou chtěl posílit svou upadající popularitu.\n\nOsud Kašpara Hausera rezonoval s náladami období romantismu, které si libovalo v záhadách a dramatech — aureolu mučedníka mu navíc dodávalo předpokládané spojení s Napoleonem, který se dosud těšil sympatiím mnoha tehdejších intelektuálů. Později se příběh o mladíkovi poznamenaném životem stráveným v izolaci stal ztělesněním existencialistického pocitu člověka vyvrženého ze světa. Kašpar Hauser se proto stal námětem řady uměleckých děl.\n\n"}
{"id": "1179128", "url": "https://cs.wikipedia.org/wiki?curid=1179128", "title": "Gennadij Šatkov", "text": "Gennadij Šatkov\n\nGennadij Ivanovič Šatkov ( \"Геннадий Иванович Шатков\"; 27. května 1932, Leningrad, Sovětský svaz – 14. ledna 2009, Petrohrad, Rusko) byl sovětský boxer. Na Letních olympijských hrách 1956 v Melbourne získal zlatou medaili ve váhové kategorii do 75 kg. Je též dvojnásobným mistrem Evropy.\n\n"}
{"id": "1179130", "url": "https://cs.wikipedia.org/wiki?curid=1179130", "title": "Nádrh", "text": "Nádrh\n\nPojmem nádrh dnes rozumíme dílenský výškoměr, který se používá k měření výšky od základní roviny. Základní rovinu tvoří obvykle příměrná deska, ale může to být i přesně obrobená rovinná plocha stolu obráběcího stroje nebo přípravku.\n\nPůvodně se nádrh používal jako pomůcka k rýsování (nadrhnutí) rovnoběžek se základní rovinou. Byla to v podstatě rýsovací jehla upevněná stavitelně na stojanu s přesnou základnou. Výška jehly se nastavovala podle přistaveného měřítka. Později se začal používat stojan s jezdcem, který se dále vybavil noniem podobně jako u posuvného měřítka. Jehlu nahradil plochý hrot (břit) obvykle s tvrdokovovem, jehož spodní plocha sloužila k odměřování výšky. Hrot se upevňoval na jezdce stavitelně, aby se dal při výměně vynulovat podle měřítka. Dále se u nádrhů začalo uplatňovat digitální odměřování vzdálenosti spojené se zpracováním dat (paměť, aritmetické operace). Některé druhy nádrhů jsou vybaveny výměnným hrotem tak, že místo hrotu je možno nasadit senzorický dotek, což usnadňuje proměřování například kruhových otvorů.\n\n\nPři orýsování obrobku buď objíždíme nádrhem díl ustavený a zajištěný na příměrné desce, nebo jednou rukou přidržujeme nádrh a druhou objíždíme malým dílem okolo hrotu nádrhu. Při měření výšky jednou rukou přidržujeme základnu nádrhu a druhou sjíždíme hrotem na obrobek, jehož poloha musí být vzhledem k desce zafixována. Při měření je třeba pravidelně kontrolovat čistotu základny i desky. \n"}
{"id": "1179132", "url": "https://cs.wikipedia.org/wiki?curid=1179132", "title": "Ignaz Depil", "text": "Ignaz Depil\n\nIgnaz Depil byl rakouský politik německé národnosti z Čech, během revolučního roku 1848 poslanec Říšského sněmu.\n\nUvádí se jako statkář, bytem Michnice (Michnitz).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Kaplice. Profesí se tehdy uváděl coby statkář. Na mandát rezignoval v září 1848. Na sněmu ho po doplňovací volbě nahradil Josef Schützenberger.\n"}
{"id": "1179133", "url": "https://cs.wikipedia.org/wiki?curid=1179133", "title": "Yericho Christiantoko", "text": "Yericho Christiantoko\n\nYericho Christiantoko (* 14. ledna 1992, Indonésie) je indonéský fotbalový obránce, od roku 2014 hráč indonéského klubu Persekam Metro FC.\n\n\n"}
{"id": "1179135", "url": "https://cs.wikipedia.org/wiki?curid=1179135", "title": "Josef Schützenberger", "text": "Josef Schützenberger\n\nJosef Schützenberger byl rakouský politik německé národnosti z Čech, během revolučního roku 1848 poslanec Říšského sněmu.\n\nBěhem revolučního roku 1848 se zapojil do veřejného dění. V roce 1848 byl zvolen na ústavodárný Říšský sněm. Zastupoval volební obvod Kaplice. Profesí se tehdy uváděl coby lékárník. Mandát získal v doplňovací volbě v listopadu 1848 poté, co rezignoval poslanec Ignaz Depil. Řadil se ke sněmovní pravici.\n"}
{"id": "1179137", "url": "https://cs.wikipedia.org/wiki?curid=1179137", "title": "88. ročník udílení Oscarů", "text": "88. ročník udílení Oscarů\n\n88. ročník udílení Oscarů se konal 28. února 2016 v Dolby Theatre (dříve \"Kodak Theatre\") v Hollywoodu v Los Angeles, pod hlavičkou Akademie filmového umění a věd, která vybírala jednotlivé vítěze ze 24 různých kategorií. Galavečerem podruhé provázel herec Chris Rock, když předtím uváděl předávání cen v roce 2005. Nejvíc Oscarů získal film \"\", a to šest.\n\nDne 14. listopadu 2015 Akademie ocenila na svém 7. ročníku tradičního slavnostního večera \"Governors Awards\" některé tvůrce speciálními cenami. Dne 13. února 2016 Akademie ocenila ty, kteří filmu přispívají po technické stránce. Tímto večerem provázeli Olivia Munnová a Jason Segel.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nNásledující jednotlivci předávali ceny nebo vystupovali se svými hudebními čísly.\n\nVítěz je vyznačený tučně a na prvním místě. Pokud má film distribuční název, je uveden pod ním.\n\n"}
{"id": "1179139", "url": "https://cs.wikipedia.org/wiki?curid=1179139", "title": "Mojetínský hřbet", "text": "Mojetínský hřbet\n\nMojetínský hřbet je geomorfologický okrsek Adamovské vrchoviny. Nachází se severně od města Boskovice.\n\nMojetínský hřbet je okrskem Adamovské vrchoviny a zároveň její nejsevernější částí. Na západě sousedí s okrskem Jevíčská sníženina a částečně též s Chrudichromským hřbetem, na severu se Štěpánovskou planinou, východní hranici sdílí s Protivanovskou planinou a na jihu sousedí s Valchovským prolomem.\n\nJedná se o hřbet táhnoucí se jihozápadním směrem. Nejvyšším vrcholem je Mojetín s nadmořskou výškou 607,9 m n. m., nejnižší části v jihozápadní části se nacházejí okolo 355 m n. m. Jeho relativně ploché vrcholové části se prudce svažují do údolí, která jej dělí od dalších geomorfologických celků.\n\nNejvětší plochu oblasti zaujímají katastry obcí Knínice a Vážany, jihozápadní část pak spadá pod obec Sudice, jih pod Boskovice, na východě vede po hranicích katastrů obcí Vratíkov, Okrouhlá a Kořenec a severní část spadá pod obec Šebetov. Celé území leží na území okresu Blansko.\n\nPodloží tvoří granodiority brněnského plutonu, permské slepence a devonské křemence. V západní části, kde se rozkládá krasové území, se nacházejí svrchnodevonské vápence němčického pruhu.\n\nPokryv tvoří kambizemě, jižní a západní část přechází do hnědozemě a pseudogleje, na jihozápadě se nachází malý kus černozemě.\n\nV severní části se nachází opuštěný kamenolom.\n\nMojetínský kras se rozkládá ve střední části hřbetu na jeho západní straně v katastru obcí Knínice a Vážany. Krasové jevy jsou vázány na ostrůvky svrchodevonských vápenců, které tvoří nejsevernější výběžek němčického pruhu.\n\nZ krasových jevů se na území vyvinuly převážně škrapy a hřebenáče.\n\nV současnosti jsou v krasu evidovány dvě jeskyně: Krasový kužel a Bezejmenná, podle jiných zdrojů Jezevčí díra a Pepkova díra. Délka jeskyní je 10, respektive 7 metrů. Na existenci větších jeskyní odkazuje několik zasutěných portálů, žádné větší podzemní prostory však zatím nebyly objeveny.\n\nNejvýznamnějším vodním tokem je Bělá, která tvoří východní hranici okrsku a v jeho jižní části se vlévá do vodní nádrže Boskovice. Většina toků, především Semíč, Knínický potok a Osaka odtékají na západ. \n\nNa Knínickém potoku a bezejmenném potoku jižně od Knínic byly zbudovány rybníčky.\n\nV Mojetínském krasu se dostávají na povrch tři vývěry\n\nLidskou činností jsou poznamenány pouze okrajové části území, v jeho centrální části roste přírodní a polopřírodní vegetace. Ta je narušena pouze v jeho severozápadní části v okolí obce Šebetov, kde jsou udržovány umělé povrchy.\n\nZastavěnost území je minimální a pouze v okrajových částech. Na severozápadě se nachází obec Šebetov, jižně od ní Knínice a Vážany, na východě osada Melkov.\n\nVýchodní část se nachází ve 4. vegetačním stupni, západní ve 3. Na severovýchodě roste převážně jedlovo-bučinový les, který přechází do dubovo-jedlové bučiny v centrální části, na západě se vyskytují dubové bučiny a pro východní část jsou typické jedlové bučiny.\n\nZápadní část Mojetínského hřbetu spadá pod přírodní park Řehořkovo Kořenecko. V jihovýchodní části, v údolí Bělé, se rozkládají podmáčené louky chráněné jako přírodní památka Horní Bělá.\n\nNa východním okraji okrsku v údolí Bělé, podél asfaltové cesty z Melkova k Pilce, se nachází březová Melkovská alej, která byla v roce 2015 vyhlášena alejí roku.\n\nCelek se řadí do oblasti MT3, severovýchodní část pak spadá pod CH7.\n\nNa většině území se vyskytuje topoklima normálně osluněných svahů, místně topoklima konvexních tvarů splývajících s okolím a v severní části topoklima dobře osluněných svahů. V okolí bezejmenného vodního toku v jižní části se vyskytuje topoklima vyhloubených tvarů.\n\nArcheologickým výzkumem bylo potvrzeno osídlení z doby bronzové lidu únětické kultury v jednom z portálů Mojetínského krasu.\n\nOsídlení existovalo v okolí Mojetína i v době slovanské hradištní kultury.\n\nVe středověku stávala východně od Vážan v blízkosti vrcholu Mojetín dnes již zaniklá osada Stryelech (Střelech). První písemná zmínka o ní pochází z roku 1255 v souvislosti sporu mezi premonstráty z Klášterního Hradiska s obyvateli Vážan o hranice obce a využívání lesů. Tato ves však brzy zaniká a k jejímu znovuobjevení dochází v rámci výzkumu Ervína Černého v 70. letech 20. století. Z pozůstatků jsou na místě patrné lochy.\n\nJihovýchodně od Vážan se rozkládala též osada Lhota u Vážan. Dodnes jsou na jejím místě patrné nejen lochy, ale též plužiny.\n\nV severovýchodní části, v údolí říčky Bělá, stávala vodní pila. První zmínka o ní pochází z roku 1868, provoz skončila před rokem 1880. Dodnes se zachovala stavba pily, která však již značně chátrá. Nová pila, tentokráte již parní, byla vystavěna kolem roku 1880 v osadě Melkov. Ta přestala sloužit svému účelu roku 1898, kdy bylo vybavení přesunuto do nové provozovny v místech, kde se měla plánovaná železniční trať přiblížit k obci Šebetov.\n\nMojetín sloužil jako orientační bod již ve středověku, poprvé jej lze nalézt v mapách z 18. století. Samotné jméno Mojetín se vyskytuje až během druhého vojenského mapování, výška tehdy byla stanovena na 602 metrů. Odchylka vznikla nejen díky nepřesnosti, ale především použitím jadranského výškového systému. Tehdy byl také na vrchol umístěn trigonometrický bod. Během třetího vojenského mapování je již u vrcholu uvedena výška 605,7 m n. m.\n\nPůvod jména Mojetín není znám, stejně tak jako není zřejmý důvod místního jména, Babylón.\n\nV okrajových částech celku lze nalézt velké množství památek, které se nacházejí uvnitř nebo poblíž existujících sídel.\n\nV centrální části se v lesích nacházejí tři pomníčky, připomínající různé tragické události.\n\nNa dřevěném křížku kousek jihozápadně od vrcholu Mojetín stojí: \"T.Sedlák z Knínic †1925\". Tento pravděpodobně stolař, narozen ve Vážanech, zemřel 31. července 1926 na infarkt buď při stavbě dřevěné rozhledny nebo při poledním spánku.\n\nU asfaltové silnice u odbočky na Melkov stojí žulový kříž s nápisem: \"Josef Zemánek z Pohory †7.11.1926 ve věku 58 roků\". Tento handlíř narozen v Horním Štěpánově dostal zmíněného dne infarkt při zpáteční cestě z Boskovic.\n\nV blízkosti Mojetínského krasu se nachází pomíček ve tvaru slzy s nápisem: \"Zde odevzdal 26.8.1930 svou duši Hospodinu c. A.V. Ševčík, pravoslavný protopresbyter moravský...\". Původně z Knínic, Alois Ševčík se po vystudování teologie v Brně stal římskokatolickým knězem, posléze přechází k nově zformované Církvi československé, od které přechází k pravoslavné církvi. Na jedné z procházek s manželkou během návštěvy rodného kraje dostává v lese infarkt, na který umírá.\n\nMojetínský hřbet je protnut silnicí třetí třídy 3744 v úseku Šebetov - Kořenec. Ve vrcholové části se z ní odpojuje silnice třetí třídy číslo 37354 dále vedoucí na Pohoru, do Horního Štěpánova a do Lipové.\n\nZápadní okraj je lemován silnicí druhé třídy 374.\n\nMojetínský hřbet protíná v severo-jižním směru asfaltová lesní cesta, na kterou je však zákaz vjezdu motorových vozidel. Je po ní však vedena cyklostezka. Další zpevněnou lesní cestu lze najít na východním okraji okrsku, v údolí říčky Bělá, která slouží jako příjezdová komunikace z obce Okrouhlá do osady Melkov a dále k silnici třetí třídy 3744, se kterou se spojuje u bývalé pily Pilka.\n\nNa západním okraji se celku dotýká železniční trať 262.\n\nPro pěší turistiku je od Boskovic vrcholovým hřebenem značena modrá turistická značka. Ta se u křížku věnovanému památce Josefu Zemánkovi stáčí východně dolů k osadě Melkov a pokračuje Melkovským údolím k samotě Pilka, kde překonává hřeben a pokračuje na západ do obce Šebetov.\n\nPro cyklisty je po hřebeni značená cyklostezka 5028 vedoucí ze směru od Boskovic na Pohoru a dále. Od Pohory také vede po silnici třetí třídy cyklostezka 505, která se stáčí směrem na Kořenec. Z ní se v Melkovském údolí odpojuje cyklostezka 5226 vedoucí přes Melkov k Vratíkovu. Z křitovatky silnic 3744 a 37354 vychází cyklotrasa 5223 směrem k Šebetovu. U rozcestníku Chlum se z cyklostezky 5028 odpojuje jiná, která vede do Sudic pod číslem 5224.\n\nV blízkosti odbočky na Melkov se nachází altánek.\n\nOd konce 20. let 20. století údajně stávala na vrcholu Mojetín dřevěná rozhledna, o které však neexistují záznamy v šebetovské ani knínické kronice. Zprávy o ní pocházejí pouze z ústních zdrojů.\n"}
{"id": "1179140", "url": "https://cs.wikipedia.org/wiki?curid=1179140", "title": "Sedimentace (geologie)", "text": "Sedimentace (geologie)\n\nSedimentace je ukládání úlomkovitého, chemogenního nebo biogenního materiálu jako jsou nánosy řek, jezer, moří, ledovců nebo větru gravitací, zejména při vzniku sedimentárních hornin. Uložené nezpevněné přírodniny se nazývají sediment.\n\nTeplotně-tlakové podmínky na zemském povrchu se během dlouhé existence Země různě měnily. Horniny na povrchu se dostaly do jiných podmínek, v nichž nemohly odolávat vnějším procesům a podléhaly zvětrávání.\n\nGravitace způsobuje pohyb zvětraného materiálu po povrchu. Materiál může být nesen vodou jako koloidní či pravý roztok nebo suspenze. Klasty jsou vlečeny trakcí: smýkáním nebo převalováním po dně, či saltací. Převalování a saltace jsou rovněž typické pro pohyb částic v důsledku působení větru. Lehčí částice mohou za větru utvořit suspenzi, která může být unášena na velké vzdálenosti. Klastický materiál během přenosu podléhá dalšímu rozpadu, ostré hrany se zaoblují a nastává abraze ostrohranných úlomků. V důsledku gravitace se materiál postupně třídí podle velikosti a odolnosti.\nPři transportu zvětralin a jejich abrazi dochází k postupnému zmenšování úlomků. Částice méně odolných hornin se přitom rozpadají na menší kousky rychleji a proto se postupně ve směru transportu ze sedimentů vytrácejí. Zrna stabilních hornin však lze nalézt i daleko od místa jejich původu.\n\nTřídění částic podle velikosti je způsobeno změnou unášecí schopnosti transportního média, kterým je nejčastěji vítr či proudící voda. Podstatou vytřídění je fakt, že k přenosu větších částic je potřeba větší unášecí schopnost. Proto například řeky přinášejí do ústí jen ty nejmenší částice a naopak balvany většinou zanechávají už na horním toku. Podobně je to s mořskými sedimenty, kde se nejmenší částice nachází dále od břehu než velké úlomky, čímž může vznikat takzvané gradační zvrstvení. S tím souvisí Boumova sukcese). Slabě vytříděny bývají často suťové a svahové sedimenty, kde se naopak velké balvany často dostanou dále než menší částice. Některé sedimenty, jako till a souvkové hlíny jsou celkem nevytříděné a chaotické.\n\nPokud dojede během transportu materiálu ke ztrátě energie, což je nejlépe pozorovatelné na rychlosti, dochází k jeho uložení (depozici) a vzniku sedimentu. K ukládání sedimentů proto dochází zejména na návětrné a závětrné straně překážek, ve stojatých vodách nebo na různých snížených místech. Deprese, v nichž probíhá sedimentace dlouhou dobu, zvláště kvůli jejich současnému poklesávání se označují jako sedimentační pánve. Ty se nejčastěji vyskytují v oblasti moří. Sedimenty se mohou na místě usazení zachovat dlouhou dobu a přeměnit se na usazenou horninu, ale stejně tak mohou podlehnout erozi a znovu se usadit.\n\nSedimentace může být ve vodním (zvláště pelagickém) prostředí podmíněna i hloubkou. Mořská voda totiž obsahuje slabé kyseliny, které postupně rozpouštějí pomalu se usazující vápenaté (aragonitové a kalcitové) částice nebo schránky mikroorganismů. Hloubka, pod kterou se žádné kalcitové částice neusazují, se nazývá karbonátová kompenzační hloubka nebo \"kompenzační hladina kalcitu\" (z anglického \"calcite ceompensation deph\", \"CCD\"), která leží v hloubce asi 4 až 5 000 metrů. Podobně existuje i kompenzační hladina aragonitu, která se nachází výše. Pod těmito hladinami nabývají převahu křemité sedimenty, které nepodléhají rozpouštění kyselinami tak rychle. Tvoří se zde diatomity a radiolarity.\n\nDalší procesy, které postihnou sediment v klidném prostředí a přemění ho na usazenou horninu se souhrnně označují jako litifikace nebo diageneze. Dochází k zmenšování objemu a změně vlastností sedimentu. Volné prostory a póry mezi klasty jsou během tohoto procesu úplně nebo alespoň částečně vyplněny tmelem. V případě, že usazená hornina vzniká chemogenně, krystalizací nebo rekrystalizací z vodních roztoků, je tvořena množstvím drobných krystalů, které vytvářejí hutnou krystalickou strukturu. Podobným způsobem mohou vznikat i organogenní horniny, tvořené odumřelými schránkami organismů. V těchto horninách jsou poměrně časté mikro i makrofosilie. Chemogenní a organogenní horniny se mohou během svého vzniku prolínat a jsou proto někdy označovány i jako neklastické nebo tmelotvorné. Výsledkem litifikace jsou usazené horniny, z nichž jsou v zemské kůře nejčastější jíly a jílovité břidlice, pískovce a vápence.\n\nSedimenty usazující se na různých místech vytvářejí tělesa různých tvarů. Nejčastějšími jsou vrstvy, čočky, hermy či neptunické žíly. Typickými strukturami, které mohou vypovídat o způsobu usazování a zpevnění, jsou též čeřiny, šikmé a gradační zvrstvení či hieroglyfy.\n\n"}
{"id": "1179141", "url": "https://cs.wikipedia.org/wiki?curid=1179141", "title": "Persija Jakarta", "text": "Persija Jakarta\n\nPersatuan Sepak Bola Indonesia Jakarta známý jako Persija Jakarta je fotbalový klub z indonéského města Jakarta založený roku 1928. Letopočet založení je i v klubovém emblému. K roku 2016 hraje nejvyšší indonéskou ligu Liga Super Indonesia. Klubové barvy jsou oranžová a bílá. Domácím hřištěm je Stadion Utama Gelora Bung Karno s kapacitou cca 88 000 míst.\n\n\n"}
{"id": "1179142", "url": "https://cs.wikipedia.org/wiki?curid=1179142", "title": "František Dušek (politik)", "text": "František Dušek (politik)\n\nFrantišek Dušek, též Franz Duschek, byl rakouský politik české národnosti z Čech, během revolučního roku 1848 poslanec Říšského sněmu; starosta Tábora.\n\nOd roku 1843 do roku 1850 působil jako starosta města Tábor. Získal si důvěru veřejnosti. Byl posledním purkmistrem Tábora v epoše regulovaného magistrátu (před zavedením moderní obecní samosprávy). Profesí byl právníkem. V době svého působení v parlamentu je uváděn jako Franz Duschek, \"erbovní rychtář\" v Táboře.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Tábor. Profesí se tehdy uváděl coby starosta. Řadil se ke sněmovní pravici.\n"}
{"id": "1179144", "url": "https://cs.wikipedia.org/wiki?curid=1179144", "title": "Přestupní uzel Dubina", "text": "Přestupní uzel Dubina\n\nPřestupní uzel Dubina je dopravní terminál v ostravské místní části Dubina, nedaleko hypermarketu Albert. Terminál byl otevřen 13. prosince 2015.\n\nStavební práce proběhly v roce 2015 a původní termín zprovoznění byl v září. Kvůli problémům s podložím během výstavby bylo otevření posunuto na prosinec. Cena prací byla téměř 12 milionů Kč.\n\nZe smyčky v prostoru terminálu odjíždí tramvajové linky do centra po Místecké ulici, do Poruby po Plzeňské ulici, přes Vítkovice a Mariánské Hory dále do centra a Poruby, do Výškovic a autobusové linky Dopravního podniku Ostrava. V terminálu jsou mimo přepravní špičky ukončeny příměstské autobusy ze směrů Brušperk a Petřvald. V době přepravní špičky pokračují dále na Ústřední autobusové nádraží.\n\n"}
{"id": "1179145", "url": "https://cs.wikipedia.org/wiki?curid=1179145", "title": "Kostel svaté Zdislavy (Prostřední Bečva)", "text": "Kostel svaté Zdislavy (Prostřední Bečva)\n\nKostel svaté Zdislavy v obci Prostřední Bečva na Valašsku byl vystavěn na přelomu tisíciletí a jeho stavba trvala jeden rok.\n\nZákladní kámen kostela posvětil papež Jan Pavel II. při svatořečení Zdislavy a Jana Sarkandra v Olomouci 21. května 1995. O pět let později, 11. června 2000, se konala na místě budoucího kostela polní mše svatá.\n\nStavba kostela s pastoračním centrem si vyžádala asi 17 milionů korun.\n\n"}
{"id": "1179146", "url": "https://cs.wikipedia.org/wiki?curid=1179146", "title": "Spotlight (film)", "text": "Spotlight (film)\n\nSpotlight je americké filmové drama z roku 2015, založené na skutečných událostech. Natočil jej režisér Tom McCarthy, s nímž na scénáři spolupracoval Josh Singer. \n\nNámětem filmu je práce investigativních novinářů amerických novin \"The Boston Globe\", kteří se zabývali obviněními katolických kněží ze zneužívání dětí v okolí města Boston. Za tato odhalení z roku 2002 o tom, že katolická církev systematicky kryla případy zneužívání páchané více než 70 místními knězi, byli oceněni Pulitzerovou cenou. Film měl premiéru nejprve 6. listopadu 2015 jen v pěti amerických kinech, širší kinodistribuce dosáhl o dva týdny později, od 20. listopadu téhož roku. Dne 23. února 2016 vyšel na DVD. V původním znění s titulky jej do českých kin uvedla společnost Falcon od 7. dubna 2016.\n\nV době premiéry v prvních pěti amerických kinech počátkem listopadu 2015 film utržil za víkend 295 tisíc dolarů, čímž v absolutním vyjádření skončil na 23. místě v návštěvnosti, zároveň však nejvíc v přepočtu na kino (59 tisíc). O dva týdny později při uvedení do 897 kin utržil už 4,4 milionu dolarů, celkově pak na domácím trhu 45 milionů a v zahraničí dalších 43,3 milionu dolarů.\n\nV recenzním agregátoru Rotten Tomatoes film obdržel vynikající hodnocení, z 289 započtených recenzí jej 96 % hodnotilo kladně, s průměrným ratingem 8,8 bodů z deseti. Také z asi 64 tisíc uživatelů serveru jej 93 % hodnotilo kladně, s průměrným ratingem 4,3 bodů z pěti. Rovněž na serveru Metacritic snímek získal z 45 recenzí výsledné 93% ohodnocení. O něco slabší bylo laické přijetí na českých filmových databázových webech: 82 % od necelých 9 tisíc hlasujících v Česko-Slovenské filmové databázi a 79,7 % od 35 hodnotitelů ve Filmové databázi. Přes 188 tisíc uživatelů Internet Movie Database snímku udělilo průměrně 8,1 bodu z deseti.\n\nFilm byl nominován na šest Oscarů, z nichž dva skutečně obdržel – za nejlepší film a za nejlepší původní scénář. Byl také nominován na tři Zlaté glóby. Mnoho filmových kritiků jej označilo za nejlepší film roku 2015.\n\n"}
{"id": "1179148", "url": "https://cs.wikipedia.org/wiki?curid=1179148", "title": "Andreas Eckl", "text": "Andreas Eckl\n\nAndreas Eckl, též Ekl (\"cca 1808\" Obertiefenbach – 24. dubna 1872 Vídeň), byl rakouský právník a politik německé národnosti z Čech, během revolučního roku 1848 poslanec Říšského sněmu.\n\nUvádí se jako Andreas Ekl, advokát ve Vídni. Dlouhodobě zasedal v dolnorakouské advokátní komoře.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Bezdružice. Profesí se tehdy uváděl coby soudní a dvorní advokát. Řadil se k sněmovní levici. Byl liberálně a národně (německy) orientován. Na mandát rezignoval v lednu 1849.\n\nZemřel v dubnu 1872 ve věku 64 let, podle jiného zdroje ve věku 65 let. Zemřel po krátké nemoci.\n"}
{"id": "1179150", "url": "https://cs.wikipedia.org/wiki?curid=1179150", "title": "Union pojišťovna", "text": "Union pojišťovna\n\nUnion pojišťovna ( \"Union poisťovňa\") je akciová společnost založená v roce 1992 na Slovensku. Od roku 1997 je dceřinou společností největší holandské pojišťovací skupiny Achmea. \n\nSpolečnost je pojišťovatelem v oblasti cestovního pojištění, individuálního zdravotního pojištění, úrazového pojištění, pojištění vozidel, majetku, zodpovědnosti za škodu, životní pojištění a on-line pojištění. Pojišťovna také poskytuje asistenční služby 24 hodin denně/365 dnů v roce a klientské centrum. Spolupracuje s velkým počtem cestovních kanceláří a agentur po celém Slovensku. Tyto aktivity rozvíjí i v sousední České republice. V roce 2014 pojišťovna zaměstnávala okolo 202 zaměstnanců. Zisk pojišťovny v roce 2014 činil 2,5 mil. EUR. \n\nSpolečnost nabízí služby i v České republice, kde nabízí cestovní pojištění do všech destinací světa i tuzemské cestovní pojištění po České republice. Do pojištění pro Evropu i některé destinace v Asii a Africe, například Turecko, Alžírsko, Maroko, Tunisko, Kypr, Egypt, Izrael, Jordánsko, Arménii, Ázerbájdžán a Gruzii a evropskou část Ruska. Výjimkou není ani cestovní pojištění ke kartě EYCA.. Pro firemní klientelu má pojišťovna pojištění obecné odpovědnosti, odpovědnosti silničního dopravce, majetku a osob. Dále pojištění pro cestovní kanceláře a odpovědnosti z provozu cestovní kanceláře. V Česku je u pojišťovny pojištěno 158 českých cestovních kanceláří, s dalšími společnost jedná. \n\nAchmea je mezinárodní finanční skupina registrovaná v Nizozemsku, která poskytuje finanční služby a její hlavní činností je pojišťovnictví. Má společnosti v 8 zemích s více než 23 000 zaměstnanci. Skupina Achmea nabízí široké spektrum pojištění – životní i neživotní, důchodové produkty, zdravotní pojištění, ale i správu aktiv a bankovní služby. Celková aktiva společnosti Achmea představují více než 95 miliard EUR. Filozofií společnosti Achmea je vybudovat integrovanou celoevropskou skupinu skládající se z lídrů na trzích, kde působí její společnosti.\n\n\n"}
{"id": "1179151", "url": "https://cs.wikipedia.org/wiki?curid=1179151", "title": "Jihokorejská mužská basketbalová reprezentace", "text": "Jihokorejská mužská basketbalová reprezentace\n\nJihokorejská mužská basketbalová reprezentace reprezentuje Jižní Koreji v mezinárodních soutěžích v basketbalu.\n"}
{"id": "1179152", "url": "https://cs.wikipedia.org/wiki?curid=1179152", "title": "Most Mustafy Paši", "text": "Most Mustafy Paši\n\nMost Mustafy Paši, též Starý most () je obloukový most ze 16. století přes řeku Maricu ve městě Svilengrad, v jihovýchodním Bulharsku. Postaven za vlády Sultána Sulejmana I. z rozhodnutí osmanského vezíra Çobana Mustafy Paši byl dostavěn v roce 1529. Most s 20 oblouky, 295 m dlouhý a 6 m široký, byl prvním větším dílem osmanského architekta Mimara Sinana jako součást vakfu, který zahrnoval i karavansaraj, mešitu, bazar a turecké lázně.\n\nPovodeň v roce 1766 část pilířů poničila a rekonstrukce byla dokončena až roku 1809. Osmanské vojsko se neúspěšně pokusilo most zničit při ústupu před Bulhary po bitvě u Lüleburgazu za první balkánské války v listopadu 1912.\n\nPamětní deska na mostě obsahuje nápis v bulharštině, francouzštině a angličtině. Anglický text říká:\n"}
{"id": "1179154", "url": "https://cs.wikipedia.org/wiki?curid=1179154", "title": "Ferdinand Kaspar Forster", "text": "Ferdinand Kaspar Forster\n\nFerdinand Kaspar Forster (30. října 1812 - 27. prosince 1892 Praha) byl rakouský soudce a politik německé národnosti z Čech, během revolučního roku 1848 poslanec Říšského sněmu.\n\nProfesí byl právníkem. Uvádí se jako Ferdinand Forster, c. k. kriminální aktuár a pomocný referent u trestního soudu v Krakově. V prosinci 1856 byl jmenován radou zemského soudu v Praze. Od prosince 1866 působil jako rada vrchního zemského soudu v Praze. Později se stal viceprezidentem českého vrchního zemského soudu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Cheb. Profesí se tehdy uváděl coby kriminální aktuár. Řadil se k sněmovní levici.\n\nZemřel v prosinci 1892.\n\n"}
{"id": "1179159", "url": "https://cs.wikipedia.org/wiki?curid=1179159", "title": "Georg Geissler", "text": "Georg Geissler\n\nGeorg Geissler (30. května 1794 Vrchní Orlice – 3. srpna 1855 tamtéž), též Geißler, byl rakouský politik německé národnosti z Čech, během revolučního roku 1848 poslanec Říšského sněmu.\n\nUvádí se jako Georg Geißler, majitel hospodářství v obci Vrchní Orlice (Hohenerlitz), též jako zemědělec v Žamberku. Podle obecní kroniky Bartošovic v Orlických horách byl rychtářem z Vrchní Orlice a platil \"za chytrého a kurážného muže\".\n\nBěhem revolučního roku 1848 se zapojil do veřejného dění. Ve volbách roku 1848 byl zvolen na ústavodárný Říšský sněm. Zastupoval volební obvod Žamberk.Tehdy se uváděl coby majitel hospodářství. Řadil se k sněmovní pravici.\n"}
{"id": "1179160", "url": "https://cs.wikipedia.org/wiki?curid=1179160", "title": "Josef Drachovský", "text": "Josef Drachovský\n\nJosef Drachovský (31. března 1876 Švabín u Zbirohu – 14. února 1961 Praha) byl československý národohospodář, profesor finančního práva a státního účetnictví na právnické fakultě Univerzity Karlovy, dvakrát děkan fakulty a v letech 1934–1935 také rektor Univerzity Karlovy.\n\nNarodil se v osadě Švabín, pozdější součásti západočeského městečka Zbiroh. Jeho otcem byl místní učitel a spisovatel historických románů Antonín Drachovský (1842–1914). Josef studoval na reálném gymnáziu v Plzni a na české právnické fakultě v Praze, kde v roce 1900 získal doktorát práv. Poté nastoupil do konceptní finanční služby, v níž zůstal až do svého jmenování mimořádným profesorem. Postupně prošel zemským, okresním a opět zemským finančním ředitelstvím, kde se nakonec stal přednostou jeho presidia.\n\nNa základě dřívější výzvy profesora Bráfa k pokračování ve vědecké činnosti zároveň absolvoval studijní pobyt v Lipsku, Mnichově a Vídni, z čehož vzešla práce \"Rakouská praemie cukerní se zřetelem k nauce a poměrům mezinárodním\", s níž se roku 1902 habilitoval v oboru finančního práva a finanční vědy. Protože se ale v tomto oboru tehdy nedal očekávat další brzký postup, rozšířil svůj záběr o účetnictví, vydal v tomto směru \"Principy kontroly státního hospodářství v Rakousku\" (1904), jimiž v podstatě založil české státní účetnictví. Pět let po habilitaci byl jmenován mimořádným a roku 1911 řádným profesorem finančního práva a státního účetnictví. Mimo Univerzitu Karlovu přednášel i v rámci různých vzdělávacích kurzů nebo na řadě specializovaných škol, sociálních či konsulárních a diplomatických, kde školil československé diplomaty. Z významných děl publikoval např. \"Finanční rovnováha státní\" (1911), \"Přehled finančního hospodářství v Československé republice\" (1922), \"Mezinárodní finančnictví\" (1923), \"Finanční věda\" (1934) nebo \"Všeobecné a československé účetnictví státní\" (1936).\n\nKromě čistě akademických aktivit byl Josef Drachovský také činný veřejně. Byl členem České akademie věd a umění, Československé národní rady badatelské a vědecké rady Masarykovy akademie práce. Dále působil jako předseda Společnosti pro hospodářské a kulturní styky s Černomořím a Orientem, přísedící u československo-polského rozhodčího soudu, místopředseda správní rady Akciové společnosti pro zahraniční obchod, člen Československé národní rady nebo jako místopředseda finančního výboru vládního Poradního sboru pro otázky hospodářské. V letech 1917–1918 a 1932–1933 byl také děkanem právnické fakulty a pro roky 1934 a 1935 byl zvolen rektorem celé univerzity. V té době dokázal svou osobností uklidnit zradikalizované české studenty během tzv. insigniády, dramatických událostí okolo snah o navrácení univerzitních insignií od Německé univerzity.\n\nBěhem německé okupace patřil mezi aktivistické Čechy, mj. se stal předsedou České ligy proti bolševismu. Zároveň ale pracoval pro odboj, takže jej v říjnu 1944 zatklo gestapo a věznilo až do konce války. Přesto byl po osvobození obviněn z kolaborace a Národním soudem odsouzen k symbolickému trestu osmi měsíců vězení. Pohřben je v Praze na Vyšehradském hřbitově.\n\n"}
{"id": "1179161", "url": "https://cs.wikipedia.org/wiki?curid=1179161", "title": "Žebrovice", "text": "Žebrovice\n\nŽebrovice (\"Blechnum\") je rod vytrvalých kapradin z čeledi žebrovicovitých. Rod je tvořen asi 200 druhy, z nichž podstatná část roste v subtropech a tropech jižní polokoule.\nV Evropě, tudíž i v České republice, roste jediný druh, žebrovice různolistá. Rozšířeny jsou nejvíce v Africe, Střední a Jižní Americe, jižní Asii, Austrálii, na Novém Zélandu i v Tichomoří. Žebrovice obvykle rostou na kyselých půdách, často v horských lesích nebo na rašeliništích a mokřadech do nadmořské výšky 4500 m.\n\nŽebrovice je rod leptosporangiátních kapradin tvořený hlavně pozemními rostlinami a jen řídce rostlinami epifytickými. Mají krátký až dlouze plazivý, hustě šupinatý oddenek s černými, pevnými kořeny. Ze vztyčeného nebo vystoupavého oddenku, u starších jedinců vícehlavého, vyrůstají listy dlouhé 30 až 100 cm i více. Některé druhy mají vztyčený, tlustý a přímý kmínek s  růžici listů na vrcholu.\n\nListy s řapíky jsou zpeřené nejčastěji jednoduše a řidčeji dvojnásobně, jen ojediněle mají čepele celistvé. Mladé listy bývají načervenalé až červené. Delší a nepřezimující listy jsou plodné (sporofyly), kratší a přezimující jsou sterilní (trofofyly); tvarově jsou si u některých druhů podobné a u jiných rozdílné.\n\nPlodné listy mají na spodní straně výtrusnice (sporangia), které vytvářejí úzké, podélné výtrusné kupky (coenosory), jsou okolo sběrné žilky paralelní s hlavní žilkou lístku. Výtrusnice, někdy se slévají v jednu, jsou u okraje listu kryty boční ostěrou. Oboustranně souměrné, eliptické, světle hnědé nebo béžové spory (výtrusy) jsou monoletní, tj. obsahují jedinou ztenčeninu ve svém obalu (sporodermu) nutnou k jeho protržení při klíčení. Gametofyt je zelený, nadzemní a má srdčitý tvar.\n\nV Evropě se zimovzdorná žebrovice různolistá vysazuje jako trvalka do stinných partií větších zahrad, nověji se začíná pěstovat i stálezelená \"Blechnum nipponicum\" pocházející z Japonska, obě jsou náročné na kyselou půdu. Ve sklenících se často vysazují \"Blechnum gibbum\" z Nové Kaledonie, \"Blechnum penna-marina\" z Jižní Ameriky a \"Blechnum occidentale\" z Karibiku. Tropické a subtropické druhy jsou náročné na teplo a mohou být ve středoevropských podmínkách pěstovány jen v trvale vlhkých a vyhřívaných sklenících.\n\n \n"}
{"id": "1179165", "url": "https://cs.wikipedia.org/wiki?curid=1179165", "title": "Osobní branding", "text": "Osobní branding\n\nOsobní branding je proces, pomocí kterého dochází k budování osobní značky, která vyznačuje, čím daný člověk je a co dělá. Je v podstatě určena k prezentaci a propagaci, během které napomáhá k budování image a názoru ostatních. Daná značka (brand) je poté přiřazována ke všemu, co daný člověk vytvoří a charakterizuje tak jeho styl, postoje či myšlenky.\n\nProces osobního brandingu lze charakterizovat několika definicemi, které vesměs vyjadřují, že budování vlastní značky znamená něco více než vaše jméno, identitu a image. Jedná se o souhrn toho, co musíte dělat, abyste se odlišili od ostatních a co propagujete jako vaše sdělení. V souhrnu jde o sebeprezentaci na veřejnosti a marketingovou taktiku.\n\nOsobní branding byl poprvé představen v roce 1937 v knize Think and Grow Rich od autora jménem Napoleon Hill. Zde v kapitole 6, Organized Planning, Planning the Sale of Services, autor uvádí: „To by nás mělo podpořit znát prakticky všechna velká bohatství začínající formou kompenzace za osobní služby, anebo prodejem nápadů.“ Tuto ideu podpořili autoři Al Ries a Jack Trout v roce 1981 ve své knize Positioning: The Battle for your Mind. Konkrétně v kapitole 23: Positioning Yourself and Your Career – Můžeš mít užitek z používání positioning strategie k vylepšení své vlastní kariéry. Klíčový princip: Nepokoušej se dělat vše sám, najdi si koně, na kterém pojedeš“, Později to bylo spopularizované díky Tomovi Petersovi.\n\nV současnosti se branding dostává na úplně novou úroveň a to převážně díky rostoucímu významu a užívání internetu. Vývoj a růst tohoto virtuálního světa klade důraz na vytváření značek, které prezentují identitu online. Sociální média a online značky poté mají schopnost ovlivnit názor v reálném světě, což je pro lidi, kteří chtějí uspět velmi důležité.\n\nJako příklad využívání osobní značky je možné uvést současné zaměstnavatele, kteří čím dál více používají sociální média a celkově internet k tomu, aby zjistili více o potenciálních zaměstnancích, kteří se uchází o práci v jejich společnosti. V současnosti velmi využívané sociální sítě, mezi které patří například Facebook, Twitter či například LinkedIn, jsou schopny těmto lidem poskytnout různé informace k vytvoření prvního dojmu a představy o člověku.\n\nOsobní značka určitého člověka funguje především ve vnímání okolí a často je spojována s pověstí. Dá se tedy říci, že značkou je to, co se zobrazuje v mysli ostatních lidí, tedy ten styl, kterým se prezentujeme navenek. Branding se tedy obecně soustřeďuje na vytváření správné představy v myšlenkách lidí, na které je zacílen.\n\nBranding rovněž využívá tzv. přístupové body, které jsou buď vytvořené námi, nebo je naopak není možné ovlivnit. Přístupové body mohou být online, ale i offline a patří mezi ně například přednášky, články v časopisech, osobní blogy, sociální sítě apod. Díky těmto bodům si lidé začnou vytvářet určitou představu, na základě které se mohou rozhodnout nás oslovit či doporučit někomu jinému. Tato představa již odpovídá značce, která nás reprezentuje na veřejnosti.\n\nNa začátku je nejdůležitější analýza své vlastní osobnosti a přesná definice cílů do budoucna, které chce člověk dosáhnout. Součástí je tzv. osobní SWOT analýza, která napomáhá k objasnění silných a slabých stránek, příležitostí a hrozeb. Slouží k nalezení oboru anebo činnosti, v rámci které má člověk šanci uspět.\n\n„Etablované osobní značky znají své vize, poslání, hodnoty, jsou si vědomy svých silných stránek a v lepším případě i svého „diferenciátora“. A samozřejmě, rozumějí své cílové skupině.“\n\nPři budování osobní značky existuje hned několik základních online i offline pilířů, kterým je potřebné věnovat pozornost. Je důležité zajistit si jméno domény a webové stránky, které pomáhají potenciálním klientům či zaměstnavatelům nás najít. To samé platí u sociálních sítí. Mezi offline prvky patří vizitky, které slouží hlavně při osobním střetnutí. Měli by být kreativní a originální, díky čemu vystoupíme z davu a můžeme zaujmout jejich adresáta.\n\nKdyž člověk nastartuje svůj osobní branding, je velmi těžké se hned zviditelnit. Proto je nevyhnutné objevovat se právě na místech, kde tráví čas naše cílová skupina a získat si její pozornost. Přesah spočívá v poskytování hodnoty publiku, které chceme zasáhnout. Člověk lidem (např. prostřednictvím příspěvku na blogu) poskytuje hodnotu a na oplátku dostává šanci „prodat se“ tomuto publiku. Díky silné osobní značce pak můžeme získat povědomí profesionála v daném oboru, přitáhnout potenciální klienty a také nové spolupracovníky, či zajímavé kontakty. V silně konkurenčním prostředí je víc než potřebné vyčnívat z davu a dávat o sobě vědět, protože člověk může být sebelepší odborník ve svém oboru, ale pokud se k němu klienti nedostanou, nemá šanci na úspěch. Většina z nich kromě toho přemýšlí právě tak, že kdo je známý, ten je také dobrý a spolehlivý.\n"}
{"id": "1179166", "url": "https://cs.wikipedia.org/wiki?curid=1179166", "title": "Zdeněk Mlčoch", "text": "Zdeněk Mlčoch\n\nZdeněk Mlčoch (18. listopadu 1921, Nová Dědina (okres Kroměříž) – 10. ledna 1995, Praha) byl český malíř, ilustrátor, grafik a typograf.\n\nZdeněk Mlčoch nejprve vystudoval pod vedením Karla Langera Školu uměleckých řemesel v Brně a pak od roku 1943 pokračoval ve studiu na Uměleckoprůmyslové škole v Praze, resp. od roku 1945 na Vysoké škole uměleckoprůmyslové v Praze u profesorů Antonína Pospíšila a Karla Svolinského. Od roku 1950 byl zaměstnán jako výtvarný redaktor ve Státním nakladatelství dětské knihy (později nakladatelství Albatros v Praze. Jako člen umělecké skupiny Radar (v letech 1959–1970) se zabýval moderní civilizační tematikou. V počátcích své grafické práce se zaměřil na dřevoryt a suchou jehlu, později na barevnou litografii. Jeho hlavní výtvarnou disciplínou byla však ilustrace, zejména knih pro děti a mládež. Byl členem Svazu československých výtvarných umělců a Sdružení českých umělců grafiků Hollar.\n\n"}
{"id": "1179170", "url": "https://cs.wikipedia.org/wiki?curid=1179170", "title": "Schmoranzova skupina tiskových tajemníků", "text": "Schmoranzova skupina tiskových tajemníků\n\nSchmoranzova skupina tiskových tajemníků (též Akce tiskových tajemníků či Schmoranzovi tiskoví tajemníci) byla vojenská odbojová skupina působící v roce 1939 na území Protektorátu Čechy a Morava. Při své odbojové činnosti se zabývala sběrem vojenských, ekonomických a poltických informací, jejich vyhodnocováním a předáváním československému zahraničnímu odboji. Její činnost byla záhy odhalena německými bezpečnostními složkami a skupina byla zlividována.\n\nSkupinu začal od druhé poloviny dubna 1939 vytvářet Zdeněk Schmoranz, šéf tiskového odboru předsednictva protektorátní ministerské rady. Využil přitom usnesení protektorátní ministerské rady z 29. března 1939 o zřízení funkce tiskového referenta u všech okresních úřadů jako dozorčího orgánu cenzurní služby. Do této funkce byli na okresních úřadech jmenováni zejména bývalí příslušníci československé armády. Jejich skutečnou povinností byl ale sběr informací vojenského, politického a hospodářského charakteru pro potřeby jak domácího, tak zahraničního odboje.\n\nPři zakládání informační sítě spolupracoval Schmoranz, po dohodě s protektorátním ministerským předsedou Aloisem Eliášem s pracovníky ČTK Arnoštem Barešem, Osvaldem Svobodou či F. R. Krausem. Skupina byla napojená i na Obranu národa.\n\nDíky Schmoranzově činnosti vznikla celoprotektorátní síť, která dodávala ministerskému předsedovi Eliášovi či zástupcům zahraničního odboje (např. Milanu Hodžovi či Hubertu Ripkovi) zprávy o pohybech a stavu okupačních vojsk, o činnosti kolaborantů a kolaborujících skupin, o incidentech s okupační správou či o náladách mezi obyvatelstvem. Zprávy obsahovaly informace o činnosti velkých zbrojních podniků, které se ocitly pod kontrolou okupantů (zejména plzeňské Škodovky a brněnské Zbrojovky). Řada zpráv upozorňovala na zabavování českého majetku, na arizaci či spolupráci se Sovětským svazem. Některé ze zpráv byly skupině předány přímo ministerským předsedou A. Eliášem. V polovině července vyjel s pomocí A. Eliáše do Itálie jeden ze členů skupiny Arnošt Bareš, kterému se podařilo napojit bývalé zahraniční zpravodaje ČTK na exilový odboj. \n\nZároveň Schmoranz kurýrní cestou dostával informace o činnosti zahraničního odboje.\n\nPřestože prakticky celou síť tvořili vojáci, byl kladen minimální důraz na konspiraci a utajení, navíc mezi příslušníky skupiny převažovalo silné podceňování německých bezpečnostních složek. Vysoká koncentrace bývalých příslušníků zrušené Československé armády záhy přitáhla pozornost gestapa. To podle později zveřejněných informací rozkrylo skupinu již koncem června 1939, přičemž již od dubna mělo od SD a abwehru informace o formující se odbojové skupině. K úplnému odhalení přispěl tzv. \"rekvalifikační kurz pro tiskové tajemníky\" uspořádaný 7. - 15. července 1939 v Praze. Při tomto kurzu byli příslušníci skupiny školeni ve zpravodajské činnosti a byla jim přidělována krycí jména. Do činnosti byli zapojeni i někteří zaměstnanci ČTK. Jistotu získalo gestapo díky zradě jednoho z příslušníků skupiny štábního kapitána Václava Menerta (který později v procesu s tiskovými tajemníky svědčil) a pravděpodobně i díky informacím agenta A-54, v té době hlavního důvěrníka abwehru.\n\nPrvní zatýkání ve skupině proběhlo 25. srpna 1939, kdy byli ve Zlíně zatčeni Zdeněk Schmoranz, Josef Vajs, Osvald Svoboda a František Vítovec, 12. září potom Schmoranzův nástupce Arnošt Bareš. Zatýkání dalších příslušníků skupiny a pracovníků ČTK probíhalo celé září. Celé zatýkání bylo urychleno i tím, že gestapo získalo ve Svobodově trezoru jmenný seznam 75 příslušníků skupiny a dále asi 100 dosud neodeslaných zpráv informujících o pohybech německých vojsk.\n\nV soudním přelíčení konaném 12. - 13. listopadu 1941 byli Schmoranz, Svoboda a Vajs odsouzeni za velezradu k trestu smrti a 19. srpna 1942 popraveni. Bareš byl odsouzen k 7 letům káznice.\n\nZe 70 příslušníků skupiny jich 25 zahynulo na popravištích nebo v koncentračních táborech.\n\nZ hlediska německých bezpečnostních složek se jednalo o první významný úspěch v boji proti domácímu odboji v protektorátu. Díky získaným informacím navíc proniklo gestapo i do struktur Obrany národa, Tří konšelů a dalších skupin.\n\n\n"}
{"id": "1179172", "url": "https://cs.wikipedia.org/wiki?curid=1179172", "title": "Římskokatolická farnost Němčice u Netolic", "text": "Římskokatolická farnost Němčice u Netolic\n\nŘímskokatolická farnost Němčice u Netolic je územním společenstvím římských katolíků v rámci prachatického vikariátu Českobudějovické diecéze.\n\nRoku 1360 byla v Němčicích zřízena plebánie. Později zanikla a vesnice byla přifařena k farnosti Pištín. Roku 1723 byla obnovena samostatná farnost.\nFarnost Němčice u Netolic je součástí kollatury farnosti Netolice, odkud je vykonávána její duchovní správa.\n"}
{"id": "1179174", "url": "https://cs.wikipedia.org/wiki?curid=1179174", "title": "Trebižat", "text": "Trebižat\n\nTrebižat je řeka v Bosně a Hercegovině, dlouhá 51 km. Protéká jižní částí země, regionem Hercegoviny. Její tok směruje jihovýchodním směrem, v podstatě paralelně s nedalekou hranicí s Chorvatskem.\n\nŘeka pramení v horách mezi městy Posušje a Međugorje. Horní tok prochází krasovou oblastí, řeka zde opakovaně mizí v podzemí. Proto během svého toku vystřídá devět různých názvů: Culuša, Ričina, Brina, Suvaja, Matica, Vrlika, Tihaljina, Mlade a na dolních třiceti kilometrech je známá pod názvem Trebižat. Část jejího středního toku je regulována a byla narovnána. Blíže ke svému ústí řeka mírně meandruje.\n\nProtéká městem Ljubuški, jejími přítoky jsou Studenčica, Vrioštica, Parilo a Brza Voda. Na řece se nacházejí vodopády Koćuša a vodopády Kravica, vysoké 27 m. Přes údolí řeky vede most na dálnici A1. V blízkosti města Čapljina se Trebižat vlévá do Neretvy jako její nejdelší přítok.\n\nDíky čisté vodě, okolní horské krajině a možnostem raftingu je Trebižat vyhledávaným turistickým cílem. Řeka slouží také k rybolovu (úhoř říční), výrobě elektrické energie a zavlažování okolních polí. Není využívána pro průmyslové účely. Přestože je Trebižat částečně ponornou řekou a jednotlivé rybí populace nemohou migrovat po celém toku, je řeka na ryby poměrně bohatá.\n\nV letních měsících se průtok vody v souvislosti s vyššími teplotami a nižšími srážkami podstatně snižuje. Vzhledem k intenzivnímu využívání vodního toku pro potřeby zemědělství vyniká znečištění způsobené hospodářskými zvířaty.\n\n"}
{"id": "1179177", "url": "https://cs.wikipedia.org/wiki?curid=1179177", "title": "Národní obranné jednotky (Sýrie)", "text": "Národní obranné jednotky (Sýrie)\n\nNárodní obranné jednotky (Arabsky: قوات الدفاع الوطني‎, Quwat ad-Difāʿ al-Watanī), známé také jako Jednotky NDF (z anglického National defence forces) jsou syrská provládní milice zformovaná v průběhu Syrské občanské války, po létě roku 2012 syrskou vládou. Jedná se o dobrovolnickou složku Syrské armády.\n\nPočátkem roku 2013 přijala syrská vláda opatření k formalizaci a profesionalizaci stovek lidových milicí pod novou ozbrojenou skupinu zvanou Národní obranné jednotky. Cílem bylo vytvořit z provládních domobran efektivní, místní vysoce motivovanou vojenskou sílu. NDF na rozdíl od Šabihy dostávala vládní dotace a vojenské vybavení. Později byla Šabiha včleněna do nových Národních obranných jednotek.\n\nMladí nezaměstnaní muži se přidávali do NDF, které jim připadaly přitažlivější než Syrská armáda, která byla považována za prolezlou povstalci. Spousta členů NDF řekla, že se ke skupině přidali kvůli tomu, že povstalci zabili členy jejich rodiny. V některých alavitských vesnicích se k Národním obranným jednotkám přidali téměř všichni bojeschopní muži.\n\nOstatní jako Drúzové z guvernorátu Suvajda se přidali, aby ochránili svoji zemi před Islámským státem. Ke konci června 2015 začala syrská armáda vyzbrojovat občany tohoto guvernorátu proti IS(dříve ISIS/ISIL, arabsky Dá´eš), který obtěžoval místní obyvatelstvo únosy, popravami a drancováním. Místní se stali velkou a vlivnou skupinou v rámci NDF v provincii.\n\nNa vznik NDF osobně dohlížel íránský velitel jednotek Quds generál Suleimanim. Syrští bezpečnostní představitelé přiznali, že obdrželi pomoc od Íránu a Hizballáhu, které oba sehráli klíčovou roli ve formování jednotek NDF podle vzoru íránských jednotek Basídž. Členové Národních obranných jednotek obdrželi od Íránských revolučních gard výcvik pro partyzánskou městskou válku, od instruktorů Hizballáhu zase školení o vybavení používaném na Blízkém východě. Írán přispíval ke společnému sbližování obou milicí a poskytoval jim vojenské vybavení a výcvik. I USA prohlásily, že se Írán snaží o vytvoření skupiny podle vzoru jednotek Basídž, kdy někteří členové byli údajně vycvičeni v Íránu.\n\nJedná se především o pěchotní jednotky přímo bojující proti povstalcům na zemi a účastnící se pozemních operací spolu se Syrskou armádou, která jim poskytuje logistickou a dělostřeleckou podporu.\n\nNDF jsou sekulární skupinou. Z toho vyplývá, že spousta jejich členů pochází ze zástupců syrských menšin jako jsou křesťané (včetně Arménů), Drúzové a Alavité. Podle deníku Washington Post a Wall Street Journal sehrály Národní obranné jednotky klíčovou v období od léta 2012, kdy spousta analytiků předpovídala pád prezidenta Asada a jeho vlády. V jednotce údajně působilo až 60 tisíc vojáků (červen 2013). Do srpna téhož roku se ale počet příslušníků zvýšil až na 100 000.\n\nJednotlivé skupiny NDF nejčastěji působí ve svých vlastních oblastech, ačkoliv se jejich členové mohou zúčastnit armádních operací. Jinak je známo, že se místní členové účastní bojových akcí, kvůli výborné znalosti prostředí.\n\nOd ledna roku 2013 mají NDF také ženské ozbrojené křídlo zvané Lvice národní obrany (nebo jen Lvice obrany), známé také pod zkratkou LND (z anglického: Lionesses of National Defence). Skupina čítá asi 500 žen vyzbrojených samopaly Kalašnikov, těžkými kulomety a granáty. Operuje především v syrském guvernorátu Homs.\n\nCo se spolehlivosti a loajality týče, velitelé Syrské armády stále více upřednostňují členy NDF, které považují za více oddané a motivované než obyčejné armádní odvedence pomáhající při vojenských operacích. Jsou také používány jako podpůrná pěchota při postupu obrněných jednotek. Jeden z armádních velitelů, který si nepřál být jmenován řekl, že regulérní armáda se čím dál tím víc věnuje roli logistické, zatímco bojovníci NDF, se stávají hlavní bojovou složkou.\n\nDoba výcviku se pohybuje od 2 týdnů do jednoho měsíce v závislosti na jednotlivci. Rekrut se učí základy boje, střelbě či technikám zpravodajství.\n\nPodle protivládních aktivistů vypukla 30. dubna roku 2015 v guvernorátu Homs přestřelka mezi NDF a Syrskou armádou po tom, co se bezpečností složky pokusily po stížnostech obyvatel zatknout místní vůdce NDF, kteří se měli chovat protiprávně. Přestřelka si údajně vyžádala několik mrtvých.\n"}
{"id": "1179179", "url": "https://cs.wikipedia.org/wiki?curid=1179179", "title": "Alfa Romeo GTV", "text": "Alfa Romeo GTV\n\nAlfa Romeo GTV je sportovní kupé vyráběné firmou Alfa Romeo. První generace vznikla v roce 1974 na bázi vozu Alfa Romeo Alfetta, druhá byla uvedena do výroby po dlouhé pauze na podzim 1994 společně s novým vozem Alfa Romeo Spider a vyráběna až do roku 2005.\n\nAlfa Romeo GTV6 měla dvoudveřovou karoserii typu kupé a pohon zadních kol. Výroba probíhala v letech 1980 až 1987. Celkem bylo vyrobeno 22 381 těchto vozidel. Motor, podélně uložený, vodou chlazený vidlicový šestiválec do V s objemem 2,5 l a výkonem 160 koní při 6000/min. Motor se vyznačuje unikátním až legendárním zvukovým projevem, pod jehož vývojem je podepsaný italský motorář Giuseppe Busso. Za celkovým designem vozu pak stojí Giorgetto Giugiaro a studio Centro Stile Alfa Romeo.\n"}
{"id": "1179181", "url": "https://cs.wikipedia.org/wiki?curid=1179181", "title": "Římskokatolická farnost Strýčice", "text": "Římskokatolická farnost Strýčice\n\nŘímskokatolická farnost Strýčice je územním společenstvím římských katolíků v rámci vikariátu \"České Budějovice - venkov\" v Českobudějovické diecézi.\n\nVes patřila od roku 1292 vyšebrodským cisterciákům, kteří zde také vykonávali duchovní správu. Po roce 1649 zde cisterciáci působit přestali. Farnost byla v letech 1940–1945 nuceně spravována z Linecké diecéze. Po druhé světové válce byla navrácena Českobudějovické diecézi.\n\nFarnost Strýčice je součástí kollatury farnosti Netolice, odkud je vykonávána její duchovní správa.\n\n"}
{"id": "1179183", "url": "https://cs.wikipedia.org/wiki?curid=1179183", "title": "Ázerbájdžánské letectvo", "text": "Ázerbájdžánské letectvo\n\nÁzerbájdžánské letectvo () představuje vzdušné síly a protivzdušnou obranu ozbrojených sil Ázerbájdžánu. Tradice současného letectva se váže k datu 26. června 1918, kdy Ázerbájdžánská demokratická republika zakoupila svůj první vojenský letoun. Po získání nezávislosti Ázerbájdžánu v roce 1991 napomohly rozvoji tamního letectva bývalé sovětské letecké základny.\n\nÁzerbájdžán v průběhu září a října 2010 objednal 24 vrtulníků Mi-35 od společnosti Rostvertol. Osm strojů bylo dodáno koncem prvního čtvrtletí roku 2012 a další čtyři v srpnu 2012.\n\nV souvislosti s nasazením letounů MiG-29 letectvo vyřadilo stroje MiG-25, které působily na letišti Nasosnaja. Odhad IISS z roku 2007 udával 26 letounů v aktivní službě, zatímco další zdroje hovořily o 38 strojích.\n\nÁzerbájdžánské letectvo nadále vlastní uložené cvičné letouny L-29 Delfín a L-39 Albatros.\n\nÁzerbájdžán rovněž vyrábí průzkumné letouny izraelského původu. Mezi licenčně vyráběné bezpilotní letouny patří Orbiter-2M a Aerostar. Oba typy jsou vyráběny ve státním podniku \"Azad Systems\" poblíž Baku. Vedoucí představitel obranného průmyslu Javer Jamalov uvedl, že do konce roku 2011 mělo být vyrobeno celkem 60 bezpilotních prostředků.\n\n"}
{"id": "1179184", "url": "https://cs.wikipedia.org/wiki?curid=1179184", "title": "Seznam církevních památek v Kraji Vysočina", "text": "Seznam církevních památek v Kraji Vysočina\n\nSeznam církevních památek v Kraji Vysočina, roztříděných podle typu stavby:\n\nV této části seznamu jsou uvedeny pouze kaple se známým a používaným zasvěcením.\n"}
{"id": "1179185", "url": "https://cs.wikipedia.org/wiki?curid=1179185", "title": "Brány Skeldalu: 7 mágů", "text": "Brány Skeldalu: 7 mágů\n\nBrány Skeldalu: 7 mágů je třetí díl české herní série od Napoleon Games. Vyšel 1. března 2016. Podobně jako předchozích dílů, Brány Skeldalu a , jde o RPG s tahovými souboji.\n\nHratelností se jedná o návrat k prvnímu dílu. Hra je Dungeon RPG, kde hráč prochází světem a heldá 6 mágů z nichž vytváří družinu. Cílem je porazit zlé čaroděje terorizující vesničany. Hráč přitom musí bojovat s různými monstry a využívat přitom magických schopností svých postav. Prostředí, jimiž si projde, jsou různá. Lze narazit i na vodní prostředí, ale také ohnivé.\n\n"}
{"id": "1179189", "url": "https://cs.wikipedia.org/wiki?curid=1179189", "title": "Malý smíchovský okruh", "text": "Malý smíchovský okruh\n\nMalý smíchovský okruh je označení pro soustavu místních komunikací, která umožňuje jednosměrné objíždění centrální části pražské čtvrti Smíchov, respektive širšího okolí křižovatky Anděl. Má zhruba čtvercový tvar, začíná na severovýchodní straně Dienzenhoferových sadů u Jiráskova mostu a vede proti směru hodinových ručiček ulicemi V botanice, Kartouzská, Radlická, Ostrovského, Vltavská a Hořejší nábřeží. Kromě Radlické ulice je veden po jednosměrných komunikacích. Vznik okruhu je datován k říjnu 2001, kdy došlo k větším změnám místní úpravy provozu na Smíchově, vytvoření pěších zón a zjednosměrnění některých ulic. Délka okruhu je 2,4 km.\n\nV květnu roku 1999 zpracoval Ústav dopravního inženýrství hlavního města Prahy dokument „Posouzení variant organizace dopravy na Smíchově“, který zvažoval varianty uspořádání dopravy po zprovoznění tunelu Mrázovka. Při projednávání tohoto návrhu přišla Policie ČR s námětem na jednosměrný „malý smíchovský okruh“. Zjednosměrnění komunikací však počítalo s hypotetickým budoucím obnovením obousměrného provozu. \n\nNáklady na stavební úpravy a změny značení hradila městská část.\n\nV souvislosti se zprovozněním malého okruhu byly zrekonstruovány semafory v oblasti tak, aby mohly být napojeny na centrální dispečink. Modernizace světelných signalizačních zařízení byla hrazena z rozpočtu města.\n\nOkruh měl sloužit především ke zklidnění centrální části Smíchova v okolí křižovatky Anděl a Nádražní ulice. Měl být nevýhodný pro řidiče, kteří Smíchovem jen projíždějí, a tím je motivovat k tomu, aby zvolili jinou trasu.\n\nMalý okruh se podle příznivců Městského okruhu v podstatě osvědčil a naplnil očekávání navrhovatelů. Malý smíchovský okruh a zklidnění centra Smíchova včetně zřízení pěší zóny Anděl jmenuje například senátor Miroslav Škaloud, starosta Prahy 5 v době těchto opatření, za úspěch ODS, který se podařilo prosadit navzdory mnohým skeptikům. \n\nPříznivci tramvajové dopravy i sdružení Auto*Mat však poukazují na to, že Malý smíchovský okruh pro auta je proslulý zdržováním tramvají. Smíchov je i deset let po zprovoznění obchvatu přetížený jak auty pojíždějícími v kolonách, tak těmi, která parkují, kde se dá, a nebyla využita například příležitost přeměnit Strakonickou ulici na Smíchově ze čtyřproudové výpadovky na kvalitní městskou třídu. Sdružení Auto*Mat městu vytýká, že se z těchto deset let starých chyb nepoučilo ani při otevírání tunelu Blanka.\n"}
{"id": "1179193", "url": "https://cs.wikipedia.org/wiki?curid=1179193", "title": "Helena Horálková", "text": "Helena Horálková\n\nHelena Horálková (* 7. května 1955 Praha) je česká grafička.\nV letech 1971–1974 vystudovala Střední odborná školu výtvarnou V. Hollara v Praze. Poté v letech 1974-1979 studovala grafiku v ateliéru prof. Wernera Klemke na Kunsthochschule v Berlíně. Věnuje se grafice, kresbě a ilustraci. Působí rovněž jako výtvarný pedagog. V letech 1995-2004 vedla ateliér grafických technik na Institutu restaurování a konzervačních technik v Litomyšli (dnes Fakulta restaurování Univerzity Pardubice). Od roku 1991 je členkou Sdružení českých umělců grafiků Hollar\n"}
{"id": "1179195", "url": "https://cs.wikipedia.org/wiki?curid=1179195", "title": "Marocká mužská basketbalová reprezentace", "text": "Marocká mužská basketbalová reprezentace\n\nMarocká mužská basketbalová reprezentace reprezentuje Maroko v mezinárodních soutěžích v basketbalu.\n"}
{"id": "1179196", "url": "https://cs.wikipedia.org/wiki?curid=1179196", "title": "Panamská mužská basketbalová reprezentace", "text": "Panamská mužská basketbalová reprezentace\n\nPanamská mužská basketbalová reprezentace reprezentuje Panamu v mezinárodních soutěžích v basketbalu.\n"}
{"id": "1179197", "url": "https://cs.wikipedia.org/wiki?curid=1179197", "title": "Peruánská mužská basketbalová reprezentace", "text": "Peruánská mužská basketbalová reprezentace\n\nPeruánská mužská basketbalová reprezentace reprezentuje Peru v mezinárodních soutěžích v basketbalu.\n"}
{"id": "1179202", "url": "https://cs.wikipedia.org/wiki?curid=1179202", "title": "Kaple Panny Marie (Nové Strašecí)", "text": "Kaple Panny Marie (Nové Strašecí)\n\nKaplička Panny Marie v Novém Strašecí se nachází asi dva kilometry od centra města, na východní straně katastru města, nedaleko od hranice s katastrem Stochovským. Postavena byla nákladem manželů Kurzveilových, na ochranu pramene, o kterém se uvádí, že má léčivé účinky na oční neduhy. Vysvěcena byla v roce 1856 nebo 1857.\n\nNení veliká. Čtvercový půdorys vnějších rozměrů 3,5 x 3,5 m je na východní straně rozšířen o půlkruhovou apsidu. Oltář kaple byl ozdoben obrazem Panny Marie od akademického malíře Jana Kroupy. Ve dvacátých letech dvacátého století byla výzdoba doplněna o obrázky Panny Marie Lasalletské a Panny Marie Svatoborské.\n\nZa první republiky se ke kapličce konala procesí jak z města, tak z okolních obcí. Po válce kaplička chátrala, výzdoba byla zničena a sama kaplička přežila snad jenom proto, že k ní bylo od města poměrně daleko. V devadesátých letech se jí ujala skupina místních občanů a částečně jí opravila. V roce 1993 byla, na závěr procesí k ní konaného, znova vysvěcena.\n\nKolem kapličky byly vysazeny, podle jejich stáří zřejmě ve dvacátých či třicátých letech lípy a kaštany. U nedalekého rybníka Konopas dosud roste vrba, která může být nejstarším stromem na katastru města.\n"}
{"id": "1179203", "url": "https://cs.wikipedia.org/wiki?curid=1179203", "title": "Nigerijská mužská basketbalová reprezentace", "text": "Nigerijská mužská basketbalová reprezentace\n\nNigerijská mužská basketbalová reprezentace reprezentuje Nigérii v mezinárodních soutěžích v basketbalu.\n"}
{"id": "1179207", "url": "https://cs.wikipedia.org/wiki?curid=1179207", "title": "Rumunská mužská basketbalová reprezentace", "text": "Rumunská mužská basketbalová reprezentace\n\nRumunská mužská basketbalová reprezentace reprezentuje Rumunsko v mezinárodních soutěžích v basketbalu.\n"}
{"id": "1179210", "url": "https://cs.wikipedia.org/wiki?curid=1179210", "title": "Senegalská mužská basketbalová reprezentace", "text": "Senegalská mužská basketbalová reprezentace\n\nSenegalská mužská basketbalová reprezentace reprezentuje Senegal v mezinárodních soutěžích v basketbalu.\n"}
{"id": "1179213", "url": "https://cs.wikipedia.org/wiki?curid=1179213", "title": "Singapurská mužská basketbalová reprezentace", "text": "Singapurská mužská basketbalová reprezentace\n\nSingapurská mužská basketbalová reprezentace reprezentuje Singapur v mezinárodních soutěžích v basketbalu.\n"}
{"id": "1179217", "url": "https://cs.wikipedia.org/wiki?curid=1179217", "title": "Středoafrická mužská basketbalová reprezentace", "text": "Středoafrická mužská basketbalová reprezentace\n\nStředoafrická mužská basketbalová reprezentace reprezentuje Středoafrickou republiku v mezinárodních soutěžích v basketbalu.\n"}
{"id": "1179218", "url": "https://cs.wikipedia.org/wiki?curid=1179218", "title": "Venezuelská mužská basketbalová reprezentace", "text": "Venezuelská mužská basketbalová reprezentace\n\nVenezuelská mužská basketbalová reprezentace reprezentuje Venezueli v mezinárodních soutěžích v basketbalu.\n"}
{"id": "1179219", "url": "https://cs.wikipedia.org/wiki?curid=1179219", "title": "Tuniská mužská basketbalová reprezentace", "text": "Tuniská mužská basketbalová reprezentace\n\nTuniská mužská basketbalová reprezentace reprezentuje Tunisko v mezinárodních soutěžích v basketbalu.\n"}
{"id": "1179220", "url": "https://cs.wikipedia.org/wiki?curid=1179220", "title": "Rudolf Jíša", "text": "Rudolf Jíša\n\nRudolf Jíša (* 9. dubna 1945) je bývalý český fotbalista, útočník a obránce.\n\nV československé lize hrál za SONP Kladno ve 20 zápasech, v nichž dal 1 gól.\n\n\n"}
{"id": "1179222", "url": "https://cs.wikipedia.org/wiki?curid=1179222", "title": "Alžírská mužská basketbalová reprezentace", "text": "Alžírská mužská basketbalová reprezentace\n\nAlžírská mužská basketbalová reprezentace reprezentuje Alžírsko v mezinárodních soutěžích v basketbalu.\n"}
{"id": "1179224", "url": "https://cs.wikipedia.org/wiki?curid=1179224", "title": "Dominikánská mužská basketbalová reprezentace", "text": "Dominikánská mužská basketbalová reprezentace\n\nDominikánská mužská basketbalová reprezentace reprezentuje Dominikánskou republiku v mezinárodních soutěžích v basketbalu.\n"}
{"id": "1179225", "url": "https://cs.wikipedia.org/wiki?curid=1179225", "title": "Rudolf Šindler", "text": "Rudolf Šindler\n\nRudolf Šindler (* 4. června 1933) je bývalý český fotbalový trenér.\n\nV československé lize trénoval v sezónách 1980/81 a 1987/88 Spartak Hradec Králové. Ani jednu z ligových sezón na trenérské lavičce nedokončil. Ve druhé nejvyšší soutěži byl v sezóně 1984/85 trenérem Spartaku Ústí nad Labem.\n\n\n"}
{"id": "1179226", "url": "https://cs.wikipedia.org/wiki?curid=1179226", "title": "Judith Hermannová", "text": "Judith Hermannová\n\nJudith Hermannová (nepřechýleně Judith Hermann; * 15. května 1970, Berlín) je německá spisovatelka.\n\nStudovala nejdříve germanistiku a filozofii na Svobodné univerzitě v Berlíně, poté také hudbu na Hochschule der Künste, avšak žádné ze studií úspěšně nedokončila. Do roku 1996, než absolvovala novinářskou stáž v Americe, pracovala také např. jako číšnice. \n\nV roce 1998 sepsala svoji literární prvotinu, soubor devíti povídek, která byla posléze vydána pod souhrnným názvem \"Letní dům, později\", o které německý literární kritik Marcel Reich-Ranicki prohlásil následující:\n\n\n\n"}
{"id": "1179227", "url": "https://cs.wikipedia.org/wiki?curid=1179227", "title": "Ekvádorská mužská basketbalová reprezentace", "text": "Ekvádorská mužská basketbalová reprezentace\n\nEkvádorská mužská basketbalová reprezentace reprezentuje Ekvádor v mezinárodních soutěžích v basketbalu.\n"}
{"id": "1179231", "url": "https://cs.wikipedia.org/wiki?curid=1179231", "title": "Ronny Rosenthal", "text": "Ronny Rosenthal\n\nRonny Rosenthal (; * 4. října 1963), také znám pod přezdívkou Rocket Ronny, je bývalý izraelský fotbalista. Kariéru zahájil ve městě Haifa, kde se narodil. Hrál za Maccabi Haifa, poté odešel hrát do belgických klubů Club Brugge a Standard Liège. V roce 1990 přestoupil do Liverpoolu za 1,1 milionu liber a stal se prvním nebritským fotbalistou, který přestoupil do anglického klubu za více než jeden milion. Po čtyřech sezónách v Liverpoolu Rosenthal zakončil kariéru v Tottenhamu Hotspur a ve Watfordu. Mezi lety 1983 a 1997 nastoupil šedesátkrát za izraelskou reprezentaci a vstřelil 11 gólů.\n"}
{"id": "1179234", "url": "https://cs.wikipedia.org/wiki?curid=1179234", "title": "Paraguayská mužská basketbalová reprezentace", "text": "Paraguayská mužská basketbalová reprezentace\n\nParaguayská mužská basketbalová reprezentace reprezentuje Paraguay v mezinárodních soutěžích v basketbalu.\n"}
{"id": "1179236", "url": "https://cs.wikipedia.org/wiki?curid=1179236", "title": "Mužská basketbalová reprezentace Pobřeží slonoviny", "text": "Mužská basketbalová reprezentace Pobřeží slonoviny\n\nMužská basketbalová reprezentace Pobřeží slonoviny reprezentuje Pobřeží slonoviny v mezinárodních soutěžích v basketbalu.\n"}
{"id": "1179239", "url": "https://cs.wikipedia.org/wiki?curid=1179239", "title": "Zodpovědná těžba", "text": "Zodpovědná těžba\n\nTermínem zodpovědná těžba jsou označovány snahy o těžení zlata a jiných kovů šetrným způsobem, pod dohledem Aliance pro zodpovědnou těžbu. Doly, které se stanou členy této organizace, se zavazují k zabezpečení vhodných pracovních podmínek pro své horníky a jejich okolí a současně se snaží eliminovat negativní dopady těžby na životní prostředí. Termín „zodpovědná těžba“ byl poprvé použitý Raninelem Senanayakem a Brianem Hillem. \n\nPro chudé komunity v Latinské Americe, Jihovýchodní Asii a Africe příjmy z prodeje vytěženého zlata stěžejní. Přestože 85 % objemu zlata jsou těženy ve velkých dolech, které podléhají standardům národním i nadnárodním, zbylých 15 % těžební produkce je nekontrolovaná. V těchto menších dolech však pracuje 10 milionů lidí, tedy 90 % z celosvětového počtu horníků. V těchto dolech nejsou kontrolovány pracovní podmínky horníků, ani ekologické dopady těžby zlata. Horníci zde často těží zlato z nerostů ručně a k opracování zlata používají rtuť, která je nebezpečná pro horníky i životní prostředí. \n\nProti nevyhovujícím pracovním podmínkám horníků vystupují zejména neziskové organizace, které se orientují právě za zodpovědnou těžbu. \n\nAliance pro zodpovědnou těžbu (Alliance for Responsible Mining – ARM) je celosvětovou institucí, která byla založena v roce 2004. Jejím cílem je vytvořit standardy pro zodpovědnou těžbu a přimět těžební doly, aby přijaly certifikaci, která bude známkou toho, že provozovatelé dolů budou nastavené standardy dodržovat. Doly, které se pro certifikaci rozhodnou, pak finančně podporuje, aby mohly rozvíjet svoje podnikání a zlepšovat pracovní podmínky pro své horníky. \n\nIniciativa záruky zodpovědné těžby (Initiative for Responsible Mining Assurance – IRMA) vznikla v roce 2006 ve Vancouveru a jejím nejvyšším orgánem je Řídící výbor, který tvoří zástupci těžebních společností, vlády, neziskových organizací a další subjekty, které se pohybují na trhu se zlatem. Jejich cílem je vést dialog mezi zainteresovanými stranami, aby vznikl kompromis mezi potřebami těžebních společnosti, horníků a veřejnosti.\n\nDůležitost zodpovědné těžby si uvědomila i řada nadnárodních korporací, které se zapojují do iniciativy pro certifikaci dolů. \n\nŠvýcarský výrobce šperků a hodinek je významným propagátorem ARM. Finančně podporuje těžební doly v Kolumbii a Bolívii, aby mohli přijmout certifikaci ARM. Společnost vyrábí produkty ze zlata dodávaného certifikovanými doly a poté je prezentuje na světově významných a sledovaných akcích, jako je například filmový festival v Cannes.\n\nMicrosoft finančně podporuje ARM. Finance společnosti pomáhají šířit povědomí o aktivitách a cílech ARM, stejně jako pokrývají náklady, které doly s certifikací mají. Zároveň ve spolupráci s ARM využívají certifikované zlato při konstrukci vlastních výrobků.\n\nSkupina Samlerhuset Group BV, která má po Evropě síť distributorů pamětních mincí a medailí a v České republice je zastoupena společností Národní Pokladnice, ve spolupráci s ARM vytvořila medaili pro laureáty Nobelovy ceny za mír pro rok 2015. Spojení certifikovaného zlata s poselstvím Nobelovy ceny za mír zdůrazňuje důležitost odpovídajících pracovních podmínek pro horníky z malých dolů i nutnost udržitelného životního prostředí. Všechny společnosti patřící do skupiny Samlerhuset využívají zlato od ověřených dodavatelů a recyklovaných zdrojů.\n\n"}
{"id": "1179246", "url": "https://cs.wikipedia.org/wiki?curid=1179246", "title": "Třída Neil Armstrong", "text": "Třída Neil Armstrong\n\nTřída Neil Armstrong je třída hydrografických výzkumných lodí vlastněných americkou Office of Naval Research, která je pronajímá uživatelům Woods Hole Oceanographic Institution a Scripps Institution of Oceanography. Celkem byly postaveny dvě jednotky této třídy.\n\nKontrakt na vývoj a stavbu prototypu získala v říjnu 2011 americká loděnice Dakota Creek Industries v Anacortes ve státě Washington. V únoru 2012 byla uplatněna opce na stavbu druhé jednotky. Kýly obou plavidel byly založeny v srpnu 2012. Prototypová jednotka \"Neil Armstrong\" byla předána v srpnu 2015. Druhá jednotka \"Sally Ride\" v únoru 2016 dokončila zkoušky. Lodě jsou pojmenovány po amerických astronautech Neilu Armstrongovi a Sally Rideové.\n\nJednotky třídy \"Neil Armstrong\":\nPlavidla jsou konstruována podle komerčních standardů. Posádku plavidel tvoří 20 námořníků a 24 vědců. Pohonný systém je diesel-elektrický. Nejvyšší rychlost dosahuje 12 uzlů.\n"}
