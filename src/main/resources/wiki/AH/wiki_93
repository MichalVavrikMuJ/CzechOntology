{"id": "1374779", "url": "https://cs.wikipedia.org/wiki?curid=1374779", "title": "Augustovský prales", "text": "Augustovský prales\n\nAugustovský prales ( \"Puszcza Augustowska\", \"Augustavo giria\", \"Аўгустоўская пушча\") je zalesněná oblast o rozloze 1600 km², pojmenovaná podle města Augustov ležícího na jejím západním okraji. Rozkládá se na území Polska (1140 km²), Litvy (270 km²) a Běloruska (190 km²). Krajina je plochá v důsledku würmského zalednění, s četnými písečnými dunami. Pokrývá ji původní středoevropský prales tvořený z více než 70 % borovicí lesní, dále zde roste smrk ztepilý, bříza bělokorá a olše lepkavá. Klima je drsné, kontinentální: průměrné letní teploty dosahují 17,3 °C a zimní –5,6 °C, sněhová pokrývka se drží okolo sta dní. Hlavními řekami v oblasti jsou Rospuda a Czarna Hańcza, nachází se zde množství jezer, z nichž nejvýznamnější jsou Wigry, Sajno, Necko a Kalejty. V 19. století byl přes les vybudován Augustovský průplav.\n\nV pralese se nachází množství rašelinišť, v podrostu se udržely glaciální relikty jako vlochyně bahenní nebo bříza nízká. V pralese žije okolo dvou tisíc živočišných druhů, z toho 297 druhů obratlovců, např. vlk obecný, rys ostrovid, psík mývalovitý, los evropský, jelen lesní, jezevec lesní, bobr evropský, včelojed lesní, orlík krátkoprstý, čáp černý, tetřev hlušec, žluna šedá i vzácné druhy motýlů (žluťásek borůvkový, modrásek černoskvrnný, ohniváček rdesnový, perleťovec mokřadní a okáč hnědý). Za zástupců původní fauny byl vyhuben zubr evropský a pratur.\n\nVe středověku oblast obývali Jotvingové, po jejich vyhlazení se prales stal honitbou polských králů. Využíval se i ekonomicky: těžba dřeva, výroba dřevěného uhlí, těžba goethitu, včelařství. Místo bylo bojištěm za lednového povstání, první světové války i druhé světové války, kdy v okolí vesnice Szczebra Němci zavraždili okolo osmi tisíc lidí, převážně Židů. O historii kraje svědčí \"Święte Miejsce\", původní pohanské obětiště s kapličkou a hřbitovem. V roce 1988 byl v severozápadní části pralesa vyhlášen národní park Wigry, významnými přírodními rezervacemi jsou také \"Kuriańskie Bagno\" a \"Kozi Rynek\". Přes lokalitu \"Powstańce\" vede cyklostezka.\n\n"}
{"id": "1374780", "url": "https://cs.wikipedia.org/wiki?curid=1374780", "title": "Draftsight", "text": "Draftsight\n\nDraftSight je 2D CAD software od společnosti Dassault Systèmes, který je společně s AutoCADem nejrozšířenější na světě. Umožňuje vytváření, načítání, ukládání a sdílení souborů DWG a DXF. Produkt DraftSight je v základní verzi dostupný zdarma.\n\nDraftSight je k dispozici v těchto typech licencí.\nJe bezplatná verze produktu, je možné ji požívat i ke komerční činnosti.\nJe placená verze produktu, která rozšiřuje funkce DraftSight Free o celou řadu funkcí, jako například knihovny návrhů, porovnání výkresů, dávkový tisk, podpora formátu DNG, generátor G-kódu, PDF podklad, databáze normalizovaných součástí a programovací rozhraní.\nJe placená verze produktu určená zejména pro zákazníky, kteří chtějí mít k dispozici technickou podporu. Obsahuje funkce DraftSight Free a DraftSight Professional rozšířené o možnost síťového licencování, hromadné instalace a služby technické podpory od společnosti Dassault Systèmes.\n\nPodporovanými formáty souborů jsou *.dwg a *.dxf. V obou případech DraftSight poskytuje kompatibilitu se soubory od verze R12 až po nejnovější.\nVerze DraftSight Free vyžaduje po svém spuštěni aktivaci. Aktivaci můžete provést kdykoliv během následujících 30 dní. Pro aktivaci je vyžadováno připojeni k internetu a platná emailová adresa, na kterou bude odeslán aktivační email.\nAktivace DraftSight je vázána na uživatele (uživatelský učet), nikoliv na konkrétní počítač. Pokud je na jednom počítači používáno vice uživatelských účtů, tak je nutné aktivovat DraftSight pod každým účtem zvlášť. Aktivaci je dále nutné zopakovat po šesti a dvanácti měsících používání DraftSight a pak znovu každý rok. Aktivace je vyžadována z důvodů statistik společnosti Dassault Systemes.\nAngličtina, zjednodušená čínština, tradiční čínština, čeština, francouzština, němčina, italština, španělština, japonština, korejština, polština, portugalština, turečtina a ruština.\n\nDraftSight je kompatibilní s operačními systémy Microsoft Windows, MAC OS X a Linux (Fedora a Ubuntu). Od verze 2015 nepodporuje Windows XP.\n\nV roce 2005 začala německá společnost Graebert GmbH vyvíjet 2D CAD software s názvem ARES, který v roce 2010 uvedla na trh. O několik měsíců později jej koupila společnost Dassault Systèmes a začala s distribucí pod názvem DraftSight.\n\n"}
{"id": "1374786", "url": "https://cs.wikipedia.org/wiki?curid=1374786", "title": "Miroslav Toman (fotbalista)", "text": "Miroslav Toman (fotbalista)\n\nMiroslav Toman (* 1936) je bývalý český fotbalový obránce. Věnoval se také skoku do výšky.\n\nV československé nejvyšší soutěži hrál za Jiskru Otrokovice v ročníku 1964/65 při její jediné účasti, aniž by skóroval. Za Otrokovice nastupoval také ve II. lize.\n\n\n"}
{"id": "1374788", "url": "https://cs.wikipedia.org/wiki?curid=1374788", "title": "Dereje Alemu", "text": "Dereje Alemu\n\nDereje Alemu je etiopský profesionální fotbalista, který hraje jako brankář za Muger Cementu.\n\nAlemu hrál za etiopský národní tým v roce 2014.\n\n"}
{"id": "1374789", "url": "https://cs.wikipedia.org/wiki?curid=1374789", "title": "Dogu Perincek", "text": "Dogu Perincek\n\nDoğu Perincek (* 17. června 1942 Gaziantep) je turecký právník, politický aktivista a, od roku 2015, předseda levicové \"Vatan Partisi\", turecké novodobé dělnické strany.\n\nNarodil se do v roce 1942 jako syn zástupce vrchního prokurátora tureckého nejvyššího soudu. Po studiích německého jazyka v Mnichově dokončil v roce 1964 bakalářské studium na právnické fakultě v Ankaře a získal doktorát v Berlíně. Krátce po studiích vstoupil do aktivní politiky jako spoluzakladatel maoistické komunistické strany TİİKP. Po vojenském puči prezidenta Evrena v roce 1980 však z aktivní politiky odešel. V roce 1992 stál u zrodu nové Dělnické strany Turecka, která se v roce 2015 přetavila ve Vlasteneckou stranu, Vatan Partisi.\n\nJe známým popíračem arménské genocidy, za což byl odsouzen švycarskými soudy v roce 2007, avšak po odvolání k Velkému senátu Evropského soudu pro lidská práva byl osvobozen na základě svobody slova. Turecký soud ho v roce 2013, jako sekulárního ultranacionalistu, obvinil z terorismu (\"kauza Ergenekon\") a odsoudil na doživotí, přičemž v roce 2014 byl z vězení propuštěn a sám odhalil již veřejně známou skutečnost, že spolupracuje s vládnoucí Stranou spravedlnosti a rozvoje (AKP) a jejím vůdcem, Recepem Tayyipem Erdoganem.\n"}
{"id": "1374795", "url": "https://cs.wikipedia.org/wiki?curid=1374795", "title": "Femi Benussiová", "text": "Femi Benussiová\n\nEufemia Benussiová (* 4. března 1945 Rovigno) je italská herečka, známá pod jmény Femi Benussi nebo Femy Martin. Narodila se v Rovinji, která po druhé světové válce připadla Jugoslávii, s herectvím začínala v divadle v Rijece. Roku 1964 se odstěhovala za snoubencem do Říma, o rok později ji Massimo Pupillo obsadil do filmu \"Rudý kat\", inspirovaného dílem markýze de Sade. Hrála také jednu z hlavních rolí v Pasoliniho filmu \"Dravci a vrabci\", vynikla však jako hvězda žánrů commedia sexy all'italiana, giallo a spaghetti western. Na vrcholu slávy točila až patnáct filmů ročně, po třicítce však dostávala stále méně příležitostí a v roce 1983 hereckou kariéru ukončila. \n\n"}
{"id": "1374799", "url": "https://cs.wikipedia.org/wiki?curid=1374799", "title": "Horní Brána (rozcestník)", "text": "Horní Brána (rozcestník)\n\nSlovní spojení Horní Brána má více významů:\n\n\n\n\n"}
{"id": "1374800", "url": "https://cs.wikipedia.org/wiki?curid=1374800", "title": "Metrostav Development", "text": "Metrostav Development\n\nMetrostav Development a.s. je česká firma. Zastřešuje od roku 2008 veškeré developerské aktivity skupiny Metrostav. Staví bytové domy pro rezidentní bydlení a také administrativní budovy či obchodní prostory.\n\nSpolečnost připravuje projekty od akvizice a prvotního konceptu, přes jejich stavbu a prodej bytů nebo pronájem komerčních projektů a jejich následný prodej institucionárnímu investorovi.\n\nZa dobu své existence společnost dokončila a předala do užívání již více než 2 000 bytů v desítce projektů a řadu administrativních budov.\n\n\n"}
{"id": "1374801", "url": "https://cs.wikipedia.org/wiki?curid=1374801", "title": "Seznam nejvyšších budov ve Spojeném království", "text": "Seznam nejvyšších budov ve Spojeném království\n\nTento seznam zahrnuje dokončené stavby ve Spojeném království, které mají výšku nejméně 100 metrů (330 ft). Výška nezahrnuje stožáry a další prvky přidané po dokončení stavby. (akutualizováno duben, 2018)\n"}
{"id": "1374804", "url": "https://cs.wikipedia.org/wiki?curid=1374804", "title": "Zoran Đorđević", "text": "Zoran Đorđević\n\nZoran Đorđević (* 7. listopad 1962, Valjevo) je srbský i brazilský filmový režizér, scenárista i producent. Absolvent FAMU (Filmová a televizní fakulta Akademie múzických umění v Praze).\n\n\n\n"}
{"id": "1374805", "url": "https://cs.wikipedia.org/wiki?curid=1374805", "title": "Hisaši Inoue", "text": "Hisaši Inoue\n\nInoue Hisaši (japonsky 井上 ひさし), (16. listopadu 1934, Kawaniši – 9. dubna 2010, Kamakura) byl předním japonským dramatikem a autorem smyšlených humoristických povídek. V letech 1961 až 1986 vystupoval pod pseudonymem Učijama Hisaši (内山 廈).\n\nNarodil se v malém městě Kawaniši-mači (川西町) v prefektuře Jamagata, v němž vedl jeho otec lékárnu. Otcovým snem však bylo stát se spisovatelem. Podařilo se mu napsat román, za nějž dostal cenu. Následně na to mu byla nabídnuta práce scenáristy ve velké filmové společnosti Shochiku v Tokiu, kterou přijal. Avšak než se stačil i se svou rodinou odstěhovat do Tokia, vážně onemocněl a zanedlouho nemoci podlehl. Po otcově smrti byl Inoue zaslán do katolické internátní školy, kde získal základní vzdělání. Vystudoval Sophia University v Tokiu. Otcova smrt jej ovlivnila jakožto spisovatele, převzal jeho sen. Již v 7 letech psával smyšlené romány, za jejichž kompozici nebyl kladně hodnocen, protože se neopíraly o každodenní život. Stal se scenáristou v médiích a začal psát hry. Ve 30 letech začal psát romány.\n\nJeho literární kariéra započala již v dobách studia. V té době psal scénáře pro divadlo v Tokiu a produkoval vlastní hry.\nV roce 1964 se stal spoluautorem scénáře loutkové televizní show pro děti Hyokkori Hyotanjima, která byla vysílána po dobu pěti let s počtem 1200 epizod. \n\nRoku 1969 byla produkcí Teatro Echo natočena jeho první divadelní hra Nihonjin no Heso. Jednalo se o komedie provázenou hudbou a písněmi. Žánr komedie se stal od té doby stěžejním žánrem jeho tvorby. Ve stejném roce získal cenu Kishida Drama Award a Cenu podporující umění pro nové umělce, která byla udělena ministrem školství, kultury, sportu, vědy a techniky.\nRoku 1984 založil vlastní divadelní soubor Komatsuza, kde byly hrány jeho hry. Hry, jež byly založené zejména na humoru, představovaly jeho znalost a hlubokou náklonnost k japonskému jazyku.\nV roce 1988 dokončil komickou trilogii: \"Kirameku seiza\", \"Yami ni saku hana\", \"Yuki ya kon kon\". Tato trilogie představuje obraz obyčejných lidí v období Šówa.\nI přes svou divadelní činnost Inoue pokračoval v psaní románů, za něž dostal mnohá ocenění. Roku 1986 získal Cenu Seiun za nejlepší román Kirikiriiin. Tento román je útokem proti centralizované kultuře v Tokiu. Zobrazuje život lidí postižených chudobou, kteří jsou nuceni opustit svůj domov v Tohoku a hledat nový slušný život v hlavním městě. Původně bylo toto dílo zpracováno jako divadelní hra v roce 1964.\nV devadesátých letech Inoue začal otáčet svou vizi směrem k Hirošimě a Nagasaki. \n\nV roce 1986 získal další literární cenu Yoshikawa Eiji za Treasury of Disloyal Retainers, roku 1992 cenu Tanizaki za Shanghai Moon, roku 1991 cenu Kikuchi Kan za Tokyo Seven Roses.\nV roce 2004 byl japonskou vládou jmenován Person of Cultural Merit a získal řád kultury.\n\nJeho dílo je zasaženo válečnými událostmi, které ho poznamenaly. Jako dítě se obával, že kvůli válce zemře. Konec války mu umožnil nový pohled na svět.\nVe srovnání s ostatními moderními japonskými spisovateli jeho díla jsou silně ovlivněna japonskou kulturou. Jeho tvorba měla vliv na japonská média a divadelní kulturu. Vynikají vysokým jazykovým stylem japonského jazyka. Díky vytříbenému jazyku a užitým výrazům jsou jeho díla těžce přeložitelná. Jsou však cenným zdrojem o japonské kultuře a perspektivě.\nSmrt otce a období války jej poznamenaly natolik, že ztvárňoval život obyčejných, chudých a slabých lidí, jejichž osudy byly pohnuté válkou. Prostřednictvím nich se snaží ukázat laskavou stránku společnosti a dát lidem naději. Soucítění s lidmi a společností zvyšovaly jeho popularitu\n\n"}
{"id": "1374813", "url": "https://cs.wikipedia.org/wiki?curid=1374813", "title": "Stavební právo", "text": "Stavební právo\n\nStavební právo upravuje v oblasti stavebnictví a územního plánování jednak vztahy osob, které vzájemně stojí v rovném postavení, tak i vztahy, ve kterých vystupuje orgán veřejné moci v nadřazeném postavení vůči ostatním účastníkům, kdy orgán veřejné moci v mezích daných příslušným právním předpisem rozhoduje o jejich právech a povinnostech či o určitém právním stavu. Na tomto základě stojí základní dělení stavebního práva na \"veřejné\" a \"soukromé\". Stavební právo zahrnuje jak normy práva veřejného, tak i soukromého.\n\n„V období 1. republiky neexistovalo jednotné stavební právo, bylo 5 stavebních řádů pro Čechy, Moravu a Slezsko. V období 2. světové války proběhla novela stavebních řádů a byly položeny počátky územního plánování na úrovni tehdejšího poznání. V roce 1949 bylo sjednoceno stavební právo pro území celé republiky prostřednictvím zákona č. 280/1949 Sb., o územním plánování a výstavbě obcí. Ve druhé polovině 50. let došlo k rozdělení územního plánování a stavebního řádu. Územní plánování bylo řešeno v zákoně č. 84/1958 Sb., o územním plánování a prováděcí vyhlášce k tomuto zákonu č. 153/1959 Ú. l., o územním plánování. Stavební řád byl řešen v zákonu č. 87/1958 Sb., o stavebním řádu a v jeho prováděcí vyhlášce č. 144/1959 Ú. l., kterou se provádí zákon o stavebním řádu. V roce 1976 byl vydán stavební zákon č. 50/1976 Sb., který platil až do konce roku 2006.“\n\nSoukromé stavební právo upravuje vztahy mezi osobami, které vystupují ve vzájemně rovném právním vztahu. Příkladem může být například vztah mezi stavebníkem a stavebním podnikatelem při uzavírání smlouvy o dílo na provedení určité stavby. V soukromém stavebním právu platí zásada \"praeter legem\".\n\nNejdůležitější předpisy soukromého stavebního práva:\n\n\nVeřejné stavební právo je v českých podmínkách v rozhodující míře již tradičně představeno \"stavebním zákonem\" a navazujícími \"právními předpisy\". Veřejné stavební právo upravuje vztahy mezi orgánem veřejné moci a ostatními účastníky vztahu. Ve veřejném stavebním právu platí zásada, že veřejnou moc lze uplatňovat pouze v případech, v mezích a způsoby, které stanoví zákon.\n\nNejdůležitější předpisy veřejného stavebního práva:\n\n\nSoučasný stavební zákon byl přijat 14. března 2006 jako zákon č. 183/2006 Sb., o územním plánování a stavebním řádu (stavební zákon). Tento zákon nabyl účinnosti k 1. lednu 2007, přičemž od té doby prošel několika novelizacemi. Tato úprava stavebního zákona z roku 2006 nahradila předchozí úpravu územního plánování z roku 1976, která již nevyhovovala dnešním potřebám. Stávající úprava stavebního zákona je systematicky členěna na 7 částí:\n\nStavební zákon je dále výslovně doprovázen zákonem č. 184/2006 Sb., o odnětí nebo omezení vlastnického práva k pozemku nebo stavbě (zákon o vyvlastnění). Dále také zákonem č. 186/2006 Sb., o změně některých zákonů souvisejících s přijetím stavebního zákona a zákona o vyvlastnění, kterým se výslovně změnilo a doplnilo 51 souvisejících zákonů. Na interpretaci a aplikace současného stavebního zákona má zásadní vliv také zákon č. 500/2004 Sb., správní řád.\n\nNezanedbatelnou roli při tvorbě stávající úpravy stavebního zákona hrálo i členství České republiky v Evropské unii. Zejména je třeba zmínit Evropskou dohodu o přidružení, jejíž realizace v oblasti územního plánování je založena na vzájemné spolupráci smluvních stran, a to zejména ve smyslu čl. 81 o životním prostředí, čl. 82 o dopravě, čl. 83 o telekomunikacích a čl. 87 o regionálním rozvoji.\n"}
{"id": "1374816", "url": "https://cs.wikipedia.org/wiki?curid=1374816", "title": "Silvia Hroncová", "text": "Silvia Hroncová\n\nSilvia Hroncová (* 22. června 1964, Bratislava) je slovenská teatroložka a kulturní manažerka.\n\nV letech 1983–1988 vystudovala mezifakultní obor Estetika – divadelní věda na Divadelní fakultě Vysoké školy múzických umění a Filozofické fakultě Univerzity Komenského v Bratislavě (titul Mgr.). Zaměřovala se především na současné slovenské drama a národnostní divadla.\n\nV letech 1988–1996 působila v Ústavu umělecké kritiky a divadelní dokumentace v Bratislavě. V letech 1996–2005 byla šéfredaktorkou slovenského odborného časopisu \"Divadlo v medzičase\".\n\nV letech 1999–2006 byla ředitelkou Divadelního ústavu v Bratislavě a současně členkou rady Slovenských institutů při Ministerstvu zahraničních věcí SR.\n\nV době jejího působení získal Divadelní ústav řadu knižních i dalších ocenění, např. Pražské Quadrienale.\nSpolupracovala s Ministerstvem kultury SR na přípravě projektu \"Strategie spuštění a provozu nové budovy Slovenského národního divadla\". Následně se podílela ve funkci generální ředitelky Slovenského národního divadla v Bratislavě (2006–2009) na realizaci tohoto projektu, zahrnující mj. dokončení a zprovoznění budovy, vytvoření podoby tří uměleckých souborů a začlenění uměleckých souborů z Divadla P. O. Hviezdoslava a Malé scény. Divadlo bylo v nové budově slavnostně otevřeno prezidentem SR dne 14. dubna 2007. Během jejího působení ve Slovenském národním divadle získalo divadlo řadu významných ocenění, např. za nejlepší inscenaci sezony (opera Orfeus a Eurydika).\n\nPo odchodu ze Slovenského národního divadla v roce 2009 se stala generální ředitelkou mediální společnosti FILM EUROPE.\n\nV rámci svého působení zde stála u zrodu prvního evropského filmového televizního kanálu Film Europe Channel a podílela se mj. na tvorbě projektu \"Strategie digitalizace kin na Slovensku\" a na formování distribuce slovenských a zahraničních filmů na Slovensku a v Čechách.\n\nV srpnu 2013 se stala ředitelkou Opery Národního divadla a Státní opery v Praze. Současně s ní byl do vedení souborů jmenován nový umělecký šéf Petr Kofroň (hudební skladatel) a dva hudební ředitelé – Robert Jindra pro soubor Opery ND a Martin Leginus pro soubor Státní opery.. Od 1. srpna 2016 se pak hudebními řediteli stali Jaroslav Kyzlink (pro Operu ND) a Andrea Sebastian Weiser (pro Státní operu).\n\nK mimořádným vystoupením nebo hostování přivedla do Prahy řadu světových umělců, např. tenoristu José Curu (2015 – v titul. roli opery \"Otello\"), operního pěvce a dirigenta Plácido Dominga (2017 – \"Don Giovanni\"), sopranistku Evu Hornyákovou (2014 – v roli Magdy v opeře G. Pucciniho \"La rondine\"), dirigenta Marca Guidarini (2015 – Mefistofeles), Yusufa Eyvazova (2018 – v roli Kalafa v Pucciniho \"Turandot\" a jako Radames ve Verdiho \"Aidě\"), kanadskou dirigentku Keri-Lynn Wilson (Rusalka v ND 28.3. a 31.3.2018), Editu Gruberovou a další umělce, k nimž patří např. Štefan Margita, Adam Plachetka, Štefan Kocán, Elena Zhidková, Christopher Ward (dirigent), Tomo Sugao (režisér) a další. V říjnu 2013 hostovala v pražské Státní opeře poprvé také Opera Slovenského národního divadla (G. Verdi: \"Rigoletto\").\n\nSoubor Opery ND pod jejím vedením pokračuje v úspěšné linii uvádění soudobé české opery. V březnu 2017 tak měla světovou premiéru opera \"Žádný člověk\" od Jiřího Kadeřábka a v prosinci 2017 světovou premiéru na Nové scéně opera Miloše Orsona Štědroně \"Don Hrabal\" v titulní roli s barytonistou Romanem Janálem.\n\nV souvislosti s rekonstrukcí Státní opery v Praze se jí podařilo od sezony 2016/2017 vytvořit program operních představení tak, aby mohly být úspěšně realizovány v Hudebním divadle Karlín a v Národním divadle.\n\nSoubor Opery ND rovněž úspěšně hostoval např. v Japonsku (2016).\n\nČinnost ředitelky Opery Národního divadla a Státní opery ukončila ke dni 23. května 2019. Novou ředitelkou Opery Národního divadla a Státní opery se stala od 1. června 2019 paní Bohdana Malik. \n\n\n\n\n\n\n\n\n\n"}
{"id": "1374839", "url": "https://cs.wikipedia.org/wiki?curid=1374839", "title": "Zelenečská", "text": "Zelenečská\n\nZelenečská je ulice v Hloubětíně na Praze 14, která spojuje ulici Kbelskou a křižovatku ulic Slévačská a Nástrojářská. Směrem od západu do ní postupně ústí ulice V Novém Hloubětíně, V Humenci, Nehvizdská, Zálužská, Zámečnická a Mochovská. Má přibližný západovýchodní průběh a je paralelní s hlavní severní hloubětínskou tepnou – ulicí Kolbenovou.\n\nNazvána je podle středočeské obce Zeleneč v okrese Praha-východ. Vznikla a byla pojmenována v roce 1933, nejstarší část je západní, směrem na východ byla prodloužena v roce 1962 a znovu v roce 1973.\n\nOd července do podzimu 2019 probíhá rekonstrukce komunikace, která zahrnuje úpravy inženýrských sítí, navýšení parkovacích míst, nové veřejné osvětlení, nový povrch vozovky a zámkovou dlažbu na chodnících. V rámci prací byly pokáceny desítky stromů a keřů, které však byly nahrazeny novou výsadbou.\n\nTvoří jednu z hlavních páteří sídliště Hloubětín, pouze v nejstarší západní části jsou rodinné domy se zahradami. Ulice je v celém profilu jednosměrná.\n\n\n\n"}
{"id": "1374846", "url": "https://cs.wikipedia.org/wiki?curid=1374846", "title": "Plogging", "text": "Plogging\n\nPlogging (švédsky: \"plocka upp\") je kombinace běhu a sbírání odpadků. Tato aktivita vznikla organizovaně v roce 2016 ve Švédsku, v roce 2018 se rozšířilo povědomí o ní i v dalších zemích. Kromě obyčejného běhu umožňuje i další pohyby, jako například dřepy, ohýbání se a různé protahování. Zároveň pomáhá přírodu a veřejná prostranství vyčistit od znečištění především plasty. Je rozšířený především ve Švédsku, rozšířil se také do dalších evropských zemí, dále Austrálie či USA. V roce 2018 Asociace společenské odpovědnosti společně se členy platformy do České republice přinesli tuto ecofriendly aktivitu pod názvem Plogging Česko. Plogging v Česku podporuje také Švédské velvyslanectví v Praze. \n\n"}
{"id": "1374852", "url": "https://cs.wikipedia.org/wiki?curid=1374852", "title": "Jindřich Hájek (fotbalista)", "text": "Jindřich Hájek (fotbalista)\n\nJindřich Hájek (* 11. července 1943) je bývalý český fotbalista, který nastupoval jako obránce a záložník.\n\nV československé lize hrál za Spartak ZJŠ Brno (dobový název Zbrojovky), aniž by skóroval. Debutoval v pondělí 27. srpna 1962 v Brně – Za Lužánkami v zápase s pražskou Duklou (výhra domácích 2:1). Naposled nastoupil v neděli 8. listopadu 1964 ve Vršovicích – Ďolíčku proti ČKD Praha (dobový název Bohemians), utkání skončilo nerozhodně 0:0. Hrál také II. ligu za zbrojovácké B-mužstvo.\n\nV brněnském dresu odehrál tři celá utkání ve Veletržním poháru v ročníku 1963/64.\n\n"}
{"id": "1374857", "url": "https://cs.wikipedia.org/wiki?curid=1374857", "title": "Média v Maďarsku", "text": "Média v Maďarsku\n\nMédia v Maďarsku tvoří hromadné sdělovací prostředky (masmédia) na území Maďarska a zahrnují denní tisk, časopisy, televizi, rozhlas a internetové portály.\n\n\nseriózní\n\n\nbulvární\n\n\n\n\nMédiaszolgáltatás-támogató és Vagyonkezelő Alap (MTVA)\n\nMaďarská státní médiální skupina vznikla roku 2011. Skládá se z Magyar Rádió (Maďarský rozhlas), Magyar Televízió (Maďarská televize), Duna Televízió (televize Duna) a MTI (maďarská tisková agentura)\n\n\nKomerční skupina RTL vlastní nejsledovanější televize v Maďarsku. Vlajková loď RTL Klub je nejsledovanější maďarský kanál.\n\n\nKomerční skupina TV2 má menší sledovanost než konkurenční RTL.\n\n\n\n"}
{"id": "1374858", "url": "https://cs.wikipedia.org/wiki?curid=1374858", "title": "Luís Amado Carballo", "text": "Luís Amado Carballo\n\nGustavo Luis Amado Carballo (2. května 1901 Pontavedra − 3. září 1927 tamtéž) byl básníkem a spisovatelem v galicijštině. Spoluzakladatel časopisu Alborada. Hlavní iniciátor a umělec nové tendence v poezii první poloviny 20. století – hylozoismu. Byl jedním z nejvýznamnějších básníků své doby. Od roku 1982 se slaví Den galského umění na jeho počest.\n\nNarodil se do konzervativní rodiny. Příjmení La Riega se vztahovalo k slavnému historikovi Celso García de la Riega, který představil teorii Galician Colón. Studoval filosofii na Univerzitě v Santiagu de Compostela. Avšak tato studia nedokončil. Roku 1920 se přestěhoval do Madridu s touhou stát se novinářem. Tohoto snu se mu však podařilo docílit jen částečně. Vedl nespoutaný bohémský život a účastní se různých literárních shromáždění. Roku 1922 společně s Xoánem Vidal Martínezem založili časopis Alborada. Roku 1924 působil dočasně jako učitel a posléze se stal redaktorem La Concordia ve městě Vigo v Pontevedra. Zemřel ve věku 27 let na následky tuberkulózy.\n\nAmado Carballo je autorem několika prozaických děl, ale znám je především jako autor poezie a jako zakladatel hylozoismu.\nJeho poetická tvorba měla vliv na americkou a evropskou avantgardu. Jeho poezie představuje tradiční galicijskou formu v menších uměleckých kompozicích. Užívá oktosyllabický verš, který má 8 metrických slabik. Rytmicky uspořádané sloky a zvukomalba. Klíčovou úlohu ve všech jeho básnických skladbách sehrává krajina, zejména pak ústí Pontevedra. Při popisu krajiny hojně užívá personifikaci. Uměleckými prostředky v jeho básnických skladbách je metafora a podobnost, které působí na smysly a jsou pouze scénickým zobrazením. Jeho lyrika se pohybuje na půli cesty mezi tradičním zobrazením tématu krajiny, personifikované přírody, chuti do života na zemi a mezi vytvářením nových snímků. Objevuje se personifikace krajiny s užitím impresionistických obrazů láskyplných barev, které dávají básním pravý smysl. Technika, kterou popisuje krajinu, se značně podobá technikám naivních malířů\nRoku 1919 vydal příběh napsaný ve španělském jazyce El emigrando (Emigrant), který byl zveřejněn v časopise Vida Gallega.\nO několik měsíců později bylo zveřejněno jeho dílo Amanecer v časopise Diario de Pontevedra.\nJe autorem básní La Estadea, Aurora de Nácar, Tríptico a Tórtola Valencia.\n\nNásledně vydal v těchto dvou uvedených časopisech příběh El Peregrino.\n\nRoku 1923 vydal novelu Os probes de Deus, která vypráví o devíti lidských osudech, které prožívají mezi stěnami ošetřovatelského domova.\nPřekládal díla také t francouzštiny. Z francouzštiny přeložil tři básně autora Paula Forta, a to Pegaria ao santo silenzo, O máis ledo dos lieds a A moza que morreu enamorada.\n\nPo nákaze tuberkulózou strávil léto v roce 1926 v malé vesničce Soutle de Montes. Podzim tohoto roku trávil v Santa Margarida, kde napsal většinu svých básní, a to například O Galo, která byla vydána po smrti, skládá se ze 17 básní.\nV roce 1927 vyšlo jeho další dílo Proel, jež bylo publikováno ještě za jeho života. Skládá se z 35 skladeb. Snaží se v něm propojit tradici s moderním pojetím vztahu k zemi.\n\n"}
{"id": "1374867", "url": "https://cs.wikipedia.org/wiki?curid=1374867", "title": "Revúcká vrchovina", "text": "Revúcká vrchovina\n\nRevúcka vrchovina je geomorfologický celek Slovenského rudohoří na Slovensku. Představuje pás území od Lučence po Rožňavu, vtěsnaného mezi Stolické vrchy na severu a mírně zvlněnou Jihoslovenskou kotlinu. Nejvyšší vrch Veľký Radzim dosahuje 998 m n. m.\n\nRozsáhlé území vrchoviny se táhne v pásu od jihozápadu na severovýchod a obklopují ji Veporské vrchy (severozápad), Stolické vrchy (sever), Volovské vrchy (severovýchod a východ), Rožňavská kotlina a Slovenský kras (jihovýchod), Jihoslovenská kotlina (jih) a Ostrôžky (západ).\n\nRevúcká vrchovina patří do geomorfologické oblasti Slovenské rudohoří, subprovincie Vnitřní Západní Karpaty, provincie Západní Karpaty, podsystému Karpaty a Alpsko-himalájské soustavy.\n\nRevúcka vrchovina se člení na 5 geomorfologických podcelků a 9 části:\n\n\nNejlépe vrchy Revúcké vrchoviny leží v její severovýchodní části:\n\n\nSedla jsou většinou mělká a nevýrazná, nejvýznamnější jsou:\n\n\nDoliny probíhají převážně od severu na jih, ze Stolických hor do Jihoslovenské kotliny a tím směrem protékají i potoky a řeky. Západní část pohoří patří do povodí řeky Ipeľ, střední a východní část je součástí povodí Slané. Údolími také vedou komunikace a několik lokálních železničních tratí.\n\nRevúckou vrchovinu křižuje množství lokálních a několik regionálních turistických tras. Mezi významné trasy patří Cesta Márie Széchy, směřující z Muráně do Rimavské Soboty a důležitou křižovatkou turistických stezek je lokalita Hrádok nad Ochtinou. Velmi vyhledávanou lokalitou je národní přírodní památka Ochtinská aragonitová jeskyně, zapsaná na seznamu Světového dědictví UNESCO. Raritou je i nedokončený tunel pod Homôľkou (Slavošovský tunel).\n\n"}
{"id": "1374874", "url": "https://cs.wikipedia.org/wiki?curid=1374874", "title": "Jaroslav Bureš (malíř)", "text": "Jaroslav Bureš (malíř)\n\nJaroslav Bureš (7. března 1915 Zakřany − 18. května 1985 Praha) byl grafik, malíř, pedagog − profesor Univerzity Karlovy v Praze a vedoucí její Katedry výtvarné výchovy. Jeho akademickým zaměřením byla problematika výtvarného písma a dekorativní kompozice, na Univerzitě Karlově pracoval od roku 1945 do roku 1985 (postupně jako asistent, odborný asistent, docent, profesor, proděkan ped. fakulty) a byl zde oceněn Zlatým odznakem pedagogické fakulty a Medailí Univerzity Karlovy.\n\nV malířství se věnoval především krajinomalbě. Studoval v letech 1933−1938 na Vysoké škole architektury a pozemního stavitelství Českého vysokého učení technického v Praze, kresbu u národního umělce prof. Cyrila Boudy, prof. Oldřicha Blažíčka, prof. Josefa Sejpky a prof. Hanuše Folkmanna, a na Přírodovědecké fakultě Univerzity Karlovy v Praze.\n\nByl členem Jednoty výtvarných umělců v Praze, Svazu českých výtvarných umělců a Českého fondu výtvarných umělců.\n\n\n\n\n"}
{"id": "1374875", "url": "https://cs.wikipedia.org/wiki?curid=1374875", "title": "Den vlajky", "text": "Den vlajky\n\nDen vlajky je speciální svátek státu, země nebo území, spojený se státní, národní nebo i jinou vlajkou. Tento den je určený k oslavě historické události,\njako je například přijetí či první vyvěšení vlajky dané země. Tento den se vlajka slavnostně vyvěšuje a oslavuje.\n\nDen vlajky je obvykle zakomponován do národních zákonů, v některých zemích to může být např. vyhlášením hlavy státu. Zákon nebo vyhláška mohou stanovit: místa, čas a způsob, kterým jsou vlajky v tento den vyvěšovány.\n\nTyto svátky by neměly být zaměňovány za Světový den vlajek (anglicky \"World Vexillology Day\" nebo zkráceně \"Vexiday\"), který se slaví 1. října. Světový den vlajek je věnován vlajkám a jejich studiu (vexilologii). Datum bylo stanoveno podle data v roce 1961, kdy vyšlo první číslo \"The Flag Bulletinu\", prvního odborného časopisu věnovaného vlajkám. Také by neměly být zaměňovány s jinými státními svátky, při kterých se také vlajka vyvěšuje (např. vyhlášení nezávislosti).\n\n"}
{"id": "1374878", "url": "https://cs.wikipedia.org/wiki?curid=1374878", "title": "Bitva u Näfels", "text": "Bitva u Näfels\n\nBitva u Näfels je klíčová bitva švýcarské historie, která zmařila snahy rakouských Habsburků o (opětovné) ovládnutí Švýcarů. Odehrála se 9. dubna 1388 mezi jednotkami Staré švýcarské konfederace (kantonů Glarus, Uri a Schwyz) a oddíly věrnými Habsburkům, kterým velela hrabata z Toggenburgu a Sargansu.\n\nHabsburská strana sice byla zpočátku úspěšnější, když její několikanásobně silnější švýcarsko-rakouské vojsko napadlo oddíly Staré konfederace u Näfels a vytlačilo je do hor. \n\nOvšem disciplinovaní Švýcaři se nevzdali a počkali, až habsburská strana poleví v pozornosti a začne se zabývat rabováním, načež zahájili protiútok. \n\nZaskočení habsburští velitelé se po obnovení bojů pokusili se svojí rozklíženou armádou ustoupit za řeku k Weesenu, kde se hodlali zreorganizovat k dalšímu boji, ale tamní most neunesl záplavu těžce opancéřovaných válečníků a zřítil se, v důsledku čehož došlo k rozdělení habsburské armády a utopení či pobytí stovek jejich mužů.\n\nK další velké ofenzívě už habsburská strana nenašla síly a v roce 1389 uzavřela se Starou konfederací mír a uznala její samostatnost i velkou část jejích územních nároků.\n"}
{"id": "1374879", "url": "https://cs.wikipedia.org/wiki?curid=1374879", "title": "Jílecký potok", "text": "Jílecký potok\n\nJílecký potok je potok v okrese Český Krumlov v Jihočeském kraji, pravostranný přítok řeky Vltavy. Jeho celková délka činí 12,1 km. V horní části Jíleckého potoka je převážně štěrkovité dno. Dno je převážně písčité a jsou zde i hlubší tůně. Tok potoka je špatně přístupný. Spád je střední na délce toku 12,1 km je rozdíl nadmořské výšky mezi ústím a pramenem 350 m (2,75.%)\n\nJílecký potok pramení zhruba 1 km severozápadně od osady Zahrádka (Rožmitál na Šumavě) v Přírodním parku Poluška v nadmořské výšce cca 810 m. Protéká přírodním parkem okolo osady Osek a Sedlice, zde přibírá vody více menších nejmenovaných krátkých potoků. Dále pak osadou Malčice a u Mirkovic ve srázu pod silnicí Český Krumlov - Kaplice zde se do potoka postupně vlévají potoky Malčický a Mirkovický. Za osadou Mirkovice do potoka ústí větší potok Zubčický, poté Jílecký potok vtéká do širokého koryta okolo usedlosti Jílkův mlýn dále pak kolem místa zvaném Kulichův kříž, kde se asi po 1 km vlévá z levé strany do Vltavy mezi osadami Svachova Lhotka a Černice.\n\n\nPrůměrný průtok u ústí činí 0,39  m³/s.\n\n"}
{"id": "1374887", "url": "https://cs.wikipedia.org/wiki?curid=1374887", "title": "Miroslav Brýdl", "text": "Miroslav Brýdl\n\nMiroslav Brýdl (* 5. června 1941 Pardubice) je bývalý český politik. V letech 1990–2002 působil jako první porevoluční starosta Litomyšle.\n\nV roce 1964 vystudoval nejprve Ekonomickou fakultu Vysoké školy zemědělské v Praze a o čtyři roky později také Fakultu řízení na Vysoké škole ekonomické. Poté pracoval jako ekonom v litomyšlském středisku podniku Potravinoprojekt Praha.\n\nMiroslav Brýdl má tři děti. Jeho bratrem je bývalý svitavský starosta a senátor za okres Svitavy Jiří Brýdl.\n\nAktivně se zapojil do listopadového dění v roce 1989 v Litomyšli a podílel se na založení mistního Občanského fóra. Krátce před 17. listopadem se setkal v Praze s lidmi připravujícími obnovením sociální demokracie a angažoval se při obnově této strany. 8. února 1990 se stal místopředsedou ONV ve Svitavách. V roce 1990 se stal Miroslav Brýdl po listopadových komunálních volbách, kdy byl ještě jako člen ČSSD zvolený do litomyšlského zastupitelstva na kandidátce OF, poprvé starostou Litomyšle. V roce 1994 kandidoval a byl zvolený jako člen ODS. S občanskými demokraty se však Brýdl rozešel po událostech na konci roku 1997, které souvisely s nejasnostmi kolem financování ODS a vedly k pádu vlády Václava Klause. Na počátku následujícího roku se Brýdl spolupodílel na založení Unie svobody. Tato strana byla s jeho přispěním založená 17. ledna roku 1998 právě v Litomyšli, kam Brýdl pozval protiklausovsky orientovanou frakci v rámci ODS na její první a zároveň poslední setkání.\n\nVe funkci starosty zůstal až do roku 2002. V městské zastupitelstvu ale zůstal i po odchodu z funkce starosty. Do roku 2010 byl litomyšlským radním. Je mu přičítána zásluha na tom, že byl litomyšlský zámecký areál zapsaný na seznam památek UNESCO. a obecně zásluhy za rozkvět města po roce 1989.\n\nPůsobil také v krajské politice, a to v letech 2000–2008 pozici náměstka hejtmana Pardubického kraje a krajského radního pro kulturu.\n\n\n"}
{"id": "1374888", "url": "https://cs.wikipedia.org/wiki?curid=1374888", "title": "Zakládací listina sedleckého kláštera", "text": "Zakládací listina sedleckého kláštera\n\nZakládací listina sedleckého kláštera je listina, která vznikla mezi lety (1142) 1143–1148 a svědčí (notitia) o založení cisterciáckého kláštera Sedlec. Listina se dochovala v originále, který je uložen v Archivu Národního muzea.\n\nListina je raným příkladem listiny šlechtické, dokazující postupnou emancipaci svobodné vrstvy obyvatelstva. Jistý velmož Miroslav se v listině jednoznačně vymezuje jako vydavatel a zároveň daruje svoje majetky pro základ kláštera. Protože šlechta ještě nebyla v polovině 12. století jistě konstituována, listinu jako svědci svými pečetěmi stvrdili kníže Vladislav II., olomoucký biskup Jindřich Zdík a podle koroborace i pražský biskup Ota (pečeť se nedochovala a zřejmě ani neexistovala).\n\nListina neobsahuje datační formule. Vzhledem k tomu, že se jedná o listinu typu notitie, vznikla po právním založení kláštera (ten byl založen buď roku 1142–1143), naopak zřejmě nevznikla po 10. červenci 1148, kdy zemřel biskup Ota (zemřel jako první z osob podílících se na vzniku listiny). \n\nKrom Sedlce a kláštera ve Valdsasích jsou zmíněna ještě tato místa\n\n\n"}
{"id": "1374890", "url": "https://cs.wikipedia.org/wiki?curid=1374890", "title": "Protea repens", "text": "Protea repens\n\nProtea repens je stálezelený keř, endemit rostoucí v jižní Africe, konkrétně v Jihoafrické republice v provinciích Západní a Východní Kapsko. Patří do rodu protea, jenž je s více než 100 druhy nedílnou součásti tamní specifické vegetační formace nazývané fynbos.\n\nVědecké jméno dal rostlině Carl Linné, jenž ji neviděl, ale popisoval podle náčrtu, který pořídil lékař a biolog Herman Boerhaave. Na obrázku byla rostlina zobrazena jen s velmi krátkým stonkem a Linné se domníval, že je to rostlina poléhavá nebo plazivá a dal ji jméno \"repens\" ( plazivý). Rod \"Protea\" byl pro rozmanitost ve velikosti rostlin, barvě květů i způsobu růstu pojmenován podle řeckého boha Protea, proslulého mj. schopností měnit svou podobu.\n\nRoste zejména na půdách tvořených tvrdými, silně kyselými pískovci obsahujících jen minimum živin. Je tolerantní k širokému spektru půdy, od těžké jílovité až po hluboký písek, potřebuje však stanoviště s plným osluněním. Při déletrvajícím poklesu teploty pod -4 °C bývá vážně poškozená, byly vyšlechtěny chladu více odolné kultivary. Její stanoviště se většinou nacházejí v oblastech se suchým, teplým létem a studenou (krátkodobě až pod 0 °C), deštivou zimou. Vyskytuje se na rovinatých planinách i horských svazích, kde vystupuje až do nadmořské výšky 1500 m. Doba kvetení se liší podle místa výskytu, na západě je klima ovlivňováno studeným Benguelským proudem a na východě naopak teplým Agulhaským proudem. V zimě kvetou v západní části areálu a v létě ve východní, v dobách blízkých období dešťů. Mívají také rozdílnou barvu listenů, od bílé po tmavě červenou.\n\nVyrůstá v oblastech, kde se vyskytují rozlehlé požáry. V blízkosti obvykle roste trávovitá vegetace která usychá, je náchylná k šíření ohně a obvykle v intervalech deseti až třiceti let zahoří. \"Protea repens\" je, obdobně jako většina druhů rodu \"Protea\", přizpůsobena k přežívání požárů tím, že produkuje semena více způsoby. Jedná část semen bývá po dozrání průběžně rozesetá do půdy kde čekají na vyklíčení, druhá část je uzavřena v suchých květenstvích rostlin, které je uvolní až rostliny uhynou stářím nebo shoří. Požáry se vyskytují v pozdním létě nebo na podzim před obdobím dešťů, které semenům a následným semenáčům poskytnou dostatek vláhy aby dorostly do velikosti, při které přežijí následující horké a suché léto. Spálením okolní bylinné hmoty se navíc obohatí chudá půda o potřebné živiny.\n\nStálezelený, robustní keř se vzpřímenými větvemi rostoucími do výšky 2,5 až 4 m, ojediněle i 5 m, které vyrůstají z krátkého kmínku až 30 cm širokého. Lysé větve jsou porostlé střídavými, kožovitými listy, jejichž čepele bývají dlouhé 5 až 15 cm a široké 0,5 až 2 cm, čárkovité až obkopinaté, na bázi klínovité a na vrcholu okrouhlé, po obvodě jsou celokrajné a s téměř nerozlišitelnou svrchní a spodní stranou.\n\nNa koncích větví vyrůstají podlouhlá až obkónická květenství velká 10 až 16 × 7 až 9 cm. Květenství je tvořeno nahuštěnými, poměrně drobnými, oboupohlavnými květy zvonkovitého tvaru s vysoko čnícími čnělkami. Květy jsou zvenčí chráněny víceřadým zákrovem s barevnými listeny, vnější jsou lepkavé, vejčité, špičaté a dlouhé 1 až 2 cm, vnitřní kopinaté, dlouhé 8 až 11 cm a jsou zbarveny zeleně, krémově, růžově až tmavě červeně. Květy mají nerozlišené okvětí tvořeno čtyřmi bílými lístky, tři jsou chlupaté a částečně srostlé, jeden je volný a lysý. Čtyři tyčinky nesoucí prašníky vespod přirůstají k okvětí. Pestík z jednoho plodolistu má svrchní semeník s jednou čnělku dlouhou 7 až 9 cm. Květy obsahují hodně nektaru a přitahují různé druhy hmyzu; opylovány jsou ale obvykle ptáky, nejčastěji dlouhoocasou cukernatkou kapskou (\"Promerops cafer\") nebo různými strdimily (Nectarinidae). Květy také navštěvují mnozí brouci vrubouni a včely. Vůně květů není pro mnoho lidí libá.\n\nKvět bývá otevřen po dobu šesti až osmi týdnů a vytvoří jediné semeno, drobnou chlupatou nažku, která v uzavřeném květenství ještě dozrává po dobu dalších sedmi měsíců. Některá květenství následně zralá semena uvolní a ta se větrem rozptýlí po okolí, většinou ale zůstávají květenství uzavřená a podržují si semena i po řadu let, často do doby až stářím uhynou nebo jsou spálena požárem. Mnoho semen bývá napadeno larvami různých druhů hmyzu, předpokládá se, že jen ve 20 % opylených květů se dochovají semena schopná reprodukce.\n\nRostliny lze množit výsevem semen nebo řízkováním. Speciálně vypěstované hybridy nebo kultivary se pro zachování získaných vlastností množí výhradně řízky. Ty se řežou z polovyzrálého dřeva větví na délku 6 až 10 cm a sázejí do skleníků se spodním vytápěním a mlžením, po zakořenění se počátkem deštivého období vysazují na trvalé stanoviště. Starší rostliny špatně snáší přesazování a jakékoliv narušení kořenů. Semena se vysévají do připravené půdy před obdobím dešťů a vyklíčí asi za tři až čtyři týdny. Rostliny začínají kvést ve stáří čtyř až pěti let, dožívají se průměrně 30 roků. Větve s odkvetlými květenstvími se zkracují, aby se podpořil růst nových a tím i násada květenství.\n\nProtea repens patří k nejčastěji využívaným druhům v okrasném zahradnictví. Čerstvá květenství se používají jako řezané květiny a suchá pro suchou vazbu; dovážejí se i do České republiky. Tento druh byl jako prvý z rodu protea pěstován již roku 1774 v Královských botanických zahradách ve Velkém Londýně ve Velké Británii a v roce 1890 již byl žádanou ozdobou zahrad v Austrálii, na Novém Zélandu i ve spojených státech. Až do roku 1976 byl národní květinou Jihoafrické republiky. Pro domorodé obyvatelé jsou keře tradičním palivem pro otop i vaření. Z nektaru květů se varem získával hustý sirup užívaný k léčbě kašle a plícních neduhů.\n\nRostliny bývají během vlhkých a chladných letních měsíců napadány plísní \"Phytophthora camphora\", která poškozuje kořeny a ty odumírají. Listy jsou kožovité a tvrdé, což je chrání před napadení hmyzem nebo býložravci.\n\n"}
{"id": "1374902", "url": "https://cs.wikipedia.org/wiki?curid=1374902", "title": "Vladykino (stanice Moskevského centrálního okruhu)", "text": "Vladykino (stanice Moskevského centrálního okruhu)\n\nVladykino () je stanice na Moskevském centrálním okruhu. Na této stanici je možné přestoupit na stejnojmennou stanici na Serpuchovsko-Timirjazevské lince metra.\n\nStanice Vladykino se nachází na hranici čtvrtí \"Otradnoje\" () a \"Marfino\" () mezi \"Staniční ulicí\" () a \"Signalným projezdem\" () na východ od jejich křížení s \"Altufjevským šosse\" ().\n\nStanice disponuje dvěma ostrovními nástupišti, na jižním zastavují vlaky jedoucí ve směru hodinových ručiček, na severním nástupišti zastavují vlaky, které jedou opačným směrem. Vestibul, který je laděn do bílé barvy, se nachází nad oběma nástupišti a je propojen nadzemními průchody jak se Staniční ulicí na jedné straně tak i s Signalným projezdem na straně druhé. \n\nNa stanici Vladykino Serpuchovsko-Timirjazevské linky metra lze ze stanice Moskevského centrálního okruhu dojít krytým průchodem i přes ulici, bezturniketový přestup zde není umožněn. V blízkosti stanice se plánuje výstavba dopravně-přestupního uzlu. \n\n"}
{"id": "1374907", "url": "https://cs.wikipedia.org/wiki?curid=1374907", "title": "Bring Your Daughter... to the Slaughter", "text": "Bring Your Daughter... to the Slaughter\n\nBring Your Daughter... to the Slaughter - \"Přiveďte svou dceru... na porážku\" je druhý singl z alba Iron Maiden No Prayer for the Dying z roku 1990.\n\nPíseň byla původně natočena a vydána Brucem Dickinsonem pro soundtrack na , ale Stevovi Harrisovi se líbila, takže ji Iron Maiden upravili a znovu nahráli. Je to jediný singl kapely k dnešnímu dni, který se dostal na první místo žebříčku UK Singles Chart, přestože byl na BBC hrán velmi málo. \n\nV roce 1989, zatímco si Iron Maiden dávali pauzu od turné, Zomba požádal Dickinsona, aby napsal píseň pro Noční můru na Elm Street 5: The Dream Child. Dickinson se spojil s bývalým kytaristou Gillan (a budoucím kytaristou Iron Maiden) Janickem Gersem a nahrál píseň, o níž tvrdí, že ji napsal \"asi za tři minuty\" a projekt se rozrostl v album Tattooed Millionaire. Když Steve Harris slyšel dokončenou skladbu, rozhodl se, že to bude \"skvělé pro Maiden\" a přesvědčil Dickinsona, aby ho nezařadil do svého sólového alba.\n\nPůvodní verze písně, která získala ocenění Zlatá malina za \"Nejhorší originální píseň\" v roce 1989, je podle Dickinsona \"podstatně odlišná od verze Iron Maiden\", vysvětluje, že \"uspořádání je totožné, ale ta moje je více... upnutá\". Dickinsonova originální verze byla zařazena na druhý disk alba The Best of Bruce Dickinson v roce 2001.\n\nBruce Dickinson uvedl: \"Budeme to uvolňovat jako singl na Štědrý večer, abychom vyděsili Cliffa Richarda.\" To vedlo k tomu, že se skladba soutěžila s \"Spasitelovým dnem\" Cliffa Richarda pro vánoční skladbu číslo jedna v roce 1990, ale kvůli tomu, že byla oficiálně vydána až týden před Vánoci, šel rovnou na číslo jedna na britském Singles Chartu 30. prosince 1990. Toto bylo navzdory zákazu BBC, která odmítla hrát skladbu na Rádiu 1 a ukázal pouze 90 sekundový živý klip pro Top of the Pops. B-side pokrývají verze \"I'm a Mover\" (původně od skupiny Free) a \"Communication Breakdown\" od Led Zeppelin.\n\nKromě standardních edic 7 \"a 12\" byl singl také vydán jako speciální edice 7 \"flip-top \"brain pack \" vydání.\n\nVideoklip obsahuje záběry z The City of the Dead / Horror Hotel (John Llewellyn Moxey, 1960).\n\nStejně jako většina písní z alba No Prayer for the Dying, \"Přiveďte svou dceru na porážku\", byla zřídka hrána živě po doprovodném turné \"No Prayer on the Road\", kdy ji skupina hrála pouze ve vybraných termínech v letech 1992, 1993 a 2003 .\n\nAlbum pro Velkou Británii\n\n1.\"Bring Your Daugther... to the Slaughter\" (Bruce Dickinson) - 4:42 (7 \"& 12\")\n\n2.\"i'm a Mover\" (Andy Fraser, Paul Rodgers, Free Cover) - 3:26 (7 \"& 12\")\n\n3.\"Communication breakdown\" (Jimmy Page, John Bonham, John Paul Jones, Led Zeppelin Cover) - 2:42 (12 \") \n\nVýrobní kredity jsou upraveny z 7 palcových vinylových, a obrazových obalů.\n\nIron Maiden\n\n\nProducenti \n\n"}
{"id": "1374911", "url": "https://cs.wikipedia.org/wiki?curid=1374911", "title": "Gian-Matteo Ranzi", "text": "Gian-Matteo Ranzi\n\nGian-Matteo Ranzi (* 31. ledna 1948 Faenza) je bývalý italský zápasník, reprezentant v zápase řecko-římském. V roce 1969 vybojoval stříbro a v roce 1970 bronz na mistrovství Evropy. V roce 1971 zvítězil na Středomořských hrách. V roce 1972 vybojoval bronzovou medaili v kategorii do 68 kg na olympijských hrách v Mnichově. V roce 1976 ve stejné kategorii vypadl po dvou porážkách ve třetím kole. V roce 1971 vybojoval stříbro a v roce 1975 zvítězil na Středomořských hrách.\n\n"}
{"id": "1374916", "url": "https://cs.wikipedia.org/wiki?curid=1374916", "title": "Michaela Pašteková", "text": "Michaela Pašteková\n\nMichaela Pašteková (* 2. února 1982 Bratislava) je slovenská novinářka, teoretička umění a bývalá rapperka (vystupující pouze pod svým křestním jménem Michaela), známá spoluprací s Peterem Nagym, aktivní především v 90. letech 20. století, v současné době pracující jako kurátorka a pedagožka na vysoké škole výtvarných umění v Bratislavě (VŠVU).\n\nSe zpěvem začala už v útlém věku, po spolupráci na Nagyho albu vydala v roce 1994 první vlastní desku \"Sprayer Frayer\", na které se nácházel velmi úspěšný singl Sprayer. Další dvě desky vydala s dvouletými odstupy, v roce 1996 album \"Hey Pepe!\" a v roce 1998 album s číselným názvem \"16\". Následně svou pěveckou kariéru ukončila a začala se věnovat novinařině, na Univerzitě Komenského vystudovala obor estetika, kde se specializovala jako teoretička fotografie.\n\n\n"}
{"id": "1374923", "url": "https://cs.wikipedia.org/wiki?curid=1374923", "title": "Moras", "text": "Moras\n\nMoras (řecky \"Μόρας\") je kapela z Brna, hrající vlastní řeckou tvorbu žánru world music s prvky art rocku, popu a blues. Kapelu tvoří tři bratři řeckého původu, Jannis, který je autorem textů a hudby, Alexis a Markos. Aranžmá písní tvoří obvykle všichni společně, rozhodujícím kritériem je estetické a emocionální posílení tematologie veršů, které se ve většině případů točí okolo sebepoznávání člověka, pochopení jeho mentality a základních principů jeho existence ve vesmíru.\n\n\n\n"}
{"id": "1374938", "url": "https://cs.wikipedia.org/wiki?curid=1374938", "title": "Dlhé oko", "text": "Dlhé oko\n\nDlhé oko (polsky \"Długie Oko\") je nepatrné a pravděpodobně nestálé pleso v horní části \"Dlhej kotliny\" ve Veľké Studené dolině. Leží trochu na západ od Dlouhého plesa ve Vysokých Tatrách. Nemá žádný turistický význam. Jeho název je odvozen od blízkého Dlouhého plesa. Toto bezejmenné pleso uvádějí v polské Velké tatranské encyklopedii autoři Zofia Radwańska-Paryski, Witold Henryk Paryski.\n\n"}
{"id": "1374939", "url": "https://cs.wikipedia.org/wiki?curid=1374939", "title": "Ivar Bezkostý", "text": "Ivar Bezkostý\n\nIvar Bezkostý, Ivar Bezkostný či Ivar Bez Kostí (staronorsky \"Ívarr hinn Beinlausi\"; staroanglicky \"Hyngwar\"; † 870 nebo 873) byl vikingský vůdce, syn Ragnara Lodbroka a jeho třetí ženy Aslaug. Ve druhé polovině 9. století, po smrti svého otce, vedl spolu se svými bratry vikingskou invazi do anglosaské Anglie. Zřejmě byl mrzákem neschopným boje, kterého jeho muži museli na bojiště nosit, nicméně svoji tělesnou slabost vyvažoval vojenským a politickým géniem. \n\nV listopadu 866 (rok po smrti svého otce) dobyl York a později zajal a nechal umučit Ællu, krále Northumbrie, který měl v roce 865 podle legend nechat popravit jeho otce. Dále porazil Mercii a dobyl Nottingham, další obětí byla Východní Anglie, po jejíž porážce nechal umučit jejího krále Edmunda Mučedníka (865). \n\nJím vedené výboje položily základy dánské moci v Anglii. Jeho náhlá smrt v roce 870 vikingy velmi oslabila a otevřela cestu úspěchům Alfréda Velikého, který jeho nástupce postupně porazil a zpacifikoval.\n"}
{"id": "1374950", "url": "https://cs.wikipedia.org/wiki?curid=1374950", "title": "Birminghamská kampaň", "text": "Birminghamská kampaň\n\nBirminghamská kampaň byla kampaň spuštěná v roce 1963 organizací Southern Christian Leadership Conference (SCLC) s cílem upozornit na úsilí Afroameričanů v Birminghamu v Alabamě o integraci a ukončení rasové segregace. Kampaň vedli Martin Luther King Jr., James Bevel, Fred Shuttlesworth a další. Kampaň založená na principu nenásilných přímých akcí vyústila v konfrontaci obyvatel Birminghamu, postupné zrušení diskriminačních právních předpisů a přijetí federálního zákona Civil Rights Act of 1964.\n\nNa začátku 60. let 20. století byl Birmingham jedním z nejvíce rasově segregovaných měst v USA. Protesty začaly bojkotem obchodů a podniků v centru města za účelem rušení rasové segregace. Bojkot byl neúspěšný, proto se do protestů zapojila organizace SCLC a připravila dlouhodobou kampaň, jejímž prvním výrazným momentem byl projekt C, který zahrnoval řadu protestů v sedě (tzv. sit-in), kdy si Afroameričané sedali na místa vyhrazená pouze pro bílé, což vedlo k masovému zatýkání.\n\nPoté, co kampani začali docházet dobrovolníci, James Bevel vymyslel, že by se sit-inů mohli účastnit studenti a žáci, které nejdříve provede školením nenásilné přímé akce. Přímé akce se realizovaly v podobě sit-inů v restauracích nebo pochody. Tento protest vedl k tisícům zatčených studentů, proti kterým byly použity také vodní děla a útoční psi. Birminghamská policie byla vedena nekompromisním Bullem Connorem.\n\nV roce 1963 označil reverend Martin Luther King Jr. Birmingham v Alabamě za nejvíce rasově segregované město v USA. Přestože bylo z 350 000 obyvatel města 60 % bělochů a 40 % Afroameričanů, Afroameričané neměli žádné zástupce v policejních ani hasičských jednotkách, prodavače v obchodech, řidiče veřejné dopravy, pracovníky v bankách nebo záložnách. Pro Afroameričany byly vyhrazeny dělnické a rolnické pozice a pozice služek, uklízeček a údržbářů. V případě propouštění byly nejdříve propouštěni Afroameričané. Míra nezaměstnanosti Afroameričanů byla 2,5 krát vyšší než bělochů. Jejich průměrný příjem byl sotva poloviční oproti průměrnému příjmu bělochů. V roce 1960 bylo pouze 10 % Afroameričanů, kvůli diskriminačnímu správnímu řízení, registrováno k volbám. \n\nMezi lety 1945 a 1962 se ve město odehrálo 50 rasově motivovaných bombových útoků, které nikdy nebyly vyřešeny. Častým cílem útoků žhářů byly kostely Afroameričanů, které sloužily jako centra pro osvětu v občanských právech. Kvůli útokům si město vysloužilo přezdívku Bombingham. V sousedstvích, kde se prolínaly bělošské a černošské čtvrti bylo tolik útoků, že obdržela přezdívku Dynamite Hill. \n\nV druhé polovině 50. let se Afroameričané začali v Birminghamu organizovat, aby společně bojovali za svá občanská práva. Poté, co byla v roce 1956 státem Alabama zakázána působnost organizace National Association for the Advancement of Colored People (NAACP) na území státu, se reverend Fred Shuttlesworth rozhodl založit organizaci Alabama Christian Movement for Human Rights (ACMHR). Prvním cílem organizace bylo čelit perzekuci Afroameričanů pomocí žalob a protestů. Prvním úspěchem bylo, když soud rozhodl, že rasová segregace ve veřejných parcích je nepřípustná, Birmingham reagoval jejich kompletním uzavřením. Domov reverenda Shuttleswortha byl terčem opakovaných bombových útoků, stejně jako jeho farnost Bethel Baptist Church. V roce 1962 byl reverend Shuttlesworth zatčen za porušování segregačních zákonů. V reakci na neochotu vedení města se zabývat občanskými právy Afroameričanů Shuttlesworth povolal do města organizaci SCLC a Kinga. \n\nKing a SCLC právě ukončili kampaň ve městě Albany v Georgii, která skončila neúspěchem. Hledali proto novou možnost si zlepšit reputaci a posílit hnutí za občanská práva. Poučení z Albany je vedlo ke snížení cílů, zatímco v Albany usilovali o celkové zrušení rasové segregace, v Birminghamu se soustředili na zrušení segregace v obchodech a centru města, stejně jako na znovuotevření veřejných parků a zlepšení pracovních podmínek pro Afroameričany. Proti hnutí se postavil komisař místní policie a zarytý zastánce segregace Eugene \"Bull\" Connor. Connor například věřil, že hnutí za občanská práva je zástěrkou pro komunistickou destabilizaci USA a bombové útoky na afroamerické kostely dával za vinu právě Afroameričanům. Connor v roce 1961 vědomě nechal dav zbít aktivisty z Freedom Riders. SCLC a King věřili, že Connorova nekompromisnost přiláká potřebnou pozornost médií.\n\nProtesty začaly v roce 1962, kdy lokální afroameričtí studenti, inspirováni bojkotem autobusové dopravy v Montgomery, vyhlásili roční bojkot obchodů v centru města. Bojkot způsobil 40% pokles tržeb. Město reagovalo převedením 45 000 dolarů (360 000 dolarů po započítání inflace k roku 2018) ze sociálního fondu, který sloužil především chudým Afroameričanům, na podporu obchodů. Bojkot obchodů byl zvolen jako více efektivní oproti tlaku na politiky (i kvůli malé míře registrovaných Afroameričanů). Velký dopad měl bojkot především před Velikonocemi, což bylo pro obchody druhé nejvytíženější období v roce. Informační kampaň o bojkotu vedli především církevní osobnosti, které je dále šířily mezi obyvatele během bohoslužeb. Centrum města bylo střeženo aktivisty, kteří měli zabránit neinformovaným nebo nezúčastněným Afroameričanům nakupovat. Nicméně na obchody tlačil také Bull Connor, který majitelům obchodů vyhrožoval, že pokud nebudou dodržovat segregační nařízení, tak příjdou o licenci. \n\nPříjezd Martina Luthera Kinga Jr. přilákal pozornost médií a mobilizaci podpory pro akce, nicméně ne všichni aktivisté jeho přítomnost vítali. Některým se nelíbilo, že King a SCLC přerušují a upozaďují aktivity a cíle místních skupin. Nicméně SCLC se přesto chopila vedoucí role. Wyatt Tee Walker, tehdejší výkonný ředitel SCLC, přišel se strategií, kdy se silné nenásilné hnutí postaví rasové segregaci ve městě, přičemž počítal s tím, že impulsivní Bull Connor zakročí násilím, které přiláká pozornost médií. Proto připravili projekt C (projekt confrontation, \"konfrontace\"). Název projekt C byl kódovým termínem, který měl předejít prozrazení akce v případě odposlouchávání telefonů. \n\nProjekt se soustředil na protestní sit-iny, kdy Afroameričané ve skupinkách nenásilně seděli na místech vyhrazených pro bílé, což se setkalo s násilím a zatýkáním, přičemž aktivisté po celou dobu zůstali nenásilní. Probíhaly především v jídelnách, knihovnách a kostelech pro bílé. Současně se konaly protestní pochody k veřejným budovám na podporu zajištění voličských práv. Taktikou bylo naplnit vězení aktivisty, což mělo donutit vedení města k dialogu. \n\nV dubnu 1963 Bull Connor získal soudní příkaz, který kriminalizoval protestující a zvýšil kauci na jejich propuštění z 200 dolarů na 1 500 dolarů (po inflaci v roce 2018 ze 2 000 dolarů na 10 000 dolarů). Fred Shuttlesworth nazval soudní příkaz jasným příkladem pošlapání občanských práv. SCLC se rozhodla příkaz ignorovat. Nicméně praxe zvýšení kaucí byla pro zdroje SCLC takřka likvidační. Vedení SCLC proto přemlouvalo Kinga, aby se vydal na fundraisingovou cestu po USA, což odmítl kvůli svým povinnostem v Birminghamu. Další protest se měl konat 12. dubna 1963 na jeho podporu vystoupil aktivista Ralph Abernathy. Účastnil se ho také King. Protest skončil jejich zatčením, pro Kinga to bylo již celkem 13. zatčení. Po zatčení byl King uvržen do vazby a nebyl mu umožněn kontakt s právníkem. Jeho žena Coretta Scott Kingová měla v reakci zavolat prezidentovi Kennedymu. O několik dní později obdržela také telefonát od první dámy Jacqueline Kennedyové. Zatčení Kinga konečně přitáhlo pozornost celostátních médií. Informování o bojkotu vedlo k bojkotu řetězcových podniků, kterým tak začaly klesat tržby v celých USA. Jejich majitelé proto začaly tlačit na vládu, aby situaci začala řešit. Dne 20. dubna 1963 byl King propuštěn. \n\nZatímco se média soustředila na Kinga, hnutí začali docházet dobrovolníci, kteří by chtěli riskovat uvěznění. I přesto, že Bull Connor nasadil proti protestujícícm také policejní psy, tyto incidenty nepřilákaly dostatečnou pozornost médií. Aktivista James Bevel proto navrhl alternativní akci s názvem Den D, která vyzvala místní žáky a studenty, aby se zapojili do protestů. King s nasazením dětí váhal, ale Bevel pro tuto akci získal dostatečnou podporu. Bevel věřil, že studenti jsou vhodnými protestujícími, protože jejich zadržení nezasáhne finanční situaci rodiny. Bevel poté vedl několik školení, jak vést nenásilný protest a jak se připravit na agresivitu policistů. Akce byla později přejmenována na \"dětskou křížovou výpravu\". V květnu 1963 se konaly první pochody dětí, během kterých zpívaly například hymnu hnutí We Shall Overcome. Píseň zpívaly i během zatčení, převozu do vazby a uvěznění. V první vlně bylo zatčeno kolem 600 žáků a studentů. Protestujících však neubývalo. Policie proto nasadila školní autobusy a dodávky, kterými převážela protestující studenty do vězení. Do konce dne bylo zatčeno 1 200 studentů, kteří byli uvězněni v birminghamských vězeních s kapacitou pro 900 vězňů. \n\nPoužití dětí a studentů kritizoval starosta města, stejně jako ministr spravedlnosti Robert Kennedy nebo aktivista Malcolm X. Nicméně ukázalo se jako velmi účinné pro získání pozornosti médií. Poté, co byla vězení naplněna, se Bull Connor rozhodl změnit taktiku a místo zatýkání chtěl davy rozehnat. Nasadil proto proti nim vodní děla a policejní psy. Protestující však měli jasný pokyn - za všech okolností zůstat nenásilní. Snímky z útoků psů na nebránící se protestující opět obletěly celé USA. Protestující získávali stále více podpory. To vedlo policii k další vlně zatýkání, během které zatknuli dalších 1000 osob. \n\nJeště během května 1963 se zástupci obchodů dohodli s hnutím na zrušení rasové segregace v jejich pobočkách. Následovala dohoda s vedením města o zrušení segregace v jídelnách, veřejných toaletách, pítkách a otevření pracovních pozic prodavačů i pro Afroameričany. Uvěznění protestující měli být propuštěni na kauci. Kennedy přesvědčil odbory, aby začaly se sbírkou na kauce, ve které se podařilo vybrat 237 000 dolarů. \n\nDne 11. května 1963 byl motel, ve kterém předtím přebýval King poničen výbuchem zápalné bomby. King motel opustil hodinu před útokem. Na místě činu se policie střetla s několika Afroameričany, což vyvolalo mezi Afroameričany poplach. Začaly nepokoje, které měla rozehnat národní garda. Martin Luther King Jr. se poté vrátil do Birminghamu, aby situaci uklidnil. Celá kampaň stála místo starostu i policejního komisaře Bulla Connora, který se však na obdobnou pozici vrátil již v roce 1965. \n\nDesegregace postupovala pozvolna, ale postupovala. V září 1963 integrace dorazila také do místních škol. Celá kampaň dodala SCLC vážnosti a z Kinga se stal uznávaný vůdce hnutí. Na vlně úspěchu byl v srpnu pořádán pochod na Washington za práci a svobodu, kterého se účastnilo 250 000 osob. Nevole s desegregací vedla k pokračujícím útokům. V září 1963 se cílem bombového útoku stal kostel 16th Street Baptist Church, který stál život čtyři afroamerické dívky. \n\n \n"}
{"id": "1374952", "url": "https://cs.wikipedia.org/wiki?curid=1374952", "title": "Seznam hradišť v Plzeňském kraji", "text": "Seznam hradišť v Plzeňském kraji\n\nSeznam hradišť v Plzeňském kraji obsahuje pravěká a raně středověká hradiště na území Plzeňského kraje včetně nepotvrzených objektů a objektů s nejistou lokalizací.\n"}
{"id": "1374963", "url": "https://cs.wikipedia.org/wiki?curid=1374963", "title": "Laša Talachadze", "text": "Laša Talachadze\n\nLaša Talachadze ( ლაშა ტალახაძე, * 2. října 1993 Sačchere) je gruzínský vzpěrač, soutěžící v supertěžké váze, držitel světového rekordu ve dvojboji výkonem 477 kg a olympijského rekordu 473 kg. Na mistrovství Evropy juniorů ve vzpírání vyhrál v roce 2011 a byl třetí v roce 2012, je rovněž vítězem mistrovství světa juniorů ve vzpírání 2013. V tomto roce byl na dva roky distancován za užívání dopingu, po návratu vyhrál mistrovství světa ve vzpírání 2015 (původně skončil na druhém místě, ale vítězný Alexej Lovčev z Ruska byl diskvalifikován) a titul obhájil v roce 2017. Získal zlatou medaili ve váze nad 105 kilogramů na olympiádě 2016 v Rio de Janeiro, je také trojnásobným mistrem Evropy z let 2016, 2017 a 2018. Byl zvolen gruzínským sportovcem roku 2016 a 2017.\n"}
{"id": "1374965", "url": "https://cs.wikipedia.org/wiki?curid=1374965", "title": "Rupi Kaur", "text": "Rupi Kaur\n\nRupi Kaur (narozena 4. října 1992) je indicko-kanadská básnířka, spisovatelka, ilustrátorka a umělkyně. V roce 2014 vydala sbírku básní a prózy \"Milk and Honey (Mléko a med)\". V roce 2017 vyšla její druhá kniha \"The Sun and Her Flowers (Květy slunce)\".\n\nKaur se narodila v indickém Paňdžábu. Ve čtyřech letech emigrovala s rodiči do Kanady. Inspirací jí byla její matka, která jí říkávala, aby kreslila a malovala, zvláště v době, kdy ještě neuměla anglicky a nemohla mluvit s ostatními dětmi ve škole. Zpočátku zkoušela psát básně a vzkazy pro své přátele zejména na střední škole. Studovala rétoriku a odborné psaní na Univerzitě ve Waterloo v Ontariu.\n\nV současnosti Rupi Kaur žije v Torontu v Ontariu.\n\nBěhem střední školy začala psát nejprve anonymně, zejména písně. V roce 2013 začala sdílet své dílo pod vlastní jménem na sociální sítí Tumblr. V roce 2014 se začala věnovat psaní naplno a své příspěvky sdílela na Instagramu, ke kterým přidávala i své ilustrace. Veškeré její básně a prózy jsou psány malými písmeny bez interpunkce. Její dílo, jak sama autorka přiznává, odráží její názor na okolní svět. Její dílo se skládá z kratších básní a próz, avšak s hlubokým posláním, které doplňuje o své kresby a tím ještě více umocňuje samotné sdělení. Hlavním tématem v její tvorbě je zneužívání, ženskost, láska, zlomyslnost, ale také odpuštění.\n\nRupi Kaur vydala svou první knihu 4. listopadu 2014 pod názvem \"Milk and Honey (Mléko a med).\" Je to sbírka básní, próz a ručně kreslených ilustrací. Kniha je rozdělena do čtyř kapitol: Zraňována, Milující, Opuštěná a Odpouštějící. Prodej této knihy předčil 2,5 miliónu výtisků a byla seznamu New York Times Best Seller více než 77 týdnů.\n\nJejí druhá kniha \"The Sun and Her Flowers (Květy slunce)\" byla vydána 3. října 2017. V této knize se Rupi Kaur zabývá tématy ženskosti, vlastním traumatem, uzdravením, migrací a revolucí.\n\n"}
{"id": "1374968", "url": "https://cs.wikipedia.org/wiki?curid=1374968", "title": "Shari Lapena", "text": "Shari Lapena\n\nShari Lapena (*1960) je kanadská spisovatelka, která nyní žije v Torontu v Kanadě. Než se začala věnovat psaní na plný úvazek, pracovala jako právnička a učitelka angličtiny. Debutovala knihou \"Manželé odvedle\".\n\n"}
{"id": "1374970", "url": "https://cs.wikipedia.org/wiki?curid=1374970", "title": "Mochovská", "text": "Mochovská\n\nMochovská je ulice v Hloubětíně na Praze 14, která spojuje ulici Kbelskou a Zelenečskou. Směrem od západu do ní postupně ústí ulice V Novém Hloubětíně, Milovická, V Humenci, následně ji protíná ulice Pod Turnovskou tratí, dále do ní ústí Nehvizdská a Zámečnická. Má přibližný západovýchodní průběh a je paralelní s hlavní jižní hloubětínskou tepnou – ulicí Poděbradskou.\n\nNazvána je podle středočeské obce Mochov v okrese Praha-východ, kterou proslavila továrna na výrobu mrazené zeleniny a ovoce. Základy ulice existovaly nejpozději kolem roku 1910. Ulice však oficiálně vznikla a byla pojmenována v roce 1925, nejstarší část je západní, směrem na východ byla prodloužena v roce 1962 během výstavby sídliště Hloubětín. V době nacistické okupace v letech 1940–1945 se německy nazývala \"Mochower Straße\".\n\nV nejstarší západní části jsou rodinné domy se zahradami. Severní strana mezi ulicemi V Novém Hloubětíně a V Humenci má parkovou úpravu (bývalé náměstí V Novém Hloubětíně), nachází se tam pomník obětem 2. světové války a za ním dětské hřiště. Východní část je součástí sídliště Hloubětín s až šestipodlažními domy, u ústí ulice Zámečnická je parkoviště. Ulice je v celém profilu jednosměrná.\n\n\n"}
{"id": "1374973", "url": "https://cs.wikipedia.org/wiki?curid=1374973", "title": "Pakárna", "text": "Pakárna\n\nPakárna je český animovaný komediální televizní seriál, premiérově vysílaný v roce 2006 Českou televizí. Vzniklo 13 dílů o délce 15 minut. Hlavními hrdiny tohoto černohumorného seriálu je čtveřice teenagerů: Intoš, Drsan, Synáček a Bohuš Mekota. Ti docházejí do školy, kterou řídí ředitel Igor Hnízdo – odborník vyslaný americkou Nadací pro podporu podpory primitivních národů ve střední Evropě, jehož úkolem je pozvednout v zemi sebevědomí. Režisérem a scenáristou je Jakub Horák.\n"}
{"id": "1374974", "url": "https://cs.wikipedia.org/wiki?curid=1374974", "title": "Flemming Rasmussen", "text": "Flemming Rasmussen\n\nFlemming Rasmussen (* 1. ledna 1958 Kodaň) je dánský hudební producent, zvukový inženýr, vlastník a zakladatel bývalého nahrávacího studia Sweet Silence Studios. Pracoval s mnoha odlišnými žánry, ale nejznámější je pro práci s heavy metalem.\n\nRasmussen začal svou kariéru jako asistent v Rosenberg Studios. V roce 1976 Freddy Hansson z Rosenberg Studios spolu s Rasmussenem a Stigem Kreutzfeldtem založili Sweet Silence Studios. V roce 1981 se Rasmussen stal zvukovým inženýrem a téhož roku nahrával album \"Difficult to Cure\" britské skupiny Rainbow.\n\nJeho práce zaujala Metalliku, která s Rasmussenem nahrála album \"Ride the Lightning\" (1984); spolupráce pokračovala na \"Master of Puppets\" (1986) a \"…And Justice for All\" (1988). Dále produkoval alba pro Morbid Angel: \"Covenant\", Blind Guardian: \"Imaginations from the Other Side\", \"The Forgotten Tales\", \"Nightfall in Middle-Earth\", Artillery: \"By Inheritance\", Ensiferum: \"Iron\", Evile: \"Enter the Grave\".\n\nV roce 1989 vyhrál Cenu Grammy s písní „One“ (\"...And Justice for All\").\n"}
{"id": "1374976", "url": "https://cs.wikipedia.org/wiki?curid=1374976", "title": "Valentin Šindler", "text": "Valentin Šindler\n\nValentin Šindler (30. ledna 1885 Cholina u Litovle – 21. ledna 1957 Praha) byl český operní pěvec-tenorista, herec a také autor a interpret lidové hanácké postavy \"Stréček Matěj Křópal z Břochovan\".\n\nNarodil se v rodině obchodníka a hostinského Františka Šindlera a jeho ženy Kateřiny, roz. Vitáskové, jako jeden ze sedmi dětí (tři dcery a čtyři synové). Jeho dva bratři, Antonín (1886–1972) a Václav Šindler (1893–1952) byli také operními pěvci-tenoristy. Vystudoval Arcibiskupské gymnázium v Kroměříži a v letech 1905–8 studoval teologii v Olomouci, avšak studia nedokončil. Na radu Karla Kovařovice se začal věnovat zpěvu. Studoval zpěv u Josefa Nešvery. Na přelomu let 1910/1911 hostoval v ND. \n\nV roce 1911 krátce působil v Divadle na Vinohradech (v letech 1914 a 1919 pak zde hostoval). Dne 3.června 1911 získal angažmá v opeře Národního divadla v Praze, kde působil jako lyrický tenor do 31. srpna 1913. \n\nV období 1914–7 byl členem opery v Záhřebu a následně byl angažován ve Státním divadle v Brně, kde působil patnáct let, v letech 1917–1932.\n\nV sezóně 1932/1933 hostoval v pražské Malé operetě, vedené Miroslavem Bukovským, která působila v Hasičském svazovém domě v Římské ulici na Vinohradech. \n\nZa okupace založil v roce 1941 a pak vedl až do roku 1944, kdy byla činnost všech divadel okupanty zastavena, vlastnil divadelní společnost \"Lidové veseloherní divadlo Stréčka Matěje Křópala\". Soukromě také vyučoval zpěv. \n\nV letech 1952–6 byl pedagogem a hlasovým poradcem Uměleckého souboru národní bezpečnosti v Praze.\n\nOd roku 1909 do konce dvacátých let natáčel pro firmu Homokord písně – nejdříve na fonoválečky a později na gramodesky. Byl členem Uměleckého kvarteta Národního divadla, Cyrilské jednoty křižovnické a Moravského kvarteta v Praze. Zpíval také v triu s bratry Axmanovými. Na deskách byl někdy uváděn pod pseudonymem \"J. Cholínský\". Natočil stovky nahrávek – lidové písně, árie z oper i staropražské písničky a kuplety autorů z okruhu Červené sedmy. Ve dvacátých letech natáčel také moderní taneční šlágry z německých revue a operet. Spolupracoval rovněž s firmou Polydor. \n\nKromě svého operního působení byl také pedagogem, lidovým vyprávěčem, tvůrcem a interpretem literární a jevištní satirické postavy hanáckého \"Stréčka Matěje Křópala z Břochovan\", kterou vytvořil v roce 1921 původně jako literární postavu pro časopis Národního divadla Brno \"Divadelní šepty\" (poprvé se objevila v tomto časopise na Štědrý den roku 1921) a s níž pak vystupoval od roku 1926 na jevištích celé republiky. V Praze vystupoval mj. v divadle Akropolis. \n\nPro rozhlas připravoval revue a komedie, kde postava \"Stréčka Matěje Křópala z Břochovan\" vystupovala. Valentinův bratr Václav vystupoval od roku 1925 jako Křópalův synovec \"Jozéfek Melhoba\", Antonie Košnerová a později Ludmila Janulíková vystupovala jako \"tetka Křópalka\". Vytvořili přes šedesát rozhlasových pořadů. \n\nV Brně založili bratři Valentin a Václav Šindlerovi \"Loutkové divadlo Radost\", které od roku 1929 hrálo v královopolské Husovické dvoraně. Postavičky rodiny \"Křópalů\" navrhl Ondřej Sekora. \n\nV rodné obci Cholina mají bratři Šindlerovi na rodném domě pamětní desku a v Hanáckém muzeu Cholina jsou vzpomenuti v pamětní síni. \n\nMístem posledního odpočinku Valentina Šindlera se stal Ústřední hřbitov města Brna, hrob č. 33-34, skup. 13.\n\n\n\n\n"}
{"id": "1374977", "url": "https://cs.wikipedia.org/wiki?curid=1374977", "title": "The Primitives (anglická hudební skupina)", "text": "The Primitives (anglická hudební skupina)\n\nThe Primitives je anglická hudební skupina, která vznikla v roce 1984 ve městě Coventry. Původní sestavu tvořili Paul Court (zpěv, kytara), Steve Dullaghan (baskytara), Peter Tweedie (bicí) a Keiron McDermott (zpěv). Později došlo k personálním změnám a jediným stálým členem zůstal Court. Později kapela podepsala smlouvu s vydavatelstvím RCA Records a v březnu 1988 vydala své první album \"Lovely\". To se umístilo na šesté příčce Britské albové hitparády. Následovala dvě další alba a následně, kvůli špatnému přijetí druhého z nich, rozpad kapely. V roce 1990 skupina odehrála turné po USA za doprovodu kapely The Sugarcubes. V roce 2009 byla kapela obnovena a o tři roky později vydala své čtvrté album, první po jednadvaceti letech.\n\n\n\n"}
{"id": "1374978", "url": "https://cs.wikipedia.org/wiki?curid=1374978", "title": "Mbeya", "text": "Mbeya\n\nMbeya je město v Tanzanii, v němž žije okolo tří set tisíc obyvatel. Leží v nadmořské výšce okolo 1700 m na jihozápadě země nedaleko jezera Malawi a zambijské hranice.\nMěsto bylo založeno ve dvacátých letech 20. století a jeho rozvoj je spojen s těžbou zlata v okolí. Po vyhlášení nezávislosti v roce 1961 se Mbeya stala hlavním městem stejnojmenného správního regionu. Město leží na železniční trati TAZARA a žije hlavně z potravinářského průmyslu jako centrum úrodné oblasti, kde se pěstuje kukuřice, batáty, banány, káva, čaj, tabák a kopretina starčkolistá produkující pyrethrin. Sídlí zde také vysoké školy Teofilo Kisanji University a Mbeya University of Science and Technology.\n\nOkolí Mbeyi je díky mírnému vysokohorskému klimatu známé jako „africké Skotsko“. Region nabízí řadu turistických atrakcí jako je vyhaslá sopka Rungwe (2960 m n. m.), na jejíchž svazích žije vzácný paviánec kipunji, řeka Kiwira překlenutá skalním obloukem zvaným „most Bohů“ nebo šestnáctitunový meteorit Mbozi.\n\nMbeya je domovem prvoligových fotbalových klubů Prisons FC a Mbeya City FC.\n\nPartnerským městem je západosaharské Tifariti.\n\n"}
{"id": "1374979", "url": "https://cs.wikipedia.org/wiki?curid=1374979", "title": "Třída Sultan Moulay Ismail", "text": "Třída Sultan Moulay Ismail\n\nTřída Sultan Moulay Ismail je třída fregat marockého námořnictva. Jedná se o plavidla nizozemské modulární konstrukce typové řady SIGMA (obdoba německé rodiny válečných lodí MEKO), postavené ve verzi Sigma 9813. Postaveny byly celkem dvě jednotky této třídy, zařazené do služby roku 2012.\n\nRoku 2008 Maroko u nizozemské loděnice Damen Schelde Naval Shipbuilding (DSNS) ve Vlissingenu objednalo stavbu dvou fregat typu Sigma 9813 a jedné větší typu Sigma 10513 (pozdější fregata \"Tarik Ben Ziyad\"). Menší fregaty \"Sultan Moulay Ismail\" (614) a \"Allal Ben Abdellah\" (615) byly postaveny v letech 2009–2012.\n\nJednotky třídy \"Sultan Moulay Ismail\":\nPlavidlo má modulární konstrukci. Trup je zhotoven z vysokopevnostní oceli AH36. Je vybaveno bojovým řídícím systémem Thales TACTICOS, radarem řízení palby Thales LIROD Mk2 FC, 3D přehledovým radarem Thales Smart-S Mk2, elektronickým obranným systémem (ESM) Thales VIGILE 100 a dvěma optotronickými systémy Thales Target Designation Sights (TDS). K detekci ponorek slouží trupový sonar Thales KINGKLIP UMS 4132. Obranné systémy doplňuje vrhač klamných cílů TERMA SKWS a systém Thales SCORPION.\n\nHlavňovou výzbroj tvoří jeden 76mm kanón OTO Melara Super Rapid v dělové věži na přídi a dva 20mm kanóny. K obraně proti vzdušným cílům slouží protiletadlové řízené střely MBDA MICA s dosahem 20 km, startující z dvanácti vertikálních vypouštěcích sil. Údernou výzbroj představují čtyři protilodní střely MM.40 Exocet Block III. Plavidlo dále nese dva trojhlavňové 324mm torpédomety B515 pro lehká protiponorková torpéda Eurotorp A244S. Na zádi se nachází přistávací plocha a hangár pro uskladnění jednoho vrtulníku. Plavidlo nese dva rychlé inspekční čluny RHIB.\n\nPohonný systém je koncepce CODOE. Tvoří jej dva diesely SEMT-Pielstick 20PA6B STC, každý o výkonu 8100 kW, pohánějící dva pětilisté lodní šrouby. Nejvyšší rychlost dosahuje 27,5 uzlu. Dosah je 4000 námořních mil při 18 uzlech. Vytrvalost plavidla činí 20 dní.\n"}
{"id": "1374987", "url": "https://cs.wikipedia.org/wiki?curid=1374987", "title": "Ex Plzeň", "text": "Ex Plzeň\n\nEx Plzeň byla výstava prezentující výrobky československého potravinářského průmyslu, která se konala v letech 1966–2001 každoročně v červnu a červenci ve výstavním areálu na Jižním Předměstí v Plzni pod heslem „Československo – země štědrá, pohostinná a krásná“. Název odkazoval na úspěch československého pavilonu na bruselské výstavě EXPO 1958, zakladatelem a prvním ředitelem příspěvkové organizace Ex Plzeň byl bratr Miroslava Zikmunda Josef Zikmund. Ex Plzeň byla největším gastronomickým veletrhem v Československu a přitahovala davy návštěvníků díky možnosti ochutnat různé novinky ještě před uvedením na trh nebo zahraniční potraviny, které nebyly v normální obchodní síti k dostání. Akci navštívilo až čtvrt milionu lidí ročně, vystavovalo kolem tří set domácích i zahraničních firem, rozpočet se pohyboval kolem sedmi milionů tehdejších československých korun. Nejkvalitnější výrobky dostávaly od odborné poroty Zlatý pohár Ex Plzeň; podmínkou bylo, že je výrobce musel do roka dostat do běžné distribuce (oceněno bylo např. Granko nebo Il Sano). Po roce 1989 začala akce upadat: důvodem byla jednak bohatší nabídka kulinářských specialit v běžných obchodech, jednak spor o práva na ochrannou známku Ex Plzeň a s ním související zanedbanost areálu výstaviště. V roce 2001 se uskutečnil poslední ročník, který navštívilo už pouze šest tisíc lidí, a v roce 2005 byl výstavní areál zbořen a přebudován na obchodní a zábavní centrum.\n"}
{"id": "1374990", "url": "https://cs.wikipedia.org/wiki?curid=1374990", "title": "Buscarini a další proti San Marinu", "text": "Buscarini a další proti San Marinu\n\nBuscarini a další proti San Marinu je právní případ, který řešil Evropský soud pro lidská práva na základě stížností pánů Cristofora Buscarini, Emilia Della Balda a Daria Manzaroli, státních občanů San Marina, a vlády San Marina. Předmětem sporu bylo, zda stát San Marino porušil právo na náboženskou svobodu stěžovatelů zaručenou článkem 9 Úmluvy o ochraně lidských práv a základních svobod (dále také jen \"Úmluva\"). Stát San Marino je totiž pro zastávání politických funkcí donutil složit přísahu s náboženským obsahem proti jejich vůli pod pohrůžkou neudělení pozice při nesložení přísahy.\n\nUchazeči (budoucí stěžovatelé) byli zvoleni do parlamentu v San Marinu (tzv. Velká generální rada) ve volbách, které se uskutečnily 30. května 1993. Krátce poté si požádali o povolení složit přísahu, která byla požadována článkem 55 volebního zákona, ovšem bez odkazu na jakýkoliv náboženský text. Volební zákon totiž odkazoval na usnesení ze dne 27. června 1909, které stanovilo přísahu, která začínala následovně: \"Já, …, přísahám na svatá evangelia, že budu věrný a poslušný ústavě republiky...\" Jako podporu své žádosti uchazeči předkládali článek 4 Deklarace práv z roku 1974, který zaručuje právo na svobodu vyznání, stejně tak jako článek 9 Úmluvy. Během zasedání Velké generální rady dne 18. června 1993 složili uchazeči zmíněnou přísahu dle znění, které bylo uvedeno v usnesení z roku 1909 s výjimkou evangelií, která vynechali. Ve stejný moment uchazeči upozornili na závazky přijaté Republikou San Marino, když se stala signatářem Evropské úmluvy o lidských právech. Dne 12. června 1993 vyjádřil sekretariát Velké generální rady názor, že tato forma přísahy je neplatná a přednesl tuto záležitost Velké generální radě, která během zasedání 23. července 1993 přijala usnesení navržené hlavními regenty, tedy že museli uchazeči opětovně složit přísahu, tentokrát však včetně evangelií, a to pod pohrůžkou ztráty svých míst v radě. Uchazeči tedy vyhověli a složili kompletní přísahu, ačkoli tvrdili, že tím došlo k omezení jejich svobody náboženství a svědomí. Následně však na základě zákona č. 115 ze dne 29. října 1993 došlo ke změně a nově zvolení uchazeči si mohli vybrat, zdali budou skládat tradiční přísahu nebo upravenou, která místo evangelií obsahovala frázi \"na mou čest\". Toto se však netýkalo vysoce postavených pozic, jako například regentů, ti museli skládat pouze přísahu tradiční.\n\nVláda Republiky San Marino vznesla tři námitky nepřípustnosti stížnosti:\n\n\nPánové Buscarini a Della Balda uvedli, že povinnost složit předmětnou přísahu svědčila o tom, že výkon základních politických práv (jako je právo být volen do parlamentu) bylo podmíněno vyznáváním určité víry. Vláda tvrdila, že zmiňovaná přísaha není náboženská, ale že má spíše historický a sociální význam založený na tradici. Soud však znovu zdůraznil, že jak je zmíněno ve článku 9 Úmluvy, svoboda myšlení, svědomí a náboženství jsou základní principy demokracie. V tomto případě, kdy uchazeči museli složit onu přísahu včetně evangelií, došlo zcela jistě k omezení náboženské svobody ve smyslu článku 9 Úmluvy, jelikož museli přísahat věrnost určitému náboženství z nutnosti, pokud chtěli získat ona místa v parlamentu. Takovéto ovlivňování bude v rozporu s článkem 9 za každé situace, pokud to nebude přímo předepsané zákonem a nebude to nezbytné pro naplnění legitimních cílů stanovených odstavcem 2 čl. 9. Komise uvedla ve své zprávě, že skládání přísahy tímto způsobem je zakotveno v zákoně, tedy že tento bod je nesporný. Co se týče legitimního cíle, vláda uvedla, že složení této přísahy zvolenými reprezentanty je závazek k dodržování a hájení hodnot Republiky San Marino. Tvrdila, že je to nezbytný důkaz potvrzení tradičních hodnot, jestliže chce uchazeč udržovat veřejný pořádek. Podle stěžovatelů požadavek, aby složili zmíněnou přísahu pod záměrným nátlakem, bylo nasměrované přímo na jejich svobodu svědomí a vyznání. Soud nepokládal v tomto případě za nezbytné rozhodnout, zdali cíle, ke kterým se vláda odvolává, byly legitimní v rámci znění odstavce 2 článku 9 Úmluvy, protože konstatované omezení bylo neslučitelné s tímto ustanovením v jiných ohledech.\n\nEvropský soud pro lidská práva poznamenal, že se vláda Republiky San Marino snažila prokázat, že na území jejich městského státu se respektuje svoboda náboženství. Není pochyb, obecně vzato, že zákony San Marina zaručují svobodu svědomí a náboženství. V tomto případě se však, když byla požadována po uchazečích ona přísaha v původním znění včetně náboženských částí, jednalo o stejnou situaci, jako požadovat po dvou zvolených zástupcích lidu, aby přísahali věrnost určitému náboženství. Šlo tedy o požadavek, který byl v rozporu se záměrem, aby v parlamentu byly zastoupeny různé skupiny či pohledy. Ve světle výše uvedeného došel Evropský soud pro lidská práva k závěru, že omezení stěžovatelů nebylo nezbytné v demokratické společnosti, a že proto představovalo porušení článku 9 Úmluvy o ochraně lidských práv a základních svobod.\n"}
{"id": "1374991", "url": "https://cs.wikipedia.org/wiki?curid=1374991", "title": "Formule E 2017/18", "text": "Formule E 2017/18\n\nSezóna 2017/18 závodů Formule E (oficiálním názvem 2017–18 ABB FIA Formula E) byla čtvrtou sezónou šampionátu Formule E pořádaného Mezinárodní automobilovou federací FIA, který je nejvyšším mistrovství v kategorii monopostů na elektrický pohon.\n\nSezóna se skládala ze 12 závodů od 2. prosince 2017 do 15. července 2018, účastnilo se jí 10 týmů a soupeřily mezi sebou o titul nejlepšího týmu a jezdce.\n\nObhájcem titulu ze sezóny 2016/17 byl Brazilec Lucas di Grassi, který svůj titul získal až v posledním závodě sezóny. Mezi týmy byl obhájcem Renault e.Dams, držitel 3 titulů v řadě.\n\nVítězem mezi jezdci se stal Francouz Jean-Éric Vergne se 198 body, který za sebou nechal di Grassiho a Sama Birda. Mezi týmy získal titul tým Audi Sport ABT Schaeffler, který o pouhé 2 body porazil Techeetah.\n\n\nPrvní verze kalendáře pro sezonu 2017/18 byla vytvořena v květnu 2017. V září byl pak oznámen finální kalendář. Zahrnoval nové závody v Santiagu, São Paulo, Římě a Curychu - tedy návrat motoristického okruhového podniku do Švýcarska poprvé od roku 1955. Závod v Bueons Aires byl zrušen, ePrix Monaka se bude konat pouze každé dva roky a bude se střídat s Grand Prix Monaka historických vozů. 30. listopadu byl odložen závod v São Paulo na rok 2019 s tím, že se hledá náhrada do kalendáře. Touto náhradou se stal závod v uruguayské Punta del Este, kde se závodilo v prvních 2 sezónách Formule E. 18. prosince byla starostou Montréalu zrušena ePrix s odkazem na vysoké výdaje z peněz daňových poplatníků. 18. ledna pak vyšlo oznámení, že montrealský závod nebude nahrazen a počet závodů klesl na konečných dvanáct.\n\nBody se udělují dle uvedeného schématu prvním 10 jezdcům v každém závodě, dále jezdci na pole position a jezdci, který zajede nejrychlejší kolo závodu.\n\nTučně – Jezdec na pole postion\n\"Kurzívou\" – Nejrychlejší kolo* – FanBoost\n\n† – Jezdec nedokončil závod, ale byl klasifikován, protože dokončil 90 % délky závodu.\n\n"}
{"id": "1375004", "url": "https://cs.wikipedia.org/wiki?curid=1375004", "title": "Melinska", "text": "Melinska\n\nMelinska \"(Melinská, Meliška)\" je bývalá usedlost v Praze 6, která se nachází v Šáreckém údolí na západním konci ulice Ke Kulišce. Původně patřila do katastru obce Nebušice, kde měla čp. 44. Je po ní pojmenována ulice \"„Pod Meliškou“\".\n\nViniční usedlost byla postavena na počátku 19. století severovýchodně od Dubského mlýna poblíž rybníka. Na západě sousedila s Preiskou a na východě se Zalužankou. Existovala ještě roku 1938.\n\n\n"}
{"id": "1375009", "url": "https://cs.wikipedia.org/wiki?curid=1375009", "title": "Marcos Alonso", "text": "Marcos Alonso\n\nMarcos Alonso Mendoza ( [\"ˈmarkos aˈlonso menˈdoθa\"], * 28. prosince 1990) je španělský fotbalový obránce a reprezentant momentálně působící v Chelsea FC.\n\nSvou kariéru začal v klubu Real Madrid, později přestoupil do anglického klubu Bolton Wanderers FC, odkud po 3 letech přestopil do italského klubu ACF Fiorentina. Jeho úspěchy ho v roce 2016 dostaly do anglické Chelsea FC, která za něho zaplatila 24 milionů liber.\n\nSvou reprezentační kariéru začal v roce 2018.\n\nNarodil se v Madridu, kde se v mládí připojil k juniorce Real Madrid. V roce 2008 se dostal do Real Madrid Castilla, který byl v Segunda División B s nimiž si zahrál 22. února 2008 první celý zápas proti klubu AD Alcorcón, jeho tým prohrál 0-1.\n\nDne 11. prosince 2009 poprvé se učastnil s A týmem zápasu proti Valencia CF. Tehdy byl klub trénovaný Manuelem Pellegrinim. Svůj debut v A týmu měl 4. dubna téhož roku, kde v 90. minutě střídal Gonzalo Higuaína. Tehdy Real Madrid vyhrál 2–0 proti Racing de Santanderu.\n\nDo klubu Bolton Wanderers z Premier League přestoupil za nezveřejněný poplatek dne 27. července 2010.\nZa Bolton Wanderers vstřelil svůj první gól 31. března 2012, v zápase proti klubu Wolverhampton Wanderers FC, kde jeho tým zvítězil 3-2.\nNa konci sezóny 2012–13 byl zvolen hráčem roku v Bolton News, kde získal 37% hlasů: Marc Iles napsal: \"\"... toto bylo období, kdy se bývalý hráč Realu Madrid Marcos Alonso vypracoval a stal se stálým hráčem, oporou týmu, a někým kdo pomůže klubu k velkým úspěchům\"\"\n\nV květnu 2013 podepsal tříletou smlouvu s italským klubem ACF Fiorentina, přestože dostal nabídku na novou smlouvu od manažera Boltonu Dougieho Freedmana Dne 30. prosince poté, co odehrál devět oficiálních zápasů, oznámil prezident klubu Sunderlandu AFC, že se 1. ledna 2014 k nim připojí Alonso na roční hostování. Svůj první zápas za Sunderland AFC odehrál 7. února 2014. Na ploše byl 90 minut a podílel se na vítězství 2–1 nad Manchester United FC v ligovém poháru. V tomto zápase také získal oscenění nejlepšího hráče zápasu. Účastnil se také finále ligového poháru 2. března, ale tým nedokázal odvrátit prohru 1-3 proti Manchester City FC, celkově odehrál 20 zápasů napříč všemi soutěžemi, pomohl také k umístění ve středu tabulky a udržení Sunderlandu FC v Premiere League.\n\nKdyž se vrátil z hostování, stal se automaticky volbou do základní sestavy a během dvou sezón odehrál 70 zápasů za ACF Fiorentina. Dne 19. března 2015 dal svůj první gól a pomohl k vítezství 3-0 nad AS Řím v 16. kole Evropskou ligu UEFA.\n\nDne 30. srpna 2016 se po 85. zápasech a 5 gólech za ACF Fiorentinu, připojil k Chelsea FC za cenu okolo 24 millionů liber. Prvních 120 minut odehrál 20. září 2016 v zápase Leicester City FC v EFL Cupu, kde zvítězili 4-2. a o 4 dny později hrál poprvé v ligovém zápase proti Arsenalu FC, jenž vyhráli 3-0, na lavičku odešel v 55. minutě, kdy ho vystřídal Francesc Fàbregas.\n\nSvůj první klubový gól vstřelil 5. listopadu 2016 proti Evertonu FC na Stamford Bridge, a další dva góly vstřelil na King Power Stadium, kde s klubem slavil vítězství 3–0 proti Leicesteru City FC.\n"}
{"id": "1375010", "url": "https://cs.wikipedia.org/wiki?curid=1375010", "title": "Netonická vrchovina", "text": "Netonická vrchovina\n\nNetonická vrchovina je geomorfologický okrsek podcelku Bavorovská vrchovina v okrese Strakonice v Jihočeském kraji. Na severozápadě sousedí s Miloňovickou pahorkatinou, na severu s Mladějovickou pahorkatinou, na východě s Vodňanskou pánví, na jihovýchodě s Netolickou pahorkatinou, na jihu a západě s Husineckou vrchovinou.\n\nNetonická vrchovina je v západní části středně zalesněná, ve východní části zalesnění převažuje. Lesní porosty tvoří zejména smrky, borovice, duby a vzácněji i buky.\n\nNetonická vrchovina je plochá až členitá vrchovina, která se nachází v severovýchodní části Bavorovské vrchoviny. Má vyvýšený tektonicky a strukturně podmíněný reliéf s širokými a výraznými hřbety, které jsou rozčleněny hlubokými sníženinami podél vodních toků. Jedná se o členitou podhorskou partii tvořenou několika výraznými zalesněnými hřbety se skalnatými hřebeny a balvanitými i suťovými svahy. Převážná část Netonické vrchoviny je tvořena migmatity a biotitickými pararulami moldanubika s vložkami žilných porfyrů a s menšími žulovými tělesy moldanubického plutonu. Severně od Svinětic je bývalý lom, kde se těžil tzv. svinětický diorit (syenit). Poslední odstřely proběhly v roce 2004 a v současnosti je kamenolom zcela zaplaven vodou.\n\nNetonická vrchovina se člení na čtyři geomorfologické podokrsky:\n\n\nÚzemí odvodňují četné potoky a řeka Blanice.\n\n"}
{"id": "1375013", "url": "https://cs.wikipedia.org/wiki?curid=1375013", "title": "Cyrtantus", "text": "Cyrtantus\n\nCyrtantus (\"Cyrtanthus\") je rod jednoděložných rostlin z čeledi amarylkovité. Jsou to vytrvalé, stálezelené nebo sezónně zatahující cibuloviny s trávovitými listy a trubkovitými až nálevkovitými květy v okoličnatých květenstvích. Plodem je tobolka. Rod zahrnuje asi 56 druhů a je rozšířen výhradně v subsaharské Africe. Nejvíce druhů roste v jižní Africe (zejména v Kapsku), několik druhů se vyskytuje ve východní a střední tropické Africe.\n\nŘada druhů je ekologicky spojena s periodickými požáry vegetace a některé z nich dokonce bez kontaktu s ohněm nevykvetou. Květy jsou opylovány hmyzem nebo strdimily.\nCyrtantusy jsou pěstovány jako okrasné rostliny. Druh \"Cyrtanthus elatus\" (syn. \"Vallota speciosa\") je komerčně pěstován a používán k řezu. Některé druhy mají význam v tradiční africké medicíně. Rostliny obsahují alkaloidy a saponiny a jsou víceméně jedovaté.\n\nCyrtantusy jsou poměrně útlé, zatahující nebo stálezelené cibulovité byliny s trávovitými, čárkovitými až řemenovitými listy. Listy se u zatahujících druhů rozvíjejí v průběhu kvetení nebo až po odkvětu. U některých druhů jsou čepele listů spirálně stočené. Květní stvol je holý a většinou dutý, zakončený chudokvětým až bohatým květenstvím podepřeným 2 volnými listeny. Květy jsou bílé, žluté, oranžové, červené nebo růžové, trubkovité až široce nálevkovité, pravidelné nebo lehce dvoustranně souměrné, vzpřímené, rozestálé nebo svěšené, u řady druhů sladce vonné. Tyčinky jsou přirostlé v korunní trubce. Semeník obsahuje 3 komůrky s mnoha vajíčky a nese přímou nebo zahnutou, na vrcholu buď zřetelně trojklanou nebo celistvou čnělku. Plodem je pouzdrosečná elipsoidní tobolka obsahující mnoho černých, zploštělých semen opatřených nenápadným křídlem.\n\nRod cyrtantus zahrnuje asi 56 druhů a je rozšířen výhradně v subsaharské Africe. Centrum rozšíření je v jižní Africe, kde představuje druhově nejbohatší rod čeledi amarylkovité. Největší druhová diverzita je v jižních oblastech Východního Kapska. Pouze několik druhů roste ve východní a střední tropické Africe. Rod není zastoupen v Botswaně a Ugandě. Největší areál má \"Cyrtanthus breviflorus\", který je rozšířen od jižní Afriky až po Demokratickou republiku Kongo a Keňu. Nejdále na sever, do Súdánu, zasahuje \"Cyrtanthus sanguineus\", který má nespojitý areál v jižní a východní Africe. Tento druh náleží společně s druhem \"Cyrtanthus contractus\" mezi nejběžnější jihoafrické druhy.\nCyrtantusy rostou převážně v nepříliš suchých oblastech. Vyhledávají vlhčí stanoviště a nejčastěji se vyskytují v blízkosti vodních toků a ve vyšších horských polohách.\n\nTvar a zbarvení květů různých druhů cyrtantusů jsou dosti různorodé, což souvisí s vazbou na odlišné typy opylovačů. Kapské druhy s červenými, široce nálevkovitými květy jsou klasicky opylovány velkým babočkovitým motýlem \"Aeropetes tulbaghia\", červenokvěté druhy s úzkou korunní trubkou navštěvují také strdimilové, zejména strdimil dvoupruhý (\"Nectarinia chalybea\"). Smetanově zbarvené, vonné květy některých druhů s úzkou korunní trubkou přitahují zejména různé můry.\n\nŘada druhů vykvétá v období po periodických letních požárech vegetace, některé druhy dokonce nekvetou, pokud se nedostanou do kontaktu s ohněm. Příkladem takového druhu, silně spojeného s periodickými požáry fynbosové vegetace, je \"Cyrtanthus ventricosus\". Rostliny vykvétají již několik málo dní po požáru, přičemž je lhostejno v které části roku se oheň objeví. V kontrolovaném experimentu se květní stvoly začaly vynořovat nad povrch půdy již 3. den po ošetření rostlin kouřem a do deseti dní všechny pokusné rostliny plně rozkvetly. Květní orgány se v cibuli zakládají každoročně, avšak bez stimulace ohněm zakrňují. Podobnou ekologickou vazbu mají např. i druhy \"Cyrtanthus contractus\" a \"Cyrtanthus odorus\".\n\nNálezy některých druhů v kvetoucím stavu jsou velmi sporadické, což souvisí s jejich vazbou na požáry. Výzkum takových druhů v terénu je v podstatě limitován pouze na oblasti, kterými prošel v nedávné době oheň. Po rozsáhlých požárech, které se v roce 1999 rozšířily v horách západního a jižního Kapska, byla do horského pásma Outeniqua v jižním Kapsku uspořádána výzkumná výprava a přinesla objev nového druhu, \"Cyrtanthus debilis\".\n\nHlavními obsahovými látkami cyrtantusů jsou alkaloidy a hemolytické saponiny, které jsou obsaženy zejména v cibuli. Otrava se projevuje zvracením a průjmy a nemívá fatální průběh. Po biochemické stránce je asi nejlépe prostudovaným druhem \"Cyrtanthus elatus\". Byla zjištěna řada různých alkaloidů, mezi jinými galanthamin, zefyrantin, hemanthamin, hemanthidin a vallotin.\n\nRod \"Cyrtanthus\" je v rámci čeledi \"Amaryllidaceae\" řazen do podčeledi \"Amaryllidoideae\". V současné taxonomii je vyčleněn do samostatného tribu \"Cyrtantheae\", v minulosti byl součástí tribu \"Haemantheae\". Do rodu \"Cyrtanthus\" byl vřazen rod \"Vallota\".\n\nCibule různých druhů cyrtantusů jsou využívány v tradiční africké medicíně při chronickém kašli, bolestech hlavy, skrofulóze, lepře aj. Jihoafrické černošky je užívají v průběhu těhotenství a porodu. Kořeny se aplikují na řezné rány a zlomeniny.\n\nRod cyrtantus zahrnuje celou řadu druhů s velkým okrasným potenciálem. Asi nejznámějším druhem je \"Cyrtanthus elatus\", v minulosti pěstovaný pod názvem \"Vallota speciosa\", později též jako \"Cyrtanthus purpureus\". Je to půvabná, nezatahující, v létě kvetoucí cibulovina s velkými, červenými, nálevkovitými květy. Existuje též růžovokvětá varieta. Rostlina je po celém světě komerčně pěstována k řezu. Poněkud podobné květy má též \"Cyrtanthus sanguineus\".\nJedním z nejsnáze pěstovatelných druhů je \"Cyrtanthus brachyscyphus\", dříve známý pod názvem \"C. parviflorus\". Je to drobnější, stálezelený druh s oranžovočervenými trubkovitými květy a úzkými listy. Kvete na jaře. Dalším pěstovaným druhem je \"Cyrtanthus mackenii\" se žlutými, oranžovými, růžovými nebo smetanovými trubkovitými květy. Zajímavé, svěšené, trubkovité, vícebarevné a až 7 cm dlouhé květy má \"Cyrtanthus obliquus\".\n\nCyrtantusy jsou vesměs vhodné k pěstování spíše v květináčích než ve volné půdě. Dlouhodobější pěstování mnohých druhů je nesnadné a zatahující druhy je často obtížné přivést ke květu. Stálezelené druhy se vesměs pěstují snáze. Byla vypěstována též celá řada kříženců a okrasných kultivarů.\nKlíčem k úspěšnému pěstování cyrtantusů je zejména přiměřená zálivka, nároky jsou u různých druhů různé. Při přemokření nebo nevhodné zálivce v dormantním období dochází snadno ke hnilobě kořenů, což následně zasáhne i cibuli. Většina zatahujících druhů zatahuje v zimě a v tomto období vyžadují sucho. I stálezelené druhy potřebují v zimním období omezení zálivky. Přes léto je stálezelené i zatahující druhy vhodné zalévat tak, aby mezi jednotlivými zálivkami substrát téměř vyschnul.\nObecně se cyrtantusům daří v lehkém zástinu, příp. na stanovišti osluněném jen po část dne. Jsou však mezi nimi i druhy upřednostňující plné výsluní (např. \"C. brachyscyphus\", \"C. obliquus\") nebo naopak druhy spíše stínomilné (\"C. eucallus\", \"C. labiatus\"). Podmínkou úspěšného pěstování těchto rostlin je dobře propustná půda, do spodní části květináče je vhodné dát drenáž. Nároky na obsah humusu v substrátu jsou u různých druhů různé. Snadno pěstovatelné druhy \"C. breviflorus\" a \"C. sanguineus\" prospívají v půdě složené z dílu zahradního kompostu a dílu písku. Obtížně pěstovatelné druhy vesměs vyžadují písčitější půdy. Cibule není vhodné přesazovat každým rokem, neboť rostliny mají vytrvalé dužnaté kořeny, které se přesazením poškodí a rostlina se oslabí. Některé druhy vyžadují, aby část cibule vyčnívala ze substrátu (\"C. sanguineus\"), jiné je možno zanořit mělce pod povrch (\"C. angustifolius\"). Cibuli \"C. obliquus\" je třeba nechat ze 2/3 vyčnívat ze substrátu. Rostliny se ve vegetační době přihnojují zředěným hnojivem s vyšším obsahem draslíku a sníženým obsahem dusíku.\nMnoží se výsevem semen nebo odnožemi. Semena je třeba vysévat brzy po sklizni, neboť mají krátkou životnost. Vysévají se mělce pod povrch písčité, sterilizované zeminy a umisťují v zástinu. Některé druhy vytvářejí při bázi cibule dceřiné cibulky, které je možno rovněž použít k množení.\n\n"}
{"id": "1375015", "url": "https://cs.wikipedia.org/wiki?curid=1375015", "title": "Helena Sobková", "text": "Helena Sobková\n\nHelena Sobková (* 1932 Dobřany) je česká spisovatelka a pedagožka, známá především svými studiemi o životě Boženy Němcové.\n\nNarodila se v Dobřanech, dětství prožila ve Zbůchu. Maturovala na gymnáziu v Plzni a vystudovala Pedagogickou fakultu Univerzity Karlovy, obor český jazyk, literatura a dějepis). Od roku 1953 žije v Praze, provdána byla za Vladimíra Sobka (+ 2006), učitele na gymnáziu ve Vršovicích. V letech 1963–2014 často pobývala na chalupě v Jizerských horách, prostředí ji inspirovalo k napsání knihy \"Pohádka o protržené přehradě\".\n\nVýznamnou část svého díla věnovala Helena Sobková výsledkům svého bádání o životě Boženy Němcové a širších souvislostech. Prostudovala mj. českoskalické i vídeňské matriky a zejména došla k závěru, že se Božena Němcová narodila dříve, než bylo dosud udáváno, a že možnými rodiči (nikoliv jednoznačně doloženými) mohli být Dorothea von Biron a Karel Jan Clam-Martinic. Jiní badatelé, jako Jaroslav Šůla (který současně považuje práci Heleny Sobkové za záslužnou), teorii o šlechtickém původu Boženy Němcové odmítají.\n\n\nOdbornými či vzpomínkovými texty přispívá Helena Sobková do periodického tisku, např.:\n\n\n\n"}
{"id": "1375022", "url": "https://cs.wikipedia.org/wiki?curid=1375022", "title": "Švábský kraj", "text": "Švábský kraj\n\nŠvábský kraj, též Švábský říšský kraj, (německy \"Schwäbischer Reichskreis\", latinsky \"Circulus Suevicus\", anglicky \"Swabian circle\") byl jedním z deseti krajů Svaté říše římské. Existoval v l. 1500-1806 a rozkládal se v jihozápadní části dnešního Německa, přibližně v místech nynější (2018) spolkové země Bádensko-Württembersko. Kraj, stejně jako celá tato oblast Svaté říše římské, byl ze všech říšských krajů a ze všech součástí říše politicky nejroztříštěnější a tvořilo jej dohromady zhruba 100 krajských stavů. Konfesijně byl kraj sice smíšený, ale katoličtí stavové měli v kraji po celou dobu jeho trvání jednoznačnou převahu. V polovině 16. století ztratil kraj svá území na teritoriu Švýcarského spříseženství. Kraj obecně platil za stoupence císařské politiky v říši a patřil spolu s Franckým krajem k nejdisciplinovanějším v placení říšské berně a v odvodu rekrutů do říšské armády. Krajský sněm se scházel v Ulmu, pouze r. 1522 se sešel v Esslingenu.\n\nKrajské stavy se dělily do pěti kurií (lavic): duchovních a světských knížat, prelátů, hrabat a pánů a říšských měst.\n\n\n\n\n\n\n\n"}
{"id": "1375024", "url": "https://cs.wikipedia.org/wiki?curid=1375024", "title": "Oto Bamberský", "text": "Oto Bamberský\n\nOto Bamberský, (německy \"Otto von Bamberg\", 1060/1061 Franky – 30. června 1139 Bamberk), byl bamberský biskup a misionář, který obrátil na křesťanství pomořanské Slovany, proto je také nazýván \"Apoštolem Pomořanska\". V katolické církvi je ctěn jako světec.\n\nPocházel ze šlechtické rodiny sídlící ve Švábsku a mládí strávil ve skužbách polského knížete Vladislava I. Hermana a římského císaře Jindřicha IV. Od roku 1102 byl biskupem ve městě Bamberk ve Francích. Byl uznáváným diplomatem během Bojů o investituru a dokončil výstavbu poškozené Bamberské katedrály. V letech 1124 a 1128 vedl misijní výpravu k pomořanským Slovanům, především do měst Volyň a Štětín ve kterých byl dosud uctíván bůh Trihlav.\n\nO Otově životě byly napsány tři životopisy – hagiografie:\n\n"}
{"id": "1375033", "url": "https://cs.wikipedia.org/wiki?curid=1375033", "title": "Jeff Wayne", "text": "Jeff Wayne\n\nJeff Wayne (* 1. července 1943) je americký hudební skladatel a hudební producent. Narodil se v USA, v dětství strávil čtyři roky v Anglii, ale později se vrátil do rodné země. Do Spojeného království se v dospělosti vrátil a usadil se zde. Je autorem několika tisíc reklamních znělek. Dále skládal znělky televizních pořadů, ale také písně. V roce 1978 vydal album \"Jeff Wayne's Musical Version of The War of the Worlds\", které je adaptací \"Války světů\" od H. G. Wellse. V roce 2012 na album navázala deska \"Jeff Wayne's Musical Version of The War of the Worlds – The New Generation\". V roce 1992 vydal album \"Jeff Wayne's Musical Version of Spartacus\" – opět jde o konceptuální album, tentokrát vyprávějící příběh Spartaka. Coby producent se podílel například na desce \"Rock On\" (1973) zpěváka Davida Essexe.\n"}
{"id": "1375034", "url": "https://cs.wikipedia.org/wiki?curid=1375034", "title": "Kuliška", "text": "Kuliška\n\nKuliška je zaniklá usedlost v Praze 6-Dejvicích v Šáreckém údolí v ulici Ke Kulišce. Původně patřila do katastru obce Nebušice, kde měla čp. 42.\n\nVinice Kuliška patřila původně Strahovskému klášteru. Později byla součástí majetku nedalekého Dubového mlýna. Po odprodeji ji v polovině 18. století držel pražský mlynář Jan Čermák.\n\nKolem roku 1820 byl na vinici postaven viniční dům. Nedaleká vila „Nová Kuliška“ vznikla na pozemcích usedlosti roku 1911. Starý dvůr byl zbořen pravděpodobně kolem roku 2015.\n\n\n\n"}
{"id": "1375036", "url": "https://cs.wikipedia.org/wiki?curid=1375036", "title": "K2-72e", "text": "K2-72e\n\nK2 - 72e (EPIC 206209135.04) je exoplaneta v systému červeného trpaslíka K2-72 v souhvězdí Vodnáře. Planeta je v porovnání se Zemí 2x hmotnější (nebo dokonce až 8xkrát), odhadovaná délka roku na planetě je 24,16 dní. Je možné, že se na planetě nachází voda v kapalném skupenství a to z důvodu, že planeta má obíhat v obyvatelné zóně hvězdy a průměrná odhadovaná teplota je kolem 7 - 16 °C. Nicméně velmi málo informací je známo o této planetě a bude následovat podrobnější sledování. Planeta byla objevena rozpoznávací metodou měření míry přechodu přes mateřskou hvězdu v rámci mise sondy Kepler od NASA. Planeta z prvotních odhadů velmi podobná Zemi by se měla nacházet kolem 227,7 světelných let od Země (69,8 parseků, nebo také 2,1538×10 km) v souhvězdí Vodnáře. Nález exoplanety byl ohlášen společně s třemi dalšími planetami v systému hvězdy K2-72 uprostřed července 2016 z výsledků druhé mise pozorování vesmírné sondy Kepler.\n\n<br>\nTato exoplaneta má podle měření společně s exoplanetou K2-72c obíhat červeného trpaslíka v obyvatelné zóně. K2-72e se poloměrem blíží 0,82 poloměru Země, takže předpokládána ta planetu terestrického typu. Nicméně její mateřská hvězda je červený trpaslík s hmotností jedné pětiny, celkové hmotnosti Slunce. Díky tomuto parametru by hvězda K2-72 měla mít schopnost svítit, sice méně intenzivně, za to 500 - 600 miliard let déle, než Slunce. Planeta je pravděpodobně k hvězdě ve vázané rotaci, se stále jednou stranou polokoule nastavenou čelem k hvězdě. Zatímco druhá strana je ve věčné temnotě, je předpokládáno, že se na pomezí dvou stran polokoulí nachází tenká vrstva nazývána sluneční terminátor. V tomto úseku by měly být teploty přijatelné (kolem 0 °C) pro existenci vody v tekutém skupenství. Vázaná rotace by způsobovala velmi odlišné klima a výměnu vzdušných proudů za předpokladu přítomné atmosféry planety. Navíc by větší úseky planety mohli být obyvatelné za podmínek přítomnosti husté atmosféry na střídání a přenos tepelných proudů na stranu planety odkloněnou od příchozího světla hvězdy. Dalším faktorem, je že na planetu by mělo dopadat o 46 % více světla než na Zemi. Pokud nefungují ochranné mechanismy planety, tak v takovém případě by se všechna voda vypařila, což by způsobovalo planetu neobyvatelnou.\n\nMateřská hvězda\nPlaneta\n\n"}
{"id": "1375040", "url": "https://cs.wikipedia.org/wiki?curid=1375040", "title": "Sexuální násilí", "text": "Sexuální násilí\n\nSexuální násilí je takový sexuálně motivovaný čin nebo pokus o něj, při kterém jedna osoba sexuálním způsobem překročí osobní hranice druhé osoby. Děje se tak za použití násilí (fyzické převahy či převahy moci) ze strany pachatele, bez souhlasu či plného vědomí oběti a zcela nezávisle na vztahu pachatele a oběti. Podle definice Světové zdravotnické organizace (WHO) spadá pod sexuální násilí \"„jakékoliv sexuální jednání zahrnující pokusy o dosažení sexuálního styku, nežádoucí sexuální poznámky a návrhy, činy směřující k obchodování s lidmi či jinak namířené proti sexualitě jedince, které využívají nátlak“\".\n\nSexuální násilí je skrytým a závažným zdravotním i sociálním problémem a týká se nemalé části populace. Je považováno za jeden z nejčastějších a nejrozšířenějších případů porušení lidských práv s nejvíce traumatizujícími následky pro oběti. V České republice je sexuální násilí posuzováno jako trestný čin proti lidské důstojnosti v sexuální oblasti (hlava III trestního zákoníku).\n\nRealizací sexuálního násilí nemusí být pouze vynucený fyzický kontakt (např. doteky, pohlavní styk), ale také nátlak psychický, včetně pohrůžky násilí (popř. bezprostředního násilí) nebo jakákoliv jiná forma chování, která v konkrétní situaci narušuje hranici intimity a integrity druhé osoby.\n\nNásilí jako pojem je částečně (nepřímo) definováno v § 119 trestního zákoníku: trestní právo považuje za násilí i stav, kdy pachatel trestného činu uvede oběť lstí nebo jiným způsobem do stavu bezbrannosti. K výkladu pojmu je vždy třeba vztáhnout souvislosti, které obsahují znaky násilí. V teorii se rozlišuje násilí ve formě \"vis absoluta\" (je zcela znemožněno vyjádření vlastní vůle oběti a projev jiného než vynuceného chování, např. když je oběť spoutána způsobem, který vylučuje svévolný pohyb) a násilí ve formě \"vis compulsiva\" (vyjádření vůle oběti není zcela znemožněno, ale pod záminkou donucení k určité formě jednání je působeno na její psychiku v takové míře, že je touto formou násilí vyjádření její vlastní vůle ovlivněno, např. fyzické trestání spojené s vyhrožováním, že toto bude pokračovat až do doby, kdy se oběť podvolí požadavku pachatele). Společným znakem obou těchto forem násilí je \"\"použití fyzické síly k překonání nebo zamezení odporu\"\".\n\nSamo o sobě nemusí být sexuální násilí nevyhnutelně spojeno s ublížením na zdraví: jeho podstata tkví v přímém útoku proti tělu poškozeného. Pohrůžka bezprostředního násilí je namířena přímo proti osobě oběti v čase útoku (např. vyhrožováním fyzickým ublížením v případě nepodvolení se aktu), pohrůžka násilí se pak může vztahovat i ke třetí osobě (např. vyhrožování týkající se rodiny či blízké osoby oběti) nebo hodnotě (např. napadení dobré pověsti oběti pachatelem, zapříčinění ztráty zaměstnání). Pachatel sexuálně motivovaného činu při jeho realizaci či pokusu o realizaci vždy zneužívá své fyzické či společenské převahy nad obětí. Právo jedince nebýt vystaven násilí, pohrůžce násilí či bezprostředního násilí je v České republice coby nedotknutelné zakotveno v Listině základních práv a svobod a lze je omezit pouze zákonem.\n\nZnásilnění je nejzávažnějším sexuálně motivovaným násilným činem. O znásilnění se jedná, pokud pachatel s cílem uspokojení vlastního sexuálního pudu donutí za použití násilí či pohrůžky bezprostředního násilí druhou osobu k souloži či jiné formě sexuálního kontaktu (z hlediska trestní sazby zákon nevnímá rozdíl mezi zneužitím vykonaným souloží a zneužitím vykonaným jiným způsobem), nebo za účelem dosažení sexuálního styku či kontaktu zneužije bezbrannosti druhé osoby, která se tímto stává obětí trestného činu. Za znásilnění se nepovažuje pouhý záměr osoby vykonat soulož s jinou osobou proti její vůli: zákon vyžaduje, aby k dosažení aktu bylo využito násilí či pohrůžky násilí.\n\nDonucení znamená stav, kdy pachatel svým násilným jednáním překoná vážně míněný odpor druhé osoby, nebo kdy druhá osoba nemůže z nejrůznějších důvodů odpor vyjádřit (např. ve stavu opilosti, drogového ovlivnění, hlubokého spánku, horečky, omezení pohyblivosti ze strany pachatele apod.). Nehraje přitom roli, za jakých podmínek a z přičinění koho se oběť do stavu omezeného vyjádření odporu dostala.\n\nZa znásilnění se považuje i akt, kterým pachatel nesměřuje přímo k penilně-vaginálnímu styku, ale kdy usiluje např. o dosažení orálního nebo análního styku. O znásilnění hovoříme také v případě, kdy souhlas oběti se souloží je vydán z nemožnosti najít jiné východisko. Takový souhlas není považován za svobodný. Souhlasem se proto nemyslí ani taková situace, kdy oběť nabídne pachateli před stykem prezervativ, aby se vyhnula případným zdravotním následkům znásilnění nebo možnému těhotenství.\n\nZnásilnění je v České republice trestným činem podle § 185 trestního zákoníku.\n\nMimo znásilnění popisuje trestní zákoník následující trestné činy proti lidské důstojnosti v sexuální oblasti:\n\n\nV době před institucionalizací manželství byl únos ženy mužem (spojen se sexuální agresí) poměrně častým způsobem obstarání si partnerky. I samotný anglický výraz pro znásilnění, \"„rape“\", je odvozen z latinského \"„rapere“\", což znamená \"„uloupit, zmocnit se“\". Znásilnění ženy pak byl častý a jistý způsob, jak ji k sobě připoutat bez nutnosti procházet procesem zdlouhavých námluv, neboť zejména ve východní kultuře v předkřesťanské době žena, která byla znásilněna, ztratila svou důstojnost a pro rodinu bylo takřka nemožné najít pro ni manžela a ekonomicky výhodně ji provdat. Její provdání za muže, kterým byla znásilněna, znamenalo pro rodinu takové ženy zcela přirozené řešení situace.\n\nI po institucionalizaci manželství sloužila dcera v rodině především jako neproblematický způsob předání majetku a možnost navýšení společenského statusu otce rodiny. S hodnotou nevěsty bylo neodmyslitelně spjato i její panenství. Znásilnění nevěsty bylo tedy vnímáno jako forma znehodnocení majetku, nikoliv jako útok na její důstojnost, a rodina měla nárok požadovat po násilníkovi náhradu za ušlý zisk z panenství. V mnoha společnostech byla trestem za znásilnění povinnost násilníka si znásilněnou ženu vzít, neboť podobně jako v době před institucionalizací manželství by byla dívka po ztrátě panenství pro rodinu jinak ekonomicky nevyužitelná. Ve staré Babylónii či Asýrii mohl otec znásilněné rozhodnout o tzv. „odplatném znásilnění“, kdy byla odplatou znásilněna sestra násilníka. Tento postup je i na počátku 21. století praktikován v některých oblastech Jižní Ameriky a Peru.\n\nObdobně starozákonní pojetí vnímalo znásilnění jako urážku na cti rodiny a otci znásilněné musela být vyplacena „cena nevěsty“. Ta se ovšem neodvíjela od povahy činu, ale od socioekonomického statusu ženy, její rodiny a (nebo) násilníka. Žena ovšem musela předložit věrohodný důkaz o tom, že nemohla znásilnění zabránit. Pokud se čin odehrál ve městě, kde měla možnost volat o pomoc a pomoci se jí nedostalo, předpokládalo se, že s činem souhlasila. Stala se tedy spoluviníkem a trestem pro ni i násilníka byla obvykle smrt ukamenováním. Pokud se znásilnění odehrálo mimo město, kde o pomoc volat nemohla, vinnou shledána nebyla.\n\nAni v čase a prostoru raně středověké (cca 9.-11. stol. n. l.) křesťanské Evropy nebylo znásilnění vnímáno jako prohřešek vůči tělesné integritě ženy, ale stále coby útok na rodovou čest a majetkový problém. Ze znásilnění nebylo možno obvinit krále nebo biskupa, neboť tresty odrážely absolutní panovnickou moc. Byl-li obviněn ze znásilnění kněz, mohl před oltářem v kněžském rouchu přísahat, že se činu nedopustil, a tímto byl oficiálně zproštěn obvinění. Naopak přísněji sankcionováno bylo znásilnění jeptišky. Britské ostrovy jako první zavedly tresty nejen za znásilnění, ale také za jiné formy sexuálního napadení (např. osahávání na intimních partiích).\n\nRaný feudalismus přinesl možnost únosu a znásilnění dědičky z vysoce postavené rodiny jako způsobu, jakým mohl násilník dosáhnout zvýšení vlastního sociálního postavení - znásilněnou ženu totiž po činu musel pojmout za manželku. Krádež nevěsty jakožto způsob vynucení svazku se stal nepřijatelným a právně nevalidním až ve 12. století našeho letopočtu. Až tehdy začalo být v anglosaském prostoru znásilnění vnímáno jako vážný zločin na ženě, nikoliv pouze na rodině či rodu, a pouze žena sama tedy mohla vznést obvinění. Druhé westminsterské opatření z roku 1285 zásadně změnilo anglické trestní právo, kdy znásilnění bylo definováno coby státní trestný čin. Tímto si stát přivlastnil roli oběti a mohl pachatele stíhat, aniž by ze strany skutečné fyzické oběti byla podána žaloba. Nejčastějším trestem i nadále zůstávala peněžní pokuta a smrt, hrdelní trest následoval vždy, bylo-li obětí znásilnění dítě. Nezřídkakdy se trestu za své vlastní znásilnění nevyhnula ani žena sama. V českých zemích až král Václav I. (1230 – 1253) zakázal prodej znásilněných či smilnících žen do otroctví (zejména do uherských zemí), kde byly jako „opotřebované“ určeny k nucené prostituci.\n\nV prostředí českých zemí obecně mnohem déle přetrvalo pojetí znásilnění jako rodové urážky a znehodnocení majetku. Tlak, aby autoritu nad trestným činem znásilnění po vzoru anglického trestního práva přejal stát, byl zaznamenán až v době předhusitské na sklonku 14. století n. l.\n\nV období mezi 16. – 18. století n. l. až třetinu všech trestných činů v rakouském mocnářství tvořily zločiny sexuálně motivované. Mezi tyto případy se ovšem počítaly i zločiny bigamie a cizoložství. Znásilnění představovalo v té době jen zlomek z celkového počtu vyšetřovaných sexuálně motivovaných činů. Zvláštním případem bylo znásilňování v době válečných konfliktů, kdy po znásilnění dobyvatelem takto poškozená žena prakticky neměla šanci dovolat se práva.\n\nTereziánský zákoník z roku 1768 nově stíhal za trestný čin znásilnění i toho, kdo by takovému činu napomáhal. Tresty za takové zločiny byly stále hrdelní, se zvlášť brutálními způsoby výkonu (např. vpletení do kola) v případě přitěžujících okolností (znásilnění jeptišky, křesťanky židem apod.).\n\nTzv. „varovné pravidlo“ lorda Matthewa Halea (1609–1676), právníka a jednoho z představitelů anglického zvykového práva, postavilo ženu do pozice, kdy musela s vynaložením veškerých prostředků i pod hrozbou smrti hájit svou nevinu a dokázat, že k činu znásilnění skutečně došlo. „Varovné pravidlo“, jehož kořeny jsou datovány do 16. století a které na několik dalších staletí redefinovalo pojetí znásilnění v evropském i světovém měřítku, totiž znělo: \"„Musíme pamatovat na to, že je velice snadné vznést obvinění ze znásilnění a velice těžké je dokázat, a ještě těžší je bránit se takovému nařčení, i když není úplně nevinné.“\" K obvinění a vynesení trestu již nestačilo pouhé ženino slovo a samotná povaha trestného činu.\n\nPřisuzování zvláštní vážnosti indiciím jako je místo činu, sexuální zkušenosti napadené i pachatele, panenství oběti apod. přetrvalo ve formě důkazního materiálu při trestním řízení až do 20. století, stejně jako stále přežíval Haleův názor, že \"„manžel nemůže být vinen ze znásilnění vlastní ženy“\", neboť ta se mu vstupem do manželství dobrovolně uvázala pro zbytek života i po sexuální stránce. Teprve ve 20. století byla připuštěna možnost, že ke znásilnění může dojít i v rámci manželství. Fiktivní premisa, že sex v manželství je legitimně vynutitelný i přes nesouhlas jedné ze stran, byla oficiálně odmítnuta až v druhé polovině 20. století. V Československu byl roku 1950 nahrazen termín \"„násilné smilstvo“\" slovem \"„znásilnění“\".\n\nV druhé polovině 20. století došlo zejména v severoamerickém prostoru k dalším úpravám v definici znásilnění zejména v souvislosti s rasovou otázkou, neboť do té doby byla jednou z indicií při posuzování naplnění skutkové podstaty trestného činu i etnická či rasová příslušnost poškozené strany. Již dříve v době otrokářské nebylo znásilnění černé otrokyně považováno za zločin vůči ní, ale vůči jejímu majiteli, a nebylo přirozeně trestáno, pokud byl pachatelem přímo otrokář. Podobný rasově nerovný postup se při posuzování znásilnění uplatňoval i později a to i ve vztahu k jiným národnostním menšinám (Irům, Italům, původnímu americkému obyvatelstvu atd.).\n\nZnačná část sexuálně motivovaných trestných činů se odehrává v prostředí nejbližší rodiny. Pachatelem i obětí může být žena i muž bez ohledu na věk, tělesnou, duševní nebo sexuální vyspělost. Při posuzování naplnění skutkové podstaty trestného činu nehraje roli pověst či životní styl pachatele nebo oběti ani jejich vzájemná vztahová blízkost. Skutková podstata trestného činu může být tedy naplněna i tehdy, pokud pachatelem (pachatelkou) násilí je osoba, se kterou oběť žije či žila v dlouhodobém intimním vztahu, nebo se kterou měla oběť dobrovolný jednorázový sexuální styk. Může být jeho (její) manželkou, manželem, druhem, družkou či partnerem nebo partnerkou v registrovaném partnerství. Reálně je ovšem v těchto případech velmi obtížně prokazatelné, zda k trestnému činu došlo.\n\nJen minimum případů sexuálního napadení je spácháno osobami, u nichž je prokázána nějaká forma sexuální deviace. Stejně tak se ve výrazné početní menšině vyskytují případy napadení cizím, sériově jednajícím pachatelem v neznámém a rizikovém prostředí (což je zároveň hluboce zakořeněný mýtus o typické podobě znásilnění).\n\nSexuální násilí je jev, u kterého se tradičně vyskytuje vysoká míra latence (stav, kdy trestný čin proběhl a přesto nebyl oznámen). Výzkumy latence realizované na území EU mezinárodními výzkumnými skupinami uvádějí obecně značný rozdíl mezi tendencemi k nahlašování trestných činů v zemích západní a východní Evropy. Zatímco v západoevropských zemích nahlašuje tyto případy až 52% obětí, ochota východoevropských obětí se zdá být znatelně nižší: nahlásit trestný čin se odhodlá pouze kolem 30% obětí. Z těchto výzkumů přitom vyplývá, že nejvyšší latenci vykazují právě delikty se sexuálně násilným podtextem. Podle těchto zdrojů pouze 8% ze všech obětí znásilnění takový čin nahlásí. U znásilnění intrafamiliárního (spáchaného rodinným příslušníkem) jsou to dokonce pouze 3%. V průběhu života se přitom s některou z forem sexuálního násilí setká až 25% žen a 6 až 10% mužů. Je tedy zřejmé, že oficiální statistiky neposkytují výstižný obraz míry výskytu sexuálně motivovaných trestných činů.\n\nNenahlašování případů sexuálního násilí může mít mnoho příčin. Mezi ty základní patří:\n\n\nTyto příčiny se mohou různě prolínat. Gynekolog a sexuolog Petr Kovář např. zmiňuje případy, kdy je oběť rodinou odrazována od nahlášení trestného činu ze strachu ze ztráty dobré pověsti. Vysoká latence u sexuálně motivovaných trestných činů zpravidla není odborníky zpochybňována. Odborníci z řad členů pomáhajících profesí (lékaři, psychologové, sociální pracovníci) se s touto problematikou musejí vyrovnávat zejména tehdy, kdy latentní oběť sexuálního násilí vyhledá odbornou pomoc kvůli specifickým zdravotním či jiným obtížím, aniž by přitom uvedla ve známost tuto prodělanou traumatizující zkušenost, která může mít přímou souvislost s jejím aktuálním psychosomatickým či sociálním stavem.\n\nNa přelomu 20. a 21. století se fenomén sexuálního zneužívání dětí stal problémem, který je ostře sledován jak odborníky, tak i širokou veřejností. V drtivé většině případů je dítě zneužito osobou, kterou samo důvěrně zná. Třetina až polovina všech případů sexuálního zneužívání dítěte se odehrává v prostředí rodiny. Nejčastějšími pachateli bývají otcové, nevlastní otcové, bratři, nevlastní bratři a strýcové. Zneužívání dítěte v rámci rodiny mívá obvykle dlouhodobý charakter a s vyšší četností než v případě zneužití cizí osobou zahrnuje i penetraci či jiné násilné vniknutí části těla pachatele do tělesného otvoru dítěte.\n\nPachateli zhruba 8 % intrafamiliárního zneužití dítěte jsou jeho vlastní rodiče (častěji otec než matka). Sexuální zneužití dítěte rodičem přitom patří mezi klinicky nejzávažnější formy sexuálního zneužívání dětí. Rodiny, kde je kontinuálně (setrvale, dlouhodobě, s různou frekvencí či pravidelností) zneužíváno jedno nebo více dětí, nazýváme rodinami incestními.\n\nCharakter situace, ve které je dospělou osobou sexuálně zneužíváno dítě, bývá latentní a důsledně utajovaný. Proto je jen velmi obtížné získat přesná data o výskytu těchto případů a jejich skutečný počet je tak možno pouze odhadovat. Předpokládá se, že skutečný výskyt případů sexuálního zneužití dítěte je mnohonásobně vyšší než počet činů ohlášených odpovědným orgánům (policie, OSPOD). Nejobjektivnější data o výskytu sexuální zneužití dítěte přinášejí studie prevalence, které využívají retrospektivních výpovědí dospělých osob. Některé z takto metodologicky pojatých reprezentativních zahraničních studií (např. studie organizace National Society for Prevention of Cruelty to Children z let 1994-5) uvádějí, že až 16 % všech dětí se během svého dětství či dospívání setká s projevem sexuálního násilí. Výsledky studií vedených podle stejné metodologie (např. Retrospektivní studie pohlavního zneužívání v dětství u dospělé populace ČR, Krizové centrum Linky bezpečí) odhalují, že obětí sexuálního zneužívání se v České republice stalo až 26% ze současné dospělé populace. V 60% případů se jednalo o zneužití blízkým rodinným příslušníkem.\n\nSpecifickým případem sexuálního zneužívání dětí je tzv. komerční sexuální zneužívání dítěte. Mezi jeho tři hlavní podoby patří:\n\n\nPersefona, z.s. vznikla roku 2007 odloučením od programu proti domácímu násilí Ligy lidských práv (program poskytoval pomoc obětem domácího násilí od roku 1999). Jejím hlavním posláním a účelem je zvýšení úrovně porozumění všem aspektům problematiky domácího a sexuálního násilí a hledat optimální způsoby jejího řešení. Organizace vykazuje následující aktivity:\n\n\nPersefona spolupracuje s médii, do svých aktivit krom stálých zaměstnanců zahrnuje i dobrovolníky, přijímá dárcovské i sponzorské dary.\n\nSídlo organizace se nachází v Brně na Gorkého ulici a poskytuje své služby především klientům z Jihomoravského kraje.\n\nNa území České republiky funguje jediná svépomocná organizace na pomoc obětem sexuálního zneužití. Je jí SASA (z anglického \"Sexual Assault Survivors Anonymous\", česky \"Anonymní, kteří přežili sexuální útok\"). SASA ČR je součástí celosvětové sítě svépomocných skupin sdružených pod názvem SASA Worldwide.\n\nSASA není terapeutickou skupinou, nenabízí odbornou pomoc a není vedena experty. Nemá být náhradou profesionální pomoci (např. psychoterapeutické či právnické), pokud je tato vyžadována. Program je charakterizován coby \"svépomocný duchovní\", vychází tedy z předpokladu přítomnosti \"Vyšší síly\", byť není existence organizace přímo spjata s žádným konkrétním náboženstvím.\n\nSASA nevybírá od svých členů poplatky, nepřijímá finanční dary, neposkytuje veřejná vyjádření k medializovaným sexuálním kauzám a svou povahou chrání zejména anonymitu svých členů. Svým založením tedy kopíruje praxi spolku Anonymních alkoholiků, který je taktéž koncipován jako skupina svépomocná. SASA upravila dvanáct tradic, dvanáct příslibů a dvanáct kroků Anonymních alkoholiků, aby lépe vyhovovaly podstatě traumatu obětí sexuálního útoku a efektivně napomáhaly na cestě k uzdravení.\n\nPražská skupina SASA byla založena roku 2015 a je určena coby kontaktní pro oblast Evropy. Kromě ní se na území České republiky schází ještě lokální skupina SASA Brno. Na Slovensku se anonymní oběti scházejí na místní skupině v Bratislavě, která byla založena roku 2017. Vznik jakékoliv další lokální skupiny je v případě potřeby kontaktními skupinami vítán.\n\nBílý kruh bezpečí, z.s. (dále jen BKB) je v České republice působící nepolitický humanitární spolek, jehož primárním posláním je pomoc obětem trestné činnosti a prevence trestné činnosti. Obětem trestných činů poskytuje BKB bezodkladnou kombinovanou pomoc ve formě:\n\n\nK prvokontaktu klienta s BKB může dojít skrz spolkem provozované bezplatné nonstop telefonní linky pro oběti kriminality a domácího násilí (116 006), pro oběti a svědky trestných činů (257 317 110) či DONA linky pro oběti domácího násilí (251 511 313). Zároveň je možné vyhledat pomoc spolku prostřednictvím Celostátní sítě poraden BKB, Centrály BKB v Praze, Intervenčního centra BKB v Ostravě nebo klíčových sociálních pracovníků pro zvlášť zranitelné oběti a pozůstalé.\n\nSpolek vznikl roku 1991 jako Bílý kruh bezpečí, o.s., se sídlem v Praze. K roku 2018 provozuje celkem devět poboček (Praha, České Budějovice, Brno, Jihlava, Liberec, Olomouc, Ostrava, Pardubice, Plzeň).\n"}
{"id": "1375041", "url": "https://cs.wikipedia.org/wiki?curid=1375041", "title": "Alexis Moras", "text": "Alexis Moras\n\nAlexis Moras \"Αλέξης Μόρας\" (* 14. prosince 1994 Brno) je zpěvák, baskytarista a hudební manažer řeckého původu. Působí ve skupině Moras.\n\nNarodil se potomkům řeckých uprchlíků z přelomu 40. a 50. let 20. století. Má dva bratry, staršího Jannise a mladšího Markose. Ve svých sedmi letech začal docházet na lekce klasické kytary na základní uměleckou školu. Po osmi letech vyměnil kytaru za baskytaru na kterou opět docházel do umělecké školy. Po dvou letech studium předčasně ukončil. Společně se svými dvěma bratry a otcem začal hrát ve skupině \"I Parea\", která hrála v letech 2010-2017. V současnosti je hudebním manažerem skupiny Moras, kde také zpívá a hraje na baskytaru.\n\n\n"}
{"id": "1375046", "url": "https://cs.wikipedia.org/wiki?curid=1375046", "title": "Jannis Moras", "text": "Jannis Moras\n\nJannis Moras (* 23. července 1991, Brno, Česko), řecky \"Γιάννης Μόρας\", je zpěvák, kytarista, hudební skladatel a textař řeckého původu. Je také frontman kapely Moras.\n\nSvoje první hudební kroky udělal na Základní umělecké škole Vítězslavy Kaprálové v Brně, kde navštěvoval hodiny zobcové a altové flétny a zpěvu. Jeho snem však bylo v té době stát se fotbalistou.\n\nV roce 2003 při letní dovolené v Řecku na Peloponésu navštívil se svým otcem a bratrem Alexisem koncert významného řeckého zpěváka Jannise Kotsirase. Tato zkušenost se do něj vryla tak zásadním způsobem, že ji lze považovat za impuls k další Jannisově hudební činnosti. Donekonečna poslouchal Kotsirasova alba a sledoval každý jeho krok. \n\nV lednu 2006 mu otec daroval první kytaru. Jannis pouze na základě několika základních rad svých přátel začal zkoušet, co tento nástroj obnáší. Hledal akordy, aby mohl hrát Kotsirasovy písně. Jeho snem se postupně stalo, být zpěvákem. Nesmírnou láskou k řecké hudbě, kterou mu odmalička vštěpil otec a kterou v něm prohluboval zájem o Kotsirasovo dílo, pílí a takřka až posedlostí novým snem se Jannis pomalu zlepšoval ve hře na kytaru i ve zpěvu. Nutno podotknout, že v obém jako samouk. \n\nNa jaře téhož roku založili s otcem a dalšími přáteli kapelu I Parea, se kterou hráli tradiční a lidovou řeckou hudbu. Kapela za zhruba 2 roky existence vystoupila jen jednou. \n\nPo oficiálním rozpuštění skupiny se Jannis se svým otcem Trifonem Morasem rozhodli pokračovat v komorním formě. Ve složení zpěv - kytara a zpěv - buzuki hrávali především v řeckých tavernách a na menších soukromých akcích spojených s řeckou kulturou. Těmito vystoupeními Jannis získával první zkušenosti s veřejným hraním. Tu a tam již prokládal program písněmi ze současné řecké produkce, především písněmi zmiňovaného Jannise Kotsirase. \n\nPo přibližně 3 a půl letech tohoto modelu se ke zbytku rodiny přidali bratři Alexis a Markos. Od léta roku 2010 tedy začala nová I Parea zkoušet, aby mohla na podzim téhož roku poprvé vystoupit na tradiční řeckém večeru v brněnském Semilasse. Ohlas byl ohromný, na akci přišla tehdy spousta lidí právě proto, aby se podívali, jak zbrusu nová řecká kapela vypadá. Ani ne třináctiletý Markos se navíc stal zřejmě nejmladším hráčem, který kdy na řeckém večeru na území České republiky vystoupil. \n\nBěhem téhož podzimu a následně jara 2011 kapela sbírala zkušenosti hraním v řeckých tavernách především v Brně, ale už i mimo něj. Podzim roku 2011 ovšem znamenal přelom v tom smyslu, že se takříkajíc roztrhl pytel s nabídkami na hraní na řeckých večerech takřka ve všech městech, kde sídlí řecké obce. Šumperk, Karviná, Třinec, Krnov, to byla města, která I Parea od té doby pravidelně navštěvovala. V dalších letech pak přibyly ještě Ostrava, Praha a Bohumín. Kromě veřejných akcí, pořádaných řeckými obcemi kapela hojně hrávala na různých typech soukromých akcí jako například narozeniny, svatby či oslavy řeckých velikonoc. \n\nCelá tato narůstající éra skončila s úderem roku 2017, kdy na Silvestra roku 2016 kapela odehrála svůj poslední večer na oslavě příchodu nového roku v Karviné.\n\n"}
{"id": "1375060", "url": "https://cs.wikipedia.org/wiki?curid=1375060", "title": "Václav Hons", "text": "Václav Hons\n\nVáclav Hons (* 14. června 1938, Chotutice u Kolína) je český básník a překladatel, autor milostné a přírodní lyriky a písňových textů, v době normalizace výrazně prorežimní autor.\n\nNarodil se v rolnické rodině. Po maturitě na jedenáctileté střední škole v Kolíně roku 1956 začal studovat na Vysoké škole ekonomické v Praze, ale po roce přestoupil na Filozofickou fakultu Univerzity Karlovy na obor čeština a historie. Studium ukončil roku 1962. Po základní vojenské službě pracoval v letech 1964–1967 v Ostravě v redakci kulturněpolitického měsíčníku \"Červený květ\". Poté od roku 1968 do roku 1969 působil na Ministerstvu kultury a informací jako vedoucí literárního oddělení a roku 1969 v normalizačním týdeníku \"Tvorba\". Pak pracoval v Československém rozhlase v Praze, nejprve jako šéfredaktor hlavní redakce literárně-dramatického vysílání, později jako dramaturg rozhlasové stanice Vltava. Od roku 1990 je ve svobodném povolání.\nDebutoval časopisecky koncem padesátých let v týdeníku \"Kultura\", dále přispíval například do \"Literárních novin\", \"Tváře\", \"Plamene\", \"Hosta do domu\", \"Rudého práva\" a do dalších periodik. Jeho první básnická sbírka \"Co je před očima\" obsahující verše mladistvého okouzlení životem, vyšla roku 1962. Po sbírkách citových reflexí přešel autor v době normalizace k politiky orientované tvorbě, čímž se zařadil mezi výrazně prorežimní básníky, Ale i v této době psal milostné a rozverné básně, ve kterých se projevila jeho improvizační lehkost. Napsal také několik stovek písňových textů, zvláště šansonů (například pro Hanu Zagorovou, Lucii Bílou nebo Karla Gotta).\n\nSametovou revoluci nejdříve přivítal, v pozdějších letech však zaujal k polistopadovému politickému vývoji kritický postoj a začal v týdeníku \"Obrys-Kmen\" publikovat ostře satirické básnické komentáře k aktuálním politickým událostem. Po dlouhé odmlce vydal v letech 2015–2019 v rychlém sledu dvanáct sbírek obsahujících básně různého zaměření, humorné, milostné či lehce erotické, poetické hříčky i verše s temnější náměty.\n\nHonsova překladatelská práce není příliš rozsáhlá. Pro antologii deseti básníků NDR \"Jitro přichází\" (1973) přeložil verše Bernda Jentzsche, pro antologii deseti bulharských básníků \"Jižní vítr\" (1974) básně Valeriho Petrova.\n\n\n"}
{"id": "1375062", "url": "https://cs.wikipedia.org/wiki?curid=1375062", "title": "Jan Angelo Zeyer", "text": "Jan Angelo Zeyer\n\nJan Angelo Zeyer (29. září 1878 Praha – 5. prosince 1945 Praha) byl český malíř a ilustrátor.\n\nNarodil se v Praze do rodiny architekta a stavitele Jana Zeyera. Část svého mládí prožil v Roudnici nad Labem, odkud pocházela jeho matka Františka Švagrovská. Do tajů malířství poprvé nahlédl v ateliéru malíře Václava Jansy, u kterého se učil převážně akvarelové technice. V roce 1896 studoval na pražské Akademii výtvarných umění u Julia Mařáka a ve druhém ročníku přešel k Václavu Brožíkovi. Studia na malířské akademii však nedokončil. Kromě malířství se aktivně věnoval kopané, veslování a dalším sportům. Byl také hudebně nadaný a uvažoval o studiu hry na housle na Pražské konzervatoři. V malbě byl ovlivněn francouzským fauvismem a z části také expresionistický způsobem malby. Byl rovněž členem Spolku výtvarných umělců Mánes. Lákalo ho cestování a tak se na Brožíkovo doporučení vydal hledat umělecké podněty do jižní a západní Evropy. V letech 1907-1913 žil v Bruggách a následně krátce v Mnichově. V roce 1914 byl v důsledku mobilizace povolán do Rakousko-uherské armády. Coby důstojník se dostal na východní frontu a posléze do Kotoru, kde utrpěl v lednu 1916 vážné zranění oka v bitvě u Lovćenu. Následně byl poslán roku 1917 do Itálie, kde se mu však podařilo přeběhnout a v roce 1918 se přihlásil do Československých legií v Itálii. Zde sloužil jako poručík u 2. kulometné roty. Po návratu do vlasti se v roce 1919 spolupodílel na založení Památníku odboje. Ve stejném roce byl vyslán do Itálie, aby zdokumentoval bojiště československých legií. Na cestu se vydal spolu s Ladislavem Šímou, Oldřichem Koníčkem a T. F. Šimonem. Vytvářel zde olejomalby válkou poznamenané italské venkovské krajiny. Roku 1922 organizoval zřízení a výzdobu československého oddělení ve válečném muzeu v italském Roveretu. V aktivní službě zůstal až do roku 1924. Nadále hodně cestoval, navštívil Afriku i Ameriku. Malovat krajinu vyjížděl na český venkov, například na Českomoravskou vysočinu nebo na Šumavu a sám se ve 30. letech 20. století usadil v Malé Skále na Turnovsku. V roce 1927 prodělal srdeční příhodu a stále si léčil z války poraněné oko. Ve stejném období na žádost Památníku odboje portrétoval francouzské a italské generály. Nadále tvořil a pořádal výstavy mimo jiné např. v Praze a Chocni. Zemřel v Praze roku 1945.\n\na v několika dalších\n\n\n"}
{"id": "1375065", "url": "https://cs.wikipedia.org/wiki?curid=1375065", "title": "Seznam zahraničních cest Kim Čong-una", "text": "Seznam zahraničních cest Kim Čong-una\n\nToto je seznam zahraničních cest Kim Čong-una v době vykonávání úřadu Předsedy Korejské strany práce.\n\nOd března 2018 podnikl Kim své zahraniční cesty do těchto zemí:\n"}
{"id": "1375072", "url": "https://cs.wikipedia.org/wiki?curid=1375072", "title": "Desiderius", "text": "Desiderius\n\nDesiderius (710–786), poslední původní Langobardský král v Itálii, poražen franským králem Karlem Velikým.\n\nBěhem období panování krále Aistulfa (749–756) měl v držení Toskánsko, tento král mu udělil i titul vévody z Istrie. Po smrti tohoto bezdětného krále usiloval o langobardskou korunu oproti bratrovi zesnulého krále Ratchisovi, který již jednou králem byl (předchůdce Aistulfa) a roku 749 abdikoval a odešel s rodinou do kláštera. Desiderius získal cennou podporu papeže Štěpána II. výměnou za příslib respektování územních nároků Svatého stolce (tzv. Pipinova donace), svůj slib však dodržel jen částečně.\n\nV dubnu roku 757 papež Štěpán II. zemřel a na jeho místo si Římané zvolili jeho bratra Pavla. Ten hned na počátku navázal dobré vztahy s franským králem Pipinem Krátkým. Zároveň podněcoval vévody ze Spoleta a Beneventa k neposlušnosti vůči Desideriovi. Ten roku 758 oba vévody porazil, Spoleto obsadil a správou Beneventa pověřil svého syna Adelchise. Zároveň vyjednával s byzantským císařem o podpoře svých územních nároků, odměnou mělo být pro Řeky obnovení Ravennského exarchátu. Těm se zřejmě do konfliktu s papežem podporovaného Franky nechtělo, a tak Desiderius nakonec roku 760 přistoupil na dohodu s papežem Pavlem I. a většinu slíbených měst mu odevzdal (s výjimkou města Imoly, kterou mu vydal až roku 765). \n\nZdařilým politickým tahem krále Desideria se stal sňatek jeho dcery Liutbergy s bavorským vévodou Tassilem III., který byl sice vazalem franského krále, avšak značně samostatným. Datum tohoto sňatku se rozchází (udává se rok 762 nebo 769), to však nemění nic na faktu, že langobardský král získal potenciálního spojence proti Frankům, který byl sice synovcem krále Pipina, ale jeho loajalita nebyla právě pevná (roku 763 odešel během trestného tažení proti Akvitánii, s jehož vévodou Waiofarem sympatizoval). Liutberga získala věnem Bolzano a Merano. \n\nObdobí klidu narušila smrt papeže Pavla I. v polovině roku 767 a spor o jeho nástupce. Vévoda Toto z Nepy vojensky obsadil Řím a donutil obyvatele k uznání za papeže pouhého laika, svého bratra Konstantina (II.), ale jeho odpůrci se obrátili o pomoc k Desideriovi, který v létě 768 vtrhl do města, vévodu z Nepy porazil. Vzápětí však dosadil na papežský stolec svého chráněnce mnicha Filipa, ten se v úřadu udržel pouhý den. Po jeho vyhnání si profranská strana prosadila řádnou volbu papeže, kterým se stal Štěpán III., který se však proti langobardskému králi nedokázal řádně prosadit. \n\nTo se projevilo již roku 769, když získal v Římě vliv langobardský příznivec Pavel Afiarta a vmanipuloval papeže do područí Desideria, který se vyhlásil jeho ochráncem proti údajně vzbouřeným profranským stoupencům. Jejich vůdce nechal Afiarta zavraždit, aniž by papež pro tyto své dřívější chráněnce, kteří mu dopomohli k úřadu, cokoliv udělal.\n\nSmrt franského krále Pipina (roku 768) znamenala dočasný obrat ve franské politice, kdy královna-vdova Bertrada z Laonu (†783) usilovala minimálně o vzájemné smíření mezi oběma královstvími. Roku 770 dojednala sňatek mezi dcerou Desideria (neznámého jména) a jejím synem Karlem, který se matčině politice podřídil. Papež, který pochopil svoji zoufalou situaci a že je vydán na milost i nemilost Desideriovi, se snažil mladého krále od sňatku odradit dopisem, kde mu připomínal, že Karel je již ženat z Himiltrudou.. \n\nSmrtí Karlomana (mladšího Karlova bratra) v prosinci roku 771 došlo Karlem Velikým k návratu dřívější politiky jeho otce. Langobardskou princeznu zapudil a poslal zpět k otci, královna-vdova Bertrada se stáhla do ústraní. Vdova po Karlomanovi uprchla na langobardský dvůr a Desiderius marně naléhal na nového papeže Hadriána, aby její syny pomazal a on by tak získal argument pro destabilizaci ve Franské říši prostřednictvím prosazování nároků těchto Karlovců na franský trůn. \n\nŠtěpán III. zemřel již v lednu 772 a jeho nástupce Hadrián I. měl pramálo chuť se s Desideriem paktovat. Zbavil se v Římě jeho příznivců a žádal ho o navrácení území, které Desiderius v období pontifikátu jeho předchůdce obsadil. Langobardský král reagoval obsazením dalších měst a vydal se na válečný pochod k Římu. Ještě před tím si však nový papež získal cenného příznivce, a to bavorského Tassila III., když o svatodušních svátcích roku 772 pomazal v Římě jeho syna Theoda a tím vévodu odradil od spojenectví s Desideriem.\n\nNa jaře roku 773 dorazilo ke franskému vládci poselstvo od papeže s žádostí zasáhnout proti Desideriovi. Král Karel vyslal do Itálie poselstvo, které mělo sjednat usmíření mezi papežem a langobardským králem. Pro válečnou akci na druhé straně Alp neměl Karel Veliký mezi franskými velmoži zatím dostatečnou podporu. Teprve když zkrachovalo druhé jednání s Desideriem, kdy mu Karel marně nabídl 14 000 zlatých solidů, aby byl zachován mír, rozhodl se franský král pro přímý vojenský střet s Langobardy. \n\nDo čela dvou armád se postavil osobně franský král Karel a jeho nevlastní strýc Bernard, opat ze Saint-Quentin. Část vojska obešla hlídané průsmyky zabezpečené záseky a zátarasy a vpadla Langobardům do týla. Ti se v panice rozprchli a jejich armáda nekladla Frankům v postupu žádný závažný odpor. Také se projevily neshody mezi samotnými Langobardy a někteří jejich představitelé otevřeně přecházeli na stranu Franků. V září 773 stanula franská vojska před hlavním městem langobardského království Pávií v době, kdy už frankové kontrolovali převážnou část tohoto království. V červnu roku 774 Desiderius kapituloval po téměř devítiměsíčním obléhání. Karel Veliký se prohlásil novým králem Langobardů, čímž došlo k faktické anexi tohoto království Franskou říší. Desideriovi ušetřil život a poslal jej i s rodinou do kláštera v Corbie, kde zřejmě roku 786 zemřel. Pouze syn Adelchis našel azyl v Byzantské říši.\n\n"}
{"id": "1375073", "url": "https://cs.wikipedia.org/wiki?curid=1375073", "title": "Index finančního tajemství", "text": "Index finančního tajemství\n\nIndex finančního tajemství je projekt advokační skupiny Tax Justice Network hodnotící míru tajnosti a rozsah offshore finančních aktivit v jednotlivých státech. Cílem organizace je díky práci s tajností jednotlivých jurisdikcí a rozsahu offshore finanční aktivity na příslušném území vytvořit politicky nezávislý přehled států, které potenciálně mohou sloužit jako relativně bezpečné daňové ráje. Jednou z hlavních předností indexu finančního tajemství je možnost seřazení států podle jejich podílu na neprůhlednosti světových finančních toků, namísto pouhého binárního rozdělení na daňové ráje a ostatní. \n\nIndex finančního tajemství byl poprvé kalkulován v roce 2009, následně v letech 2011, 2013, 2015 a 2018. Během let byl postupně rozšiřován počet obsažených jurisdikcí, z původního počtu 60 jurisdikcí v roce 2009 až na současný počet 112 jurisdikcí v roce 2018.\n\nIndex finančního tajemství je spočítán kombinací dvou klíčových složek; skóre tajnosti jako kvalitativní složky, a podílu na globálním exportu finančních služeb jako kvantitativní složky. Skóre tajnosti je pak počítáno z celkem dvaceti indikátorů, kterými jsou bankovní tajemství, registry fondů a nadací, záznamy vlastnictví společností, ostatní majetek, omezenost transparentnosti spoluvlastnictví, veřejnost vlastnictví firem, veřejnost firemních účtů, country by country reporting, zveřejňování výběru korporátní daně, identifikovatelnost právnických osob, kapacita daňové administrativy, konzistentnost osobní daně z příjmu, vyhýbání se propagaci daňových úniků, otevřenost soudních procesů ve věcech daní, negativní struktury, veřejné statistiky, politika proti praní špinavých peněz, automatická výměna informací, uzavřené mezinárodní smlouvy a mezinárodní právní kooperace. Každý z těchto indikátorů je ohodnocen na škále 0 až 100, celkové skóre tajnosti pro daný stát je obdrženo spočítáním aritmetického průměru jednotlivých indikátorů. Třetí mocnina skóre tajnosti pro daný stát je následně násobena třetí odmocninou podílu daného státu na globálním exportu finančních služeb. Výsledkem je index finančního tajemství, na základě kterého je sestaveno pořadí jednotlivých států.\n\nCelkem dvacet indikátorů skóre tajnosti může být dále rozděleno do čtyř podskupin, a to registrace vlastnictví, transparentnost právnických osob, integrita daňové a finanční regulace, a mezinárodní standardy a kooperace.\n\nBankovní tajemství: míra, do které musí být zaznamenávány, ověřovány a uchovávány informace o majitelích bankovních účtů příslušnou bankou, a sdílení těchto informací s příslušnými lokálními autoritami. Dále dostupnost daných informací a zaznamenávání a ohlašování velkých finančních transakcí.\n\nRegistry fondů a nadací: rozsah, ve kterém jsou zaznamenávány a na internetu zpřístupněny informace o všech svěřeneckých fondech a nadacích, včetně informací o všech účastných stranách, kvůli možným obtížím s rozlišením legálního a skutečného majitele.\n\nZáznamy vlastnictví společností: hodnocení, zda daná jurisdikce vyžaduje aby všechny společnosti s ručením omezeným sdílely a udržovaly aktuální informace o legálních a skutečných majitelích s vládními orgány. Nehodnotí, zda jsou tyto informace rovněž zveřejňovány.\n\nOstatní majetek: hodnocení míry transparentnosti vlastnictví nemovitostí a cenností (starožitností, zlatých cihel, vzácných kamenů) skladovaných ve freeportech.\n\nOmezenost transparentnosti spoluvlastnictví: míra celistvosti a dostupnosti informací o právním a skutečném partnerství a ročních účetních závěrek limitovaných partnerství.\n\nVeřejnost vlastnictví firem: hodnocení, zda daná jurisdikce vyžaduje od všech společností s ručením omezeným publikaci aktuálních informací o právním a skutečném majiteli zdarma, zdarma na internetu, na internetu za poplatek, či za poplatek. Nezahrnuje společnosti kótované na burze cenných papírů. \n\nVeřejnost firemních účtu: hodnocení, zda daná jurisdikce vyžaduje publikování ročních účetních závěrek společností s ručením omezeným.\n\nCountry by country reporting: hodnocení, zda daná jurisdikce vyžaduje publikaci celistvých informací o celosvětových finančních akcích v jednotlivých státech společností kótovaných na burze cenných papírů.\n\nZveřejňování výběru korporátní daně: hodnocení, zda daná jurisdikce zajišťuje přístupnost svých Country by country záznamů, a dále zda zpřístupňuje zdarma online všechna jednostranná přeshraniční daňová rozhodnutí, popřípadě je zpřístupňuje za poplatek.\n\nIdentifikovatelnost právnických osob: míra, do které daná jurisdikce vyžaduje užívání Legal Entity Identifier (LEI) domácími právnickými osobami.\n\nKapacita daňové administrativy: hodnocení kapacity jurisdikce sbírat a zpracovávat data k dohledání a zdanění společností a jedinců s velkým množstvím prostředků a možností vyhnout se daňovým závazkům.\n\nKonzistentnost osobní daně z příjmu: hodnocení, zda jurisdikce aplikuje režim osobní daně z příjmu kompatibilní s (progresivními) daňovými systémy většiny jurisdikcí ve světě, a zda zákony jurisdikce vykazují určitou míru laxnosti ohledně občanství a trvalého bydliště.\n\nVyhýbání se propagaci daňových úniků: hodnocení, zda legislativa dané jurisdikce podněcuje daňovou soutěž zpracováním kapitálových příjmů ve své daňové legislativě. Dále, zda daná jurisdikce zahrnuje celosvětový kapitálový příjem do svého daňového základu a poskytuje jednostranné slevy na dani za zahraniční daně odvedené za jistý zahraniční kapitálový příjem.\n\nOtevřenost soudních procesů ve věcech daní: hodnocení otevřenosti a veřejnosti soudního systému dané jurisdikce ve věcech daní.\n\nNegativní struktury: hodnocení dostupnosti čtyř typů negativních struktur a nástrojů v rámci právního rámce dané jurisdikce. Tyto struktury a nástroje jsou emise a přijímání bankovek velké nominální hodnoty (bankovky větší než 200 EUR/USD/GBP), dostupnost neregistrovaných akcií na majitele, možnost vytvářet společnosti se segregovaným portfoliem (SPC),sériové společnosti s ručením omezeným (series LCC) a trusty s únikovými doložkami.\n\nVeřejné statistiky: míra, do které jurisdikce zveřejňuje deset relevantních statistických datasetů o své mezinárodní finanční, obchodní, investiční a daňové pozici.\n\nPolitika proti praní špinavých peněz: míra, do jaké politika dané jurisdikce proti praní špinavých peněz nedosahuje doporučených standardů organizace Financial Action Task Force.\n\nAutomatická výměna informací: ukazatel, zda daná jurisdikce je signatářem dohody Multilateral Competent Authority Agreement (MCAA), s kolika dalšími jurisdikcemi probíhá informační výměna v rámci této dohody, a zda se daná jurisdikce podílí na pilotních projektech podporujících rozvojové země.\n\nUzavřené mezinárodní smlouvy: úroveň účasti dané jurisdikce na efektivní výměně informací dle standardu vyvinutého OECD a Global Forum.\n\nMezinárodní právní kooperace: míra, do které se daná jurisdikce účastní v mezinárodních závazcích ve věcech transparentnosti a mezinárodní soudní spolupráci ve věci praní špinavých peněz a jiné trestné činnosti.\n\nPodíl na globálním exportu finančních služeb je druhou složkou výpočtu indexu finančního tajemství, reprezentuje podíl dané jurisdikce na offshore finančních aktivitách. Podíl dané jurisdikce je počítán jako podíl exportu finančních služeb dané jurisdikce a celkového objemu světového exportu finančních služeb.\n\nformula_1\n\nV roce 2018 byl index finančního tajemství (IFT) vypočítán pro 112 států a teritorií.\n\nA: Spojené království, britské korunní závislá území a britské zámořské území\n\nB: Nezávislé státy pod jurisdikcí soudní komise Soukromé rady Spojeného království\n"}
{"id": "1375074", "url": "https://cs.wikipedia.org/wiki?curid=1375074", "title": "Alkohol hudby", "text": "Alkohol hudby\n\nAlkohol hudby (řecky \"Αλκοόλ της μουσικής\") je debutové studiové album kapely Jannis Moras & Banda. Vydáno bylo 30. května 2017. Deska byla nahrána v březnu 2017 v brněnském Studiu Indies. Zvuk a následný mix provedl Jan Růžička, mastering Pavel Karlík v Sono Records. Obal vytvořil grafik Jiří Valach. Součástí alba je také booklet, který obsahuje texty písní jak v řečtině tak i v češtině.\n\nAlbum obsahuje celkem 11 písní. Autorem všech textů a hudby je Jannis Moras. Aranžmá písní bylo v režii kapely za občasného přispění Jana Růžičky. Zajímavostí je, že poslední skladba je nahrána pouze s kytarou, tedy tak, jak Jannis Moras začínal ještě před vznikem kapely. Album bylo pokřtěno v den vydání na koncertě ve Velkém sále Café Práh.\n\n\n"}
{"id": "1375078", "url": "https://cs.wikipedia.org/wiki?curid=1375078", "title": "Olympijský stadion (Pchjongčchang)", "text": "Olympijský stadion (Pchjongčchang)\n\nPchjongčchangský olympijský stadion je dočasný stadion v Tegwalljongu v okrese Pchjongčchang v Jižní Koreji. Pojme 35 000 diváků. Byl ústředním stadionem během Zimních olympijských a Zimních paralympijských her 2018.\n\nPři kandidatuře Pchjongčchangu se předpokládalo, že zahajovací a závěrečné ceremonie proběhnou ve skokanském areálu Alpensia Ski Jumping Stadium, podobně jako tomu bylo na Zimních olympijských hrách v roce 1994. V červenci 2012 však pchjongčchangský organizační výbor oznámil některé změny v plánech sportovišť a ceremonie byly přesunuty do centra Tegwalljongu. Hlavní důvody pro tuto změnu byly jednak organizační, neboť přípravy na ceremoniály mohly kolidovat s tréninky skokanů na lyžích, jednak klimatické, aby diváci měli během ceremoniálů lepší povětrnostní podmínky. Proto bylo rozhodnuto vybudovat dočasný stadion.\n\nStavba stadionu, která trvala jeden rok a deset měsíců, byla dokončena 30. září 2017.\n\nKvůli omezení nákladů byl stadion postaven bez střechy a ústředního vytápění. Stál 116 miliard wonů. Má kapacitu 35 000 míst, sedm nadzemních a jedno podzemní podlaží. Má pětiúhelníkový půdorys s celkovou plochou 58 790 m² a jeho kruhové pódium má průměr 72 metrů.\n\nVedle stadionu je olympijské muzeum, tradiční potravinářské trhy a další atrakce, které zůstanou jako památka na olympiádu.\n\nOlympijský stadion byl využit pouze čtyřikrát: při slavnostních zahájeních a ukončeních Zimních olympijských her a Zimních paralympijských her 2018. Po skončení těchto akcí má být zbořen.\n"}
{"id": "1375079", "url": "https://cs.wikipedia.org/wiki?curid=1375079", "title": "Milan Nenadić", "text": "Milan Nenadić\n\nMilan Nenadić (* 12. srpna 1943 Drenovac Banski) je bývalý jugoslávský zápasník, reprezentant v zápasu řecko-římském. V roce 1972 vybojoval na olympijských hrách v Mnichově v kategorii do 82 kg bronzovou medaili. Na předchozí olympiádě v Mexiku vypadl ve velterové váze ve čtvrtém kole. Na mistrovství světa vybojoval bronz v roce 1969 a 1970 a stříbro v roce 1973. Na mistrovství Evropy zvítězil v roce 1969 a 1970, v roce 1968 byl stříbrný. Stříbro vybojoval také na Středomořských hrách v roce 1971.\n\n"}
{"id": "1375085", "url": "https://cs.wikipedia.org/wiki?curid=1375085", "title": "Nejtrestanější hráč Tipsport ELH", "text": "Nejtrestanější hráč Tipsport ELH\n\nToto je seznam nejtrestanějších hráčů sezón v české hokejové extraligy. Nejvíce trestných minut zaznamenal v sezoně 2014/2015 český útočník Václav Skuhravý (212 trestných minut).\n\n"}
{"id": "1375090", "url": "https://cs.wikipedia.org/wiki?curid=1375090", "title": "Damická lípa u potoka", "text": "Damická lípa u potoka\n\nDamická lípa u potoka je památný strom lípa velkolistá (\"Tilia platyphyllos\") v Doupovských horách v Přírodním parku Stráž nad Ohří. \n\nRoste v nadmořské výšce 395 m v promáčené louce při břehu nepojmenovaného potoka asi 350 m severovýchodně od Damic na území obce Krásný Les v okrese Karlovy Vary. Lípa měla mohutnou pravidelnou korunu. Dutý a prasklý kmen neudržel váhu silných kosterních větví a koruna se ulomila. Ze stromu zůstalo jen nízké duté torzo. Strom měl obdivuhodnou vitalitu a dokázal za 15 let obrůst větvemi a vytvořit novou mohutnou sekundární korunu.\nObvod kmene je 582 cm a koruna dosahuje výšky 16 m (měření 2014). V roce 2008 byla provedena redukce koruny a zdravotní řez.\n\nStrom je chráněn od roku 2008 jako esteticky a historicky zajímavý strom s významným vzrůstem.\n\n"}
{"id": "1375091", "url": "https://cs.wikipedia.org/wiki?curid=1375091", "title": "Ťin-šan-ling", "text": "Ťin-šan-ling\n\nŤin-šan-ling (, česky doslovně: „hřeben Zlatých hor“) je jeden z úseků opevnění Velké čínské zdi. Leží ve stejnojmenné hornaté oblasti okresu Luan-pching na území provincie Che-pej, která se rozkládá přibližně 140 km severovýchodně od čínské metropole Pekingu. Tato část zdi navazuje směrem na východ na úsek S’-ma-tchaj a západně směřuje k oblasti Mu-tchien-jü bez přímého napojení. \n\nÚsek Ťin-šan-ling byl v jednoduché podobě postaven během jižních a severních dynastií v šestém století našeho letopočtu. Po založení říše Ming roku 1368 generál Sü Ta zeď obnovil. Začátkem 70. let 16. století proběhla pod vedením generála Čchi Ťi-kuanga rekonstrukce opevnění, zvýšení a zesílení zdiva, se vznikem dvojitých zdí v klíčových částech. Výzkumnící Luo Če-wen a Ču Si-jüan, provádějící studie od roku 1980, úseku přisoudili strategický význam, vyzdvihli jeho estetickou hodnotu a prohlásili ho za ztělesnění samotné podstaty Velké zdi.\n\nNa trase úseku Ťin-šan-ling dlouhého 10,5 km zeď uzavírá pět horských průsmyků, je posílena třemi signálními věžemi a šedesáti sedmi věžemi v různých stylech, přibližně se 150metrovými rozestupy. Klíčovou součástí jsou Hlavní věž na paměť Wu Kuej-chuy, která se obětovala, aby odrazila útok ze severu v období dynastie Ming, Černá věž a Věž Tchao-čchun připomínající dvě ženy, Chej-ku a Tchao-čchun, jež věnovaly významné příspěvky na stavbu Velké zdi.\n\nPo zrestaurování části Ťin-šan-ling došlo v oblasti blížící se k úseku S’-ma-tchaj ke zhoršení technického stavu a návratu do původních podmínek. Pro účely turistiky postavená kabinová lanová dráha umožnila rychlé dosažení nejvyššího místa úseku. \n\nPodle čínského státního úřadu pro turistiku se pro profesionální fotografy v Číně Ťin-šan-ling stal v roce 2017 jedním z deseti nejvyhledávanějších míst, a to kvůli scénerii a odkazu bohatosti lidského ducha.\n"}
{"id": "1375097", "url": "https://cs.wikipedia.org/wiki?curid=1375097", "title": "Malíkovice (tvrz)", "text": "Malíkovice (tvrz)\n\nTvrz v Malíkovicích vznikla pravděpodobně ve 14. století, první známý majitel je uváděn Ctibor z Malíkovic. Některé prameny mluví o tvrzi jako místu původu rodu Přibyslava z Malíkovic. Z tvrze zůstaly zachovány renesanční portály u obytných budov hospodářského dvora v rámci areálu zemědělského podniku. V současné době mají zbytky tvrze podobu dvoukřídlového domu s hladkými fasádami, krytého sedlovou střechou. Bývalá tvrz je od 31. prosince 1967 kulturní památkou.\n\nDle evidenčního listu památky se jedná o přízemní dům z cihel a kamene, kdysi komorového typu se sedlovou střechou a dvojitou taškovou krytinou. V době JZD sloužila budova jako šrotovna. Z památkového hlediska jsou označeny jako významné jen zárubně obou vstupních dveří a okna komor. Přestavěné hospodářské budovy mají z hlediska památkové ochrany malý význam.\n\nV novějších pramenech se mluví o prvním majiteli o Ctiborovi z Malíkovic a to v roce 1349. Některé prameny uvádějí také Přibyslava z Malíkovic a rok 1219. Ves kolem tvrze byla poté rozdělena na několik statků a později znovu sloučeny roku 1418, kdy se majitelem celé obce stal Bušek z Malíkovic. Při této příležitosti je poprvé tvrz výslovně zmiňována. Dalším majitelem tvrze byl Jindřich z Malíkovic, syn Buška. Poté získali ves Malíkovští z Bysně.\n\nV roce 1508 kopil Malíkovice Děpold z Lobkovic, o dvě generace později koupil zadlužené Malíkovice Gothard Florián Žďárský. Za Gotharda byla provedena renesanční přestavba tvrze. Poté v roce 1599 koupily vesnici sestry Eliška a Marie Valdštejnky z Martinic, poručnice tehdy nezletilého Jaroslava Bořity. V rámci této koupi byla ves připojena k panství Smečno.\n\nOd připojení k Smečnu přestala tvrz sloužit jako panské sídlo a začala být využívána jako hospodářský dvůr. Z původní tvrze se zachovaly renesanční portály u obytných budov hospodářského dvora. V roce 1945 byl hospodářský dvůr včleněn do JZD Rozvoj, po roce 1989 byl dvůr vrácen původním obyvatelům a je v soukromém vlastnictví.\n"}
{"id": "1375098", "url": "https://cs.wikipedia.org/wiki?curid=1375098", "title": "Železniční trať Markovac–Resavica", "text": "Železniční trať Markovac–Resavica\n\nŽelezniční trať Markovac–Resavica (srbsky Железничка пруга Марковац–Ресавица/Železnička pruga Markovac–Resavica) se nachází v centrálním Srbsku. Jednokolejná neelektrizovaná trať o délce 42 km je v srbské železniční síti evidována pod číslem 71. \n\nTrať se ve městě Markovac odpojuje od hlavní trati Bělehrad–Niš a vede údolím řeky Moravy, kterou překonává v blízkosti města Svilajnac. Poté dále pokračuje údolím řeky Resavy až do města Despotovac. Dále pokračuje v hlubokém kaňonu řeky do obce Resavica, kde se v minulosti nacházely doly. Mezi Despotovacem a vesnicí Dvorište je vedena částečně v tunelu. \n\nVybudována byla především pro potřebu dopravy uhlí z blízkosti Resavice do dnes existující elektrárny Morava, která se nachází u Svilajnace.\n\nTrať byla budována nedlouho po druhé světové válce. Dokončena byla roku 1949. Úsek z Markovace do Despotovace slouží osobní i nákladní dopravě, úsek do obce Resavica pak sloužil pouze pro nákladní dopravu. V roce 2011 byla zvažována elektrizace tratě. Trať je v dlouhodobě špatném stavu; na některých úsecích musela být cestovní rychlost snížena na 30 km/h. V roce 2014 byla trať poškozena během povodní.\n\n"}
{"id": "1375099", "url": "https://cs.wikipedia.org/wiki?curid=1375099", "title": "Boksitogorsk", "text": "Boksitogorsk\n\nBoksitogorsk () je město v Leningradské oblasti v Ruské federaci. Při sčítání lidu v roce 2010 měl přes šestnáct tisíc obyvatel.\n\nBoksitogorsk leží na řece Pjardomlja, přítoku Voložby v povodí Sjasu. Od Petrohradu, správního střediska oblasti, je vzdálen přibližně 230 kilometrů východně.\n\nDo samotného Boksitogorsku sice vedou koleje pro nákladní dopravu, ale nejbližší osobní nádraží je Bolšoj Dvor ležící zhruba dvacet kilometrů severně od města na železniční trati Petrohrad – Vologda – Kirov uvedené do provozu v roce 1906. Rovněž severně od města prochází dálnice A114 z Vologdy do Nové Ladogy u Petrohradu.\n\nUž od roku 1869 jsou z oblasti doloženy zprávy o červených kamenech na území budoucího města. V roce 1916 zdejší vzorky začali zkoumat geologové z Petrohradu a následně zde začala v roce 1929 těžba bauxitu a vzniklo zde hornické sídlo. To se stalo pod jménem \"Boksitogorsk\" (odvozeným od ruského označení bauxitu) v roce 1935 sídlem městského typu a v roce 1950 městem.\n\n"}
{"id": "1375101", "url": "https://cs.wikipedia.org/wiki?curid=1375101", "title": "Schiffovy báze", "text": "Schiffovy báze\n\nSchiffovy báze (pojmenované po Hugo Schiffovi) jsou organické sloučeniny s obecným vzorcem RC=NR' (R' ≠ H). Jsou podskupinou iminů.\n\nExistuje pro ně řada speciálních názvů, například Schiffovy báze odvozené od anilinu, u nichž je R (viz obrázek výše) fenyl (nebo substituovaný fenyl, se nazývají \"anily\", zatímco bis-sloučeniny se často označují jako \"salenové sloučeniny\".\n\nOznačení Schiffovy báze se pro tyto sloučeniny obvykle používá, když se používají jako ligandy v komplexech s kovovými ionty. Některé z těchto komplexů, například komplexy korinu, se vyskytují v přírodě, ovšem většina z nich se vyrábí uměle a používá se na přípravu katalyzátorů jako jsou Jacobsenovy katalyzátory.\n\nSchiffovy báze se dají připravit z alifatického či aromatického aminu a karbonylové sloučeniny nukleofilní adicí za vzniku hemiaminalu a jeho následnou dehydratací na imin. V jednom z příkladů reaguje 4,4'-diaminodifenylether s \"o\"-vanilinem:\n\nSchiffovy báze jsou běžnými meziprodukty enzymatických reakcí, při kterých aminová skupina, například koncová skupina lysinového zbytku, vratně reaguje s aldehydovou či ketonovou skupinou kofaktoru nebo substrátu. Jeden z častých enzymových kofaktorů, pyridoxalfosfát, vytváří se zbytkem lysinu Schiffovu bázi a je transaldiminován na substrát(y). Obdobně další kofaktor retinal vytváří Schiffovy báze s rodopsiny, tato reakce je důležitou součástí mechanismu vnímání světla.\n\nSchiffovy báze se často používají jako ligandy v koordinační chemii, zde jsou obvykle odvozené od alkyldiaminů a aromatických aldehydů. Iminový dusík je zásaditý a působí jako akceptor π elektronů.\n\nChirální Schiffovy báze byly jedněmi z prvních ligandů použitých při asymetrických katalyzátorů. Roku 1968 vyvinul Rjódži Nojori komplex mědi a Schiffovy báze jako katalyzátor kovem katalyzované karbenoidové cyklopropanace styrenu. Za tento objev získal v roce 2001 Nobelovu cena za chemii.\n\nKonjugované Schiffovy báze silně absorbují v ultrafialové až viditelné oblasti elektromagnetického spektra. Tato absorpce je základem pro určení anisidinového čísla, které udává míru oxidačního rozkladu tuků a olejů.\n"}
{"id": "1375106", "url": "https://cs.wikipedia.org/wiki?curid=1375106", "title": "Arvada", "text": "Arvada\n\nArvada je město v Coloradu ve Spojených státech amerických, které leží na území okresů Jefferson a Adams. Je součástí Denverské metropolitní oblasti. Podle sčítání v roce 2013 zde žilo 111 707 lidí, což z města dělalo sedmé nejvíce obydlené město Colorada. Město leží ve výšce přes 1600 m n. m. na trase železniční trati Amtrak. Zároveň zde končí mezistátní silnice č. 76, která začíná v Nebrasce. Partnerskými městy jsou Kyzylorda (Kazachstán), Ťin-čou (Čína) a Mechelen (Belgie).\n\n"}
{"id": "1375107", "url": "https://cs.wikipedia.org/wiki?curid=1375107", "title": "Tuhošť", "text": "Tuhošť\n\nTuhošť je raně středověké hradiště severně od Smolova u Mrákova v okrese Domažlice. Nachází se v lokalitě Na Kopci mezi severním okrajem vesnice a Smolovským rybníkem.\n\nHradiště je spojované s názvem Tuhošť uvedeným v listině Jindřicha IV. z roku 1086, která vymezuje hranice pražské diecéze. Bylo správním centrem kraje a nejspíše nahradilo starší hradiště, které stávalo asi o 700 metrů dále na severovýchod poblíž Bořic. V roce 1959 na hradišti proběhl malý archeologický výzkum vedený Rudolfem Turkem. Ve výkopu na severovýchodním okraji byl odkryt pozůstatek hradby. Další nálezy umožnily datovat vznik hradiště do druhé poloviny desátého století. V jedenáctém století snad vyhořelo, ale podle novějších nálezů získaných povrchovými sběry zaniklo až v průběhu dvanáctého století. Je možné, že hradiště využil kníže Břetislav I. jako zázemí v době, kdy se odehrála bitva u Brůdku.\n\nStaveništěm hradiště s rozlohou 1,83 hektaru se stala plochá ostrožna chráněná na severu a západě strmými svahy s převýšením až 23 metrů nade dnem údolí Smolovského potoka. Zbývající strany mají svahy mírné. Celý obvod hradiště chránila hradba s dřevěnou a kamennou konstrukcí, před kterou se na nejpřístupnější východní straně nacházel příkop. Val, který se po hradbě dochoval, na východní straně dosahuje výšky až sedm metrů, zatímco na jižní straně byl rozorán. Předpokládané místo brány se nachází uprostřed západní strany v místech, kde je val přerušen.\n\n"}
{"id": "1375108", "url": "https://cs.wikipedia.org/wiki?curid=1375108", "title": "K Brusce", "text": "K Brusce\n\nUlice K Brusce na Hradčanech v Praze spojuje ulici Mariánské hradby s ulicí Milady Horákové. V jižní části ulice prochází Píseckou bránou (původní název \"Bruská brána\"), ulice i brána byly nazvány podle zdejšího potoka Bruska, většina toku kterého je teď pod zemí. Podle potoka má název i nedaleká ulice Pod Bruskou a podle brány ulice U Písecké brány, která prochází ulicí K Brusce u jižního vchodu do brány. Píseckou bránu postavil v roce 1721 český architekt a stavitel Kryštof Dientzenhofer, větší rekonstrukce byla v letech 2000–2002 podle architekta Petra Fuchse. Poslední obnova byla v roce 2014 a dnes je v objektu galerie a kavárna.\nSeverní polovina ulice dělí park Charlotty G. Masarykové na západní část u ulice Na baště sv. Jiří a na východní část u ulice Na baště sv. Ludmily.\n\n"}
{"id": "1375109", "url": "https://cs.wikipedia.org/wiki?curid=1375109", "title": "Na Rejdišti", "text": "Na Rejdišti\n\nUlice Na Rejdišti na Starém Městě v Praze odděluje vltavská nábřeží Alšovo a Dvořákovo a vede na ulici 17. listopadu.\n\nJižní část tvoří budova Rudolfina (adresa Alšovo nábřeží 12 a Na Rejdišti 2), kde sídlí Česká filharmonie, Cafe Rudolfinum a Galerie Rudolfinum a severní část tvoří budova Pražské konzervatoře (adresa Na Rejdišti 1) s Divadlem Na Rejdišti (Dvořákovo nábřeží 2).\n\nV středověku byla v prostorech ulice hradba od Karlova mostu přes Valentinskou ulici k nábřeží u ulice Na Františku. V roce 1660 u domu na Alšově nábřeží 2 byla vybudována městská jízdárna a celé prostranství u Vltavy až k dnešní ulici mělo název \"Na Rejdišti\". Názvy ulice se měnily:\n\n"}
{"id": "1375110", "url": "https://cs.wikipedia.org/wiki?curid=1375110", "title": "Opletalova", "text": "Opletalova\n\nOpletalova ulice na Novém Městě v Praze vede od Václavského náměstí kolem Vrchlického sadů u Hlavního nádraží ke Hybernské ulici. Názvána je podle studenta Univerzity Karlovy Jana Opletala (1915-1939), který tragicky zahynul na protestech proti nacistické okupaci 28. října 1939. Univerzita Karlova má na čísle 26 Institut ekonomických studií Fakulty sociálních věd a na čísle 38 kolej Jednota.\n\nNa čísle 5 je divadlo Radka Brzobohatého, které uvádí světovou dramatickou tvorbu. Honorární konzulát Singapurské republiky je na čísle 27.\n\nPro výstavbu nového polyfunkčního centra Květinový dům na číslech 1 a 3 byly zbořeny historické budovy, v roce 2013 Pražská akciová tiskárna a v roce 2017 Dům U Turků.\n\nProstor ulice byl obydlen už ve středověku, Vrchlického sady v severní části byly budovány na místech, kde do roku 1875 stály novoměstské hradby. Ulice byla rozdělena na jižní část od Václavského náměstí po Růžovou ulici a severní část k Hybernské ulici, názvy kterých se měnily:\n\nDále ulice vystřídala názvy Lützowova, Beethovenova (1940-1945) a opět Lützowova. Název Lützowova obdržela ulice po hraběti Františku Lützowovi. Hrabě PhDr. h.c. František Lützow z Dreylützenu a Seedorfu byl šlechticem německo-anglického původu. Narodil se 21. 3. 1849 v Hamburku a zemřel ve švýcarském Terrietet 13. 1. 1916. Přeložil do angličtiny Komenského Labyrint světa a ráj srdce (1901), propagoval českou kulturu a upozorňoval britskou veřejnost na mezinárodní význam české otázky. Zasloužil se o navázání styků mezi pražskou a londýnskou radnicí. Stal se čestným předsedou Českého olympijského výboru a v roce 1908 vedl českou výpravu na Olympijských hrách v Londýně. Byl členem Mezinárodního olympijského výboru.\n\nPo vypuknutí první světové války odešel do Švýcarska. Zde navázal kontakt se začínajícím čs. zahraničním odbojem a v roce 1915 se podílel na přípravě Husových oslav v Ženevě a na zahraničním protihabsburském odboji. V lednu 1916 zemřel ve švýcarském exilu. Rakev s jeho ostatky byla převezena na rodinné sídlo Žampach. Vzhledem k tomu, že rakouské úřady nepovolily jeho pohřeb, byl uložen do rodinné hrobky ve Vamberku. Po ustavení Československé republiky byla na jeho počest pojmenována v letech 1923-1940 a po druhé světové válce opětovně v letech 1945-1947 dnešní Opletalova ulice (od roku 1945 také ve tvaru třída Jana Opletala). Název Lützowova zůstal ještě do roku 1952 u části ulice od Růžové až po Václavské náměstí. Jméno významného přítele českého národa nadále ze seznamu pražských ulic zmizelo.\n\n\n"}
{"id": "1375111", "url": "https://cs.wikipedia.org/wiki?curid=1375111", "title": "Rámová (Praha)", "text": "Rámová (Praha)\n\nRámová ulice na Starém Městě v Praze spojuje ulice Dlouhá s Haštalská. Nazvána je podle domu U Modrého rámce na čísle 4. Druhá možnost je název podle rámů, které používali zdejší soukeníci, podle nich je nazvána ulice Soukenická navazující na Dlouhou ulici na východě. Galerii Lapidárium na čísle 6 spravuje Nadace český barok, vystavuje sochy českých barokních umělců i současné umění.\n\nNázev ulice \"Rámová\" se používá od poloviny 18. století. Soukenící používající rámy měli cech v Praze už v roce 1340 a Soukenická ulice je tu od 15. století.\n\n"}
{"id": "1375112", "url": "https://cs.wikipedia.org/wiki?curid=1375112", "title": "Haštalská", "text": "Haštalská\n\nHaštalská ulice na Starém Městě v Praze vede od ulic Kozí a U Obecního dvora přes Haštalské náměstí k ulici Řásnovka. Ústí do ní ulice Rámová, Rybná a K Haštalu. Nazvána je podle kostela svatého Haštala na Haštalském náměstí, první písemná zmínka o něm je z roku 1234. Náměstí bylo do roku 1928 součást Haštalské ulice.\n\nHaštalská ulice patří k nejstarším v Praze a byla rozdělena na západní část u kostela svatého Haštala a východní část u Řásnovky. Názvy ulice se měnily:\n\n"}
{"id": "1375113", "url": "https://cs.wikipedia.org/wiki?curid=1375113", "title": "U Staré školy (Praha)", "text": "U Staré školy (Praha)\n\nUlice U Staré školy na Starém Městě v Praze spojuje ulice Dušní a Vězeňská. Nachází se na Josefově u Španělské synagogy; ta spolu s přilehlými budovami tvoří jižní a západní část ulice. V současnosti synagogu spravuje Židovské muzeum v Praze.\n\nV středověku byl Josefov židovské město a v prostoru ulice byla stará synagoga se školou Templ zvaná Stará škola, první písemný záznam je z roku 1142. V roce 1867 ji zbořili a na jejím místě v roce 1868 postavili Španělskou synagogu stavitelé Ignác Ullmann, Josef Niklas a Quido Bělský. Název ulice \"U Staré školy\" se používá od 18. století.\n\n"}
{"id": "1375114", "url": "https://cs.wikipedia.org/wiki?curid=1375114", "title": "Resslova (Praha)", "text": "Resslova (Praha)\n\nResslova ulice na Novém Městě v Praze spojuje Jiráskovo náměstí a Karlovo náměstí. Nazvána je na počest vynálezce lodního šroubu Josefa Ressla (1793-1857). Od 17. století měla název \"Nad Hurtem\", \"U Hurta\" nebo \"Hurtovská\", současný název se používá od roku 1894. V budově bývalého Jiráskova gymnázia v čísle 10 je základní a další školy střední. Na rohu s ulicí Na Zderaze je dominantou Pravoslavný chrám svatého Cyrila a Metoděje postavený v 30. letech 18. století.\n\nV červnu roku 2017 byly odhaleny dvě pamětní desky připomínající osudy manželů Loudových a Jesenských, kteří pomáhali československým parašutistům při atentátu na Reinharda Heydricha.\n\nseverní strana od Karlova náměstí\n\njižní strana od Karlova náměstí\n\n"}
{"id": "1375115", "url": "https://cs.wikipedia.org/wiki?curid=1375115", "title": "Zborovská (Praha)", "text": "Zborovská (Praha)\n\nZborovská ulice v Praze spojuje křižovatku ulic Lidická a Svornosti na Smíchově s Vítěznou ulicí na Malé Straně. Nazvána je podle města Zborov na Ukrajině, místo Bitvy u Zborova. Vede téměř kolmo z jihu na sever od mostu Palackého po most Legií přibližně 100 metrů od vltavského břehu, kde se střídá Hořejší nábřeží, Nábřežní ulice a Janáčkovo nábřeží. Jsou tu významné instituce, na čísle 11 krajský úřad Středočeského kraje a okresní státní zastupitelství, na čísle 45 gymnázium Christiana Dopplera zaměřené na matematiku a fyziku atd. Z architektonického hlediska je zajímavý novorenesanční dům na čísle 42 postavený v roce 1885 podle významného architekta Antonína Wiehla, chráněný jako kulturní památka. Další zajímavé stavby jsou domy na čísle 64 a na čísle 66.\n\n"}
{"id": "1375119", "url": "https://cs.wikipedia.org/wiki?curid=1375119", "title": "Trail (Britská Kolumbie)", "text": "Trail (Britská Kolumbie)\n\nTrail je město v kanadské provincii Britská Kolumbie. Rozkládá se na březích řeky Columbia a svůj název dostalo podle stezky Dewdney Trail, která oblastí prochází. Leží přibližně deset kilometrů od hranice Kanady se Spojenými státy americkými. Podle sčítání lidu v roce 2016 mělo město 7709 obyvatel, přičemž téměř 18 procent tvořili lidé italského původu. Narodili se zde například lyžařka Kerrin Lee-Gartnerová či hokejisté Adam Deadmarsh, Mike Buckna a Barret Jackman.\n\nV Trailu sídlí největší světový podnik na zpracování zinkové a olověné rudy, patřící firmě Teck Resources. Průmyslový charakter města se odráží také v názvu místního hokejového klubu Trail Smoke Eaters (doslova „Polykači kouře“), který dvakrát vyhrál Allanův pohár a reprezentoval Kanadu na mistrovství světa v ledním hokeji.\n"}
{"id": "1375120", "url": "https://cs.wikipedia.org/wiki?curid=1375120", "title": "Trail", "text": "Trail\n\nTrail může být:\n\n"}
{"id": "1375121", "url": "https://cs.wikipedia.org/wiki?curid=1375121", "title": "Îles de la Madeleine", "text": "Îles de la Madeleine\n\nÎles de la Madeleine (Magdalénské ostrovy) je souostroví v Zálivu svatého Vavřince na východě Kanady. Dosahují rozlohy 205,53 km² a patří k provincii Québec. Skládá se z osmi hlavních ostrovů, jimiž jsou Amherst, Grande Entrée, Grindstone, Grosse-Île, House Harbour, Pointe-Aux-Loups, Entry Island a Brion. Prvním potvrzeným Evropanem, který ostrovy navštívil, byl roku 1534 Jacques Cartier. Svůj název dostaly roku 1663 od Françoise Doubleta, a to podle jeho manželky Madeleine Fontaine. V letech 1763 až 1774 bylo souostroví spravováno Newfoundlandskou kolonií, následně se díky Québecskému zákonu staly součástí provincie Québec.\n"}
{"id": "1375125", "url": "https://cs.wikipedia.org/wiki?curid=1375125", "title": "Seznam utkání Vítkovic v play off české hokejové extraligy", "text": "Seznam utkání Vítkovic v play off české hokejové extraligy\n\nToto je seznam zápasů Vítkovic v play off české hokejové extraligy .\n"}
{"id": "1375132", "url": "https://cs.wikipedia.org/wiki?curid=1375132", "title": "Promyka bažinná", "text": "Promyka bažinná\n\nPromyka bažinná (\"Atilax paludinosus\") je druh šelmy z čeledi promykovitých. V rámci čeledi patří k největším zástupcům, neboť může vážit i více než 4 kg a na délku měřit až okolo 1 metru. Žije v subsaharské Africe, přičemž jejím habitatem jsou vodní zdroje jako potoky, říčky, bažiny, močály, slepá ramena, estuária, kanály a přehrady, ideálně obklopené hustou vegetací. Jedná se o všežravce, který jako potravu preferuje různé malé vodní živočichy, především korýše, měkkýše a obojživelníky. Dle norem IUCN je promyka bažinná vedena jako málo dotčený druh.\nPromyka bažinná je jediným zástupcem rodu \"Atilax\". Jistými tělesnými znaky, především stavbou končetin a lebky, se jednoznačně odlišuje od ostatních promyk, resp. mangust. K vyvinutí druhu došlo pravděpodobně v pliocénu. Ačkoliv některé autority odlišují celkem deset poddruhů této šelmy, jejich validita je považována za přinejmenším spornou. Promyka bažinná je podle nejnovějších genetických studií sesterským druhem promyky nosaté (\"Herpestes naso\" resp. \"Xenogale naso\").\n\nPromyka bažinná má následující názvy ve světových a lokálních jazycích: \"Water Mongoose\" nebo \"Marsh Mongoose\" (anglicky), \"Mangouste des marais\" (francouzsky), \"Kommetjiegatmuishond\" (afrikánsky), \"Imvuzi\" (jazyk Ndebele), \"Chidzvororo\" (jazyk Shona), \"Motswiswi\" (jazyk Sotho), \"Liduha\" (jazyk Swati), \"Tshaagane\" (jazyk Tswana), \"Umhlangala\" (jazyk Xhosa), \"Umvuzi\" (jazyk Zulu).\n\nPromyka bažinná se vzrůstem řadí mezi velké promyky. Váží obvykle 2 až 4,1 kg, ale výjimečně může hmotnost dosáhnout okolo 5 kg. Délka těla se pohybuje od 44 do 64 cm, ocas měří od 25 do 41 cm. Má krátký tupý čumák a trojúhelníkovitý tvar obličeje. Uši jsou krátké a kulaté, zčásti pokryté srstí. Hustá a relativně dlouhá srst má červeno-hnědou, hnědou, případně až černou barvu, s výjimkou oblasti dolní části tlamy, brady a krku, která je světlejší. Prsty jsou štíhlé a výrazně protáhlé a zcela postrádají meziprstové blány, jež jsou typické pro všechny ostatní promyky a mangusty. Pachové žlázy se nacházejí v oblasti análního otvoru a slouží především k emitování vnitrodruhové pachové informace (identita a pohlavní zralost).\n\nStarší jedinci mívají výrazně rozvinutý sagitální hřeben, který k sobě upíná čelistní svaly. Zuby promyky jsou stavěny tak, aby dokázaly spíše drtit než trhat či krájet. Pohybový aparát je uzpůsoben k pobytu na zemi, šelma dokáže skákat do vzdálenosti 60 až 70 cm bez jakékoliv námahy. Přední tlapky jsou velmi citlivé a slouží k nahmatání a uchopení kořisti v bahně a vodě. Zachyceného živočicha dokáže s jejich pomocí i přenášet (pohybuje se při tom po zadních). Jde o dobrého plavce, kterému nedělá problémy krátkodobé potápění (do 15 sekund).\n\nPromyka bažinná je africké zvíře rozšířené výhradně v subsaharských oblastech. Severní hranici rozšíření tvoří na západě Senegal, Guinea-Bissau a Sierra Leone a na východě Jižní Súdán a Etiopie. Šelma žije prakticky ve všech státech jižně od této linie s výjimkou většiny Namibie, Botswany a velké části střední Jihoafrické republiky. Vyskytuje se i na ostrově Pemba, ale nikoliv na Zanzibaru. Nachází se na územích nejčastěji do nadmořské výšky 2700 metrů, výjimečně až do 3950 metrů.\n\nBiotop této šelmy tvoří území v blízkosti vodních zdrojů, tedy poblíž potoků, řek, slepých ramen, jezer, bažin, močálů a estuárií. Může žít i v pobřežních oblastech. Obývá i vodní zdroje vytvořené lidmi, tedy přehrady a kanály. Preferuje při tom přítomnost husté vegetace. Dočasně může žít i poměrně daleko od vodního zdroje, ale jde spíše o výjimečné případy.\nPromyka bažinná je samotářská šelma s převážně soumračnou a noční aktivitou. Využívá v průběhu dne různá doupata a nory k odpočinku. Velikost teritoria jednotlivých zvířat se pohybuje od několika desítek po několik stovek hektarů. Nicméně teritorialita není příliš dobře prozkoumána a nelze zcela zobecňovat. Své území si obchází po dobře definovaných prošlapaných stezkách v blízkosti břehu.\n\nHlavní zdroj obživy promyky bažinné tvoří vodní živočichové či živočichové žijící poblíž vody. Nejčastěji jde o různé korýše, a to především kraby. Další kořistí jsou měkkýši, obojživelníci, členovci, hlodavci a v menší míře ryby. Ptáci, ptačí vejce, plazi a ovoce představují spíše doplňkovou část jídelníčku, ačkoliv lokálně může jít o důležitý zdroj. Občas zabije i jiná zvířata, jako je drůbež, menší šelmy (malé mangusty či promyky), výjimečně snad i drobné antilopky, i když u nich se jedná spíše o mrchožroutství. Zajímavou techniku používá promyka k lovu ptáků. Lehne si na záda a vystrčí svůj anální otvor, který má velmi světlou růžovou barvu a láká ptáky. Ti se přiblíží a v ten okamžik je šelma napadne a lapí.\n\nKomunikace mezi promykami probíhá ve zvukové či pachové formě. K rozmnožování dochází u jižních populací v období od srpna do února, nicméně u jiných populací nebyla sezónnost prokázána. Samice bývají říjné devět dní, kopulace probíhá několik minut. Doba březosti trvá 69 až 80 dní (v průměru 73-74 dní). Počet mláďat ve vrhu je 1 až 3, přičemž průměr u jihoafrické populace je 2,5, a naopak u vrhů v zajetí je to 1,1 mláděte. Porodní hmotnost mláďat je většinou mírně přes 100 gramů (rozptyl 78 až 123 g). Mláďata se rodí slepá a hluchá, přičemž zrak se jim vyvine po 11 dnech a sluch po 21 dnech. Matka je kojí do zhruba dvou měsíců věku. Mláďata jsou schopna lovu, když jsou přibližně 4 měsíce stará. Doba dožití v zajetí bývá 17 až 19 let.\n\nMláďata se mohou stát kořistí mnoha druhů predátorů, nicméně s rostoucím věkem jim nepřátel výrazně ubývá. Predace dospělců je spíše vzácná a byla prokázána ze strany levhartů skvrnitých. Dále se předpokládá úmrtnost vinou šakalů čabrakových a karakalů. Vnějšími parazity promyk bývají klíšťata, blechy, případně některé všenky. Vnitřní paraziti jsou hlístice.\n\nPromyka bažinná je poměrně běžnou součástí obchodu s tzv. \"bushmeatem\" neboli masem z divočiny. Druh byl zjištěn na trzích v Nigérii, Gabonu a Guinei. Kožešina nemá komerční hodnotu.\n\nDruhu jako celku v současnosti (2016) nehrozí žádné zásadní nebezpečí, ačkoliv lokální populace ohroženy být můžou. Hlavní potenciální hrozbou je poškozování či likvidace životního prostředí, zvláště různých vodních zdrojů a přilehlé vegetace (odvodňování), v důsledku nevhodného hospodaření.\n\n"}
{"id": "1375133", "url": "https://cs.wikipedia.org/wiki?curid=1375133", "title": "Francesco Tamagno", "text": "Francesco Tamagno\n\nFrancesco Tamagno (28. prosince 1850 Turín – 31. srpna 1905 Varese) byl italský operní pěvec, jeden z nejslavnějších tenoristů konce 19. století. Proslul svým silným hlasem s velkým rozsahem a přesným frázováním. Byl prvním představitelem Othella ve stejnojmenné opeře Giuseppe Verdiho.\n\nInnocenzo Francesco Tamagno se narodil v početné rodině, z patnácti dětí však zůstala naživu jen jedna dcera a čtyři synové. Otec měl na předměstí Turína malou hospodu, ale rodina žila velmi skromně. Otec měl zálibu ve zpěvu a podporoval v tom i své syny, kteří působili jako sboristé v místním kostele. Dva z nich, Francesco a Domenico, pokračovali ve studiu zpěvu na Liceo Musicale (dnešní konzervatoř).\n\nJiž během studia získal Francesco v roce 1870 příležitost projevit svůj talent, když vystoupil s úspěchem v místním divadle v malé roli za nemocného pěvce. V roce 1873 ukončil studia a absolvoval povinnou vojenskou službu. Uzavřel svou první profesionální smlouvu pro divadlo v Palermu, kde v lednu 1874 debutoval jako Riccardo ve Verdiho \"Maškarním plese\". Po úspěšných vystoupeních v divadlech v Benátkách, Rovigu a Barceloně dostal v roce 1877 nabídku z divadla La Scala v Miláně. Zlom v kariéře mu přinesla hlavní role v opeře \"Don Carlos\", která byla uvedena v roce 1878 ke stému výročí této scény. Začal být pokládán za nejlepšího tenoristu Itálie, hostoval často i v zahraničí, hlavně v Argentině. V roce 1885 koupil velkou vilu ve městě Varese nedaleko Milána, které se podle jména jediné dcery říká vila Margherita. Prožil v ní i poslední léta svého života.\n\nJeho nejslavnější rolí byl \"Othello\" ve stejnojmenné opeře Giuseppe Verdiho. Po premiéře, která se konala 5. února 1887 v divadle La Scala, jeho mezinárodní věhlas ještě vzrostl. Othella zpíval v nejen v mnoha italských a evropských městech, ale i v zámoří. Koncertoval v Anglii, Španělsku, Rusku, USA. Celkem hrál ve 26 zemích světa. Populární byl hlavně v Jižní Americe, kam se pravidelně vracel. Vedle Othella, který byl základem jeho repertoáru, zpíval i další role typické pro jeho hrdinný tenor, mj. Manrika v \"Trubadúrovi\", Arnolda ve \"Vilému Tellovi\", Radama v \"Aidě\". Velké úspěchy slavil v titulní úloze opery \"Andrea Chénier\" od Umberta Giordana.\n\nZ důvodu chronického srdečního onemocnění začal od roku 1898 veřejná vystoupení omezovat a stále více pobýval ve Varese se svou dcerou. V roce 1901 vystoupil na koncertě, který se konal v milánské La Scale na počest nedávno zesnulého Giuseppe Verdiho. S operní scénou se rozloučil v roce 1903 rolí Othella na Slavnostním představení v Římě věnovaném císaři Vilému II. V letech 1903–1904 Tamagno natočil na gramofonové desky několik nahrávek s doprovodem klavíru.\n\nPočátkem roku 1905 se jeho zdravotní stav zhoršil a dne 31. srpna 1905 Francesco Tamagno na následky anginy pectoris zemřel. Pochován je kamenném mauzoleu na hřbitově v Turíně.\n\n"}
{"id": "1375139", "url": "https://cs.wikipedia.org/wiki?curid=1375139", "title": "Ready Player One: Hra začíná (film)", "text": "Ready Player One: Hra začíná (film)\n\nReady Player One: Hra začíná (v anglickém originále Ready Player One) je americký akční film z roku 2018, který natočil Steven Spielberg dle z roku 2011 od Ernesta Clina. Ten se také podílel na scénáři k filmu. V hlavních rolích se objevují Tye Sheridan, Olivia Cooke, Ben Mendelsohn, Lena Waithe, Simon Pegg, Hannah John-Kamen a Mark Rylance.\n\nDěj filmu se odehrává v roce 2045, kdy většina populace k útěku ze skutečného světa využívá software virtuální reality zvaný OASIS, ve kterém hráči můžou dělat téměř cokoliv. Hlavní hrdina Wade Watts se zároveň účastní soutěže o nalezení takzvaného easter eggu, jehož nálezce získá kompletní kontrolu nad OASIS. Toho se ale také snaží dosáhnout korporátní společnost vedená Nolanem Sorrentem a Watts se spojuje se svými přáteli ve snaze jim v tom zabránit.\n\nFilm měl premiéru 11. března 2018 na americkém filmovém festivalu South by Southwest. Do amerických kin byl uveden 29. března 2018 společností Warner Bros. Pictures ve 2D, RealD 3D, IMAX a IMAX 3D.\n\nFilm získal za vizuální efekty nominace na Oscara, Critics' Choice Movie Awards a Filmovou cenu Britské akademie.\n\n\n"}
{"id": "1375142", "url": "https://cs.wikipedia.org/wiki?curid=1375142", "title": "Olympijský stadion (Nagano)", "text": "Olympijský stadion (Nagano)\n\nNaganský olympijský stadion je stadion v Naganu v Japonsku, sloužící zejména pro baseball a softball. Pojme 35 000 diváků. Byl centrem dění během zimní olympiády v roce 1998.\n\nByl postaven pro zimní olympiádu v roce 1998, kdy se zde odehrávaly ceremonie slavnostního zahájení a ukončení. Nyní se zde odehrávají soutěže v baseballu a je cílem naganského maratonu.\n"}
{"id": "1375143", "url": "https://cs.wikipedia.org/wiki?curid=1375143", "title": "Encrypted Media Extensions", "text": "Encrypted Media Extensions\n\nKonsorcium W3C zveřejnilo návrh přidat EME do HTML5 v únoru 2013. Návrh nebyl přijat nekriticky a jedním z jeho hlavních kritiků byla nadace Electronic Frontier Foundation (EFF), která také následně v květnu jako jeden z tehdejších členů W3C podala proti přijetí oficiální námitku. Nicméně ředitel konsorcia Tim Berners-Lee v červenci 2017 zahrnutí EME do standardu HTML 5.1 schválil. HTML 5.1 pak bylo včetně EME vydáno jako standard v září 2017 a EFF na protest z konsorcia W3C vystoupila.\n\n"}
{"id": "1375150", "url": "https://cs.wikipedia.org/wiki?curid=1375150", "title": "Roots rock", "text": "Roots rock\n\nRoots rock je hudební žánr, který vychází z kombinace rocku s blues, folkem a country. Mezi hudebníky, kteří se v tomto žánru pohybovali, patří například Ry Cooder a Bonnie Raitt, ale jeho prvky jsou znatelné rovněž na nahrávkách skupiny The Rolling Stones z přelomu šedesátých a sedmdesátých let (například \"Beggars Banquet\" a \"Exile on Main St.\"). Významným představitelem je rovněž kapela Creedence Clearwater Revival a na sólové dráze i její frontman John Fogerty. Mezi pozdější umělce patří kapela Dire Straits a následně na sólové dráze výrazně též její vůdce Mark Knopfler. Na české hudební scéně lze za zástupce tohoto hudebního žánru považovat například kapelu Jelen.\n\n"}
{"id": "1375157", "url": "https://cs.wikipedia.org/wiki?curid=1375157", "title": "Peter Glocko", "text": "Peter Glocko\n\nPeter Glocko (2. června 1946 Muráň – 27. červen 2019 Bratislava) byl slovenský spisovatel, prozaik, dramatik, scenárista a autor literatury pro děti a mládež. \n\nVystudoval střední průmyslovou školu chemickou v Bratislavě. Po získání maturity pracoval jako chemik. Později začal pracovat jako redaktor v časopisech a nakladatelstvích mezi nimiž byla Smena či Osveta. Byl redaktorem vydavatelství Slovenský spisovateľ. Byl zapsán na čestném seznamu IBBY 1990 ve Spojených státech amerických za své dílo \"Já se prázdnin nebojím\". \n\nŽil v Bratislavě.\n\nJeho prozaická tvorba zahrnuje moderní autorskou pohádku i historické a psychologické romány. U pohádek se inspiroval v lidových pověstech, které přepracoval do moderní podoby, zabýval se také psychologickým a dobrodružným románem či dobrodružno-historickým románem a sci-fi. \n\nDebutoval dílem \"Štístko\".\n\n\n\n\n"}
{"id": "1375161", "url": "https://cs.wikipedia.org/wiki?curid=1375161", "title": "Aleksandar Vučo", "text": "Aleksandar Vučo\n\nAleksandar Vučo (25. září 1897 Bělehrad – 21. července 1985 Bělehrad) byl srbský básník, prozaik, scenárista, redaktor, autor děl pro děti a mládež.\n\nStudoval v Paříži práva. Byl členem meziválečné bělehradské surrealistické skupiny 30. let. Živil se i jako redaktor několika časopisů. V literatuře se projevil poprvé sbírkou \"Střecha nad oknem\". Jeho tvorba je surrealistického charakteru – plná realistické nevázanosti, verbalismu, improvizace. Orientoval se v dětské psychologii.\n\nJeho díla po 2. světové válce byla plná bizarních asociací a paradoxů. Dařilo se mu dosáhnout zajímavých efektů surrealistické exprese, které jsou výraznější ve spontánnosti než v intelektu a myšlence. Například poema \"Mastodoni\". Napsal i román kriticko-realistický se svým kolegou D. Maticem Hluchá doba. V literatuře se nejvíce proslavil románovou trilogií: Prázdniny, Mrtvé spojky, Zásluhy. \n\nProslavil se také jako autor pro děti a mládež, pro které napsal sbírku básní Chaluhy, z prózy Sen a skutečnost statečného Koči.\n\n\nRomány:\n\nRománová trilogie:\n\n"}
{"id": "1375168", "url": "https://cs.wikipedia.org/wiki?curid=1375168", "title": "Shenzhen Airlines", "text": "Shenzhen Airlines\n\nShenzen Airlines (čínsky: 深圳航空, v českém překladu: \"Šen-čenské aerolinie\") (ICAO: CSZ, IATA: ZH) je čínská letecká společnost se sídlem v Šen-čenu na zdejším letišti Pao-an. Byla založena v roce 1992, operuje od roku 1993. Od roku 2012 patří mezi členy aliance Star Alliance. Z 50 procent je vlastněná aeroliní Air China, z 80 % vlastní Kunming Airlines (2018). Provozuje především regionální lety po Číně, naprostá většina flotily jsou úzkotrupé letouny se střední kapacitou.\n\nK roku 2018 létá do 74 destinací, má flotilu 181 letounů.\n\n"}
{"id": "1375169", "url": "https://cs.wikipedia.org/wiki?curid=1375169", "title": "Svijažsk", "text": "Svijažsk\n\nSvijažsk (, ) je obec v Zelenodolském rajónu ruského Tatarstánu. Rozkládá se na ostrově na soutoku Svijagy a Volhy.\n\nPodle Ilustrované kroniky Ivana Hrozného bylo město založeno 24. května 1551, kdy na vyvýšené místo na soutoku Svijagy a Volhy připlul kasimovský chán Šáh Alí spolu s ruským vojskem. Vykáceli les a za pouhé 4 týdny vystavěli opevněné město. To se stalo základnou ruských vojsk při obléhání Kazaně roku 1552. V tehdejší době byla údajně svijažská pevnost rozlehlejší než Novgorodský, Pskovský či dokonce Moskevský kreml.\n\nOd roku 1719 byl Svijažsk centrem Svijažské provincie Kazaňské gubernie, později Svijažského újezdu.\n\nRoku 1918 se stal Svijažsk dějištěm jedné z prvních sovětských represí, kdy byl na příkaz komisaře bolševické vlády Lva Trockého zastřelen každý desátý rudoarmějec na ostrově. Byl to trest za to, že tyto oddíly nedokázaly dobýt Kazaň, obsazenou československými legionáři.\n\nV roce 1928 byla v prostorách svijažského kláštera Zesnutí přesvaté Bohorodice otevřena dětská pracovní komuna, roku 1936 přeměněná na nápravnou kolonii pro zpočátku 200 odsouzenců. V roce 1943 zde byli drženi také váleční zajatci. Mezi lety 1937 až 1948 ve svijažské věznici zahynulo více než 5 tisíc odsouzených. V letech 1953-1994 zde fungovala i psychiatrická léčebna.\n\nRozhodnutím Všeruského ústředního výkonného výboru byl Svijažsk roku 1932 zbaven statusu města. V důsledku výstavby Kujbyševské přehrady se roku 1957 octnul Svijažsk na ostrově. Až v roce 2008 byla dokončena hráz, která opět spojila Svijažsk s pevninou.\n\nNa počátku 21. století došlo k rozsáhlé rekonstrukci historických objektů, začala být budována turistická infrastruktura, přístav, informační centrum aj.\n\nRusko usilovalo o zápis celého ostrova na seznam světového dědictví UNESCO, roku 2017 se ovšem podařilo prosadit pouze zápis kláštera Zesnutí přesvaté Bohorodice.\n\n"}
{"id": "1375172", "url": "https://cs.wikipedia.org/wiki?curid=1375172", "title": "Copa Airlines", "text": "Copa Airlines\n\nCopa Airlines (čínsky: 深圳航空) (ICAO: CMP, IATA: CM) je panamská letecká společnost se sídlem v hlavní městě Panama na zdejším letišti Tocumen. Byla založena v roce 1944, operuje od roku 1947. Od roku 2012 patří mezi členy aliance Star Alliance. Jejími dceřinými společnostmi jsou Wingo a Copa Airlines Columbia (2018). Společnost provozuje především lety po Střední, Jižní a Severní Americe.\n\nK říjnu 2018 létá do 78 destinací, má flotilu 92 letounů. Tu tvoří jen úzkotrupá letadla.\n\n"}
{"id": "1375176", "url": "https://cs.wikipedia.org/wiki?curid=1375176", "title": "Andy Budka", "text": "Andy Budka\n\nAndy Budka (* 27. června 1984, Domažlice) je český baskytarista. \n\nZačínal na Domažlicku jako muzikant v regionální kapele Relaxis, dělal technika „Dědkovi“ Jiřímu Šindelářovi (nosil mu basu a stavěl aparaturu) a po jeho smrti, ve svých pětadvaceti letech jej nahradil na postu basové kytary v legendární české rockové kapele Katapult. Do ní přinesl spolu s novým bubeníkem Ondřejem Timplem mladickou dynamiku a optimistický temperament. Poprvé na veřejnosti vystoupil jako patnáctiletý 19. ledna 2000 v pohostinství U Sergeje v malých příhraničních Nemanicích. Bydlí v Blížejově.\n"}
{"id": "1375177", "url": "https://cs.wikipedia.org/wiki?curid=1375177", "title": "Aulne", "text": "Aulne\n\nAulne [\"ón\"] ( \"Aon\") je francouzská řeka dlouhá 144 kilometrů, protékající západní částí Bretaně. Pramení v katastru vesnice Lohuec v pahorkatině Menez Are, vlévá se do mořského zálivu Rade de Brest. Významnými přítoky jsou Éllez, Hyères a Douffine. V ústí je široká přes 500 metrů a vede přes ni Térénezský most. Řeka se vyznačuje množstvím meandrů; její povodí zaujímá plochu 1875 km², průtok se pohybuje od 2,8 m³/s v srpnu po 52 m³/s v lednu.\n\nŘeka je splavná po Port-Launay, tento úsek tvoří součást plavební cesty z Brestu do Nantes. Ohyb Aulne nedaleko Landévennecu využívá francouzské námořnictvo jako hřbitov lodí. Řeka byla známá díky hojnému výskytu lososů, kteří se po narovnání koryta v 19. století vytratili, ale začínají se vracet.\nNázev řeky pochází z keltského výrazu \"avon\", který znamená „řeka“. Na horním toku je také zvaná \"Rivière de Châteaulin\" podle stejnojmenného města.\n\n"}
{"id": "1375184", "url": "https://cs.wikipedia.org/wiki?curid=1375184", "title": "Svatý Anempodistus", "text": "Svatý Anempodistus\n\nSvatý Anempodistus (? – kolem 350 Isfahán) byl kněz a jeden z tzv. mučedníků z Isfahánu umučených okolo roku 350 při perzekuci perského velkokrále Šápúra II. Byl upálen zaživa.\n\nV neznámé době byly jeho ostatky a ostatky dalších čtyř mučedníků odvezeny do Konstantinopole a uloženy do jim zasvěceného chrámu. Roku 1204 byly ostatky během čtvrté křížové výpravy odvezeny do Francie. Při Velké francouzské revoluci se ostatky mučedníků ztratily. Roku 1892 byly objeveny v obci Grozon.\n\nJeho svátek se slaví 2. listopadu.\n\n"}
{"id": "1375185", "url": "https://cs.wikipedia.org/wiki?curid=1375185", "title": "ASKÖ Pasching", "text": "ASKÖ Pasching\n\nASKÖ Pasching byl fotbalový klub z města Pasching v Horních Rakousích. Byl založen v roce 1946 a název získal podle své příslušnosti ke sportovní organizaci Arbeitsgemeinschaft für Sport und Körperkultur in Österreich, spojené se Sociálně demokratickou stranou Rakouska; později nesl podle sponzorů názvy \"SV PlusCity\" a \"FC Superfund\". Sídlil na Waldstadionu, klubové barvy byly zelená a černá.\nPo většinu existence hrál v nižších soutěžích, v letech 1998–2000 se mu podařilo třikrát za sebou postoupit a dostal se tak ze čtvrté nejvyšší soutěže až do Bundesligy. Odehrál pět sezón v nejvyšší soutěži, v letech 2004 a 2006 obsadil třetí místo, v letech 2000 a 2006 byl semifinalistou poháru, v roce 2005 se paschingský útočník Christian Mayrleb stal králem ligových střelců. Klub se účastnil také evropských pohárů: postoupil do finále Poháru Intertoto 2003, kde podlehl FC Schalke 04 0:2 a 0:0, třikrát startoval v Poháru UEFA. Obránce Paschingu Manuel Ortlechner byl povolán do reprezentace.\n\nV roce 2007 rozhodla valná hromada o přesunu prvoligové licence do Klagenfurtu, který nabízel moderní stadion Hypo-Arena a větší divácký zájem (stotisícové město a jediný ligový klub v celých Korutanech). Vznikl tak nový klub SK Austria Kärnten a v Paschingu byl založen amatérský FC Pasching (vítěz poháru v roce 2013).\n\n"}
{"id": "1375186", "url": "https://cs.wikipedia.org/wiki?curid=1375186", "title": "Seznam českých spisovatelů historických románů", "text": "Seznam českých spisovatelů historických románů\n\nV seznamu jsou uvedeni spisovatelé, u nichž historické romány představují významnější část jejich tvorby a nebo napsali historických románů více. \n\n\n\n\n"}
{"id": "1375187", "url": "https://cs.wikipedia.org/wiki?curid=1375187", "title": "Svatý Aphthonius", "text": "Svatý Aphthonius\n\nSvatý Aphthonius byl laik a jeden z pěti křesťanů umučených okolo roku 350 při perzekuci perského velkokrále Šápúra II. Byla mu useknuta hlava,\n\nV neznámé době byly jeho ostatky a ostatky dalších čtyř mučedníků odvezeny do Konstantinopole a uloženy do jim zasvěceného chrámu.\n\nRoku 1204 byly ostatky během 4. křížové výpravy odvezeny do Francie. Při Velké francouzské revoluci se ostatky mučedníků ztratily. Roku 1892 byly objeveny v obci Grozon.\n\nJeho svátek se slaví 2. listopadu.\n\n"}
{"id": "1375188", "url": "https://cs.wikipedia.org/wiki?curid=1375188", "title": "Svatý Elpideforus", "text": "Svatý Elpideforus\n\nSvatý Elpideforus byl perský senátor který podporoval křesťanskou víru. Stal se jedním z pěti umučených okolo roku 350 při perzekuci perského velkokrále Šápúra II. Byl upálen zaživa.\n\nV neznámé době byly jeho ostatky a ostatky dalších čtyř mučedníků odvezeny do Konstantinopole a uloženy do jim zasvěceného chrámu.\n\nRoku 1204 byly ostatky během 4. křížové výpravy odvezeny do Francie. Při Velké francouzské revoluci se ostatky mučedníků ztratily. Roku 1892 byly objeveny v obci Grozon.\n\nJeho svátek se slaví 2. listopadu.\n\n"}
{"id": "1375189", "url": "https://cs.wikipedia.org/wiki?curid=1375189", "title": "Svatý Pegasius", "text": "Svatý Pegasius\n\nSvatý Pegasius byl kněz a jeden z pěti křesťanů umučených okolo roku 350 při perzekuci perského velkokrále Šápúra II.. Byl upálen zaživa.\n\nV neznámé době byly jeho ostatky a ostatky dalších čtyř mučedníků odvezeny do Konstantinopole a uloženy do jim zasvěceného chrámu.\n\nRoku 1204 byly během 4. křížové výpravy odvezeny do Francie. Při Velké francouzské revoluci se ostatky mučedníků ztratily, až roku 1892 byly objeveny v obci Grozon.\n\nJeho svátek se slaví 2. listopadu.\n\n"}
{"id": "1375191", "url": "https://cs.wikipedia.org/wiki?curid=1375191", "title": "Viktorie z Córdoby", "text": "Viktorie z Córdoby\n\nSvatá Viktorie z Córdoby (, Córdoba – 304, Córdoba) byla mučednice ve Španělsku. O jejím životě se zmiňuje svatý Eulogius z Córdoby.\n\nZa pronásledování křesťanů císařem Diocletianem byla se svým bratrem Acisklem zatčena a mučena. Podle tradice byla Viktorie zabita šípy a Acisklus byl sťat.\n\nPříběh z 10. století vypráví, že římský prefekt Córdoby Dionus, je odsoudil k upálení v peci. Nicméně když je uslyšel, že uvnitř zpívají radostnou píseň a nic se jim nestalo, nechal jim uvázat na krk kameny a vhodit do řeky Guadalquiviry. Oheň mezi tím zabil stovky pohanů.\n\nSe svým bratrem je patronkou Córdoby. Její svátek se slaví 17. listopadu.\n\n"}
{"id": "1375193", "url": "https://cs.wikipedia.org/wiki?curid=1375193", "title": "Vrabcovka", "text": "Vrabcovka\n\nVrabcovka (\"Passerina\") je rod rostlin z čeledi vrabečnicovité. Jsou to erikoidní keře nebo řidčeji stromy s drobnými, tuhými, vstřícnými listy a nenápadnými, větrosprašnými květy v klasovitých květenstvích. Plodem je nažka obalená vytrvalou češulí, případně bobule. Rod zahrnuje 20 druhů a je rozšířen výhradně v jižní Africe. Centrum druhové diverzity je v Kapské oblasti.\n\nVrabcovky jsou keře nebo řidčeji malé stromy se vstřícnými, křižmostojnými listy. Listy jsou přisedlé, čárkovité, podlouhlé, kopinaté nebo úzce kosníkovité, obvykle nadvinuté do člunkovitého, srpovitého až cigárovitého tvaru, přitisklé k větévce nebo odstávající, často erikoidní (tuhé, drobné a jehlicovité), někdy střechovitě se překrývající.\nKvěty jsou drobné a málo nápadné, většinou žluto-růžové, řidčeji nažloutlé nebo zelené, uspořádané v jednoduchých nebo složených, často hlávkovitě redukovaných, klasovitých květenstvích. Každý květ je podepřen nápadnými, za plodu kožovitými listeny. Kalich je čtyřčetný, na bázi srostlý v kališní trubku, petaloidní a nahrazující chybějící korunu. Tyčinek je 8, jsou přirostlé v ústí kališní trubky a vyčnívají z květů. Na rozdíl od většiny jiných zástupců čeledi mají extrorzní prašníky. Semeník je svrchní, složený ze 2 plodolistů, avšak za zralosti pseudomonomerní, s jedinou komůrkou obsahující jediné vajíčko. Čnělka vyrůstá excentricky z vrcholu semeníku a nese víceméně kulovitou, papilózní bliznu. Plodem je u většiny druhů nažka volně obalená vytrvalou češulí, druhy \"Passerina ericoides\" a \"P. rigida\" mají dužnaté bobule.\n\nOdborný rodový název \"Passerina\" je odvozen od latinského slova \"passer\" (vrabec) podle tvaru plodů, které připomínají vrabčí zobák.\n\nRod zahrnuje 20 druhů. Převážná většina z nich roste v Kapsku, odkud je uváděno 10 endemických a 4 subendemické druhy. Nejrozšířenějším druhem je zde \"Passerina obtusifolia\". Pouze 2 druhy rostou i mimo území Jihoafrické republiky. Konkrétně se jedná o druhy \"Passerina montivaga\" a \"Passerina montana\", které mají disjunktní rozšíření podél jihoafrického Velkého srázu (\"Great Escarpment\") v Zimbabwe. Druh \"P. montana\" má též izolované reliktní výskyty v některých horských oblastech Namibie a Angoly.\nCentrem druhové diverzity tohoto rodu je v Západním Kapsku. Největší počet druhů (celkem 6) se vyskytuje v oblasti zálivu False Bay.\n\nVětšina druhů Západního Kapska se vyskytuje ve vegetační formaci známé jako fynbos, přizpůsobené mediteránnímu klimatu s horkým suchým létem a mírnou, vlhkou zimou. Rostou na nejrůznějších stanovištích včetně alpínských poloh horských vrcholů, bažin, vápencových výchozů, písečných dun i mořského pobřeží. Mnoho druhů jsou pionýrské dřeviny vyhledávající narušená místa. Některé druhy rostou v xerofytní vegetaci známé jako karru (\"karoo\"). Druhy vyskytující se podél Velkého srázu naopak rostou v oblastech s letními dešti a často rostou zejména v přechodové zóně mezi lesem a savanou.\n\nKvěty vrabcovek jsou opylovány větrem. Před opylením je barva květů většinou žluto-růžová, okvětní lístky jsou rozestálé a tyčinky vyčnívají z květů. Prašníky se otevírají najednou a explozivně, přičemž vypráší pyl do povětří. S opylením větrem souvisí i štětičkovitý charakter blizny. Po opylení se barva květů mění na červenou. Většina druhů kvete v jarních měsících, v září a říjnu, kdy je v kapské oblasti větrné počasí. V této době se pyl uvolňuje z porostů ve velkém množství.\n\nDužnaté bobule druhů \"Passerina ericoides\" a \"P. rigida\" jsou šířeny ptáky a hlodavci. U druhu \"P. montana\" jsou plody nápadně červeně zbarvené a umístěné na koncích větévek a šíří je pravděpodobně ptáci. Plody jiných druhů po dozrání opadávají na zem, kde je rozšiřují zejména mravenci a hlodavci.\nNa vrabcovkách občas parazituje jmelí, konkrétně druhy \"Viscum capense\" a \"Viscum rotundifolium\"\n\nRod \"Passerina\" je v rámci čeledi \"Thymelaeaceae\" řazen do podčeledi \"Thymelaeoideae\" a tribu \"Gnidieae\". Podle výsledků molekulárních studií je nejblíže příbuznou větví rod \"Lachnaea\". Mezi další blízce příbuzné rody náleží \"Struthiola\", \"Gnidia\" a \"Drapetes\". Všechny tyto rody tvoří dohromady monofyletickou skupinu.\n\nDruh \"Passerina esterhuyseniae\" je znám pouze z herbářového materiálu. Byl popsán v roce 2003 na základě položek sebraných v severní části pohoří Cederberg.\n\nVrabcovky jsou vysazovány zejména pro zpevnění písečných přesypů, a to i v oblastech vystavených mořským větrům.\nNěkteré druhy jsou v klimaticky příhodných oblastech světa pěstovány jako okrasné dřeviny, např. stromovitá \"Passerina falcifolia\". \"Passerina filiformis\" byla na Britských ostrovech i evropské pevnině pěstována již od dob Carla Linného.\nDobytek se rostlinám vyhýbá, neboť jsou nepoživatelné. Popel z \"Passerina obtusifolia\" byl v Západním Kapsku tradičně používán při domácí výrobě mýdla. Kůra tohoto druhu je extrémně pevná a slouží k vázání střech.\n\n"}
{"id": "1375201", "url": "https://cs.wikipedia.org/wiki?curid=1375201", "title": "Alexej Kozlov", "text": "Alexej Kozlov\n\nAlexej Semjonovič Kozlov (Алексе́й Семёнович Козло́в, 13. října 1935 Moskva) je ruský jazzový saxofonista a hudební skladatel.\n\nOd padesátých let se věnoval bebopu po vzoru Charlieho Parkera, v roce 1961 stál u zrodu prvního jazzového klubu v Sovětském svazu, působil také v big bandu Jurije Saulského. V roce 1965 vystupoval na Mezinárodním jazzovém festivalu Praha. Postupně se v jeho stylu hraní projevovala inspirace free jazzem a jazz rockem, v roce 1973 založil vlastní skupinu Arzenal, která vystupovala v Divadle na Tagance a nastudovala také muzikál \"Jesus Christ Superstar\". Nahrál během své kariéry více než čtyřicet desek (vzhledem k negativnímu vztahu sovětských kulturních institucí k jazzové hudbě mu vydání prvního alba prošlo jen proto, že ho nahrál v Rize, kde byl ideologický dozor slabší, a že to bylo v době Letních olympijských her 1980, kdy se chtěl režim prezentovat před cizinou v dobrém světle). Složil jazzrockovou suitu na slova dagestánského básníka Rasula Gamzatova, zhudebnil také poezii členů skupiny OBERIU, je renomovaným skladatelem divadelní a filmové hudby. Obdržel titul lidový umělec Ruské federace.\n\nVystudoval Moskevský architektonický institut, je uznávaným odborníkem v oblasti počítačového designu a členem Ruské akademie přírodních věd. Je autorem autobiografie \"Козёл на саксе\", řady muzikologických pojednání i rozhlasových a televizních pořadů o historii moderní hudby, vedl rockovou sekci Svazu sovětských hudebníků. Americký publicista Hedrick Smith se ve své knize \"The Russians\" (1975) zmiňuje o Kozlovovi jako o významném představiteli avantgardní a na režimu nezávislé sovětské kultury.\n\n\n"}
{"id": "1375203", "url": "https://cs.wikipedia.org/wiki?curid=1375203", "title": "Jasan u kovárny", "text": "Jasan u kovárny\n\nJasan u kovárny je památný strom jasan ztepilý (\"Fraxinus excelsior\") v Doupovských horách v Přírodním parku Stráž nad Ohří. \nRoste v nadmořské výšce 455 m nad pravým břehem Osvinovského potoka na terénní hraně pod hradem v osadě Horní Hrad, části obce Krásný Les.\n\nStáří stromu bylo v roce vyhlášení odhadováno na 200 let. Rozložitá koruna stromu s paprsky dlouhých větví sahá do výšky 27 m, obvod kmene měří 473 cm (měření 2013).\n\nJasan je chráněn od roku 2013 jako esteticky zajímavý, historicky důležitý strom s významným vzrůstem.\n\n"}
{"id": "1375205", "url": "https://cs.wikipedia.org/wiki?curid=1375205", "title": "Seznam dílů seriálu Inspektor Banks", "text": "Seznam dílů seriálu Inspektor Banks\n\nToto je seznam dílů seriálu \"Inspektor Banks\".\n\n<onlyinclude>\n</onlyinclude>\n\n"}
{"id": "1375243", "url": "https://cs.wikipedia.org/wiki?curid=1375243", "title": "Þórbergur Þórðarson", "text": "Þórbergur Þórðarson\n\nÞórbergur Þórðarson (\"Thórbergur Thórdarson\") (12. března 1888 – 12. listopadu 1974 Reykjavík) byl islandský spisovatel, který se označoval za ironistu, satirika, nestálého kritika a průkopníka v experimentálním auto-fictionu. Je řazen mezi nejoblíbenější islandské autory 20. století. Po většinu svého mládí a rané dospělosti žil v chudobě, tudíž se nemohl dovolit středoškolské či vysokoškolské vzdělání.\n\nV lednu 1934 napsal sérii esejí pro socialistický deník \"Alþýðublaðið\" nazvaný \"\"Kvalaþorsti nazista\"\" (\"Sadistická chuť nacistů\"). Islandský státní zástupce podal proti němu obvinění za údajně urážející klauzule v článku, z nichž označil Adolfa Hitlera za sadistu. Nejvyšší soud Islandu souhlasil s prokurátorem a uznal ho vinným z urážky cizího národa a následně ho odsoudil k zaplacení pokuty 200 islandských korun.\n\nJen málo jeho děl bylo přeloženo do angličtiny. Přeloženy byly především fragmenty z větších děl. Části z díla \"Íslenzkur aðall\" (1938) vyšly v roce 1967 jako \"In Search of My Beloved \". Profesor Julian Meldon D'arcy v posledních letech překládal fragment z díla \"Bréf til Láru\" (1924) jako povídku s názvem \"When I got pregnant\". První úplná kniha, která vyšla v anglickém překladu, byl román \"The Stones Speak\" (2012).\n\n\nDne 30. června 2006 bylo slavnostně otevřeno Þórbergssetur, muzeum a kulturní centrum v Hali, věnované práci Thórbergura Thórdarsona.\n"}
{"id": "1375249", "url": "https://cs.wikipedia.org/wiki?curid=1375249", "title": "Patrick Diviš", "text": "Patrick Diviš\n\nPatrick Diviš (* 13. listopadu 1973, Brno) je český novinář a producent, který stojí od roku 2012 v čele Tvůrčí producentské skupiny náboženské tvorby. \n\nPo maturitě na Gymnáziu tř. kpt. Jaroše v Brně začal pracovat jako novinář. Poté vystudoval Katolickou teologickou fakultu Univerzity Karlovy v Praze, kde obhájil diplomovou práci na téma: Radostná svatost – spiritualita v díle Silvestra Maria Braita. \n\nPatrick má za sebou více než dvě desítky let pracovních zkušeností v mediálním prostředí. V letech 1994 – 1996 pracoval jako redaktor deníku Rovnost, kam se vrátil po roce 1998. Ve své redaktorské činnosti v deníku Rovnost se věnoval zahraničnímu a politickému zpravodajství. Mezitím zastával pozici zástupce šéfredaktora Rádia Brno. Od roku 1999 do 2002 byl redaktorem Hospodářských novin, kde se zaměřil na ekonomické zpravodajství z jihomoravského regionu. V roce 2002 se stal redaktorem zpravodajství a vedoucím vydání v Redakci zpravodajství Televizního studia Brno, poté šéfdramaturgem Centra náboženské tvorby, a nakonec v roce 2012 kreativním producentem Tvůrčí producentské skupiny náboženské tvorby. \n\nV letech 2009-2010 vyučoval na Katedře žurnalistiky Fakulty sociálních studií Masarykovy univerzity.\n\nMezi nejznámější projekty, na nichž se Patrick podílel, patří například vývoj formátu a dramaturgie talkshow Uchem jehly, kterou moderuje Zbigniew Czendlik. Je také režisérem dokumentu Posvátný purpur – Dominik kardinál Duka.\n\nPod jeho producentskou taktovkou vznikl například dokumentární projekt Jako bychom dnes zemřít měli (o tragické smrti faráře Toufara), dokudramata Jan Hus – Cesta bez návratu a Poslední útěk Jeronýma Pražského a také historický dokument Martin Luther – Pouhou vírou. Často spolupracuje s režisérem Otakárem Maria Schmidtem. Z této spolupráce vzešla řada náboženských dokumentů: Dominikáni, Univerzity – tajemství evropského zázraku, Misie – Až na kraj světa a další. \n\nVe své televizní práci se věnuje také tvorbě pro děti. Jako producent vedl vzdělávací sérii Biblická pátrání nebo cyklus S Hubertem do lesa. Stranou jeho zájmu nezůstávají ani historické dokumenty. Jeho tvůrčí skupina vyvinula a realizovala pilotní díl dokumentární série Bitevní pole, byl také producentem dokumentárního snímku Za svobodné Brno, který se věnoval osudům Brna za druhé světové války. Z nejnovějších projektů je pak třeba zmínit přírodopisný dokumentární cyklus Magické hlubiny o životě v českých vodách.\n\n"}
{"id": "1375252", "url": "https://cs.wikipedia.org/wiki?curid=1375252", "title": "Alexej Viktorovič Ivanov", "text": "Alexej Viktorovič Ivanov\n\nAlexej Viktorovič Ivanov (* 23. listopadu 1969, Gorkij, nyní Nižnij Novgorod) je ruský spisovatel.\n\nAlexej Viktorovič Ivanov se narodil v rodině stavitelů lodí. V roce 1971 se rodina přestěhovala do Permu, kde Alexej Viktorovič Ivanov vyrostl. V roce 1987 začal studovat Uralskou státní univerzitu jako student žurnalistiky. V roce 1990 zanechal studia žurnalistiky a vrátil se ke studiu umění a kulturologie, kde získal v roce 1996 titul.<br>\n\nJeho první publikací byl fantastický příběh \"Lov na velkého medvěda\", který vyšel v časopise \"Uralskij sledopyt\" v roce 1990. Po návratu do Permu pracoval jako strážný, učitel, univerzitní učitel a průvodce; druhé zaměstnání ho přivedlo ke studiu místních dějin, které později zkoumal ve svých textech. Poprvé se stal známým díky románu \"Srdce parmy\" v roce 2003.\n\nV roce 2003 získal cenu Mamina-Sibirjaka; ceny Eureka, Start a Bažovovu cenu v roce 2004 a Cenu knihy roku a Cenu Portálu v roce 2006. Byl třikrát nominován na národní cenu za bestseller.\n\nV roce 2010 byl Ivanov označen jako „neúprosný kritik týmu …z Moskvy“, který v Permu vedl „kulturní revoluci shora dolů“.\n"}
{"id": "1375253", "url": "https://cs.wikipedia.org/wiki?curid=1375253", "title": "Duby u Panské louky", "text": "Duby u Panské louky\n\nDuby u Panské louky jsou památné stromy, alej dubů letních (\"Quercus robur\") v Doupovských horách v Přírodním parku Stráž nad Ohří.\nOsm dubů vysazených do tvaru písmene „L“ roste v nadmořské výšce 415 m nad pravým břehem Osvinovského potoka na louce u silničky pod hradem v osadě Horní Hrad, části obce Krásný Les. Skupina stromů vytváří estetický prvek romantického podhradí.\n\nNejvyšším a nejmohutnějším je krajní strom směrem k potoku. Jeho koruna sahá do výšky 25 m, obvod kmene měří 380 cm (měření 2010).\n\nStromy v aleji jsou chráněny od roku 1986 jako krajinné dominanty.\n\n"}
{"id": "1375255", "url": "https://cs.wikipedia.org/wiki?curid=1375255", "title": "Žluťásek jižní", "text": "Žluťásek jižní\n\nŽluťásek jižní (\"Colias alfacariensis\") je denní motýl z čeledi běláskovitých (Pieridae). Název pochází od jména typové lokality – Sierra de la Alfaguara u města Alfacar (provincie Granada, jižní Španělsko) – kde byl začátkem 20. století popsán. <br>\n\nRozpětí křídel je 40–42 mm. Křídla samečků jsou žluté barvy, samičky mají zelenožlutou základní barvu, pouze spodní strana zadních křídel je nažloutlá. Horní strana křídel obou pohlaví má tmavě hnědou až černou okrajovou pásku, jen tenkou na zadních křídlech. V základu předních křídel je černá skvrna nahoře a dole. Samečci mají oranžovou skvrnu v horní části zadních křídel s červeným okrajem, na spodní straně je tato skvrna jasná a vyznačená červeně. Toto místo může být rozděleno na dvě části červeným okrajem, takže se podobá osmičce, podobně jako u jiných druhů žluťásků z rodu \"Colias\". U samiček není oranžová skvrna v horní části zadních křídel ohraničena.\nJedná se o západopalearktický druh, jehož areálem rozšíření je západní (Španělsko), jižní a střední Evropa, jižní Rusko, Malá Asie, Kavkaz, Zakavkazsko, střední Asie, Čína. Ojediněle byl zaznamenán v jižní Anglii a Dánsku.\n\nV ČR se vyskytuje v jižních a středních Čechách, hojný je na jižní Moravě.\n\nŽivnými rostlinami žluťáska jižního jsou podkovka chocholatá (\"Hippocrepis comosa\") a v ČR převážně čičorka pestrá (\"Coronilla varia\"). Biotopem jsou otevřená stanoviště – krátkostéblé stepní trávníky a skalní stepi, vyprahlé pastviny, skalnaté svahy, náspy podél silnic a železnic, váté písky, pískovny a lomy. Obvykle vytváří dvě generace, někdy částečnou třetí generaci (květen–červen, srpen–září, říjen).\n\nSamci vyhledávají samice patrolováním (párovací strategie – samci aktivně vyhledávají samice: proletují nad biotopem, kde by se samice mohly vyskytovat). Samice klade vajíčka za slunných dnů. Housenka, která se vylíhne z vajíčka asi po pěti týdnech, je zelená, s černými ostny na vrchní straně. Před zakuklením se zbarvuje žlutě. Housenky jsou závislé na slunění, nesnášejí kombinaci vhlka a zimy. Poslední generace buď přezimuje, nebo se ještě na podzim zakuklí přichycena vlákny k živné rostlině. Kukla světle zelené barvy je dlouhá asi 1,5 cm; motýl se vylíhne po sedmi dnech.\n\nUvádí se pět poddruhů:\n\n"}
{"id": "1375256", "url": "https://cs.wikipedia.org/wiki?curid=1375256", "title": "Anatolij Nazarenko", "text": "Anatolij Nazarenko\n\nAnatolij Ivanovič Nazarenko (; * 19. prosince 1948 Alma-Ata, KSSR) je bývalý sovětský zápasník, reprezentant v zápase řecko-římském. Je stříbrný olympijský medailista, třikrát vybojoval titul mistra světa a dvakrát evropské zlato. Šestkrát vybojoval národní titul. Po ukončení aktivní sportovní kariéry pracoval jako trenér v Kazachstánu.\n\n"}
{"id": "1375278", "url": "https://cs.wikipedia.org/wiki?curid=1375278", "title": "Zlatan Saračević", "text": "Zlatan Saračević\n\nZlatan Saračević ( * 27. července 1956) je bývalý jugoslávský a později bosenský atlet, halový mistr Evropy ve vrhu koulí.\n\nŽivotním úspěchem pro něj byl titul halového mistra Evropy v vrhu koulí v roce 1980. O rok později připojil z evropského halového šampionátu bronzovou medaili. Jeho osobní rekord 21,11 m pochází z roku 1984. V roce 1992 startoval na olympiádě, nepostoupil však do finále.\n\n"}
{"id": "1375288", "url": "https://cs.wikipedia.org/wiki?curid=1375288", "title": "Pandamatenga", "text": "Pandamatenga\n\nPandamatenga je vesnice v Botswaně, v níž žije 1545 obyvatel (podle sčítání z roku 2001). Leží v distriktu Chobe v nadmořské výšce 1072 m na státní hranici se Zimbabwe. Nachází se zde hraniční přechod do zimbabwské Mpandamatengy, turistickému ruchu slouží mezinárodní letiště Pandamatenga. Okolí Pandamatengy patří k nejvýznamnějším zemědělským oblastem v zemi.\n\nV 19. století byla Panadamatenga díky své příhodné poloze významným obchodním centrem a základnou pro objevitelské výpravy do afrického vnitrozemí, často zde pobýval i doktor Emil Holub.\n\n"}
{"id": "1375351", "url": "https://cs.wikipedia.org/wiki?curid=1375351", "title": "Klimavičy", "text": "Klimavičy\n\nKlimavičy (, – \"Klimoviči\") jsou město v Mohylevské oblasti v Bělorusku. K roku 2017 v nich žilo přes šestnáct tisíc obyvatel. Jsou správním střediskem Klimavičského rajónu.\n\nKlimavičy leží na říčce Kalinici, přítoku Labžanky v povodí Sože. Od Mohyleva, správního střediska oblasti, jsou vzdáleny přibližně 120 kilometrů východně.\n\nPřes Klimavičy vede železniční trať ze severozápadu z Kryčaŭ na jihovýchod do Uněči v Brjanské oblasti Ruské federace.\n\nPrvní zmínka o obci je z 14. století.\n\nPo prvním dělení Polska v roce 1772 se Klimavičy staly součástí ruského impéria a byly v roce 1777 povýšeny na město.\n\nZa druhé světové války byly Klimavičy od 10. srpna do 1941 do 28. září 1943 pod kontrolou nacistického Německa.\n\n"}
{"id": "1375352", "url": "https://cs.wikipedia.org/wiki?curid=1375352", "title": "Jan Slavíček", "text": "Jan Slavíček\n\nJméno Jan Slavíček má více osob.\n\n"}
{"id": "1375354", "url": "https://cs.wikipedia.org/wiki?curid=1375354", "title": "Jiří Slavíček", "text": "Jiří Slavíček\n\nJméno Jiří Slavíček má více osob.\n\n"}
{"id": "1375361", "url": "https://cs.wikipedia.org/wiki?curid=1375361", "title": "PCUNIX", "text": "PCUNIX\n\nPCUNIX (anglická výslovnost [ˌpiːsiːˈju:niks]) byl nenáročný 16bitový operační systém unixového typu, určený pro IBM PC/XT i PC/AT. Technicky šlo o nadstavbu systému MS-DOS. Na rozdíl od plnokrevných Unixů obsahoval jen 60 základních příkazů (namísto 200–300) a úplný Bourne shell. Dodával se v sadě 5 instalačních disket à 360 KiB, včetně zkomprimovaných zdrojových souborů. Jeho ústup započal s nástupem portů Unixu pro 32bitové osobní počítače (platforma IA-32).\n\nPCUNIX zobrazuje souborový systém MS-DOSu v notaci Unixu; takové sdílení systému souborů umožňuje v PCUNIXu hladké používání programových a uživatelských prostředků „mateřského“ systému (kompilátory, editory, CAD), což s sebou nese výhodu oproti ostatním Unixům, které toto, bez instalace dodatečného software, neumožňují.\n\nZajímavé je, že PCUNIX má úplně jiná systémová volání než klasický Unix: Programy v něm vytvořené nelze do Unixu přenést.\n\nPCUNIX je víceprocesový (podporuje max. 10 procesů běžících současně) a víceuživatelský OS až pro 3 uživatele – prvý obsluhuje PC a ti další terminály připojené k sériovému portu v asynchronním režimu s rychlostí 9 600 Bd/s.\n\nZ prostředí shellu (COMMAND.COM) se PCUNIX spustí příkazem\nTakto spuštěný systém vypíše na standardní výstup řetězec znaků\n další interakce je v unixovém stylu.\n\nZastavení činnosti probíhá po zadání\n (codice_1 je rezervované uživatelské jméno)\n zadá se a potvrdí heslo správce počítače-uživatele root\n řízení se předá MS-DOSu, který zobrazí příkazový řádek.\n\n"}
{"id": "1375363", "url": "https://cs.wikipedia.org/wiki?curid=1375363", "title": "Ion Gabor", "text": "Ion Gabor\n\nIon Gabor (* 19. října 1943 Galați, Rumunsko) je bývalý rumunský zápasník, reprezentant v zápase řecko-římském. V roce 1972 vybojoval stříbro na mistrovství Evropy, ve stejném roce vybojoval 5. místo na olympijských hrách. Pětkrát vybojoval národní titul. Po ukončení aktivní sportovní kariéry působil jako trenér v CSA Steaua București.\n\n"}
{"id": "1375367", "url": "https://cs.wikipedia.org/wiki?curid=1375367", "title": "Milan Jariš", "text": "Milan Jariš\n\nMilan Jariš (13. srpna 1913, Valašské Meziříčí – 4. října 1986, Praha) byl český prozaik, dramatik, publicista, scenárista a překladatel.\n\nNarodil se v rodině žurnalisty a spisovatele Josefa Ležáka (pseudonym přijal později za občanské jméno). Vyučil se sazečem, ale poté, co nenašel ve své profesi místo, vystřídal od roku 1931 řadu příležitostných zaměstnání. Již od počátku třicátých let pracoval v komunistické mládežnické organizaci Československý Komsomol, roku 1935 se stal redaktorem \"Rudého práva\". Roku 1942 byl pro práci v odboji zatčen a do konce války vězněn v koncentračním táboře Mauthausen. Po osvobození pracoval jako redaktor (\"Mladá fronta\", \"Rolnické hlasy\", \"Nedělní noviny Rudého práva\", \"Lidové noviny\", \"Nový život\") a od roku 1960 se věnoval pouze literatuře. Překládal z ruštiny a ukrajinštiny Pro jeho dílo (jeho těžiště je v dramatech) je charakteristický vyhraněný levicový postoj plynoucí z jeho komunistického přesvědčení. \n\n"}
{"id": "1375368", "url": "https://cs.wikipedia.org/wiki?curid=1375368", "title": "Vladimir Milić", "text": "Vladimir Milić\n\nVladimir Milić ( * 23. října 1955) je bývalý jugoslávský a později srbský atlet, halový mistr Evropy ve vrhu koulí.\n\nV osmdesátých letech 20. století patřil do evropské koulařské špičky. V roce 1982 se stal halovým mistrem Evropy, na šampionátu pod širým nebem ve stejné sezóně skončil čtvrtý. Při premiéře mistrovství světa v roce 1983 obsadil deváté místo.\n\n"}
{"id": "1375370", "url": "https://cs.wikipedia.org/wiki?curid=1375370", "title": "Parlamentní jednomandátové volební obvody v Maďarsku", "text": "Parlamentní jednomandátové volební obvody v Maďarsku\n\nParlamentní jednomandátové volební obvody v Maďarsku, zkráceně OEVK, oficiálně , jsou soustavou 106 jednomandátových volebních obvodů na území současného Maďarska, ve kterých je v průběhu každých parlamentních voleb zvolen většinovým způsobem právě jeden poslanec, který získá nejvíce odevzdaných hlasů v daném obvodu.\n\nOd roku 2014 je území republiky Maďarsko rozděleno na 106 jednomandátových volebních obvodů, ve který je při každý parlamentních volbách zvolen právě jeden poslanec, a to většinovým způsobem v jednokolové volbě.\n\n\nMezi lety 1990 až 2014 bylo území Maďarské republiky rozděleno na 176 jednomandátových volebních obvodů, ve který byl při každý parlamentních volbách zvolen většinovým způsobem právě jeden poslanec. V případě, že již v prvním kole získal některý z kandidátů 50% a více odevzdaných hlasů, byl zvolen poslancem. Pokud ne, pak se za 14. dní konalo druhé kolo, do kterého postoupili tři nejúspěšnější kandidáti a zvolen byl ten, který získal nejvíce odevzdaných hlasů.\n\n\n\n"}
{"id": "1375374", "url": "https://cs.wikipedia.org/wiki?curid=1375374", "title": "Chrám svatého Demetera (Asenovgrad)", "text": "Chrám svatého Demetera (Asenovgrad)\n\nChrám svatého Demetera (bulharsky Храм “Свети Димитър”) je pravoslavný chrám nacházející se v centrální části města Asenovgrad v Plovdivská oblasti v jižním Bulharsku.\n\nPostaven byl v roce 1866 a v důsledku řecko-bulharských náboženských sporů je prvním asenovgradským chrámem, kde byla od vysvěcení používána bulharština jako liturgický jazyk. \n\nJe to trojlodní budova s jednou apsidou, s kupolí a předsíní. Zvonice s hodinami byla postavena v roce 1891. Ikonostas je prostý a ikony pocházejí ze stejného období jako chrám samotný. V areálu chrámového nádvoří se nachází dvoupatrová budova, která sloužila jako bulharská škola, nacházela se zde také první bulharská knihovna ve městě. Založená byla v roce 1873.\n\n"}
{"id": "1375381", "url": "https://cs.wikipedia.org/wiki?curid=1375381", "title": "Chisar kapija", "text": "Chisar kapija\n\nChisar Kapija (bulharsky Хисар капия) je historická brána v městském opevnění původně z období antiky a v dnešní podobě ze středověku nacházející se v památkové rezervaci Starý Plovdiv na ulici \"Čankov Lavrenova\" přibližně 150 metrů východně od Východní brány antického města Filipopol v centru města Plovdiv v Plovdivská oblasti v jižním Bulharsku. Má status kulturní památky. Její název pochází z tureckého \"hisar\" (pevnost) a \"kapu\" (brána) a byl poslovanštěn/pobulharštěn).\n\nPodle archeologických průzkumů se na místě současné brány nacházela stavba obdobného typu již v 2. století. Předpokládá se ale, že první městská brána ve stejné lokalitě stála již ve 3. století př. n. l. Ve své dnešní podobě brána Chisar kapija existuje od velké středověké přestavby plovdivského opevnění, která probíhala v průběhu 12. až 14. století. V těsné blízkosti brány a městského opevnění a s jejich využitím probíhala výstavba dalších objektů (zejména v 17. a 18. století se v blízkosti stavělo řady kupeckých domů) až do počátku 20. století a tak se v lokalitě utvořil jedinečný architektonickohistorický soubor památek. V těsné blízkosti brány se nachází například Kujumdžijevův dům, Georgiadiho dům a chrám svatého Konstantina a Heleny, pod jehož oltářem se nacházejí i zbytky pevnostní věže z 5. století. Brána patří k nejoblíbenějším a nejnavštěvovanějším plovdiským památkám.\n"}
{"id": "1375382", "url": "https://cs.wikipedia.org/wiki?curid=1375382", "title": "Jaškovská krčma", "text": "Jaškovská krčma\n\nJaškovská krčma (původně \"Jaskovická\") v Horním Těrlicku v okrese Karviná se nachází v dolní části obce, na břehu vodní nádrže Těrlicko, kde patří mezi nejstarší dochované stavby obce. Je zapsána na seznam kulturních památek, a to v roce 1974. Krčma je jedna z nejstarších doložených hospod (\"historický pojem\") v Česku, na Moravě i ve Slezsku. Poprvé byla zmíněna v listině z roku 1268, kdy mnichům z Orlovského kláštera patřily ještě další dvě hospody (Žukov a Ostrava). V roce 2018 to bylo tedy 750 let písemně doložené existence. \n\nPřesné datování vzniku této stavby, nad říčkou Stonávkou (dnes nad hladinou \"vodní nádrže Těrlicko\"), na Jaškovském kopci (dnes pod \"Bludovickým kopcem\"), nelze určit. První písemná zmínka pochází z 12. května 1268, kde v zakládací listině opolský kníže Vladislav stvrzuje užívání \"taberny v Sierlitzku\" benediktýnskému klášteru v Orlové. \n\nKrčma se nacházela na kupecké cestě mezi hradem v Ostravě a hradem v Těšíně, byla odbočkou jantarové stezky. Jednalo se tedy o krčmou zájezdní, která sloužila nejen místnímu lidu, ale také formanům, kupcům, pocestným a také těm, co jeli koňmo. Ve vesnických krčmách se pivo nejen čepovalo, ale i vařilo. Vzhledem k tomu, že krčma byla klášterním majetkem, mohla odebírat pivo přímo z klášterního pivovaru, a pálenku z klášterní pálenice.\n\nPo roce 1268 byla krčma opevněna a opatřena stálou stráží, která zajišťovala bezpečnost cestujících a také vybírala také mýto. \n\nV roce 1458 byl zde zmíněn jistý Machnik Kronic z Cierlicka. Po sekularizaci orlovského kláštera v roce 1561 knížetem Václavem III. Adamem Těšínským, připadla krčma prodejem těšínským šlechticům, jsou zde zmíněni Rousečtí z Ejvaně (1515 Václav Rousecký, 1523–1545 Melichar Rousecký, 1566 bratři Václav a Jan Rousečtí, 1597 Jan Rousecký, 1711 Jan Jiří Rousecký). V tomtéž roce se stala krčmou panskou.\n\nV roce 1682 byla krčma v majetku šlechtice Mikuláše staršího Wilczeka, v tomto roce vyhořela. V letech 1683– 1731 byl vlastníkem rod Larischů. V roce 1691 byla opravena na náklady Těšínské komory (někdy je uváděna \"Slezská komora\"). \n\nV roce 1770 prodal Kalixt hrabě Larisch krčmu prodal s dědičným užíváním Janu Hauttlovi, měšťanu z Ostravy a dvornímu stolaři z Karviné. Ve smlouvě je řada podmínek, například, že: je povoleno čepovat pouze panské pivo a pálenku, že se nepřipustí výčep cizích nápojů a to pod ztrátou místa a živnosti, také se zde může svobodně vykonávat živnost pekařskou a řeznickou. \n\nV roce 1870 bylo na základě nájemní smlouvy dáno právo na výčep piva a pálenky v panském hostinci v Horním Těrlicku pro Adolfa Glücklicha (Horní Těrlicko čp. 145). Po jeho smrti krčmu, vdova Terezie Glücklichová, převedla na Karolinu Pěgřimek. \n\nZ dalších písemných záznamů z roku 1902 je doložen nájemce Antonín Palarčík, kterému krčmu pronajal hrabě Larisch-Mönnich. Ve smlouvě bylo sjednáno právo na: výčep piva a pálenky, poskytovat nocleh cizím osobám, připravovat a předkládat jídla, výčep vína, výčep ovocných vín, připravovat kávu a čaj, provozovat dovolené hry. Jméno Palarčík bylo zmíněno ještě v dokumentech z let 1923, 1928, 1931. \n\nV roce 1922 byly nalezeny nájemcem, panem Palarčíkem, mince. Nejstarší z mincí pocházela z roku 1723, na jedné straně byl vyobrazen rakouský císař Karel VI., otec Marie Terezie, na druhé straně byl obraz Marie s Jezulátkem s latinským nápisem: Custos regni Hungaria (\"Ochránkyně království uherského\"). Druhá mince z r.oku 1735 zobrazovala poprsí pruského krále Bedřicha Viléma a znak Pruska s latinským nápisem: Quisque scriptor (\"Každému své\"). Třetí mince byla identická s první, pocházela však z roku 1738. Ke čtvrté a páté minci popis není.\n\nV roce 1971 majitelé Palarčíkovi prodali hostinec Dolu ČSM Stonava.\n\nJednopatrová stavba obdélného půdorysu se sedlovou střechou. Kolmo k zadní stěně je přistavěno krátké křídlo. Fasáda šesti okenními osami, boční tříosé. Ve štítech po dvou obdélných oknech. Nároží průčelí a zadního křídla byla opatřena šikmými opěráky. \n\nV interiéru jsou dochovány v některých přízemních místnostech křížové a valené klenby, patro je plochostropé, ve sklepení původní zdivo z 13. století a kamenný portál do sklepení. Místnosti jsou vybaveny replikami historického nábytku.\n\nV roce 1954 byla objevena a prozkoumána tajná chodba. V chodbě bylo nalezeno několik starých mincí. Je pravděpodobné, že v dávných dobách sloužila krčma i jako opevněné hradiště s možností úniku. Obrana hradiště byla složitější, než obrana opevněného hradu. K úniku vpřípadě ohrožení sloužily podzemní chodby. Nálezem této chodby byly potvrzeny ústně tradované pověstí z konce 13. a počátku 14. století.\n\nV průběhu let byla krčma přestavována. Kamennou podobu získala po požáru v roce 1691. Rekonstrukce proběhla v létech 1976–1977 a v roce 2002.\n\nTato krčma v Těrlicku existuje z doby, kdy např. přes Vltavu stál ještě Juditin most. Nejstarší pražská restaurace U Krále Brabantského vznikla až o 108 let později. Pivovarská restaurace U Fleků až o 231 let později. \n\n"}
{"id": "1375387", "url": "https://cs.wikipedia.org/wiki?curid=1375387", "title": "Katedrála Zesnutí Bohorodičky (Plovdiv)", "text": "Katedrála Zesnutí Bohorodičky (Plovdiv)\n\nKatedrála Zesnutí Bohorodičky (bulharsky Катедрален храм „Успение Богородично“) je pravoslavný chrám nacházející se v městské památkové rezervaci Starý Plovdiv mezi pahorky Džambaz tepe a Taksim tepe ve městě Plovdiv v Plovdivská oblasti v jižním Bulharsku. Stojí na místě kde se již v minulosti nacházel pravoslavný chrám. Chrámový svátek se slaví 15. srpna.\n\nNa místě se už předtím nacházel chrám zasvěcený svaté Bohorodičce, přičemž první zmínky o něm pocházejí z přelomu 9. a 10. století. Původní chrám byl zcela zničen při obsazení města Turky v roce 1371.\n\nSoučasná hlavní budova chrámu byla zbudována v letech 1844–1845 a předpokládá se, že v roce 1845 byla i vysvěcena. Dne 25. prosince 1859 byla v chrámu odsloužena první mše v Plovdivu v bulharském jazyce. Zvonice byla přistavěna po osvobození Bulharska v roce 1881 podle projektu českého architekta Josifa Šintera. Zvonice je třípatrová a navržena byla ve stylu ruského klasicismu.\n\nSamotná budova chrámu je trojlodní bazilika s apsidou, dlouhá 32 a široká 17 metrů. Chrám je bez kupole z důvodu v době výstavby platících právních omezení pro výstavbu křesťanských chrámů na území Osmanské říše. Ikonostas má rozměry 14,3 x 3,75 metru a byl spolu s ikonami zhotovený v letech 1875 - 1876. Chrámový dvůr byl původně menší a do současného stavu byl rozšířen v roce 1930. Deset metrů vysoká zeď, která obklopuje chrámový areál z jižní strany je přerušena vstupní branou z roku 1873.\n"}
{"id": "1375389", "url": "https://cs.wikipedia.org/wiki?curid=1375389", "title": "Český historický román", "text": "Český historický román\n\nHistorický román je příběh, jehož děj se odehrává v minulosti, kterou autor sám nezažil. V českém prostředí měl historický román nejvýznamnější úlohu v době emancipace českého národa, tj. během 19. století. Paralelně s esteticky náročnější variantou se od počátku rozvíjela i populární, zábavná varianta, přičemž hranice je obtížné určit. \n\nZa první český historický román je považována \"Záře nad pohanstvem\" Josefa Lindy (1818), jinak však v 1. polovině 19. století českou historickou prózu představují hlavně sentimentální povídky a novely J. K. Tyla (\"Rozina Ruthardova, Dekret kutnohorský\"), Jana z Hvězdy (\"Jarohněv z Hrádku, Mastičkář\") nebo V.K. Klicpery (\"Točník, Král Jan Slepý\"). Historické téma má i povídka \"Křivoklad\" K.H. Máchy. Obdobný charakter, tj. milostné a dobrodružné zápletky a vlastenecké vyznění, mají i povídky a romány Prokopa Chocholouška, německy píšícího pražského rodáka Karla Herloše, později též Josefa Svátka.\n\nNejvětšího rozvoje dosáhl historický román v díle Aloise Jiráska, Václava Beneše Třebízského a Zikmunda Wintera ve 2. polovině 19. a počátkem 20. století. Romány usilují o historickou věrnost v popisu prostředí i událostí, cílem je umělecká výpověď o člověku uprostřed dějin. V románech i povídkách se tito autoři zaměřují se zejména na klíčová období českých dějin. \n\nV období první republiky nepatřilo historické téma mezi preferované a vzniklo jen málo hodnotných děl: za zmínku stojí \"Bloudění\" Jaroslava Durycha nebo \"Markéta Lazarová\" Vladislava Vančury. Rozvíjel se spíše komerční proud, představovaný romány F. J. Čečetky, J. F. Karase a Čeňka Kramoliše. Za okupace představoval historický román pro autory i čtenáře únik z neradostné současnosti. K historické tematice se v té době obrátili Ivan Olbracht (\"Dobyvatel\"), Karel Nový (\"Rytíři a lapkové\"), František Kubka (\"Karlštejnské vigilie\"), Jiří Mařánek (\"Rožmberská trilogie\"), M.V. Kratochvíl nebo Pavel Nauman. Hlavním tématem je vztah jedince a společnosti.\n\nV 50. letech se v souladu s tehdejší politickou situací stal hlavním tématem boj za sociální spravedlnost a pokud jde o vztah k historickým faktům, charakteristickým rysem je výrazný dokumentarismus. Vznikají románové kroniky, převládá zaměření na domácí dějiny (Václav Kaplický, F. Kubka) . Této tendenci se vymykají např. romány Jarmily Loukotkové nebo \"Srpnovští páni\" Vladimíra Neffa. Od konce 50. let a zejména v 60. letech se do popředí dostává tematika střetu politické moci a humanistické morálky, zpochybnění zákonitostí dějinného pokroku, výrazný je aktualizační aspekt, demytizace dějin (V. Kaplického \"Kladivo na čarodějnice\", romány J.Šotoly, V. Körnera, O. Daňka). Téma hledání identity člověka v soukolí dějin zůstalo i v historickém románu 70. a 80. let (např. v románu V. Körnera \"Lékař umírajícího času\" nebo u Jana Žáčka). Zvláštní místo zaujímají fiktivní \"Paměti českého krále Jiříka z Poděbrad\" Václava Erbena nebo postmoderní románová trilogie Vladimíra Neffa. Čtenářskou oblibu si v té době získávaly romány Ludmily Vaňkové.\n\nOd 90. let 20. století do oblasti historické prózy vstoupila řada nových autorů, popularitu si získaly další typologické varianty historického románu, jako historická detektivka, historická science fiction nebo fantasy. Velká část současné produkce spadá do populárního proudu. K nejvíce vydávaným českým autorům patří kromě Ludmily Vaňkové Vlastimil Vondruška, Jan Bauer a Hana Whitton. \n\n"}
{"id": "1375392", "url": "https://cs.wikipedia.org/wiki?curid=1375392", "title": "Luan-pching", "text": "Luan-pching\n\nOkres Luan-pching () je okres v čínské severovýchodní provincii Che-pej, jehož hranici s pekingským okresem Mi-jün tvoří Velká čínská zeď. Správním střediskem okresu ležícího na rozloze 3 195 km je na úrovni prefektury město Čcheng-te.\n\nOkresem prochází dopravní komunikace, významné dálnice G45 Ta-čching–Kuang-čou, G101 a G112, rovněž tak i železniční trať mezi Pekingem a Tchung-liaem.\n\nOkres zahrnuje 1 uliční obvod, 7 městysů, 4 obce a 9 národnostních obcí.\n\n\n\n\n\n"}
{"id": "1375395", "url": "https://cs.wikipedia.org/wiki?curid=1375395", "title": "Veľké Leváre (kaštel)", "text": "Veľké Leváre (kaštel)\n\nKaštel ve Velkých Levárech je barokní kaštel, který se nachází v jižní části obce Velké Leváre, v okrese Malacky na Slovensku\n\nKaštel má vlastní krásný park, ve kterém se nachází barokní kaple a mlýn z 18. století. Ve svých dějinách byl několikrát rekonstruován během 20. století, za socialismu v něm sídlil Ústav pro léčbu závislostí. Později byl ústav zrušen a v současnosti je kaštel opuštěný.\n\nTaké se zde natáčelo pár scén do seriálu Rex který v září 2017 uvedla TV Markíza.\n\nKaštel dal v roce 1773 postavit vídeňský arcibiskup, kardinál Žigmund Kollonič na starších gotických a renesančních základech. Později hrabě Štefan Wenckheim rozvinul na svém velkostatku velkou hospodářskou a podnikatelskou činnost.\n\nV roce 1931 hrabě Anton Wenckheim prodal zámeček i s parkem řeholním sestrám Voršilkám z Bratislavy.\n\nV roce 1941 si zámeček odkoupilo Ministerstvo vnitra Slovenského štátu a uvedlo tam do provozu psychiatrický léčebný ústav. Během druhé světové války byla v kostele zřízena polní nemocnice německé armády, později po přechodu fronty potom lazaret rudé armády. Po skončení války se do zámku vrátil psychiatrický léčebný ústav.\n\nKaštel tvoří trojkřídlá budova s půdorysem ve tvaru U a s dvojito střechou. Má střední rizalit hlavního křídla, který má vyvýšenou střechu, který zároveň poukazuje na důležitou část kaštelu. \n\nV interiérech, je barokní dispozice se střední sálem výškově přesahující patro, architektonicky vyjádřena rizalitem. Okna zámku jsou půlkruhově uzavřena. Ve střední části se nachází arkádová chodba. V hlavním křídle se nachází vestibul, slavnostní schodiště a také převýšený sál. Stropy mají štukové ornamenty. Z kaštela vede do parku terasa se schodištěm se sloupkovou balustrádou. Kaštel má více než sedmdesát místností.\n\nZ kaštela je výhled na krásný park s rozlohou 14 ha. Park byl ve francouzském stylu byl vybudován společně s hlavní budovou. V 19. století se park změnil na anglický a byl romanticky upraven. Také se v zde nacházely různé vzácné dřeviny a romantické pavilony.\n\nZa parkem byla vybudována vodní plocha a o něco vpředu byl uměle rozšířen potok. Zámeček s parkem spojují rozbíhající cestičky. Parku dominuje tříosá kompozice.\n\n"}
{"id": "1375396", "url": "https://cs.wikipedia.org/wiki?curid=1375396", "title": "Nejlepší střelec Tipsport ligy (Slovensko)", "text": "Nejlepší střelec Tipsport ligy (Slovensko)\n\nNejlepší střelec Tipsport ligy je každoročně udělované ocenění pro hráče, jenž vstřelí v základní části sezóny slovenské ligy nejvíce gólů.\n"}
{"id": "1375399", "url": "https://cs.wikipedia.org/wiki?curid=1375399", "title": "All-Star Team Tipsport ligy (Slovensko)", "text": "All-Star Team Tipsport ligy (Slovensko)\n\nAll-Star Team Slovenské Tipsport ligy je ideální sestava sezóny nejvyšší domácí soutěže hrané na Slovensku. První nejlepší sestava byla vybrána v ročníku 1997/1998.\n"}
{"id": "1375400", "url": "https://cs.wikipedia.org/wiki?curid=1375400", "title": "Kubistická lampa", "text": "Kubistická lampa\n\nKubistická lampa v Praze je umělecké dílo českého architekta Emila Králíčka z roku 1913, jde o jednu z ikon architektonického kubismu v České republice.\n\nLampa se nachází na Novém Městě v městské části Praze 1 na Jungmannově náměstí u brány hřbitova za kostelem Panny Marie Sněžné. Dle Králíčkova celkového projektu je lampa součástí Adamovy lékárny z let 1911–1913, jejíž hlavní průčelím je ovšem orientována do Václavského náměstí \n\nDřík lampy je z umělého kamene a tvoří ho série na sebe postavených komolých jehlanů, které pokrývá jednoduchý plastický dekor ze střídajících se žlábkovaných a hladkých trojúhelníků. Také vlastní lucerna z kovu a skla má kubistický tvar.\n\n"}
{"id": "1375401", "url": "https://cs.wikipedia.org/wiki?curid=1375401", "title": "Slovenský hokejista roku", "text": "Slovenský hokejista roku\n\nSlovenský hokejista roku je každoročně udělované nejlepšímu slovenskému hráči, hraném v NHL. V roce 1993 se toto ocenění jmenovalo Zlatý puk. V letech 1993 až 1997 se toto ocenění předávalo pouze hráčům, kteří hráli pouze v domácí nejvyšší soutěži na Slovensku. Od roku 1998 se ocenění předávalo hráčům hraném v NHL. Během výluky v NHL 2004/2005 bylo ocenění předáno nejlepšímu hráči v ST extraliga. V roce 2014 se přejmenovalo na originální název Hokejista roka. Důvod přejmenováním byl že název Zlatý puk byl chráněnou obchodní značku, kterou vlastnila jiná spoločnost než SZĽH, proto se rozhodli, že založí novou anketu s novým názvem .\n"}
{"id": "1375403", "url": "https://cs.wikipedia.org/wiki?curid=1375403", "title": "Seznam dílů seriálu Vraždy na přelomu století", "text": "Seznam dílů seriálu Vraždy na přelomu století\n\nToto je seznam dílů seriálu Vraždy na přelomu století. Polský kriminální televizní seriál \"Vraždy na přelomu století\" měl měl v Polsku premiéru 15. února 2017 na stanici TVN. V Česku měl seriál premiéru 6. dubna 2018 na Primě.\n\n<onlyinclude>\n\n</onlyinclude>\n\n"}
{"id": "1375404", "url": "https://cs.wikipedia.org/wiki?curid=1375404", "title": "Vraždy na přelomu století", "text": "Vraždy na přelomu století\n\nVraždy na přelomu století (v polském originále Belle Époque) je polský kriminální televizní seriál produkovaný produkční společností \"Akson Studio\". Seriál měl v Polsku premiéru 15. února 2017 na stanici TVN. V Česku měl seriál premiéru 6. dubna 2018 na Primě.\n\n\n\n"}
{"id": "1375408", "url": "https://cs.wikipedia.org/wiki?curid=1375408", "title": "Nejlepší slovenský hokejový brankář", "text": "Nejlepší slovenský hokejový brankář\n\nNejlepší slovenský hokejový brankář je každoročně udělované ocenění od roku 1998. Brankáři z různých soutěží, jsou nominování a posléze hlasování o ocenění brankáře roku.\n"}
{"id": "1375409", "url": "https://cs.wikipedia.org/wiki?curid=1375409", "title": "K2-72", "text": "K2-72\n\nK2-72 (EPIC 206209135) je poměrně chladný červený trpaslík, spektrální klasifikace M2,7 nacházející se kolem 227 světelných let (70 parseků) od Země v souhvězdí Vodnáře. Existuje předpoklad toho, že se v rámci planetárního systému u této hvězdy nachází celkem čtyři planety, všechny velikostí podobné Zemi, všechny terestrického typu s tím, že jedna z nich by měla obíhat v obyvatelné zóně hvězdy.\n\nK2-72 má také katalogové číslo pod 2MAS J22182923-0936444. Číslo EPIC (Ecliptic Plane Input Catalog) je 206209135. Exoplanety u této hvězdy byly objeveny za pomocí vesmírného teleskopu Kepler v rámci \"Kepler Mission\" agentury NASA. Mise měla za cíl sledovat hvězdy a detekovat poklesy v míře jasu světla odkazující na možné přechody exoplanet kolem těchto pozorovaných hvězd. Z perspektivy astronomů na Zemi se tranzitující planeta jeví jen jako velmi malé dočasné pohasnutí hvězdy, s následným obnovením poměrně stálého jasu přicházejícího směrem k Zemi. Název K2-72 je přímo odvozen z faktu, že tato hvězda byla 72. v pořadí objevená během K2 mise, s potvrzenými souputníky ve formě exoplanet.\n\n<br>\nNásledná písmena odkazující na planety b,c,d,e určují pořadí objevu. Písmeno b je obecně přiřazeno planetě na orbitě nejblíže hvězdy K2-72, exoplaneta K2-72e by měla být v pořadí poslední. Původně byly všechny planety odhadovány za menší svým rozměrem, než je Země. V roce 2017, nová analýza od Martineze a spol. ve spolupráci s Courtney Dressing naznačuje, že K2-72 je mnohem větší oproti prvotním předpokladům, dle této studie by i všechny planety mely být velikostí větší než je Země. Nicméně jsou stále považovány za planety převážně kamenné.\n\nHvězda typu M, K2-72 má přibližně hmotnost jen 27% hmotnosti Slunce a poloměr 33 procent poloměru Slunce. Dle studie Martineze a Dressing a spol. byla nalezena hvězda s 36% poloměrem Slunce. Oba dva předpoklady, týkajícího se jasu davají hodnoty mezi 0,013 a 0,015 míry jasu Slunce. Povrchová teplota je 3360 - 3370 K, a přesné stáří hvězdy není známo. V porovnání s tím je Slunce staré kolem 4,6 miliard let a má povrchovou teplotu 5778 K.\nZdánlivá magnituda hvězdy, neboli jak jasná se hvězda zdá být z perspektivy Země je 15,309. To znamená, že je příliš šerá na pozorování lidským okem, může být pozorována pouze za použití teleskopu.\n\nHvězda má ve svém planetárním systému čtyři potvrzené exoplanety, všechny kamenné a jen K2-72e je v současnosti považována za obíhající v obyvatelné zoně hvězdy, i když K2-72 by mohla obíhat na vnitřní hraně obyvatelné zóny.\n"}
{"id": "1375418", "url": "https://cs.wikipedia.org/wiki?curid=1375418", "title": "RISC-V", "text": "RISC-V\n\nRISC-V (výslovnost [ˌrisk ˈfaiv]; \"V\" je římská číslice 5) je otevřená instrukční sada z rodiny RISC. Je vyvíjena od roku 2010 na Kalifornské univerzitě v Berkeley.\n\nNa rozdíl od starších projektů majících rovněž za cíl vytvářet procesory jako otevřený hardware (např. DLX a OpenRISC) je RISC-V navržen pro široké použití od vestavěných systémů přes mobilní telefony až po cloudové počítače, tedy s důrazem na výkon i na spotřebu.\n\nZ operačních systémů ohlásilo podporu jako první FreeBSD. To podporuje RISC-V od verze 11.0 z října 2016. Začátkem dubna 2018 byl po zhruba roce příprav oficiálně založen port operačního systému-linuxové distribuce Debian na 64bitovou variantu RISC-V.\n\nSpolečnost SiFive začala prodávat v květnu 2017 jednodeskový počítač kompatibilní s Arduinem a postavený na RISC-V procesoru Freedom E310. Táž společnost oznámila v říjnu 2017 dokončení návrhu čtyřjádrového 64bitového procesoru U54-MC Coreplex, který je navržen pro taktovací kmitočet 1,5 GHz a na kterém bude možné spustit plnohodnotný desktopový operační systém, například Linux. V únoru 2018 tato společnost spustila prodej jednodeskového počítače HI-Five Unleashed.\n\nHolding ARM, významný designér procesorů a software, spustil v červenci 2018 PR kampaň mířící proti architektuře RISC-V; ta se snaží v pěti bodech potenciálním zákazníkům vysvětlit, jak riskantní volbou je pro ně RISC-V oproti ARMu.\n\n"}
{"id": "1375419", "url": "https://cs.wikipedia.org/wiki?curid=1375419", "title": "Soustřednost", "text": "Soustřednost\n\nSoustřednost nebo také \"koncentricita\" (z latinského - \"s\" a - \"střed\") je vlastnost skupiny dvou nebo více geometrických útvarů, které sdílí geometrický střed.\n\nTypickým příkladem soustřednosti jsou soustředné kružnice v rovině, tedy kružnice, které mají stejný geometrický střed, ale liší se různými poloměry (z praktických důvodů bývají tímto způsobem kresleny terče).\n\nSoustředné kružnice mohou existovat i ve vícerozměrném prostoru, kde dokonce ani nemusí mít různé poloměry (například astronomické poledníky).\n"}
{"id": "1375422", "url": "https://cs.wikipedia.org/wiki?curid=1375422", "title": "Nausa", "text": "Nausa\n\nNausa (řecky Νάουσα, arumunsky Niagusta, slavomakedonsky Nегуш) je město v Řecku v makedonské Imathii. Žije zde asi 33 000 obyvatel. Je známé svým vínem a tradiční osmanskou architekturou, nachází se zde i lyžařské středisko.\n\nV starověku zde nejdříve žily thrácké kmeny Brygů, později se zde usadili starověcí Makedonci. Na místě dnešní Nausy se nacházelo makedonské město jménem \"Mieze\". Z této doby je zde dochované nymfeum. V římské době se vžilo latinské jméno \"Nea Augusta\", které se následně pořečtilo na dnešní \"Nausu\". Nausa začala být významným městem až během turecké nadvlády, kdy zde díky mnohým bohatým řeckým obchodníkům vzniklo několik cenných staveb. Typické jsou hlavně bohaté domy těchto obyvatel, které dnes tvoří historickou část města. Řekové Nausu dobyli během Řecké války za nezávislost v roce 1821 a následně pod vedením Anastasia Karatasose odolávali dlouhému tureckému obléhání, které trvalo celkem měsíc. Pádem Nausy skončila řecká snaha o získání Makedonie od Turků. Řekové Makedonii osvobodili až v roce 1912 po první balkánské válce. Ve městě tehdy žili hlavně Řekové, ale byla tu i početná komunita Arumunů a Bulharů. Bulhaři odešli do Bulharska po řecko-bulharské výměně obyvatel a v roce 1923 po Řecko-turecké výměně obyvatel se v Nause usadilo mnoho Pontských Řeků.\n\n\n"}
{"id": "1375423", "url": "https://cs.wikipedia.org/wiki?curid=1375423", "title": "Jan Svatoš (lyžař)", "text": "Jan Svatoš (lyžař)\n\nJan Svatoš (7. února 1910) byl československý lyžař-běžec na lyžích.\n\nNa IV. ZOH v Garmisch-Partenkirchen 1936 skončil v běhu na lyžích na 50 km na 25. místě. Závodil za Slávii VŠ Plzeň.\n\n"}
{"id": "1375425", "url": "https://cs.wikipedia.org/wiki?curid=1375425", "title": "Metsovo", "text": "Metsovo\n\nMetsovo (řecky Μέτσοβο, arumunsky Aminciu, albánsky Meçovë) je město v Řecku, v kraji Epirus, východně od Ioannina v pohoří severního Pindu. Žijí zde Arumuni (Valaši).\n\nPrvní důkazy o osídlení pocházejí z 10. století, kdy se zde usadili pastýři, pravděpodobně již tehdy románští arumuni. První zmínka o městě je z 14. stol. Původ jména může být slovanský (město mrzoutů), nebo řecký (od mesovunion-mezi horami), nebo přímo latinský, neboť arumunský název Aminciu pochází nejspíše od slova \"amicus-přítel\"), který mohl být později pořečtěn na \"Metsovo\". Místní obyvatelstvo se vždy považovali za řecké. V osmanském období bylo Metsovo velmi významným obchodním městem, místní lidé byli vzdělaní podnikatelé a také pastýři. V 18. století zde žilo okolo 2 500 obyvatel. Pocházeli odsud filantropové a podporovatelé řecké války za nezávislost, např. Jorgos Averoff a Michail Tositsas. V roce 1941 zde Italové vytvořili fašistický arumunský stát.\n\nDnes je Metsovo malým klidným městem, žije zde 4 500 obyvatel. Vyrábějí se zde známé sýry typu \"metsovane\" a \"metsovelas\".\n\n"}
{"id": "1375428", "url": "https://cs.wikipedia.org/wiki?curid=1375428", "title": "Guillaume Glairon Mondet", "text": "Guillaume Glairon Mondet\n\nGuillaume Glairon Mondet (* 10. prosince 1986 Albertville) je francouzský sportovní lezec, mistr Francie v boulderingu a juniorský mistr světa v lezení na obtížnost.\n\n\n\n"}
{"id": "1375432", "url": "https://cs.wikipedia.org/wiki?curid=1375432", "title": "František Florian", "text": "František Florian\n\nFrantišek Florian (2. dubna 1842, Holubice – 27. listopadu 1920, Velké Meziříčí) byl moravský římskokatolický duchovní a učitel Jakuba Demla.\n\nFrantišek Florian pocházel z Holubic na Vyškovsku. Vystudoval teologii v brněnském semináři a v roce 1866 byl vysvěcen na kněze. Od roku 1873 pak působil jako farář v Tasově. Vedle kněžské služby se velmi věnoval spolkovému životu. I s jeho přispěním byl v Tasově otevřen katolický obchod, jehož provozovatelem byl spolkem jmenován \"Jakub Deml starší\", otec pozdějšího kněze, básníka a spisovatele Jakuba Demla. Obchod se však brzy dostal do velkých problémů, které Jakub Deml starší těžce nesl a v důsledku psychického tlaku, který na něj vyvíjel mimo jiné i farář Florian, se chtěl dokonce pokusit o sebevraždu. Jakub Deml (mladší) toto faráři Florianovi dlouho nemohl zapomenout a to se mimo jiné obrazilo i v jeho díle. Faráře Floriana několikrát zmiňuje ve své knize \"Mohyla\", v prvních vydáních jako jasně negativní postavu. V pozdějších letech se však Demlův pohled na Františka Floriana změnil a to se projevilo i v pozdějších redakcích \"Mohyly\", kde Deml jeho úlohu v historii své rodiny značně zneutralizoval. Dokonce vzpomněl, jak při svých seminárních studiích při zkoušce z katechetiky použil exempla, která od Floriana převzal, a měl s nimi velký úspěch.\n\nFrantišek Florian své působení v Tasově ukončil v roce 1895 a odešel do Velkého Meziříčí, kde působil jako kooperátor až do roku 1916, kdy odešel na penzi. Žil dále jako kněz-penzista ve Velkém Meziříčí, a to až do své smrti na podzim roku 1920. Pohřben byl na starém hřbitově ve Velkém Meziříčí \"\"na Moráni\"\" u kostelíka Nejsvětější Trojice.\n"}
{"id": "1375454", "url": "https://cs.wikipedia.org/wiki?curid=1375454", "title": "Kosrae", "text": "Kosrae\n\nKosrae (výslovnost podle IPA /koʊˈʃaɪ/) nebo také Kusaie je ostrov v pacifickém souostroví Karolíny, který má rozlohu 111,3 km² a žije na něm 6616 obyvatel, převážně Mikronésanů hovořících kosrajsky. Spolu s okolními ostrůvky (z nichž největší a jediný obydlený je Lelu) tvoří nejmenší a nejvýchodnější ze čtyř členských států Federativních států Mikronésie. Nachází se 560 km východojihovýchodně od hlavního města země Palikiru. Správním centrem Kosrae je Tofol na východním pobřeží ostrova, kde žije asi dva a půl tisíce obyvatel.\n\nMikronésané ostrov osídlili v průběhu prvního tisíciletí našeho letopočtu, o existenci vyspělé společnosti a centralizovaného státu svědčí ruiny panovnického sídla Leluh pocházející zhruba z 15. století. Pro Evropany ostrov objevil v roce 1529 Álvaro de Saavedra Cerón, v roce 1686 nad ním vyhlásili Španělé formální svrchovanost jako nad součástí Karolínských ostrovů (podle krále Karla II.), ale k prvnímu kontaktu domorodců s bělochy došlo až v roce 1824, kdy se okolní oceán stal lovištěm velrybářů. Od roku 1852 na ostrově působila bostonská kongregacionalistická misie, která ostrovany obrátila na křesťanství, v roce 1874 zde řádil pirát Bully Hayes, který údajně na ostrově ukryl velký poklad. Ostrov byl v minulosti známý také pod názvy \"Ualan\" nebo \"Strong Island\".\n\nV roce 1885 nastolilo španělské námořnictvo efektivní kontrolu nad ostrovem, ale po prohrané španělsko-americké válce prodala španělská vláda své pacifické državy císařskému Německu. Po první světové válce svěřila Společnost národů Kosrae Japoncům jako součást mandátního území Tichomořské ostrovy, po druhé světové válce se ostrov stal poručenským územím pod správou USA. V roce 1977 bylo Kosrae vyčleněno z Pohnpei jako samostatný distrikt poručenského území Tichomořské ostrovy a v roce 1986 se stalo součástí nezávislých Federativních států Mikronésie.\n\nStát Kosrae se dělí na čtyři obce (\"municipalities\"): Lelu, Malem, Tafunsak a Utwe; do roku 1980 existovala také obec Walung, která pak byla sloučena s Tafunsakem. Stát má také svoji vlajku, která byla přijata v roce 1981. Její podoba vychází z vlajky OSN: je světle modrá a je na ní bíle vyobrazen ceremoniální kámen \"fafa\", olivová ratolest a čtyři pěticípé hvězdy.\n\nKosrae je sopečný ostrov obklopený korálovým útesem, nejvyšším vrcholem je Mount Finkol vysoký 634 m n. m. Při pohledu z moře ostrov připomíná siluetu ležící ženy, odtud pramení jeho přezdívka „ostrov ležící paní“ i domorodá legenda o ženě, kterou bohové za trest nechali zkamenět a produktem její menstruace je rudá půda ostrova. Velká část vnitrozemí je porostlá hustou džunglí, nachází se zde rezervace Yela Ka s unikátním místním stromem \"Terminalia carolinensis\". V úrodných nížinách domorodci pěstují kokosovník ořechoplodý, taro, chlebovník obecný, banánovník, citrusy, papáju a cukrovou třtinu. Důležitým zdrojem obživy je také rybolov, zaměřený především na tuňáky.\n\nNa pobřeží se nacházejí mangrovy i písečné pláže, díky čistému moři a příznivému podnebí ostrov nabízí možnosti ke koupání a šnorchlování, není však zasažen masovou turistikou (jen okolo tisícovky návštěvníků ročně). Atrakcí pro potápěče jsou četné vraky lodí z druhé světové války. Na pobřeží nedaleko vesnice Okat se nachází mezinárodní letiště Kosrae, cizincům je určeno ubytovací zařízení Kosrae Nautilus resort se soukromou pláží. Díky odlehlé poloze se na ostrově vyvinula řada endemických druhů, jako je kaloň ualanský nebo vyhynulí ptáci špaček krkavčí a chřástal mikronéský. V okolním moři žije delfín dlouholebý, barakudy, rejnoci a různé mořské želvy.\n\n"}
{"id": "1375458", "url": "https://cs.wikipedia.org/wiki?curid=1375458", "title": "Mistrovství Československa jednotlivců na klasické ploché dráze 1949", "text": "Mistrovství Československa jednotlivců na klasické ploché dráze 1949\n\nMistrovství Československa jednotlivců na klasické ploché dráze 1949 se skládalo z 5 závodů – Plzeň (22. května), Brno (12. června), Pardubice (19. června), Ostrava (11. září) a Bratislava (18. září).\n\n\n\n"}
{"id": "1375462", "url": "https://cs.wikipedia.org/wiki?curid=1375462", "title": "Mistrovství Československa jednotlivců na klasické ploché dráze 1950", "text": "Mistrovství Československa jednotlivců na klasické ploché dráze 1950\n\nMistrovství Československa jednotlivců na klasické ploché dráze 1950 se skládalo z 6 závodů.\n\n\n\n"}
{"id": "1375463", "url": "https://cs.wikipedia.org/wiki?curid=1375463", "title": "Jiří Cipra", "text": "Jiří Cipra\n\nJiří Cipra (2. listopadu 1956 Žacléř – 7. dubna 2018) byl český jezdec a chovatel koní.\n\nNarodil se v podkrkonošském Pilníkově rodičům, kteří tam byli vysláni osidlovat české pohraničí a pracovali jako zootechnici. Tam se stal poprvé členem jezdeckého oddílu. Studoval Střední zemědělskou technickou školu obor veterinární v Hradci Králové - Kuklenách.\n\nVěnoval se jezdeckému sportu, zejména všestrannosti. Dvakrát byl mistrem republiky (1996 a 1999, vždy s hřebcem Tristan), reprezentoval na mistrovství Evropy 1995 v italském Pratoni del Vivaro.\n\nZároveň působil v chovu koní, nejprve v Národním hřebčíně ve Slatiňanech, poté od roku 1993 ve svém vlastním jezdeckém středisku Pastviny v Pilníkově jako trenér a také chovatel, a to ve spolupráci se Zemským hřebčincem v Písku. Mezi koňmi, které vyprodukoval, byl i mistr republiky v drezuře Darwin nebo mistr republiky ve všestrannosti Doven, oba po hřebci Diktant slatiňanský (ve sportu startoval v sedle s Ciprou pod jménem Tristan).\n\n27. června 2008 Cipra spadl z koně Dar Chury na závodech v polské Strzegomi. Poranil si páteř, utrpěl frakturu dvou obratlů v krční oblasti s poškozením míchy. Následkem úrazu ochrnul.\n\nNemohl již pokračovat ve sportovní kariéře, ale po několika operacích a dlouhém zotavném pobytu v nemocnici se vrátil do Pastvin a znovu se zapojil do chovatelské činnosti. Za svou vytrvalost a odhodlání překonat překážky, stejně jako za předchozí vynikající sportovní výsledky, byl několikrát oceněn, např. titulem Osobnost výstavy Kůň v Lysé nad Labem (2012) nebo spolu s celou rodinou oceněním při Královéhradeckých krajských dožínkách (2013).\n\nByl ženatý (manželka Vladislava), spolu měli tři syny, Martina, Štěpána a Viktora.\n"}
{"id": "1375464", "url": "https://cs.wikipedia.org/wiki?curid=1375464", "title": "Kostel svatého Jakuba Staršího (Horní Domaslavice)", "text": "Kostel svatého Jakuba Staršího (Horní Domaslavice)\n\nKostel svatého Jakuba Staršího v Horních Domaslavicích se nachází v okrese Frýdek-Místek. Farní kostel náleží pod biskupství ostravsko-opavské, děkanát Frýdek, Římskokatolická farnost Domaslavice. Kostel byl v roce 1999 prohlášen kulturní památkou ČR.\n\nŘímskokatolický farní kostel sv. Jakuba Staršího byl postaven v letech 1739–1745 na místě původního dřevěného kostela. V roce 1773 kostel vyhořel. V letech 1803–1906 byla přistavěna věž. V letech 1824–1836 byly postaveny oratoře po stranách kněžiště, kostel vydlážděn a postavena zeď kolem hřbitova. Kolem roku 1860 byly pořízeny zvony. Dne 25. srpna 1892 kostel vyhořel včetně farní budovy. Oprava kostela proběhla v roce 1893, byly pořízeny nové varhany a lavice. Dne 30. září 1893 byly posvěceny a zavěšeny nové zvony. Další opravy byly prováděny v roce 1923 (oprava kostela, fary a hřbitovní zdi), 1929 (výmalba kostela), 1931 (oprava věže),1943 (zavedena elektřina), 1947 (oprava elektroinstalace), v letech 1975–1985 byla proveden restaurace kostela. V tomto období byl přestavěn původní zděný oltář z roku 1745. V roce 1990 byl kostel vykraden. V roce 1995 byla položena dlažba z godulského hlazeného pískovce kolem obětního stolu. V roce 2005 byly opraveny věžní hodiny.\n\nV letech 2006–2013 proběhla rekonstrukce kostela, která zahrnovala obnovu střechy, odvodnění kostela, opravu fasády, úprava areálu kolem kostela a v interiéru byla provedena výmalba. Celkové náklady byly 4,7 miliónů korun.\n\nJednolodní zděná stavba s polygonálním závěrem postavená na obdélném půdorysu se sedlovou střechou a hranolovou věží ve východním průčelí.\n\nPůvodní poškozené varhany z roku 1893 byly nahrazeny v době přestavby kostela v letech 1975–1985, které byly dopraveny ze zbořeného kostela ve Valštejně. Varhany byly vyrobeny v roce 1896.\n"}
{"id": "1375465", "url": "https://cs.wikipedia.org/wiki?curid=1375465", "title": "Milíčův dům", "text": "Milíčův dům\n\nMilíčův dům, zařízení pro mimoškolní výchovu dětí, byl otevřen na pražském Žižkově na Štědrý den roku 1933. Jeho stavbu zorganizoval kazatel a sociální pracovník Přemysl Pitter. Dům byl pojmenován po reformním kazateli Janu Milíči z Kroměříže.\n\nStavbu Milíčova domu vymyslel a zorganizoval laický kazatel, sociální pracovník, publicista a humanista Přemysl Pitter. Po 1. světové válce pracoval jako člen sboru důvěrníků Péče o mládež na Žižkově, kde se seznámil se špatnými životními podmínkami zdejších rodin. Chtěl se zaměřit na preventivní práci s dětmi a od počátku 20. let 20. století organizoval besídky pro děti z ulice. Konaly se v zahradním pavilonu hospody Na výšince, ale bylo zapotřebí najít jiné vhodné prostory, proto vznikla myšlenka na postavení Milíčova domu.\n\nPřemysl Pitter založil Stavební družstvo Milíčův dům, shromažďoval finanční prostředky od drobných dárců a přispěvatelů a zakoupil pozemek. Na stavbu byla vypsána architektonická soutěž, ve které zvítězil projekt arch. Ervína Katony ze Žižkova. Realizace se ujal vinohradský stavitel Karel Skorkovský, který stavbu provedl ve dvou etapách (v roce 1933 byla otevřena přízemní budova, v roce 1936 bylo dostavěno druhé patro) a financoval ji ze svých zdrojů. Stavební družstvo pak Milíčův dům splácelo.\n\nMilíčův dům byl vybaven účelně pro práci s dětmi, byly zde k dispozici dílny, klubovna, čítárna, tělocvičný sál, hudební síň a zahrada s hřištěm i záhony. Děti zde pod dohledem vychovatelů dělaly školní úkoly, navštěvovaly zájmové kroužky, pracovaly v dílně i na zahradě, sportovaly. Kromě výchovné péče bylo o děti postaráno i po stránce tělesné – pravidelně se koupaly, byly pod lékařským dohledem a dostávaly svačiny, doplněné v sezóně o své vlastní zahradnické výpěstky. Veškerá strava byla vegetariánská. Podle možností byly mezi nejpotřebnější rodiny rozdávány potraviny a šatstvo.\n\nPedagogičtí pracovníci – Olga Fierzová, Ferdinand Krch, Margit Becková, Líza Sattlerová, manželé Rottovi, Magda Pilbauerová, Ida Tyčová a další – vedli děti k samostatnosti a praktičnosti, odpovědnosti a morálním hodnotám. O výchovné činnosti byli rodiče informováni na rodičovských schůzkách, které vždy doprovázel i kulturní program. Vychovatelé práci vykonávali dobrovolně a zdarma. Město Praha platilo do podzimu 1938 jen učitelku ručních prací. Později sem byla přidělena učitelka mateřských škol a během války vypomáhaly absolventky vychovatelské školy.\n\nV roce 1938 se podařilo vybudovat celoroční ozdravovnu v Mýtě u Rokycan, kde pak pobývaly děti z Milíčova domu dlouhodobě a navštěvovaly i místní školu. V období letních prázdnin se v Mýtě pořádaly prázdninové osady pro děti.\n\nČinnost Milíčova domu byla založena na dobrovolné spolupráci a vždy měla velmi blízko k solidaritě. V roce 1934 sem docházely děti německých emigrantů, kteří museli uprchnout z nacistického Německa. V době německé okupace se Milíčův dům stal střediskem tajné podpory pronásledovaných židovských rodin.\n\nProvoz Milíčova domu jako útulku byl po roce 1948 narušován a v prosinci 1949 byl násilně ukončen. Budova byla nadále využívána od roku 1953 jako celotýdenní družina pro mládež. Od roku 1976 zde sídlí mateřská škola, která v roce 2001 převzala čestný název Mateřská škola Milíčův dům.\n\nDnešní koncepce školy vychází z myšlenek Přemysla Pittra, snaží se naplňovat jeho zásady tolerance, otevřenosti a osobního příkladu. Klade důraz i na aktivní spolupráci s rodiči a na jejich výsadní postavení a vliv na výchovu dítěte. Ve škole jsou integrovány děti se speciálními vzdělávacími potřebami.\n\nV druhém patře Milíčova domu zůstala zachována místnost, kde žil a pracoval Přemysl Pitter. Byla zpřístupněna veřejnosti a je možno si ji prohlédnout po předchozím telefonickém objednání. Je zde umístěn stůl a předměty Přemysla Pittra a dobové fotografie.\n\n\n"}
{"id": "1375466", "url": "https://cs.wikipedia.org/wiki?curid=1375466", "title": "Lisa Rands", "text": "Lisa Rands\n\nLisa Rands (* 21. října 1975 Kalifornie) je bývalá americká reprezentantka ve sportovním lezení a vítězka světového poháru v boulderingu.\n\n\n\n\n"}
{"id": "1375467", "url": "https://cs.wikipedia.org/wiki?curid=1375467", "title": "Britská královská rodina", "text": "Britská královská rodina\n\nBritská královská rodina ( \"British royal family\") je panovnický rod vládnoucí ve Spojeném království, v jehož čele stojí panovník - král/královna, který je současně hlavou státu a dalších šestnácti nezávislých států označovaných jako Commonwealth realm. Současnou hlavou je od roku 1952 královna Alžběta II. z Windsorské dynastie.\n\nKromě panovníka zahrnuje britská královská rodina také jeho rodinu. Neexistuje striktní právní či formální definice, kdo je, či kdo není členem královské rodiny kromě samotné královny Alžběty II., existují různé seznamy, které se liší. Obvykle jsou za členy královské rodiny považovány osoby, které mají nárok na oslovení Jeho/Její Královská Výsost (\"His/Her Royal Highness - HRH\"), Jeho/Její Veličenstvo (\"His/Her Majesty - HM\"), včetně těch, kteří takto byli oslovováni za panování předchozího krále. Podle tohoto měřítka pak současná královská rodina obvykle zahrnuje panovníka, děti a vnoučata v mužské linii panovníka současného a předchozího, děti nejstaršího syna prince z Walesu a všechny jejich současné či ovdovělé manžele.\nNásledující seznam členů britské královské rodiny je z poloviny roku 2019:\n\n\n"}
{"id": "1375468", "url": "https://cs.wikipedia.org/wiki?curid=1375468", "title": "Rotunda (rozcestník)", "text": "Rotunda (rozcestník)\n\nSlovo rotunda může označovat:\n"}
{"id": "1375469", "url": "https://cs.wikipedia.org/wiki?curid=1375469", "title": "Park Bohumila Hrabala", "text": "Park Bohumila Hrabala\n\nPark Bohumila Hrabala je park vznikající od roku 2017 v brněnské městské části Židenice. Přístupný je z ulic Balbínova (zde se v domě č. 47 v roce 1914 Bohumil Hrabal narodil) a Ve Vinohradech.\n\nPark se rozkládá na svahu Židenického kopce v prostorech zahrádkářské kolonie zvané Plecinkáry, jejíž pozemky jsou vykupovány a proměňovány na rekreační parkovou plochu s ovocným sadem, mobiliářem a drobnými artefakty. Ideový záměr, realizovaný na zakázku radnice městské části studenty Fakulty architektury VUT, počítá též s vybudováním rozhledny na vrcholu kopce.\n\nOd přelomu let 2017 a 2018 zdobí některé stromy v parku vyřezávané sovičky od výtvarníka Tima.\n\n"}
{"id": "1375479", "url": "https://cs.wikipedia.org/wiki?curid=1375479", "title": "Marie Kristina z Kentu", "text": "Marie Kristina z Kentu\n\nMarie Kristina z Kentu (někdy též \"princezna Michael z Kentu\", \"Princess Michael of Kent\", 15. ledna 1945 v Karlových Varech jako baronka Marie Christine von Reibnitz ) je členka britské královské rodiny německého a maďarského původu.\n\nNarodila se v Karlových Varech v rodině pruského důstojníka Günthera von Reibnitz. Poprvé se vdala za Thomase Troubridgea; jejich manželství bylo rozvedeno a následně církevně prohlášeno za neplatné. Od roku 1978 je vdaná za člena britské královské rodiny prince Michaela z Kentu, vnuka krále Jiřího V. Pracovala jako nárhářka interiérů a později se stala spisovatelkou. Je autorkou několika knih s tematikou evropských královskych rodů (většinou se jedná o její příbuzné).\n\nSňatkem s princem Michaelem nezískala Marie Christina žádný královský titul (např. „Princess Marie-Christine“), proto má – dle anglického zvyku – ve svém titulu křestní jméno svého manžela, tedy „Princess Michael“. Faktem je, že je v současné době jedinou anglickou princeznou, která po sňatku nezískala šlechtický titul (vévodkyně, hraběnka) ke svému jménu. V rámci královské rodiny (například královnou) je nazývána svým křestním jménem, Marie-Christine.\n"}
{"id": "1375482", "url": "https://cs.wikipedia.org/wiki?curid=1375482", "title": "Alex Dowis", "text": "Alex Dowis\n\nAlex Dowis je výtvarník, scénograf, textař, režisér i herec, který se podílel na celé řadě divadelních a filmových produkcí u nás i v zahraničí. Alex se věnuje malbě již od dětství. Podstatnou část jeho rané tvorby tvoří velké nástěnné malby, jako součást vnitřních a venkovních designů, vycházejících zejména z oblasti umění graffity a street art.\n\nV letech 2000–2003 se Alex Dowis zabýval provozem hudebního klubu a produkcí desítek kulturních akcí po celém území České republiky. Je také zakladatel produkční agentury DEPO CREW a festivalu HIP HOP KEMP. Od roku 2003 začal zároveň aktivně působit v pražském divadle Archa, se kterým posléze představil četná autorská představení v Evropě, USA a Asii.\n\nV roce 2012 se Alex dostal až do finále televizní soutěže Česko Slovensko má talent, kde jako první Čech představil světu Light Art. Podařilo se mu rozšířit jeho ateliér Dowis.cz o další výtvarníky. Se svojí Light Art Show vystupuje v divadle TaFantastika v Praze. Mimo jiné se Alex věnuje filmovým dekoracím, scénografii a je vyhledávaný pro práci na reklamních kampaních (na příklad Babiččina volba). Mezi jeho další aktivity patří živé výtvarné exhibice Sand Art, Speed Painting, ale také workshopy na různých eventech, výstavách a společenských akcích.\n\nV roce 2015 vytvořil zahajovací ceremoniál pro Mistrovství světa v hokeji, které se odehrávalo v ČR. Jednalo se o kompletní produkci, včetně návrhu vzhledu maskotů šampionátu, kterými byli Bob & Bobek.\n\nV roce 2015 Alex navrhl vzhled poštovních známek pro Českou poštu.\n\nV roce 2019 byl pozván do Španělského televizního pořadu El hormiguero , kde se setkal s hercem Antoniem Banderasem. Na počest premiéry nového filmu režiséra Pedra Almodóvara Alex maloval motivy z filmu v živém vysílání.\n\nV tomto roce byl pozván také do talentové soutěže America's got Talent. Umění malování světlem tedy prezentoval při natáčení v Los Angeles v rámci prvních Auditions.\n\nLetos Alex se svým týmem připravuje celovečerní výtvarnou show Art of Evolution.\n"}
{"id": "1375485", "url": "https://cs.wikipedia.org/wiki?curid=1375485", "title": "Veremund Proche", "text": "Veremund Proche\n\nVeremund Proche, OSB (23. leden 1694, Česká Lípa – 31. květen 1748, benediktinské proboštství na Bezdězu) byl emauzský benediktin, schopný kazatel a v letech 1741-1748 probošt na Bezdězu. Jeho příbuzným byl opat cisterciáckého kláštera v Neuzelle, Konrad Proche.\n\nVeremund Proche pocházel z německojazyčné rodiny, usazené v České Lípě. Vstoupil do Emauzského opatství v Praze, kde také v roce 1714 složil mnišské sliby. V roce 1720 pak byl vysvěcen na kněze. Následně vystřídal několik funkcí v rámci Emauzského kláštera (podpřevor, převor, magistr noviců, ...). Postupem času se stal velice proslulým kazatelem. Býval zván ke slavnostním promluvám do různých pražských kostelů (Kostel svatého Jana Nepomuckého na Skalce, Kostel Neposkvrněného početí Panny Marie \"u hybernů\", ...). Byl člověkem sečtělým a vzdělaným. V roce 1741 byl jmenován představeným proboštství svého kláštera na Bezdězu na Českolipsku. V této době napsal několik teologických prací a popularizační příručku o Bezdězu, určenou pro poutníky. Mimo jiné vykonstruoval tvrzení, že na Bezdězu ve středověku měli působit templáři. Zemřel na Bezdězu v roce 1748 a byl pohřben do hrobky pod oltářem hradní kaple svatého archanděla Michaela.\nKdyž bylo bezdězské proboštství v roce 1785 v rámci josefinských reforem zrušeno, stal se bývalý hradní klášter cílem různých dobrodruhů a hledačů pokladů. Ti se v blíže neznámé době prokopali do hrobky pod kaplí, kde byl pohřben Veremund Proche a několik dalších mnichů. Žádné poklady nenašli, ale ostatky mnichů zneuctili a nechali poházené po hradě. Ostatky mnichů v tomto stavu viděl zřejmě i Karel Hynek Mácha, neboť o bývalý klášter se dlouho nikdo nestaral (o ostatcích mnichů se Mácha zmiňuje ve své próze \"Večer na Bezdězu\", ve které zachycuje i lidový zvyk, spojený s klášterem - pobožnost za novorozené, či zemřelé děti, který přetrvával nějaký čas i po zrušení kláštera). Až někdy v Máchově době nechal tehdejší farář bezdězské farnosti kosti mnichů posbírat, uložit zpět do hrobky a hrobku zazdít. Tyto ostatky byly později, v roce 1910 opětovně vyzvednuty a přeneseny na hřbitov u bezdězského kostela sv. Jiljí, kde byly pohřbeny.\n\n"}
{"id": "1375486", "url": "https://cs.wikipedia.org/wiki?curid=1375486", "title": "Nejlepší slovenský hokejový obránce", "text": "Nejlepší slovenský hokejový obránce\n\nNejlepší slovenský hokejový obránce (Cena Róberta Švehly) je každoročně udělované ocenění od roku 1998 obráncům, kteří působí v NHL. Obránci jsou nominování a posléze hlasování o ocenění obránce roku. Během výluky v NHL se toto ocenění vztahuje na nejlepšího obránce v domácí nejvyšší soutěži ve Slovensku. Od roku 1998 do roku 2000 bylo toto ocenění udělováno pro obránce ve slovenské nejvyšší soutěži.\n"}
{"id": "1375491", "url": "https://cs.wikipedia.org/wiki?curid=1375491", "title": "Nejlepší slovenský hokejový útočník", "text": "Nejlepší slovenský hokejový útočník\n\nNejlepší slovenský hokejový útočník je každoročně udělované ocenění od roku 1998 útočníkům, kteří působí v NHL. Útočníci jsou nominování a posléze hlasování o ocenění útočník roku. Během výluky v NHL se toto ocenění vztahuje na nejlepšího útočníka v domácí nejvyšší soutěži ve Slovensku. Od roku 1998 do roku 2000 bylo toto ocenění udělováno pro obránce ve slovenské nejvyšší soutěži.\n"}
{"id": "1375504", "url": "https://cs.wikipedia.org/wiki?curid=1375504", "title": "Seznam děkanů Divadelní fakulty Janáčkovy akademie múzických umění v Brně", "text": "Seznam děkanů Divadelní fakulty Janáčkovy akademie múzických umění v Brně\n\nToto je seznam děkanů Divadelní fakulty Janáčkovy akademie múzických umění v Brně.\n\n"}
{"id": "1375516", "url": "https://cs.wikipedia.org/wiki?curid=1375516", "title": "Ignác Bella", "text": "Ignác Bella\n\nIgnác Bella ( 3. prosinec 1898, Dolná Lehota - 3. červen 1963, Bratislava) byl slovenský zemědělský odborník.\n\nJeho otec Ján Bella, jeho matka Jozefína rod. Fekiačová, jeho manželka Žofie rod. Sekeráková.\n\nDo lidové školy chodil v Dolní Lehote, 1917 maturoval na gymnáziu v Banské Bystrici. V roce 1918–1920 studoval na uherské hospodářské akademii v Magyaróváre a na hospodářské akademii v Košicích. V roce 1921–1922 na studijním pobytu v Dánsku. Odborný poradce Ministerstva hospodářství v Bratislavě, 1944 na pověřenectvu SNR pro věci hospodářské a zásobovací v Banské Bystrici. Organizátor moderního chovu dojnic a ovcí, zpeněžení vlny, mléka a mléčných. Autor odborných článků.\n\n"}
{"id": "1375520", "url": "https://cs.wikipedia.org/wiki?curid=1375520", "title": "Seznam děkanů Hudební fakulty Janáčkovy akademie múzických umění v Brně", "text": "Seznam děkanů Hudební fakulty Janáčkovy akademie múzických umění v Brně\n\nToto je seznam děkanů Hudební fakulty Janáčkovy akademie múzických umění v Brně.\n\n"}
{"id": "1375522", "url": "https://cs.wikipedia.org/wiki?curid=1375522", "title": "Mezinárodní den za odstranění chudoby", "text": "Mezinárodní den za odstranění chudoby\n\nMezinárodní den za odstranění chudoby má připomenout a zvýšit podvědomí o státech, ve kterých se chudoba vyskytuje, obyvatelé mají nedostatek potravy a pitné vody, což mnohdy také vede k různým onemocněním či úmrtí. Tohoto dne v roce 1987 svolal francouzský kněz Joseph Wresinski, zakladatel hnutí ATD (Aide à toute détresse), na pařížském Place du Trocadéro-et-du-11-Novembre velkou demonstraci na podporu lidí žijících v extrémní chudobě. V roce 1992 ustanovilo Valné shromáždění OSN výročí tohoto dne mezinárodním svátkem, který navazuje na Světový den výživy 16. října. OSN zařadila snižování chudoby mezi rozvojové cíle tisíciletí, podle jejích údajů se mezi lety 1990 a 2010 snížil počet lidí žijících v extrémní chudobě o 700 milionů.\n\n\n"}
{"id": "1375525", "url": "https://cs.wikipedia.org/wiki?curid=1375525", "title": "Saskia Alusaluová", "text": "Saskia Alusaluová\n\nSaskia Alusaluová (* 14. dubna 1994 Jõgeva) je estonská rychlobruslařka, odchovankyně klubu SK Tervis Põltsamaa. Je jedenáctinásobnou mistryní Estonska, na Mistrovství světa na jednotlivých tratích 2015 obsadila desáté místo v závodě s hromadným startem. Byla vlajkonoškou estonské výpravy na Zimních olympijských hrách 2018 v Pchjongčchangu, kde obsadila čtvrté místo v závodě s hromadným startem.\n\nV roce 2010 obdržela cenu pro mladé estonské sportovce Noore sportlase preemia. Připravovala se na KIA Speed Skating Academy pod vedením Jeremyho Wotherspoona, pak ji začal trénovat Tristan Loy. Je absolventkou Tallinna Ülikool. Rychlobruslařkou je i její starší sestra Sandra Alusaluová.\n\nStav k 9. dubnu 2018.\n\n"}
{"id": "1375528", "url": "https://cs.wikipedia.org/wiki?curid=1375528", "title": "Český kubismus", "text": "Český kubismus\n\nČeský, respektive československý kubismus bylo velmi aktivní avantgardní umělecké hnutí v Československu na počátku 20. století.\n\nVzorem byl francouzský kubismus, vzniklý jako avantgardní malířský a sochařský styl dvou dosavadních fauvistů Pabla Picassa a Georgese Braquea a jejich následovníků, bojujících proti dekorativismu secese a historismu v Paříži v  období Belle Époque, který reprezentovali oficiální výtvarníci každoročních pařížských Salónů (výstav), pařížská Akademie výtvarných umění a z Čechů zejména Alfons Mucha.\n\nČeský kubismus byl inspirován zejména pobyty českých výtvarníků v Paříži. Byl aktivní přibližně od roku 1910 po celá 20. léta 20. století především v Praze, kde se nejvýraznější představitelé stylu sdružili v uměleckém sdružení Mánes. Od francouzského se český kubismus odlišil, stal světoznámým a unikátním hlavně tím, že mezi zakladatele patřili architekti: Josef Gočár, Josef Chochol, Vlastislav Hofman a všestranný designér Pavel Janák a mezi jejich realizace domy. Česká kubistická architektura je unikátní, stejně jako design užitého umění a bytové kultury, které prosazovali výtvarníci v pražském družstvu Artěl a umělci různých profesí kolem spolku Devětsil. Malíři českého kubismu byli zejména Emil Filla, Antonín Procházka, Bohumil Kubišta, malíř a spisovatel Josef Čapek, krátce také Vincenc Beneš. První sochař: Otto Gutfreund (svou \"Úzkostí\" z roku 1912 patří mezi první kubo-expresionistické sochaře). Jako \"teoretikové umění\" vystupovali Vincenc Kramář a Václav Vilém Štech.\n\nZákladní stavební prvky kubismu jsou geometrické útvary čtverec, obdélník a trojúhelník, a tělesa hranol, krychle a jehlan. Nelze je ovšem užívat samostatně, nýbrž kombinovat s křivkami.\nPo první světové válce se příliš jednoduchý koncept vyžil, převládající tendence hnutí se obrátily k rondokubismu. Jde o esteticky bohatší a složitější kombinace a průnik dosavadních prvků s ostatními geometrickými tvary, jako je kruh, elipsa, z těles koule, válec či kužel. Odpůrci stylu jej nazývali manýrou“ kubismu. Podobným vývojem prošel také italský futurismus, ruský kubofuturismus a mašinismus. Druhá frakce směřovala k abstrakci., jejími představiteli byl například František Kupka.\n\nObdivem a příklonem k pařížskému kubismu se čeští kubisté částečně odklonili od vídeňské secese a avantgardy, na které navazovala pražská Uměleckoprůmyslová škola. Praha jako město rakousko-uherské byla do 80.let 19. století spíše provinční, což nevyhovovalo ambicím mladých českých architektů. Starší generace Čechů i početná německá menšina zde sdíleli tradice historismu, jak v realizacích architektury novorenesanční (české Národní divadlo i Nového německé divadlo), novobarokní (činžovní domy, Kramářova vila), tak v reminiscencích na folklór. Na počátku 20. století se avantgardou staly novostavby, které vycházely z vídeňské secese. Geometrická secese v letech 1905-1910 a po ní kubismus se vymezovaly proti nim jako avantgarda a kulturní odpor.\n\nVýznamnou úlohu průkopníka a popularizátora kubismu sehrál Vincenc Kramář (1877-1960), od roku 1911 jeden z prvních sběratelů Picassových a Braquových kubistických obrazů, které nakupoval u obchodníků s uměním, Ambroise Vollarda a Daniela-Henryho Kahnweilera. Sbírka odkázaná z dědictví Národní galerii v Praze, měla značný vliv na rozvoj kubismu v Československu. Kramář byl také v letech 1919 až 1939 ředitelem Obrazárny Společnosti vlasteneckých přátel umění a autorem prvního česky psaného teoretického spisu \"Kubismus\" (1920). 22. července 1921 Daniel-Henry Kahnweiler napsal Kramářovi, svému zákazníkovi a příteli: \n\nU některých architektů došlo k velmi výraznému ovlivnění kubismem. Kubistická architektura na českém území vznikala díky skupině architektů, v jejímž čele stáli Josef Gočár, Josef Chochol, Emil Králíček, Pavel Janák Otakar Novotný a další. Kubistický sloh je světově unikátní a nikde jinde nedosáhla kubistická architektura takového rozmachu jako v Česku. Na kubistickou architekturu později navazuje dekorativnější rondokubismus, zvaný také české art deco.\n\nArchitekti:\n\n\ncizojazyčné verze\n\n"}
{"id": "1375529", "url": "https://cs.wikipedia.org/wiki?curid=1375529", "title": "Natalia Perlova", "text": "Natalia Perlova\n\nNatalia Perlova (: \"Наталия Перлова\"; * 1975) je bývalá ukrajinská reprezentantka ve sportovním lezení, mistryně sportu, vicemistryně světa a vítězka světového poháru v boulderingu, závodila také ale v lezení na obtížnost a rychlost.\n\nNatalia má dvě dcery se svým manželem a vicemistrem světa Serikem Kazbekovem – starší Jevgeniju Kazbekovu (závody přerušila v letech 1996-1997) a Rafaelu. Lezení se věnuje celá její rodina, starší dcera (* 1996), juniorská mistryně světa, se umisťovala v semifinále světového poháru již v prvních šesti letech (2012-2017).. Serik, Natalia a Salavat Rachmetov také testovali výrobky českého výrobce horolezeckého vybavení Singing Rock.\n\n"}
{"id": "1375531", "url": "https://cs.wikipedia.org/wiki?curid=1375531", "title": "Britská šlechta", "text": "Britská šlechta\n\nBritská šlechta, či britská aristokracie, \"British nobility\", jsou šlechtické rody ve Spojené království. Šlechta všech čtyř domovských národností hrála významnou roli v utváření britských dějin, a to i přesto, že současní (byť dědiční) zástupci šlechtického stavu nemají žádné výsady, privilegia či práva, s výjimkou reziduálního práva kandidovat ve volbách do Sněmovny lordů, stravovacího práva ve Sněmovně lordů, pořadí ve formální protokolární hierarchii, nárok na některé tituly (viz níže), a nárok na audienci u panovníka. Více než třetina území Velké Británie je dosud v držení aristokracie a tradiční venkovské šlechty (tzv. landed gentry).\n\nBritská šlechta je tvořena \"pairy\" (\"peers\") a jejich rodinami, avšak přesněji vzato dle právního výkladu, šlechtický stav ve Spojeném království zahrnuje jak titulované tak netitulované rody. Členové aristokracie (\"peerage\") mají tituly vévoda (\"Duke\"), markýz (\"Marquess\"), hrabě (\"Earl\"), vikomt (\"Viscount\") a baron. Pairové, kteří užívají některý z těchto titulů, jsou obvykle oslovováni jako „lordstvo“ (\"Lord\"). Nicméně skotští baroni (oficiální šlechtický titul Spojeného království), jsou titulováni jako \"The Baron of ...\". \n\nNetitulovaná šlechta sestává ze zbylých rodů, kteří mají nárok na formální nebo zapsaný erbovní znak. Kromě označení Gentleman nebo Esquire nepožívají dalších privilegií, s výjimkou pořadí ve formálním Protokolární pořadí Spojeného království. Největší část Britské aristokracie historicky tvoří venkovská šlechta (\"landed gentry\"), kterou tvořili baroneti a netitulované erbovní rody vlastnící půdu, jejichž původ sahá do středověké feudální třída (s titulem „gentleman“ díky jejich příjmů výhradně z vlastnictví půdy).\n\n"}
{"id": "1375534", "url": "https://cs.wikipedia.org/wiki?curid=1375534", "title": "Glenmor", "text": "Glenmor\n\nGlenmor (25. června 1931 Maël-Carhaix – 18. června 1996 Quimper) byl bretonský písničkář. Jeho původní jméno bylo Émile Le Scanve (bretonsky Milig ar Skañv), pseudonym si vytvořil spojením slov „glen“ (země) a „mor“ (moře).\n\nNarodil se v rolnické rodině, navštěvoval katolický seminář a v roce 1952 vystudoval filosofii na Renneské univerzitě. Hrál divadlo a od roku 1959 začal vystupovat v Paříži jako zpěvák a kytarista, navazující na tradici keltských bardů. Skládal protestsongy ve francouzštině i bretonštině a výrazně se angažoval v boji za práva Bretaně, vystupoval také proti katolické církvi. Byl spoluzakladatelem nakladatelství Kelenn, kde vydával svoje básně, spolupracoval s Jacquesem Brelem, Léo Ferrém, Alanem Stivellem a Xavierem Grallem, vystupoval v dokumentárním filmu \"C'était un Québecois en Bretagne, Madame\", vydával časopis \"Nation bretonne\".\n\nSložil píseň „Kan bale lu poblek Breizh“, která se stala hymnou separatistické teroristické organizace Bretaňská revoluční armáda, v roce 1979 držel hladovku za propuštění jejích vězněných členů.\n\nV roce 1990 mu byl udělen Řád hermelínu.\n\n\n"}
{"id": "1375538", "url": "https://cs.wikipedia.org/wiki?curid=1375538", "title": "Avantgarda Music Club", "text": "Avantgarda Music Club\n\nAvantgarda Music Club, zkráceně také AMC klub nebo Áčko, byl jeden z nejstarších hudebních podniků v Česku, jedno ze tří původních center českého undergroundu.\n\nV devadesátých letech byli promotéry klubu Václav Kůs a Roman Grič, členové kapely \"Water Closet Band\", kteří podnik s tehdy 130letou historií změnili na centrum kultury tehdejší doby. V devadesátých letech pomáhal klub AMC proslavit se mnoha interpretům, mezi nimiž byli například skupiny Indy & Wich nebo Jižní Pionýři, jejichž premiéra přišla právě v klubu AMC v roce 1999. Poslední jmenovaná kapela zde také založila nezávislé hudební vydavatelství Avantgarda Muzik.\n"}
{"id": "1375543", "url": "https://cs.wikipedia.org/wiki?curid=1375543", "title": "Constantine: City of Demons", "text": "Constantine: City of Demons\n\nConstantine: City of Demons je americký animovaný webový seriál, natočený na motivy komiksů vydavatelství DC Comics. Zveřejněn byl v letech 2018–2019 na CW Seed, internetové platformě televize The CW. První řada z března 2018 byla původně tvořena pěti krátkými díly. Ty byly v lednu 2019 spojeny do jedné dlouhé epizody, zároveň v té době také vyšlo pokračování v podobě druhé dlouhé epizody. Již na podzim 2018 byl vydán kompletní příběh v podobě filmu. Seriál je součástí fikčního světa, ve kterém se odehrává animovaný film \"Justice League Dark\". Herec Matt Ryan, představitel titulního hrdiny, ztvárnil tuto postavu také v hraném seriálu \"Constantine\" a ve franšíze/fikčním světě Arrowverse.\n\nBritský lovec démonů a mistr okultismu John Constantine se musí vydat z Londýna do Los Angeles, aby zachránil Trish, dceru svého nejlepšího přítele Chase.\n\n\n"}
{"id": "1375550", "url": "https://cs.wikipedia.org/wiki?curid=1375550", "title": "František Pospíšil (rozcestník)", "text": "František Pospíšil (rozcestník)\n\nJméno a příjmení František Pospíšil má více nositelů:\n\n\n"}
{"id": "1375552", "url": "https://cs.wikipedia.org/wiki?curid=1375552", "title": "Programma 101", "text": "Programma 101\n\nProgramma 101 je programovatelný kalkulátor vyvinutý v roce 1965 společností Olivetti, týmem inženýra Perotta. Je považován za vůbec první programovatelný kalkulátor. Má 10 paměťových registrů a dovoluje uložit programy na magnetické karty s kapacitou 120 bajtů.\n\nFunkce:\n"}
{"id": "1375559", "url": "https://cs.wikipedia.org/wiki?curid=1375559", "title": "Hypersonická zbraň", "text": "Hypersonická zbraň\n\nHypersonická zbraň je označení pro zbraň, jež je schopna pohybovat se rychlostí alespoň pětinásobně vyšší, než je rychlost zvuku. Tyto zbraně vyvíjí Rusko, USA, Čína i další světové velmoci. Existuje několik typů vyvíjených střel a bezpilotních letounů, z nichž některé již byly úspěšně testovány. Proti této skupině zbraní v současnosti pravděpodobně neexistuje účinná obrana.\n\nZbraň se označuje jako hypersonická, pohybuje-li se rychlostí alespoň Mach 5 (pětinásobek rychlosti zvuku); nejrychlejší známá hypersonická zbraň se pohybuje rychlostí až Mach 20. Hypersonické zbraně mohou proniknout i do kosmického prostoru, ale většina nebo celý jejich let probíhá většinou v atmosféře – rakety „klouzají“ po jejím horním okraji. Jelikož se vlivem atmosférického tření extrémně zahřívají, k jejich konstrukci je potřeba tepelně odolných materiálů.\n\nK pohonu se užívá jednoduchých náporových motorů, resp. varianty scramjet s nadzvukovým spalováním, což přináší několik konstrukčních výhod (nízká hmotnost, prodloužení doletu a další). Některá letadla jsou bezmotorové kluzáky, u nichž se předpokládá, že mohou dosáhnout výšek 40 až 60 km, a následně kolmým letem zasáhnout cíl.\n\nHypersonické zbraně testuje Rusko, USA a Čína, dále Indie, Austrálie a Francie. Existují nadzvukové bezpilotní letadla a také protilodní i protizemní střely, z nichž některé již byly zařazeny do výzbroje armád nebo se jejich zařazení připravuje.\n\nProti této skupině zbraní nebyla doposud vyvinuta účinná obrana. Díky své velmi vysoké rychlosti, pohybu v atmosféře a schopnosti manévrování jsou hypersonické rakety současnými systémy protiraketové obrany prakticky neodhalitelné; podle představitelů americké armády výkon současných satelitů a radarů k tomuto účelu nepostačuje a je potřeba zdokonalit stávající senzory a antirakety. U kluzáků představuje problém především nízké tepelné vyzařování (způsobeno malým třením o řídkou atmosféru), vysoká rychlost a malé rozměry těchto objektů.\n\nHypersonické rakety mohou nést jaderné i konvenční hlavice. Podle některých názorů může vývoj nové generace hypersonických zbraní narušit, resp. změnit současnou globální vojenskou rovnováhu.\n\nV současnosti je známo několik vyvíjených hypersonických letounů a střel:\n\n\n\n\n"}
{"id": "1375560", "url": "https://cs.wikipedia.org/wiki?curid=1375560", "title": "Walter Block", "text": "Walter Block\n\nWalter Edward Block (* 21. srpen 1941) je americký ekonom Rakouské školy a teoretik anarchokapitalismu.\nNejvíce se proslavil knihou z roku 1976 \"Obhajoba neobhajitelného\", kde brání jednání, které je ilegální nebo pochybné, ale argumentuje, že toto jednání nemá oběti nebo veřejnost z něj má prospěch.\n\n\n"}
{"id": "1375561", "url": "https://cs.wikipedia.org/wiki?curid=1375561", "title": "Letecká základna Tijas", "text": "Letecká základna Tijas\n\nLetecká základna Tijas (známá též jako Letecká základna T4) je letecká základna Syrských arabských vzdušných sil v guvernorátu Homs v Sýrii. Základna leží na silnici mezi městy Homs (80 km) a Palmýra (60 km) severně od vesnice Tijas. \n\nTijas je největší vojenskou základnou v Sýrii.\n\nZákladna byla během syrské občanské války používána syrským letectvem a íránskými elitními jednotkami Quds pro vojenské akce proti opozičním silám. \n\nV roce 2016 obléhal základnu Islámský stát, poté co porazil provládní jednotky u Palmýry.\n\nV roce 2018 provedlo izraelské letectvo sérii leteckých útoků proti této základně. Při náletu z 10. února 2018 byla sestřelena stíhačka F-16. Druhý útok izraelského letectva proběhl 9. dubna 2018. Úder provedla dvojice izraelských stíhaček F-15 z libanonského vzdušného prostoru. Při útoku zahynulo nejméně 14 Íránců nebo členů Íránem podporovaných milic.\n"}
{"id": "1375563", "url": "https://cs.wikipedia.org/wiki?curid=1375563", "title": "Barbieri", "text": "Barbieri\n\nBarbieri může být:\n\n"}
{"id": "1375570", "url": "https://cs.wikipedia.org/wiki?curid=1375570", "title": "Lukáš Richtr", "text": "Lukáš Richtr\n\nLukáš Richtr (* 2. dubna 2002 Plzeň) je český dorostenecký reprezentant v orientačním běhu. Jeho největším úspěchem jsou dvě zlaté a jedna stříbrná medaile ze Středoevropského poháru dorostu 2018, který se konal v maďarském Csákváru a jedna stříbrná a bronzová medaile ze Středoevropského poháru dorostu 2017, jenž se konal v polské Sobótce. V současnosti běhá za český klub \"KOS Slavia Plzeň\".\n\n"}
{"id": "1375572", "url": "https://cs.wikipedia.org/wiki?curid=1375572", "title": "Orton", "text": "Orton\n\nOrton může být:\n\n"}
{"id": "1375575", "url": "https://cs.wikipedia.org/wiki?curid=1375575", "title": "Římskokatolická farnost Starý Hrozenkov", "text": "Římskokatolická farnost Starý Hrozenkov\n\nŘímskokatolická farnost Starý Hrozenkov je územní společenství římských katolíků v děkanátu Uherský Brod s farním kostelem Narození Panny Marie.\n\nPrvní písemná zmínka o obci pochází z roku 1261. Původně byla ve Starém Hrozenkově misionářská stanice. Roku 1776 byl zde ustanoven expozita z Bojkovic, o osm let později zde byla zřízena kuracie a v roce 1803 farnost, \nJmenný přehled duchovních správců je dochován od poloviny 18. století. Od ledna 2014 je farářem R. D. Mgr. Bohumil Svitok.\n\nVe farnosti se konají pravidelně bohoslužby ve farním kostele - v neděli i ve všední dny.\nVe farnosti se pravidelně koná tříkrálová sbírka. V roce 2018 se při ní vybralo ve Starém Hrozenkově 11 591 korun.\n\n"}
{"id": "1375581", "url": "https://cs.wikipedia.org/wiki?curid=1375581", "title": "František Parolek", "text": "František Parolek\n\nFrantišek Parolek (28. července 1882 Staré Hutě u Uherského Hradiště – 6. července 1926 Praha) byl český malíř, archivář, básník, esejista a legionář. Používal také pseudonymy Satyr-Féz nebo Boleslav Volyňský.\n\nNarodil se na moravském Slovácku v obci Staré Hutě do rodiny chalupníka Cyrila Parolka. Byl od mládí umělecky nadán, ale žádnou uměleckou školu nestudoval. Pracovní příležitosti hledal především ve vzdálenějších krajích, jako například v Haliči nebo na Ukrajině. Spolu s mladším bratrem, akademickým malířem Klementem Parolkem, se živili výzdobou kostelů, klášterů a podíleli se i na dekoraci kyjevského divadla.\n\nV roce 1914 pobýval v Rusku a zde jej také zastihl začátek první světové války. V srpnu tohoto roku se přihlásil do České družiny a podobně jako jiní výtvarníci působil i on v Ruské armádě jako průzkumník a jeho úkolem bylo zakreslování pozic, panoramat a také vojenských map. V roce 1917 se zasloužil o založení a vybavení fotografické laboratoře při Československé střelecké brigádě. V červenci 1917 se účastnil bitvy u Zborova, jejíž průběh podrobně popsal ve svém deníku a místa bitvy důkladně se svojí skupinou fotograficky zachytil. Po bolševickém převratu v Rusku se dostal s ostatními legionáři na Sibiř. Zde se mimo jiné věnoval umělecké činnosti, fotografii a malbě. Podle vzpomínek syna Radegasta měl i kapitán Parolek v Irkutsku svůj výtvarný ateliér v jednom z československých „těplušek“ (zateplených vagónů). V Irkutsku se František Parolek také seznámil se svou budoucí ženou Dagmar Salmiņšovou, která pocházela z Rigy. Ještě tam se s ní v roce 1919 oženil a o rok později přijeli manželé Parolkovi do Československa. Usadili se v legionářské kolonii v pražské čtvrti Podolí a postupně se jim narodili tři děti: synové Radegast a Mojmír a dcera Dagmar. Po válce zůstal dál ve službách československé armády a patřil zakladatelům pražského Památníku odboje. Zde zřídil a vedl fotoarchiv a měl hlavní zásluhu na prvotním zpracování a roztřídění fotografického materiálu z československých legií. V roce 1926 však zemřel na tuberkulózu a o tři roky později zemřela i jeho manželka. Jejich osiřelých potomků se ujal Parolkův přítel z legií, štábní kapitán Otakar Vaněk.\n\nFrantišek Parolek se téměř celý život věnoval fotografii, kresbě, malbě a psal také básně. Vytvořil velké množství dokumentárního materiálu z ruských bojišť a rovněž jeho detailní a realistické kreslířské záznamy jsou důležitým dokumentem ze života československých legií.\n\n\n\n"}
{"id": "1375594", "url": "https://cs.wikipedia.org/wiki?curid=1375594", "title": "Mistrovství Československa jednotlivců na klasické ploché dráze 1954", "text": "Mistrovství Československa jednotlivců na klasické ploché dráze 1954\n\nMistrovství Československa jednotlivců na klasické ploché dráze 1954 se skládalo z 6 závodů.\n\n\n\n"}
{"id": "1375601", "url": "https://cs.wikipedia.org/wiki?curid=1375601", "title": "Kallithea (Athény)", "text": "Kallithea (Athény)\n\nKallithea (řecky Καλλιθέα) je město v Řecku, nachází se na poloostrově Attika, a je předměstím Atén. Žije zde kolem 110 000 obyvatel. \n\nKallithea byla založena v roce 1884, tedy v době, kdy se začala masově osídlovat Atika a rostla dnešní metropole Atény. Význam města vzrostl po roce 1920, kdy se zde po řecko-turecké výměně obyvatelstva usadilo tisíce maloasijských Řeků, především pontských. Usadili se tu obyvatelé z měst, jako jsou např. Sinop, Samsun, Giresun, Trabzon, Tirebolu a Gümüşhane. Kromě nich sem přišli i Řekové z Krymu, a dále pak z Oděsy a Mariupole. Ve třicátých letech se zde usadili i Pontští Řekové z Gruzie. Po příchodu těchto Řeků zde vláda musela postavit celé obytné čtvrti. Lidé byli chudí, proto zde byla v 20.–40. letech poměrně vysoká kriminalita. I zde působili slavní zpěváci stylu rembetika. Pro tento styl je nejslavnější městská čtvrt Tzitzifies, kde hráli slavní hudebníci jako Stelios Vamvakaris, Vasilis Tsitsanis či Manolis Chiotis. Po druhé světové válce se příchozí definitivně adaptovali do společnosti. Po pádu komunismu ve východní Evropě sem ze Sovětského svazu přišli další Řekové.\n\n"}
{"id": "1375603", "url": "https://cs.wikipedia.org/wiki?curid=1375603", "title": "Livadia", "text": "Livadia\n\nLivadia nebo Levadia (řecky Λιβαδειά/Λεβάδεια/Λειβαδιά) resp. ve starověku Lebadeia (řecky Λεβάδεια) je hlavní město řeckého kraje Bojótie. Město leží blízko pohoří Parnassos a řeky Erkyna. Žije zde kolem 35 000 obyvatel.\n\nDle řecké mytologie se město nejprve jmenovalo Μίδεια (Midea), později bylo ale přejmenováno podle hrdiny Lebadia. Není přesně známo kdy bylo založeno, ale předpokládá se, že vzniklo ještě během mykénské doby. Nedaleká významná starověká města zde byly Delfy a Théby. V 3 stol. př. n. l. město ovládli Makedonci, po nich Římané a pontský král Mithridates, jehož však Římané porazili a území dnešního Řecka opět ovládli. Starověká Lebadia prosperovala i nadále, stály zde významné budovy, jako lázně, agora, chrám boha Dia. Postupně se zde rozšířilo křesťanství. V 3. a 4. stol. se přes Livadiu přehnali kmeny Gótů a Herulů v 5. stol. i Hunové. Od roku 395 patřila Livadia Východořímské říši.\nStarověké město Lebadeia bylo známé hlavně uctíváním kultu hrdiny Trofónia. Uctívali se zde hlavně božstva Artemis, Hermes, Dionýsos a Zeus. Všechny tyto kulty byly potlačeny až zákrokem císaře Theodosia v 4. století.\n\nMěsto se vzpamatovalo z barbarských vpádů a relativně se rozvíjelo až do 6. století, kdy bylo poničeno slovanskými útoky. Situace se zlepšila v 8. stol. a lidé se opět mohli klidně věnovat hospodářství. Livadia patřila pod církevní správu Théb. V 13. století kraj ovládla křižácká království, která dočasně rozvrátila Byzantskou říši a pak v 15. století Turci.\nBěhem turecké nadvlády se zvýšil význam města, neboť se stalo sídlem tureckého správce, a postavila se zde také významná mešita Yeni-Cami (Nová mešita). V 17. století se město pokoušeli dobýt Benátčané. Z Livadie se stalo centrum kultury, jakož i řecké tak turecké a také se z ní stalo největší město Boiótie. Město prosperovalo a hrálo důležitou obchodní roli, protože se nacházelo na cestě která spojovala Makedonii s Peloponésem. Z Livada pocházelo několik významných Řeků, jakož i Lambros Katsonis, který sloužil v ruském námořnictvu. Během Řecké válka za nezávislost v 19. století mělo město asi 10 000 obyvatel, většinou Řeků, ale i byla zde i turecká menšina. Obyvatelé se věnovali zemědělství a obchodu. Město hrálo významnou roli během revoluce, bylo zde sídlo řecké organizace na osvobození Řeků-Filiki Eteria. Působil zde slavný revolucionář Athanasios Diakos, který nakonec vyhnal Turky a město osvobodil. Turkům se sice podařilo města znovu zmocnit, ale ne nadlouho, Livadia připadla novému řeckému státu a stala se jedním z nejvýznamnějších míst. Z tohoto období pochází i známá řecká lidová píseň \"Saranda palikaria apo tin Levadia (40 chlapců z Levada)\", která zpívá o odchodu 40 bojovníků za nezávislost z Livadi do města Tripolitsa na Peloponésu.\n\nV současné době je Livadia největší město Boiótie, pořádány jsou zde mnohé kulturní festivaly, nejznámější se koná v září, tzv. Trofonia, kdy se konají různá divadelní představení, zábavy, oslavy a koncerty lidové hudby v ulicích města. Livadia je v Řecku známa zpracováváním bavlny. Kromě starověkých vykopávek má město mnoho moderních památek, mezi které patří např. vodní mlýn, otevřený amfiteátr, moderní socha nymfy Erkýni, která se vynořuje z stejnojmenné řeky. Velmi zajímavá je městská čtvrť Pera Choriu, známá také jako malá Paříž.\n\n\n"}
{"id": "1375613", "url": "https://cs.wikipedia.org/wiki?curid=1375613", "title": "Risto Björlin", "text": "Risto Björlin\n\nRisto Uolevi Björlin (* 9. prosince 1944 Vaasa) je bývalý finský zápasník, reprezentant v zápase řecko-římském.\n\nTřikrát startoval na olympijských hrách. V Tokiu v roce 1964 byl vyřazen ve druhém kole, v Mexiku v roce 1968 byl vyřazen ve čtvrtém kole. V roce 1972 v Mnichově vybojoval v kategorii do 57 kg bronzovou medaili. Na mistrovství Evropy vybojoval bronz v roce 1968, zlato v roce 1969 a stříbro v roce 1974. Šestkrát startoval na mistrovství světa, kde se nejlépe umístil na 6. místě (v letech 1967, 1970). Na domácích šampionátech vybojoval 1ě podiových umístění, přičemž na titul dosáhnul ve třech případech (1963, 1970 a 1976).\n\n"}
{"id": "1375629", "url": "https://cs.wikipedia.org/wiki?curid=1375629", "title": "Leo Africanus", "text": "Leo Africanus\n\nLeo Africanus, původním jménem Hasan ibn Muhammed al-Vazzán (asi 1494 asi Cordoba – asi 1554, asi Tunis) byl berberský cestovatel a geograf píšící arabsky a italsky, pocházející z Andalusie. Proslul svým spisem \"Descrizione dell’ Africa\" (1526), jenž se stal pro Evropany nadlouho základním zdrojem informací o severní Africe a Súdánu.\n\nVětšina údajů o jeho životě pochází z autobiografických zmínek v jeho nejznámějším díle. Narodil se v islámské rodině v Cordobě nebo v Granadě, v době, kdy Španělsko ještě ovládali muslimové. Po dobytí Španělska křesťany (kolem 1492), ještě v jeho dětství, jeho rodina odešla do města Fás (Fés) v dnešním Maroku. Studoval zde na univerzitě Al-Karaouine.\n\nZhruba v letech 1500-1510 začala jeho cestovatelská kariéra, když doprovázel svého strýce na diplomatické misi ve službách sultána Fásu Muhammada II. do Songhajské říše s jejím centrem Timbuktu (dnes na území Mali). Další diplomatická mise mířila k portugalskému místodržiteli v Safi. Během obou cest prošel severní Afrikou, Egyptem, Arábií, Persií, Turkistánem, Armenií a Sýrií až po dnešní Istanbul. Při návratu z druhé cesty byl u ostrova Džerba zajat sicilskými křesťanskými korzáry. Ti ho pak v Římě darovali papeži Lvu X.\n\nPapež si ho pak velice oblíbil a velmi se zajímal o geograficko-historické informace o severu Afriky, možná i z vojenských důvodů. Hmotně ho zabezpečil a přiměl k přestoupení na křesťanství. Při křtu byl jeho kmotrem a cestovatel tak získal jméno Johannes Leo de Medicis (papež Lev X. pocházel z rodu Medicejských). Leo pak žil v Římě. Naučil se velmi dobře italsky, o něco hůře latinsky a hebrejsky. Živil se mj. jako učitel arabštiny. Po smrti svého příznivce papeže Lva X. (roku 1521) ztratil Leo v Římě své výsadní postavení. Nový papež, Holanďan Hadrián VI., mu nedůvěřoval. Leo tedy odešel do Bologne, kde pracoval na svém nepříliš kvalitním arabsko-hebrejsko-latinském lékařském slovníku, který psal pro židovského lékaře Jacoba Mantina.\n\nRoku 1526 nastoupil na papežský stolec Klement VII., další z Medicejských, a znovu Lea povolal do Říma. Právě tehdy Leo konečně dokončil a vydal své slavné dílo \"Della descrittione dell'Africa et delle cose notabili che iui sono\", a to v italštině (nejpíše šlo o jeho vlastní překlad původního vlastního spisu v arabštině). Text vyšel roku 1526 v Římě. Byl však ceněn po celý středověk a raný novověk, zejména díky tomu, že byl vydán v Ramusiově sbírce cestopisů (Benátky 1550), a že byl přeložen Florianem do latiny pod návem \"Joannis Leonis Africani de totius Africae descriptione l. IX.\" Jean Temporal ho přeložil též do francouzštiny (první vydání 1556) a John Pory do angličtiny (první vydání 1600). Text není klasickým cestopisem, neboť Leo píše i o místech, kde takřka jistě nikdy nebyl (např. říše Kánem-Bornu). Shrnuje spíše všechny informace, o nichž se doslechl.\n\nSám ve spise o Africe o sobě píše jako o autorovi několika spisů náboženských, historických a filologických, či sbírky zajímavých náhrobních nápisů. Tyto spisy se ovšem nedochovaly. Krom cestopisu a slovníku se zachoval jen malý spisek o slavných arabských a židovských lékařích a filozofech. Dochoval se též jeho arabský překlad dopisů sv. Pavla, který je datován k lednu 1521. Rukopis je dnes vlastnictvím knihovny Estense v Modeně.\n\nJeho osudy po roce 1526 jsou velmi nejasné. Jedna verze říká, že v Římě dožil, podle jiné někdy po roce 1526 Řím opustil, žil v Tunisu a znovu přestoupil k islámu.\nPodle některých se jím William Shakespeare inspiroval při tvorbě postavy Othella ve svém stejnojmenném dramatu.\n\n"}
{"id": "1375630", "url": "https://cs.wikipedia.org/wiki?curid=1375630", "title": "John Goodricke", "text": "John Goodricke\n\nJohn Goodricke (17. září 1764 Groningen – 20. dubna 1786 York) byl anglický amatérský astronom narozený v Nizozemsku. Proslavil se zejména objevem proměnnosti hvězdy Algol v souhvězdí Persea, jež je - jak víme dnes - způsobena tím, že Algol je dvojhvězdou.\nJeho otec pocházel z významné šlechtické rodiny, která svůj původ odvozovala od Viléma I. Dobyvatele. Matka byla patrně židovského původu. Jeho děd i otec působili v diplomatických službách, a proto se John narodil v Holandsku.\n\nV dětství v důsledku neznámé choroby ohluchl a oněměl. Jeho intelektuální schopnosti to ale nesnížilo. Rodina ho poslala do školy pro neslyšící v Edinburghu. Zde se vzdělal natolik, že mohl nastoupit na akademii ve Warringtonu a úspěšně ji absolvovat, ačkoli tato škola nijak nezohledňovala jeho handicap. Zde potkal matematika Williama Enfielda, který ho nadchl pro astronomii.\n\nPo absolvování se odstěhoval do Yorku, kam se mezitím jeho rodina přestěhovala z Nizozemska. Spřátelil se zde s jiným amatérským astronomem Edwardem Pigottem, s nímž pak úzce spolupracovali. Z altánu u Pigottova domu, jenž byl ovšem díky Edwardovu otci, astronomu Nathanielu Pigottovi, velmi slušně hvězdářsky vybaven, pozorovali oblohu a právě zde Goodricke 12. listopadu 1782 učinil svůj největší objev, a to že se hvězdě Algol nečekaně mění intenzita záření. Všiml si periodicity této proměnnosti a spočítal ji. Podal zprávu Královské astronomické společnosti a v jejím závěru navrhl jako jedno z možných vysvětlení, že v těsné blízkosti hvězdy je ještě jiný objekt, nejspíše planeta, jehož pohyb způsobuje zdánlivé kolísání intenzity záření hvězdy (samotný fakt dvojhvězdy, tedy dvou hvězd rotujících kolem společného těžiště, věda ještě neznala). Vědecký svět (hlavní slovo v tom měl známý astronom William Herschel) tehdy ovšem preferoval druhé Goodrickem nabídnuté vysvětlení, a to, že na hvězdě vznikají skvrny (podobné skvrnám na Slunci). V budoucnu bylo prokázáno, že správná je varianta dvojhvězdy, spektroskopický důkaz podal Hermann Karl Vogel roku 1889. Každopádně Goodricke za svůj objev získal prestižní Copleyho medaili za rok 1783.\n\nPosléze objevil proměnnost záření i u jiných hvězd, jež se později ukázali být dvojhvězdami (beta Lyrae, delta Cephei). V roce 1786 se stal členem Královské společnosti. Čtyři dny na to zemřel, zřejmě v důsledku zápalu plic způsobeného nočním pozorováním hvězd.\n\nNa univerzitě v Yorku dnes jedna z fakult nese jeho jméno: Goodricke College.\n\n"}
{"id": "1375631", "url": "https://cs.wikipedia.org/wiki?curid=1375631", "title": "Leonardo De Lorenzo", "text": "Leonardo De Lorenzo\n\nLeonardo De Lorenzo (29. srpna 1875 Viggiano – 29. července 1962 Santa Barbara) byl italský flétnista.\n\nNa flétnu se začal učit hrát v osmi letech. Vystudoval hru na flétnu na neapolské konzervatoři (\"Conservatorio di Musica San Pietro a Majella\"). V šestnácti letech odešel do Spojených států amerických, ale brzy se vrátil do Itálie, aby absolvoval vojenskou službu. Během této doby hrál ve vojenské kapele Giovanni Moranzoniho. Poté koncertoval samostatně jako flétnista, aby se ve 25 letech připojil k orchestru v Kapském městě. Za sedm let (1907) se nakrátko vrátil do Itálie a záhy odešel do USA, kde se stal prvním flétnistou Newyorské filharmonie pod vedením Gustava Mahlera. Občas hrál i v New York Symphony Orchestra a v orchestrech v Minneapolis, Los Angeles a v Rochesteru. V letech 1923-1935 byl profesorem flétny na Eastman School of Music, k jeho nejznámějším studentům patřil Julius Baker. V závěru kariéry se věnoval hlavně komponování a teoretickým studiím. K jeho známým skladbám patří \"Saltarello\" (op. 27) či \"Pizzica-pizzica\" (op. 37), jsou zjevně ovlivněny italskou lidovou hudbou. Roku 1951 vydal knihu \"My complete story of the flute\", v níž shrnul své názory hudebně-pedagogické.\n"}
{"id": "1375632", "url": "https://cs.wikipedia.org/wiki?curid=1375632", "title": "Gaston Maspero", "text": "Gaston Maspero\n\nGaston Camille Charles Maspero (23. června 1846 Paříž – 30. června 1916 Paříž) byl francouzský egyptolog židovského původu. \nJiž ve čtrnácti začal samostatně studovat egyptské hieroglyfické písmo. V jednadvaceti (1867), během studia na \"École normale\", mu egyptolog Auguste Mariette poskytl dva nově objevené hieroglyfické texty. Maspero je přeložil za necelé dva týdny a svůj překlad také brzy publikoval, což mu zajistilo mimořádnou reputaci, v oboru, který byl teprve v plenkách. Roku 1869 začal učit egyptské písmo a archeologii na \"École pratique des hautes études\", v roce 1874 na \"Collège de France\". \n\nRoku 1880 byl poslán do Egypta, kde vznikal pod vedením Marietta francouzský egyptologický výzkum (\"Institut français d'archéologie orientale\"). Po Mariettově smrti se Maspero ujal jeho vedení. Nasměroval archeologický výzkum, vzhledem ke svému zaměření, hodně lingvisticky, soustředil se na hroby vybavené hieroglyfickými nápisy. Objevil takto 4000 řádků hieroglyfů. \n\nRoku 1881 zavedl do egyptologie pojem Mořské národy, užívaný dodnes. \n\nPři pokusu omezit nezákonný vývoz egyptských památek zatkl bratry Abd al-Russuly z vesničky Gorna, od nichž nakonec při tvrdém výslechu zjistil úkryt královských mumií v Deir el-Bahri a v červenci 1881 je objevil. Navzdory této akci byl ovšem mezi místními hledači a rabovači považován spíše za pragmatika, s nímž se dalo dohodnout na \"rozdělení úkolů\", velký boj mezi hledači a egyptology nastal teprve po Masperově odchodu z Egypta. \n\nRoku 1886 odkryl další část Sfingy, když odstranil 20 metrů písku. Marně pod Sfingou však hledal hrobky (ač tam byly). Poté musel odjet do Paříže. \n\nDo Egypta se znovu vrátil v roce 1899. 3. října toho roku se při zemětřesení v Karnaku zhroutilo 11 sloupů Královského paláce. Maspero se postavil do čela rekonstrukčního týmu, když odmítl názory některých romantiků, že zříceniny mají zůstat tak, jak jsou. Díky těmto pracem v roce 1903 na jednom z nádvoří paláce objevil alabastrovou dlažbu a pod ní šachtu, která vedla k velké komoře ukrývající téměř 17 000 soch. \n\nObjevil též Amenemhatovu pyramidu, ovšem v již velmi nezachovalém stavu. \n\nMezi jeho hlavní knižní práce patří třídílná \"Histoire ancienne des peuples de l'Orient classique\" (1895-1897), velká syntéza popisující historii celé Blízkého východu od počátků až po vp8d Alexandra Velikého. Založil také časopis \"Recueil de travaux relatifs à la philologie et à l'archéologie égyptiennes et assyriennes\". \n\nVelkou práci udělal také při katalogizaci sbírek Egyptského muzea v Káhiře, v roce 1909 měl jeho katalog již 24 svazků. \n\nJeště před svým odjezdem z Egypta v roce 1914 doporučil vedoucímu britského výzkumu, Georgi Herbertovi, 5. hraběti z Carnarvonu, aby pro plánovanou expedici do Údolí králů přijal do služeb sedmnáctiletého nadšence Howarda Cartera. Ten se později stal objevitelem Tutanchamonovy hrobky. \n\nJeho syn Henri Maspero se stal významným sinologem. Byl zabitý nacisty v Buchenwaldu.\n"}
{"id": "1375633", "url": "https://cs.wikipedia.org/wiki?curid=1375633", "title": "Cosimo Rosselli", "text": "Cosimo Rosselli\n\nCosimo Rosselli (1439 Florencie – 1507 Florencie) byl italský malíř období quattrocenta. Maloval převážně náboženské motivy, zřídkakdy portréty.\n\nByl patrně žákem Neri di Bicciho, v mládí pracoval rovněž v malířské dílně svého bratrance Bernarda di Stefana Rosselliho. Jeho prvním známým dílem (dle Vasariho) je freska Nanebevzetí Panny Marie v třetí kapli vlevo od lodi v chrámu Sant'Ambrogio ve Florencii. Ve stejném kostele, na zdi jedné z kaplí, je další jeho freska, kterou Vasari velmi chválil, zejména pro portrét mladého učence Pica z Mirandoly. Po florentském období strávil nějaký čas v Lucce. Obraz z kostela sv. Girolama ve Fiesole, který je mu připisován, je nyní v Národní galerii v Londýně. Byl jedním z malířů, kteří byli v roce 1481 pozváni papežem Sixtem IV. k freskové výzdobě Sixtinské kaple (dalšími byli Domenico Ghirlandaio, Luca Signorelli, Pietro Perugino a Sandro Botticelli). Rosselli zde pracoval na freskách \"Sestup z hory Sinaj\", \"Poslední večeře\", \"Kázání Krista u jezera Tiberias\" a možná i \"Kázání na hoře\" a \"Přechod přes Rudé moře\". Otec kunsthistorie Giorgio Vasari tvrdil, že papež byl nejvíce spokojen s dílem Botticelliho a právě Rosselliho, patrně proto, že Rosselli hojně užíval zlata a obecně jasnějších barev než ostatní. Jeho žákem byl Fra Bartolomeo či Piero di Cosimo, který se dokonce oženil s Rosselliho dcerou.\n"}
{"id": "1375634", "url": "https://cs.wikipedia.org/wiki?curid=1375634", "title": "Vincenzo Scamozzi", "text": "Vincenzo Scamozzi\n\nVincenzo Scamozzi (2. září 1548 Vicenza – 7. srpna 1616 Benátky) byl italský architekt, aktivní v 16. století zejména v rodné Vicenze, v Padově a v Benátské republice. Dokončil několik projektů Andrei Palladia – rekonstrukci Dóžecího paláce v Benátkách, monumentální vilu La Rotonda u Vicenzi (od 1984 na seznamu Světového dědictví), Teatro Olimpico ve Vicenze, či vilu Godi v Lugo di Vicenza. Podobně dokončil Bibliotecu Marciana v Benátkách, projekt Jacopo Sansovina. Z jeho vlastní dílny pocházel projekt tří spojených paláců na náměstí sv. Marka (tzv. Procuratie). Mimo Itálii pracoval zřídka, ale v Salzburku jeho projekt Katedrály svatého Ruperta a Virgila dokončil architekt Santino Solari. Jeho žákem byl Baldassarre Longhena. Věnoval se i teorii architektury, své poznatky shrnul zejména v knize \"L’Idea dell’Architettura Universale\" (1615).\n"}
{"id": "1375635", "url": "https://cs.wikipedia.org/wiki?curid=1375635", "title": "Manuel Rivera-Ortiz", "text": "Manuel Rivera-Ortiz\n\nManuel Rivera-Ortiz (23. prosince 1968, Guayama) je americký fotograf portorikánského původu. Proslul především svými dokumentárními fotografiemi ze zemí třetího světa. Je řazen k tzv. sociální fotografii.\n\nVyrůstal ve velmi chudé rodině v Portoriku. Do USA přišel s rodinou v jedenácti letech. Vystudoval žurnalistiku na Nazareth College a Columbia University Graduate School of Journalism. Živil se poté jako novinářský fotograf (\"Democrat and Chronicle\" aj.), ale roku 2001 se osamostatnil, začal cestovat po chudých zemích světa a věnovat se fotografii dokumentární. V roce 2010 založil nadaci pro prodporu nezávislých fotografů ze zemí třetího světa: The Manuel Rivera-Ortiz Foundation for Documentary Photography & Film.\n\n"}
{"id": "1375636", "url": "https://cs.wikipedia.org/wiki?curid=1375636", "title": "Dorothy Parkerová", "text": "Dorothy Parkerová\n\nDorothy Parkerová, rodným jménem Dorothy Rothschildová (22. srpna 1893 Long Branch – 7. června 1967 New York) byla americká spisovatelka, satirička, literární kritička a politická aktivistka. Proslula svým humorným pohledem na slabosti městského života 20. století.\nNarodila se v newyorské rodině, byť na pláži v New Jersey, kde měli její rodiče letní byt. Její matka byla skotského, otec židovského původu. V pěti letech jí matka zemřela a od té doby měla k otci velmi problematický vztah. Nepřijala jeho novou ženu a začala nenávidět i jeho. Chodila kupodivu do katolické školy (ačkoli nevlastní matka byla protestantka a otec žid). I proti katolické výchově ve škole se ale bouřila. V devíti letech jí zemřela i nevlastní matka. Střední školu nakonec dokončila roku 1911. Dva roky poté zemřel její otec. Živila se pak jako klavíristka a zkoušela publikovat. V roce 1914 jí otiskli první báseň v časopise \"Vanity Fair\". Krátce poté byla přijata jako redaktorka časopisu Vogue. V roce 1916 pak přešla do \"Vanity Fair\". Rok poté si vzala burzovního makléře Edwina Ponda Parkera. S humorem sobě vlastním to později komentovala tak, že to udělala jen proto, aby se zbavila židovského jména.\n\nV roce 1918 začala ve \"Vanity Fair\" psát divadelní recenze. V časopise si oblíbila dva kolegy, humoristu Roberta Benchleyho a dramatika Roberta E. Sherwooda. Spolu s nimi roku 1919 založila slavnou intelektuálně-umělecko-humoristickou skupinu zvanou Algonquin Round Table podle newyorského hotelu Algonquin, kde se její členové scházeli k pravidelným společným obědům. Časem se ke skupince vyžívající se v sarkasmu, ironii a nekonečném vtipkování přidala řada dalších newyorských novinářů, spisovatelů a herců. Zejména novinář Franklin Pierce Adams v novinovém sloupku \"The Conning Tower\" v \"New York Tribune\" a \"New York World\" často citoval Parkerové ostré ironické komentáře k současnému dění a zajistil jí tak slávu. Pro příliš ostré kritiky ji však nakonec z \"Vanity Fair\" vyhodili, načež Benchley a Sherwood solidárně odešli také. Členové skupiny pak založili vlastní magazín \"The New Yorker\", který si časem vydobyl mimořádnou prestiž a existuje dodnes. Parkerová byla členkou prní redakční rady a od druhého čísla hojně publikovala, i básně. Její recenze vycházely v rubrice nazvané \"Constant Reader\" (pod tímto názvem také vyšly souborně v 70. letech). O Algonquin Round Table pojednává film \"Mrs. Parker and the Vicious Circle\" z roku 1994. V „algonquinském období“ Dorothy také vydala své první sbírky povídek (\"Men I'm Not Married To\", 1922) a básní (\"Enough rope\", 1926; \"Sunset Guns\", 1928). Zejména vydání první sbírky básní \"Enough rope\" se stalo kulturní událostí. Sbírky se prodalo 47 000 výtisků a široce se o ní diskutovalo. Parkerová se díky ní stala prototypem štiplavě sebe/ironické posmutnělé městské intelektuálky, přímo či nepřímo na ni bylo odkazováno v mnoha pozdějších amerických kulturních dílech.\n\nV roce 1928 se rozešla s manželem a začalo její divoké období s několika milenci. Vyvrcholilo nechtěným těhotenstvím, které vyřešila potratem, po němž se ovšem dostavily deprese a pokus o sebevraždu. V souvislosti s jejím zhroucením se v roce 1929 rozpadla i Algonquin Round Table – její nevázaná „jazzová atmosféra“ ostatně v té době po krachu na newyorské burze vyprchala z celé Ameriky.\n\nParkerová se osobní krizi rozhodla vyřešit novým vztahem a odchodem z New Yorku. S novým manželem, hercem Alanem Campbellem, se vydala do Hollywoodu. Oba se chtěli stát filmovými scenáristy, scenáře často psali ve dvojici. Dvakrát se jí podařilo získat nominaci na Oscara za scenář (\"A Star Is Born\", 1937; \"Smash-Up, the Story of a Woman\", 1947). V této době také publikovala další sbírky povídek (\"After Such Pleasures\", 1936; \"Here Lies\", 1939) a básní (\"Death and Taxes\", 1931).\n\nNa konci 30. let se začala více politicky angažovat, roku 1936 založila Hollywood Anti-Nazi League a byla aktivní i v dalších protifašistických organizacích. Některé z nich však FBI podezřívala z toho, že jsou komunistické, což se jí po válce stalo osudným, stejně jako článek o španělské občanské válce, který v roce 1937 napsala pro komunistický časopis \"The New Masses\". V éře mccarthysmu se kvůli tomu dostala na hollywoodskou černou listinu a nemohla pro film dál pracovat.\n\nV roce 1952 se proto vrátila do New Yorku. Žila sama (s Campbellem se rozvedli) v manhattanském hotelu Volney a živila se knižními recenzemi pro časopis \"Esquire\". Rovněž se značně prohloubily její problémy s alkoholem, což kvalitu jejích textů nepříznivě ovlivnilo. V roce 1961 se vrátila do Hollywoodu a pokoušela se znovu sblížit a spolupracovat s Campbellem, jeho projekty však všechny zkrachovaly a v roce 1963 se předávkoval drogami. Poté se vrátila do New Yorku a znovu žila ve Volney. Trochu se uchytila v rozhlase. V závěru života proslula pliváním na Algonquin Round Table i vlastní dílo. Zemřela v osamění, veškerý majetek odkázala Martinu Lutheru Kingovi a National Association for the Advancement of Colored People. Pro urnu s jejím popelem si nikdo nepřišel, většinou byla v kanceláři jejího advokáta, který se ji 17 let marně snažil někomu svěřit.\n"}
{"id": "1375637", "url": "https://cs.wikipedia.org/wiki?curid=1375637", "title": "Sergej Timofejevič Aksakov", "text": "Sergej Timofejevič Aksakov\n\nSergej Timofejevič Aksakov (1. října 1791 Ufa - 12. května 1859 Moskva) byl ruský spisovatel. Proslul poloautobiografickými románovými kronikami z ruské vesnice (\"Rodinná kronika\", \"Bagrovští\", \"Dětství Bagrovova vnuka\") a loveckými či rybářskými povídkami.\nJiž v roce 1805, jako čtrnáctiletý, vstoupil na univerzitu v Kazani. V roce 1807 studia ukončil a následně v Petrohradě vstoupil do státní služby, když se stal překladatelem v komisi pro sestavování zákonů. V roce 1811 se státní služby vzdal a o rok později se usadil v Moskvě, kde žil v kruhu divadelních herců. Hercem se také marně snažil stát. V roce 1816 se oženil s dcerou generála Zaplatina a čtyři roky pak žil na rodinných statcích. Až v roce 1826 se natrvalo usadil v Moskvě. Vstoupil znovu do státní služby, když se roku 1827 stal státním cenzorem. V roce 1834 post opustil ve prospěch úřadu školního inspektora, který zastával do roku 1839. Po smrti jeho otce v roce 1837 mu totiž připadlo značné jmění a zaměstnání dále nepotřeboval, až do smrti žil z renty.\n\nOd té doby se také více mohl věnovat literatuře. V jeho domě se scházela intelektuální a literární společnost, často zaměřená slavjanofilsky. Patřil k ní i Nikolaj Vasiljevič Gogol, který měl obrovský vliv na Aksakovovy vlastní literární pokusy (zcela pod Gogolovým vlivem změnil styl) a stali se též blízkými přáteli, často si vzájemně předčítali texty. Roku 1847 mu vyšly rybolovecké povídky, roku 1856 první z románových kronik \"Semejnaja chronika\".\nOd roku 1847 měl ovšem také značné problémy se zrakem. Většinu času musel trávit v temném pokoji a posléze též přišel o jedno oko. Na jaře roku 1858 se nemoc značně zhoršila a trpěl velkými bolestmi. Přesto stále diktoval své literární texty. Za rok poté zemřel.\n\nJeho synové Konstantin Sergejevič Aksakov a Ivan Sergejevič Aksakov byli významnými literárními kritiky.\n\n"}
{"id": "1375638", "url": "https://cs.wikipedia.org/wiki?curid=1375638", "title": "Beniamino Gigli", "text": "Beniamino Gigli\n\nBeniamino Gigli (20. března 1890 Recanati – 30. listopadu 1957 Řím) byl italský operní zpěvák, tenor.\n\nV roce 1914 získal první cenu v mezinárodní pěvecké soutěži v Parmě.\n\nJeho operní debut přišel 15. října 1914, kdy hrál Enza v opeře La Gioconda Amilcare Ponchielliho. Role v opeře Mefistofeles mu pak otevřela brány dalších operních domů: Teatro Massimo v Palermu (31. března 1915), Teatro San Carlo v Neapoli (26. prosince 1915), Teatro Costanzi v Římě (26. prosince 1916), La Scala v Miláně (19. listopadu 1918) a nakonec i Metropolitní opera v New Yorku (26. listopadu 1920).\n\nV „Met“ pak prožil nejslavnější roky své kariéry. Jeho vrcholy byly role Edgarda v Donizettiho Lucie z Lammermooru, Rodolfo v Bohémě Giacoma Pucciniho a titulní roli v opeře Andrea Chénier Umberta Giordana.\n\nPo smrti Enrica Carusa v roce 1921 americký tisk Gigliho s oblibou označoval jako „Caruso Secondo“ (Druhý Caruso), k jeho nevelké libosti. S humorem oponoval, že by byl raději „Gigli Primo“. Na prknech Metropolitní opery skončil v roce 1932, po sporech o výši mzdy a celkovém vyhrocení vztahů s ředitelem opery Giuliem Gatti-Casazzou.\n\nGigli se vrátil do Itálie, kde se stal oblíbeným zpěvákem italského diktátora Benita Mussoliniho. V roce 1937 mu zazpíval fašistickou hymnu Giovinezza, za což byl na konci války kritizován. I přesto však byl návrat na jeviště v roce 1945 triumfální.\n\nV 50. letech však více koncertoval, než vystupoval na operním jevišti. V letech 1935–1953 se též objevil ve dvaceti filmech.\n\nPřed svým odchodem na odpočinek v roce 1955 absolvoval vyčerpávající světovou sérii rozlučkových koncertů, což mu podlomilo zdraví. V závěrečných dvou letech života stihl ještě sepsat paměti.\n\nByl velkým ctitelem a podporovatelem kněze Pia z Pietrelciny, jenž byl jeho zpovědníkem.\n\nBeniamino Gigli zemřel 30. listopadu 1957 v Římě.\n\n"}
{"id": "1375639", "url": "https://cs.wikipedia.org/wiki?curid=1375639", "title": "Raymond Radiguet", "text": "Raymond Radiguet\n\nRaymond Radiguet (18. června 1903 Saint-Maur-des-Fossés – 12. prosince 1923 Paříž) byl francouzský spisovatel.\n\nNarodil se ve francouzském městě Saint-Maur-des-Fossés nedaleko Paříže. Studoval na Lycée Charlemagne, odkud ale v patnácti letech odešel, aby se mohl živit jako novinář a věnoval se též literatuře.\n\nVydal dva romány: \"Ďábel v těle\" (1923) a \"Ples u hraběte d´Orgel\" (1924). Především \"Ďábel v těle\", příběh vdané ženy, která má poměr s šestnáctiletým chlapcem, zatímco její manžel bojuje na frontě první světové války, vzbudil velký ohlas. Za tři měsíce od vydání se prodalo 100 000 výtisků. Román byl patrně částečně autobiografický. Druhý román vyšel až posmrtně.\n\nNapsal též dvě divadelní hry (\"Les Pelican\", \"Le Gendarme incompris\") a čtyři básnické sbírky (\"Les Joues en feu\", \"Devoirs de vacances\", \"Vers libres\", \"Jeux innocents\").\n\nJeho patronem v literárních kruzích, nakladatelem a blízký přítelem byl Jean Cocteau, s nímž se seznámil roku 1918. Radiguet zemřel na břišní tyfus jako dvacetiletý.\n"}
{"id": "1375640", "url": "https://cs.wikipedia.org/wiki?curid=1375640", "title": "William Laud", "text": "William Laud\n\nWilliam Laud (7. října 1573, Reading, Spojené království – 10. ledna 1645, Londýn, Spojené království) byl anglický duchovní, v letech 1633–1645 arcibiskup z Canterbury, tedy hlava anglikánské církve. V roce 1640 byl uvězněn, když se dostal do sporu s nově svolaným Dlouhým parlamentem. Během občanské války, roku 1645, byl popraven. Parlament dosáhl jeho popravy navzdory milosti krále Karla I. Byl považován za představitele spíše protikalvínských tendencí v anglikánské církvi, některé puritány vyloženě perzekuoval (např. Williama Prynneho, který pak předsedal soudu s ním). Byl svými oponenty označován za stoupence arminianismu a skrytého obdivovatele katolicismu. Právě tím si získal hodně nepřátel v parlamentu. Ukončil také ekumenické kontakty s řeckou pravoslavnou církví. Byl velmi malé postavy, kvůli čemuž byl terčem řady vtipů. Podle historiků měl homosexuální sklony, které však nikdy neprojevil veřejně, jsou k vyčtení jen z jeho deníku. Pohřben byl na své alma mater, na St John's College v Oxfordu.\n"}
{"id": "1375641", "url": "https://cs.wikipedia.org/wiki?curid=1375641", "title": "Robert Conquest", "text": "Robert Conquest\n\nGeorge Robert Acworth Conquest (15. července 1917 Great Malvern – 3. srpna 2015 Palo Alto) byl anglicko-americký historik, věnující se především tématu stalinismu. Proslul svou knihou \"Velký teror\" z roku 1968, která odhalila míru Stalinových zločinů a na západě uprostřed velmi levicových nálad způsobila šok. Roku 1986 vydal další přelomovou práci \"The Harvest of Sorrow: Soviet Collectivisation and the Terror-Famine\", v níž se věnoval ukrajinskému hladomoru a dokázal, že šlo ze strany Stalina o akt genocidy. Conquest sám byl v mládí členem Komunistické strany Británie, vystoupil z ní však v roce 1939, poté, co na pokyn Kominterny druhou světovou válku komunisté označili za souboj dvou imperialismů. Krom prací historických psal i básně a sci-fi romány. S Kingsley Amisem napsal populární humoristický román \"Egyptologové\" (1965). Roku 1956 obdržel Řád britského impéria, v roce 2005 získal americkou Prezidentskou medaili svobody.\n"}
{"id": "1375642", "url": "https://cs.wikipedia.org/wiki?curid=1375642", "title": "Alessandro Algardi", "text": "Alessandro Algardi\n\nAlessandro Algardi (31. července 1598 Bologna – 10. června 1654 Řím) byl italský barokní sochař. \n\nPůvodně se učil malířem u Agostino Carraciho, nakonec se ale věnoval výhradně sochařství. Od roku 1630 žil v Římě, kde tak lze nalézt nejvíce jeho prací. K nejoceňovanějším patří náhrobek papeže Lva XI., který dokončil roku 1644, nebo obrovský mramorový reliéf v bazilice sv. Petra nad oltářem Lva I. (\"Fuga d'Attila\"), který představuje setkání tohoto papeže s Attilou, během nějž papež Attilu přemlouvá, aby upustil od dobytí Říma. Reliéf dokončil roku 1653, krátce před smrtí. V Římě lze nalézt také i jeho sochu sv. Filipa Neriho v chrámu Santa Maria in Vallicella (1640), nebo oltář chrámu San Nicola da Tolentino agli Orti Sallustiani.\n\nMimo Řím lze nalézt například jeho sochu sv. Pavla v kostele San Paolo Maggiore v Bologni, nebo několik soch v Královském paláci ve španělském Aranjuezu (zejména Neptunova fontána v zahradě), které vytvořil díky přímluvě malíře Diego Velázqueze. Jedna jeho socha z té doby se nachází i v augustiniánském klášteře v Salamance.\n\nJen výjimečně se věnoval arhitektuře, podílel se např. na projektu vily pro papežskou rodinu Pamphiliů (s níž vycházel mnohem lépe než jeho velký konkurent Gian Lorenzo Bernini) na okraji Říma (Villa Doria Pamphili), ale i zde architektonické prvky konstruoval zejména Giovanni Francesco Grimaldi a Algardi se podílel spíše na výzdobě zahrady, kde vytvořil několik barokních fontán a soch.\n\nJeho žáky byli Ercole Ferrata, Domenico Guidi, Antonio Raggi nebo Girolamo Lucenti.\n"}
{"id": "1375646", "url": "https://cs.wikipedia.org/wiki?curid=1375646", "title": "Seznam utkání Zlína v play off české hokejové extraligy", "text": "Seznam utkání Zlína v play off české hokejové extraligy\n\nToto je seznam zápasů Zlína v play off české hokejové extraligy .\n"}
{"id": "1375648", "url": "https://cs.wikipedia.org/wiki?curid=1375648", "title": "Jevgenia Kazbekova", "text": "Jevgenia Kazbekova\n\nJevgenia Kazbekova (* 1996 Dněpropetrovsk, nyní Dnipro) je ukrajinská reprezentantka ve sportovním lezení a juniorská mistryně světa v lezení na obtížnost.\n\nDcera vicemistrů světa a mistrů sportu Serika Kazbekova a Netalie Perlovy. Její babička Valentina Kuršakova je mistryně sportu SSSR a dědeček Vasilij Ponomarenko zasloužilý trenér.\n\n\n"}
{"id": "1375651", "url": "https://cs.wikipedia.org/wiki?curid=1375651", "title": "CS History", "text": "CS History\n\nCS History (do listopadu 2019 WAR Svět válek, WAR TV) je televizní stanice, která patří spolu se stanicemi CS film a CS Horror a CS Mystery pod křídla Československé filmové společnosti. Stejně jako její sesterské stanice je určena pro kabelové, satelitní a IPTV televizní sítě. Spuštěna byla 3. října 2017. Je dostupná u kabelových, satelitních a IPTV operátorů (Skylink, UPC) v České republice a na Slovensku (Skylink, UPC, Slovak Telecom – Magio TV).\n\nV nabídce jsou převážně válečné dokumentární a krátkometrážní pořady produkce USA, Ruska, Francie, Velké Británie, Kanady, Polska, Austrálie, Izraele, Nizozemí. Nechybí ani česká tvorba či například Magazín NATO. V časech mezi 1,00 a 6.00 je vysílán dokument „Válka bez komentáře“.\n\nDokumenty z celého světa jsou nadabované do češtiny a slovenštiny.\n\n\nNa internetových stránkách televizní stanice se nachází televizní program i přehled televizních premiér.\n\nSledovat obsah televizní stanice lze i prostřednictvím internetového video portálu.\n\n"}
{"id": "1375653", "url": "https://cs.wikipedia.org/wiki?curid=1375653", "title": "Markéta Jakšlová", "text": "Markéta Jakšlová\n\nMarkéta Jakšlová Plecháčová (* 9. dubna 1985 Praha) je česká dance-pop a trance zpěvačka, původní členka hudebního dua Verona.\n\nSkupinu Verona založila v roce 2001 s hudebním producentem Petrem Fiderem, který ji vybral na základě vystoupení v televizním pořadu \"Do-Re-Mi\". V roce 2002 vydali první společné album \"Náhodou\", o rok později pak album \"Nejsi sám\". V zahraničí uspěl singl „Hey Boy“. V roce 2017 ze skupiny odešla a plně se začala věnovat svému sólovému projektu MARQET z roku 2014, který vydal své první multižánrové album \"ME\", kombinující pop, soul, jazz, swing a D'n'b, 21. února 2017. Zpěvačka na něm spolupracovala s textařem Luďkem Fialou.\n\nV roce 2015 se vdala za přítele Jana Plecháče, s nímž má syna Maxe.\n"}
{"id": "1375659", "url": "https://cs.wikipedia.org/wiki?curid=1375659", "title": "Kranasovec štíhlý", "text": "Kranasovec štíhlý\n\nKranasovec štíhlý (\"Rachycentron canadum\") nebo také cobia důstojná je paprskoploutvá ryba, jediný druh čeledi kranascovitých. Obývá teplé vody Atlantského, Indického a západní části Tichého oceánu, vyskytuje se na kontinentálním šelfu i v mangrovech a říčních estuárech. Patří mezi eurytermní a euryhalinní druhy. Je rychlý plavec a predátor živící se menšími rybami, korýši a hlavonožci. Po většinu roku žije samotářsky a skrývá se mezi skalisky nebo v potopených lodích, pouze na jaře se sdružuje do hejn, která táhnou k severu a na podzim se navracejí do teplejších vod. Dožívá se až patnácti let.\n\nTělo je výrazně protáhlé, vřetenovitého tvaru, kranasovec může dosáhnout až dvoumetrové délky a váhy okolo 70 kilogramů. Hlava je široká a plochá, dolní čelist je protažená. Na hřbetě má šest až devět drobných ostnů a výraznou trojúhelníkovou hřbetní ploutev, také prsní ploutve jsou dlouhé a většinou odstávají od těla, takže kranasovec může být zaměněn se žralokem. Nemá plynový měchýř. Šupiny jsou drobné, tmavě hnědě až černě zbarvené, na břiše světlejší; v období tření se objevují podélné bílé pruhy, které daly druhu anglickou přezdívku „Sergeant Fish“ pro podobnost s insigniemi seržanta.\n\nKranasovec je oblíbeným druhem mezi sportovními rybáři. Jeho maso je velmi kvalitní, v Japonsku se používá na sašimi. Pro uspokojení rostoucí poptávky se ryba často chová v akvakultuře.\n\n"}
{"id": "1375660", "url": "https://cs.wikipedia.org/wiki?curid=1375660", "title": "Film Popular", "text": "Film Popular\n\nFilm Popular je internetový videoportál vlastněný Československou filmovou společností s.r.o. Na webových stránkách se nachází archiv pěti televizních kanálů – TV Kinosvět, WAR Svět válek, CS film, CS mini, Horor film a též archiv článků na téma Historie, Katastrofy, Osobnosti, Planeta Země, Zajímavosti, Záhady, Zdraví, Životní styl a Vojenství. Spuštěn byl 8. 2. 2017 a je vyroben technologií responsive design, který se automaticky přizpůsobuje velikosti zobrazovacího zařízení: počítačům s monitory různých velikostí, notebookům, tabletům či mobilům. Vysílání neobsahuje reklamy a je plně hrazeno ze servisního poplatku od zákazníka.\n\n"}
{"id": "1375667", "url": "https://cs.wikipedia.org/wiki?curid=1375667", "title": "Vzorkování populace (epidemiologie)", "text": "Vzorkování populace (epidemiologie)\n\nVzorkování populace () je epidemiologická metoda, kdy se hledá nemoc v populaci, stanovuje promoření (jaká je prevalence). Kontrolní program , stanovuje přesný postup na odběr vzorku pro depistáž konkrétní nemoci v populaci. Kontrolní program musí vydat stát. Pro každou nemoc je jiný. Celostátně se kontroluje jen několik málo nemocí. U ostatních nemocí se provádí depistáž (průzkum) nemoci v populaci, respektive epidemiologické studie na výskyt nemoci. <br>O kvalitě studie vypovídá její přesnost (precision=1-α) a síla (power=1-β) viz Chyby typu I a II.\n\nCelková populace jsou všechny druhy vnímavé k dané nemoci na konkrétním území. Například u paratuberkulózy jsou to všichni savci. Pokud se jedná o větší území jako je například stát či kontinent, pak se celková populace nikdy netestuje. Pokud se jedná jen o kravín či malý uzavřený region, bývá celková populace jediný druh s přesným počtem jedinců. U celkové populace stanoví člověk region, popíše v něm výskyt vnímavých druhů, spočítá jedince.\n\nStudovaná populace (Study population) je ta část celkové populace, u které lze danými testy efektivně nemoc objevit. Na rozlišení studované populace od zbytku populace se provádějí epidemiologické studie, výsledek se vypočítá. Například u nemoci paratuberkulóza je studovaná populace zvířata nad 2 roky stáří. Tato nemoc má totiž inkubační dobu 3-6 let, pokud budeme testovat mladá zvířata, vyjdou výsledky vždy negativně (výjimka je souběh více nemocí u jedince). Je to obdobné, jako by se stařecká senilita testovala u dětí ve školce a následně jsme stát vyhlásili za prostý nemoci.\nVelikost studované populace se může změnit objevením nových testů, které dokáží prokázat nemoc dříve či přesněji.<br>Kdo patří do studované populace, je dáno objektivními zákonitostmi, které umí odhalit jen epidemiologická studie. (Není možné, aby studovanou populaci stanovil úředník či epidemiolog na základě úvahy.)\nCílová populace (Target population) je ta část populace, která je v riziku. Týká se jednoho druhu a jen těch jedinců, u kterých by se nemoc mohla vyskytnout. U paratuberkulózy je cílová populace například mléčný skot. Nebo jiná cílová populace je masný skot. Další jsou například ovce (ty s mléčnou užitkovostí i produkcí vlny společně). Další kozy (všechny plemena společně). Celková populace se dělí na mnoho cílových populací.<br>Cílová populace má rizika nemoci stejná, má společný kontrolní program, společnou metodu ozdravování.\n\nTestovaná populace je menší nebo rovna cílové populaci, stanovuje tu část populace, kterou jsme schopni pro daný účel efektivně testovat. Testovat všechny je drahé, často kontraproduktivní. Z populace určené k testování se vybere jen její malá část (vzorek populace), ta musí být pro daný účel reprezentativní. \n\nVzorek populace je ta část populace, která je testována. Správně se má vybrat ze studované populace tak, aby co nejvíce reprezentoval cílovou populaci. Důležitá je velikost vzorku (počet odebraných jedinců) a způsob výběru. Obecně platí, že velikost vzorku má být co největší (viz Chyby typu I a II) a způsob výběru jednoduchý náhodný (simple random sampling), ale to neplatí vždy.\n\n\n\"Správně stanovit vzorek populace je základem pro kontrolní program.\"<br>\n\nRámec vzorků (Sampling frame) je manažerský pojem. Manažer stanoví na základě finančních a vědeckých údajů, kdo konkrétně bude do testu zahrnut, respektive stanoví pravidla, podle kterých budou jedinci vybíráni. Rámec je menší nebo roven studované populaci (study population), respektive by měl být shodný se správně stanoveným vzorkem populace. Obecně platí, že čím více se testuje jedinců, tím větší je průkaznost celého testování. <br>Pokud se stanoví příliš velký rámec vzorků, pak se plýtvá penězi i zdroji, pokud příliš malý, pak může celé testování dojít k chybným závěrům, je lepší ho vůbec neprovádět.\n\nSkutečná velikost vzorku (Sampling size) je laboratorní pojem. Je to počet vzorků zaslaných do laboratoře a otestovaných s pozitivním či negativním výsledkem. Měl by odpovídat rámci vzorku, ale skutečnost bývá jiná (některé vzorky se rozbijí, někteří jedinci zmizí, něco se nezdaří otestovat s jednoznačným výsledkem). Tento údaj je společně s počty pozitivních a negativních výsledků klíčový pro jakékoli další výpočty.\n\nFrakce vzorku (Sampling fraction) je konečný ukazatel, který vypovídá, jak moc je náš konkrétní test průkazný. Obecně platí, že čím je frakce menší, tím menší má vypovídající hodnotu. Frakce vzorku je poměr mezi vzorky vyhodnocenými laboratoří (sampling size) a populací, která je hodnocena. V čitateli frakce je vždy počet vyhodnocených vzorků, ve jmenovateli může být cílová populace (target population), studovaná populace (study population) nebo rámec vzorků (sampling frame). U frakce je tedy nutno říct, z jaké populace se počítá. Malá frakce vzorku usvědčuje vědeckou studii z nevědeckosti, velká frakce má průkaznou sílu, kterou nelze zpochybnit. \n\nV populaci, kde se předpokládá normální rozdělení dat (Interval spolehlivosti), se vzorky vybírají dvojím způsobem: náhodný výběr vzorků (probability sampling) a cílený výběr vzorků (non probability sampling).\n\n\"Cíleně se hledá nemoc, ale náhodně se určuje její výskyt v populaci.\"<br>\n\nPopulaci je třeba vnímat jako celistvou. Pokud existují rozdíly v populaci či metodice výzkumu, je vhodné populaci rozdělit dle smysluplných hledisek. Základní dělení je podle dvou kritérií: Skupiny (Cluster) a vrstvy (Strata). Skupiny dělí populaci dle regionů (např. kraje, okresy, územně celistvá hospodářství), vrstvy podle pohlaví, stáří, plemene či užitkovosti. <br>\n\nDělit lze podle mnoha dalších kritérií, ale vždy to musí mít pro zkoumání nemoci nějaký předem definovaný význam. Přiřadit ke každému testovanému jedinci množství deskriptivních dat a uložit je, umožňuje hodnotit populaci i dodatečně. Mnoho let po provedení prvotní studie lze provádět srovnávací studie s ohledem na pohlaví, věk, sociální postavení, zaměstnání, zdravotní predispozice. U zvířat lze zkoumat ještě více ukazatelů spojených s dědičností, plemenem, užitkovostí, způsobem chovu. <br>\n\nDělení má za úkol chyby zmenšit. Pokud se dělením chyby zvětší, je nutno výsledky přepočítat nebo dělení anulovat.<br>\n\n1.Jednoduchý náhodný výběr vzorků (Simple Random Sampling). Každý jedinec v populaci má stejnou šanci, že bude vybrán, stejně tak každá kombinace jedinců má stejnou šanci výběru. Tento způsob výběru je nejčastější, nejpoužívanější, často jediný správný.<br>\n\n2. Systematický náhodný výběr (Systematic Random Sampling). Náhodný výběr prvního jedince, každý další pak v určitém intervalu. Díky tomu má sice každý jedinec v populaci stejnou šanci být vybrán, ale kombinace jedinců mají různé šance. Některé skupiny jsou díky systému odběru vzorků více testovány, jiné méně či dokonce vůbec. (Pokud bychom prvního jedince nevybrali náhodně, je celý odběr cílený.) Tomuto způsobu odběru se vždy snažíme vyhnout!<br>\n\n3.Vrstevnatý náhodný výběr vzorku (Stratified Random Sampling). Test se snaží odstranit chybu jednoduchého náhodného výběru vzorků, pokud se populace skládá z odlišných skupin. Cílem je testovat všechny skupiny, žádnou neminout. Testy rozpočítáme tak, aby v každé skupině bylo odebráno stejné množství vzorků (v každé skupině se vybírají například dva testy, ať je její velikost jakákoli). Vhodné pro zkoumání zamoření velkých členitých území.<br>\n\n4.Náhodný skupinový výběr vzorku (Cluster Random Sampling). Populace je rozdělena do skupin (například dle regionů), náhodně je vybrána jedna skupina a otestována. Pokud jsou skupiny srovnatelné, získají se data na úrovni testu celé populace. Pokud jsou skupiny odlišné, je toto testování nevhodné. Vhodné pro zkoumání zamoření malých homogenních území.<br>\n\n5.Vrstevnatý skupinový výběr vzorku (Cluster Stratified Sampling). Snahou je zmenšit chybu testování pouze jedné skupiny tak, že se populace rozdělí na vrstvy, ty se testují odděleně. Z každé skupiny (regionu) se vybere jedna vrstva (například z jednoho regionu pouze mladí muži, z druhého staří, ze třetího mladé ženy, ze čtvrtého staré), testují se všechny regiony i vrstvy náhodně. Výsledek je zatížen menší chybou, než kdyby se testovala celá jedna skupina (jeden region), ale ostatní vůbec ne.<br>\n\n6.Komplex vícečetných náhodných výběrů vzorků (Multi Stage Sampling). Jsou stanoveny geografické skupiny (Clusters), jsou vytyčeny vrstvy (Strata). Skupiny jsou vybírány náhodně pro jednotlivé vrstvy a to ve více stupních testování. Existuje více variant tohoto testování. Snad nejznámější je průzkum veřejného mínění, kdy se náhodnými telefonáty či rozesíláním dotazníků získávají validní statistická data.<br>\n\nNáhodný výběr se zjednodušeně považuje za průkazný, cílený za neprůkazný.\nV praxi se provádí všechny možné kombinace průkazného i neprůkazného testování. Závěry, které ze vzorkování plynou, se posuzují na základě statistiky.<br>Cílem je mít vysokou přesnost (precision), respektive 1-α, ta závisí na statistické chybě I. typu , a současně velkou statistickou sílu (power), respektive 1-β, ta závisí na statistické chybě II typu . Viz Chyby typu I a II.\n\n<br>Tabulka příkladů několika málo metod výběru vzorku populace ve veterinární praxi\nTestování provádí chovatel, učiní z něj svůj závěr. Laboratoř získá data od chovatelů v regionu, vyvozuje odlišné závěry. Centrálně se výsledky z více laboratoří i chovů analyzují, získávají se jiné závěry. Například chovatel zjistí, zda má ve svém chovu paratuberkulózu. Laboratoř vypočte testovanou prevalenci paratuberkulózy v regionu. Epidemiologové udělají mapu výskytu paratuberkulózy v zemi, navrhnout národní kontrolní program. \n\n\n\nhttps://web.archive.org/web/20170809101742/http://www.cnstn.rnrt.tn/afra-ict/ICT%20TOOLS%20RAF0026/PESTE%20BOVINE/References/1006.pdf\n"}
{"id": "1375668", "url": "https://cs.wikipedia.org/wiki?curid=1375668", "title": "Milan Damohorský", "text": "Milan Damohorský\n\nMilan Damohorský (* 11. dubna 1963 Praha) je český vysokoškolský učitel, odborník na právo životního prostředí, které vyučuje na Právnické fakultě Univerzity Karlovy, kde je také vedoucím katedry práva životního prostředí. Působí i jako advokát.\n\nPřed rokem 1989 Milan Damohorský působil jako právník u Státního ústavu památkové péče a ochrany přírody. Poté byl odborným asistentem na katedře zemědělskodružstevního a pozemkového práva PF UK, ale brzy přešel na ústav (nyní katedra) práva životního prostředí, kde se stal v roce 2003 vedoucím. Současně je od roku 2000 proděkanem pro zahraniční záležitosti, členem vědecké rady fakulty a ředitelem programu Erasmus.\n\nMimoto se od ledna 1990 do podzimu 1993 podílel na činnosti legislativního odboru a posléze na odboru ochrany přírody nově vzniklého Ministerstva životního prostředí a spolupracoval s Federálním výborem pro životní prostředí, který vedl doc. Josef Vavroušek. Po jeho smrti v roce 1995 převzal až do roku 2000 výuku předmětů „Ekologie člověka“ a „Trvale udržitelný způsob života“ na FSV UK, přičemž za tuto fakultu byl členem vědecké rady Centra UK pro otázky životního prostředí (ředitel prof. Bedřich Moldan). Současně do konce roku 1998 a znovu od roku 2017 vyučuje předmět „Právo životního prostředí a státní správa“ na ústavu pro životní prostředí PřF UK.\n\nVedle profilového předmětu katedry práva životního prostředí vyučuje prof. Damohorský na PF UK také další předměty, např. zemědělské právo nebo horní, atomové a energetické právo, stejně jako mezinárodní a evropské právo v oblasti ochrany životního prostředí. Přednáší i v rámci univerzity třetího věku a koordinuje mezinárodní studentské konference s partnerskými pracovišti právnických fakult zejména středo- a západoevropských univerzit. Vedl a vede řadu diplomatů a doktorandů, kteří dosáhli ocenění v různých soutěžích (např. Cena Josefa Vavrouška, v jejímž výboru je členem, Bolzanova cena či Cena rektora Univerzity Karlovy) a kteří působí ve státní správě, v diplomacii nebo dále v akademické sféře.\n\nMilan Damohorský též spoluzaložil Českou společnost pro právo životního prostředí a stal se jejím předsedou. Spolu s prof. Wojciechem Radeckim z polské Akademie věd spoluorganizuje každoroční vědecké konference odborníků zaměřených na právo životního prostředí ze Slovenska, Polska a České republiky. Rovněž je členem několika mezinárodních profesních sdružení, jako je Evropská asociace environmentálních právníků nebo Environmentální akademie Mezinárodního svazu ochrany přírody. Je také zakládajícím členem Českého svazu ochránců přírody, kde byl místopředsedou pro zahraniční věci a styk s veřejností a zastával též funkci tiskového mluvčího. Celkem 19 let byl i místopředsedou jeho základní organizace Troja na Praze 7.\n\nVe své vědecké činnosti se zaměřil především na otázky budování obecné části systému práva životního prostředí, zejména na otázky právní odpovědnosti na úseku ochrany životního prostředí. V letech 1994 a 1999 vydal dvě monografie, zaměřené na otázky deliktní odpovědnosti a odpovědnosti za ztráty na životním prostředí, na které pak navázal po letech s kolektivem spoluautorů v publikaci AUCI 3/2011 \"Lidská práva, právní odpovědnost a ochrana životního prostředí\". V polovině devadesátých let se spolu s Jaroslavem Drobníkem autorsky podílel na publikaci prvních výukových textů oboru doplňujících sebraná úplná znění zákonů z oblasti práva životního prostředí. Podílel se i na kapitole „Role soudů v ochraně životního prostředí“, která byla publikována v kolektivní monografii pod editorským vedením Pavla Šturmy a Michala Tomáška \"Nové jevy v právu na počátku 21. století, Svazek III. Proměny veřejného práva\" (2009), která později získala řadu ocenění.\n\nMezi nejvýznamnější publikace však patří bezesporu profilová učebnice \"Právo životního prostředí\", kdy prof. Damohorský stál v čele autorského kolektivu. Učebnice vyšla poprvé v roce 2003, následně se dočkala třech aktualizovaných vydání. Komplexním způsobem představuje jak obecnou, tak zvláštní část oboru práva životního prostředí a i díky obsahové mezinárodní dimenzi se jí dostalo pozitivních recenzí v zahraničí.\n\n"}
{"id": "1375669", "url": "https://cs.wikipedia.org/wiki?curid=1375669", "title": "Prezidentské volby na Slovensku 2019", "text": "Prezidentské volby na Slovensku 2019\n\nVolba prezidenta Slovenské republiky v roce 2019 byla v pořadí pátá přímá volba slovenské hlavy státu. Šéf parlamentu Andrej Danko určil první kolo volby na 16. března a druhé kolo se uskutečnilo o dva týdny později. Úřadující prezident Andrej Kiska ve volbách mandát nadále neobhajoval. První kolo vyhrála Zuzana Čaputová a ve druhém kole porazila Maroše Šefčoviče s náskokem víc než tří set tisíc hlasů a byla zvolena pátou prezidentkou Slovenské republiky.\n\nOficiální seznam kandidátů, kteří splnili podmínky pro kandidaturu:\n\nDiplomat Robert Znášik svou kandidaturu oznámil 4. září 2017, jeho kandidatura neb nebyla přijata, když ke dni voleb nebude splňovat podmínku minimálního věku 40 let. \n\nDůchodce Ján Molnár získal pro svou kandidaturu dostatek podpisů poslanců Národní rady během dne otevřených dveří v září 2018. Jeho kandidatura však nebyla přijata, když některé podpisy měl získat podvodem. Zemědělec Martin Konečný odevzdal pouhých 164 podpisů, jeho kandidatura tedy také nebyla přijata.\n\nOskar Fegyveres, svědek únosu Michala Kováče mladšího v roce 1995, svou kandidaturu oznámil 31. května 2018. Stažení kandidatury oznámil 2. prosince 2018.\n\nDramaturgyně a ředitelka módní televize Gabriela Drobová kandidaturu oznámila 16. září 2018. Stažení kandidatury oznámila 31. ledna 2019.\n\nDosavadní prezident Andrej Kiska kandidaturu odmítl, stejně tak i bývalý premiér Robert Fico, současný premiér Peter Pellegrini či bývalá premiérka a neúspěšná kandidátka v prezidentských volbách 2009 Iveta Radičová.\n\nVýsledky prvního kola voleb:\n\nVýsledky druhého kola voleb:\n\n\n"}
{"id": "1375670", "url": "https://cs.wikipedia.org/wiki?curid=1375670", "title": "Ann-Marie MacDonaldová", "text": "Ann-Marie MacDonaldová\n\nAnn-Marie MacDonald OC (*29. října 1958 Baden-Baden) je kanadská spisovatelka, herečka a dramatička. Za svůj první román \"Padněte na kolena\" získala \"Cenu spisovatelů Commonwealthu\", cenu \"CAA Harlequin Literary Award\" a \"Cenu Dartmouth Award\". Získala rovněž cenu \"Gemini\" za roli ve filmu \"Where the Spirit Lives\" a byla nominována na cenu \"Genie\" za roli ve filmu \"Zpěv sirén\".\n\nJe dcerou člena kanadské armády. Narodila na základně leteckých sil poblíž Baden-Badenu v Západním Německu. Po její matce má libanonské kořeny. Na počátku 60. let se s rodinou vrátila zpět do Kanady. Rodina se ještě několikrát stěhovala. Studovala herectví na Univerzitě v Carletonu. Poté se přestěhovala do Montréalu, kde působila jako herečka v Kanadském národním divadle. Následně zahájila kariéru i v televizi a ve filmu. Zahrála si ve filmech \"Zpěv sirén\", \"Where the Spirit Lives\" či Better Than Chocolate.\n\nJe vdaná s dramatičkou a divadelní režisérkou Alisou Palmer\n\n\n\n"}
{"id": "1375678", "url": "https://cs.wikipedia.org/wiki?curid=1375678", "title": "Jevgenija", "text": "Jevgenija\n\nJevgenia (: Евгения, česky také Evženie) je ruské ženské křestní jméno.\n\n\n"}
{"id": "1375682", "url": "https://cs.wikipedia.org/wiki?curid=1375682", "title": "Nikolaj Jakovenko", "text": "Nikolaj Jakovenko\n\nNikolaj Ivanovič Jakovenko (; 5. listopadu 1941 Ovoščesovchoz, Rostovská oblast – 22. prosince 2006 Moskva) byl sovětský zápasník, reprezentant v zápase řecko-římském. Je dvojnásobný stříbrný olympijský medailista, dvakrát vybojoval titul, jednou bronz na mistrovství světa a jedenkrát evropské zlato. Po skončení aktivní sportovní kariéry se věnoval trenérské práci. V letech 1973 až 1980 byl trenérem sovětské reprezentace, později trénoval na klubové úrovni nejprve v Rostovu nad Donem, později v CSKA Moskva.\n\n"}
{"id": "1375683", "url": "https://cs.wikipedia.org/wiki?curid=1375683", "title": "Miki Berkovich", "text": "Miki Berkovich\n\nMiki Berkovich nebo také Moše Berkowitz ( משה \"מיקי\" ברקוביץ', * 17. února 1954 Kfar Saba) je bývalý izraelský basketbalista. Od roku 1971 hrál ligu za Makabi Tel Aviv BC, v letech 1975–1976 působil v americkém univerzitním týmu UNLV Runnin' Rebels. Po návratu do Izraele přivedl Makabi jako první izraelský tým k vítězství v Eurolize v letech 1977 a 1981, stal se šestnáctkrát mistrem Izraele. Za izraelskou reprezentaci odehrál 165 mezistátních zápasů a zaznamenal v nich 2842 bodů. Je vítězem Asijských her 1974 a držitelem stříbrné medaile z mistrovství Evropy v basketbale mužů 1979, kde byl vyhlášen nejužitečnějším hráčem turnaje. Startoval také na mistrovství světa v basketbalu mužů 1986, kde Izraelci obsadili sedmé místo. Čtyřikrát byl nominován na FIBA All-Star Games, byl zařazen do Síně slávy FIBA, v anketě 200 největších Izraelců obsadil 35. místo. Jeho syn Niv Berkovich je také profesionálním basketbalistou. \n\n"}
{"id": "1375691", "url": "https://cs.wikipedia.org/wiki?curid=1375691", "title": "Seznam utkání Českých Budějovic v play off české hokejové extraligy", "text": "Seznam utkání Českých Budějovic v play off české hokejové extraligy\n\nToto je seznam zápasů Českých Budějovic v play off české hokejové extraligy .\n"}
{"id": "1375693", "url": "https://cs.wikipedia.org/wiki?curid=1375693", "title": "Serik Kazbekov", "text": "Serik Kazbekov\n\nSerik Kazbekov (: Серик Казбеков; * 12. ledna 1970 Almaty) je bývalý ukrajinský reprezentant ve sportovním lezení, vicemistr světa v lezení na rychlost.\n\nVystudoval státní ústav tělesné výchovy a sportu v Dněpropetrovsku. Se svou ženou a vicemistryní světa Natalijí Perlovou má dvě dcery, juniorskou mistryni světa Jevgenii Kazbekovu (* 1996) a Rafaelu (* 2008).. Serik, Natalia a Salavat Rachmetov také testovali výrobky českého výrobce horolezeckého vybavení Singing Rock.\n\n"}
{"id": "1375694", "url": "https://cs.wikipedia.org/wiki?curid=1375694", "title": "Detektiv (film)", "text": "Detektiv (film)\n\nDetektiv (\"The Detective\") je americký hraný film z roku 1968, který režíroval Gordon Douglas podle románu Rodericka Thorpa. Ve filmu hraje Frank Sinatra neúplatného detektiva, který se musí vyrovnat s velkým morálním dilematem.\n\nJoe Leland pracuje jako vyšetřovatel vražd v New Yorku. Je ženatý, ale se svou ženou Karen žijí odděleně, neboť Karen trpí nymfomanií. Joe vyšetřuje vraždu syna bohatého obchodníka. Politici, novináři i jeho nadřízení na něj tlačí, aby byl případ co nejdříve vyřešen. Zavražděný byl mimo jiné homosexuál. Joe dopadne podezřelého do 48 hodin, což mu zajistí povýšení. Obviněný Felix Tesla je následně odsouzen k trestu smrti na elektrickém křesle. O něco později se na Joa obrátí Norma McIverová, aby vyšetřil okolnosti smrti jejího manžela, který pracoval jako daňový poradce. Ten spáchal sebevraždu, ale okolnosti policejního vyšetřování se jí zdají podezřelé. Joe případ znovu otevře a objeví rozsáhlou korupci v městské správě. Vyšetřováním zjistí, že McIver byl homosexuál a měl spojitost s uzavřenou vraždou. Joe tak zjistí, že poslal na smrt nevinného člověka.\n"}
{"id": "1375695", "url": "https://cs.wikipedia.org/wiki?curid=1375695", "title": "Dva na jednoho", "text": "Dva na jednoho\n\nDva na jednoho (\"The Velocity of Gary\") je americký hraný film z roku 1998, který režíroval Dan Ireland podle stejnojmenného románu Jamese Stilla. Film vypráví o komplikovaném vztahu tří lidí. Snímek měl světovou premiéru na Mezinárodním filmovém festivalu v Torontu 22. září 1998.\n\nGary je prostitut, který žije v New Yorku. Jednoho dne potká němého transsexuála Kida, který se do Garyho zamiluje. Gary ale miluje Valentina, bývalého pornoherce. O svou lásku se musí dělit se servírkou Mary Carmen. Společně tvoří neobvyklou rodinu. K jejich přátelům patří Veronica, která kdysi hrála s Valentinem v pornofilmech, a tatér Nat. Valentino onemocní AIDS a umírá. Gary a Mary Carmen se o něj starají až do jeho smrti. Mary Carmen mezitím zjistí, že je s Valentinem těhotná a dítě posléze vychovává s Garym.\n"}
{"id": "1375696", "url": "https://cs.wikipedia.org/wiki?curid=1375696", "title": "Obléhání Paříže (861)", "text": "Obléhání Paříže (861)\n\nObléhání Paříže v roce 861 bylo třetí obléhání Vikingy v dějinách města. Obléhání skončilo vydrancováním města.\n\nV květnu 841 dánský Viking Oscher pronikl po Seině do Rouenu, které 12. května dobyl a vyplenil, stejně jako klášter Jumièges. Tím začala série útoků Vikingů plavících se do vnitrozemí po řekách. V roce 861 se Normané vrátili do Paříže potřetí a město zničili. Vypálili klášter Saint-Germain-des-Prés. Měšťané naložili svůj majetek na čluny a snažili se utéct po Seině, ale Vikingové je pronásledovali a dopadli. Normané zničili most, jehož oblouky znemožňovaly průjezdu jejich lodí. Po jejich odchodu Karel II. Holý nechal most znovu postavit a přikázal opravit pařížské hradby. Tato opatření nezabránila Normanům vyslat do Paříže 200 mužů, aby přivezli víno. Aby Karel II. ochránil obyvatelstvo, uzavřel s Normany několik smírčích smluv za nevýhodných podmínek. Vikingové je nicméně porušovali a pokračovali v rabování a ničení. \n"}
{"id": "1375704", "url": "https://cs.wikipedia.org/wiki?curid=1375704", "title": "Seznam litomyšlských biskupů", "text": "Seznam litomyšlských biskupů\n\nToto je seznam biskupů litomyšlské diecéze. Vznikla roku 1344 současně s povýšením pražského biskupství na arcibiskupství a stala se její sufragánní diecézí. Biskupství v Litomyšli zaniklo za husitských válek a roku 1973 bylo obnoveno jako biskupství titulární.\n\n\n"}
{"id": "1375706", "url": "https://cs.wikipedia.org/wiki?curid=1375706", "title": "Margaux Fragoso", "text": "Margaux Fragoso\n\nMargaux Artemia Fragoso (15. dubna 1979, West New York, New Jersey – 23. června 2017, Mandeville, Louisiana) byla americká spisovatelka portorického původu, která se proslavila autobiografickou knihou \"Tygře, tygře\".\n\nMargaux Fragoso se narodila 15. dubna 1979 ve městě West New York, stát New Jersey. V roce 2002 získala bakalářský titul v angličtině na New Jersey City University. Dále studovala na Binghamtonské univerzitě, kde získala magisterský a doktorský titul z kreativního psaní. V té době publikovala příběhy a básně v Literární recenzi a dalších literárních časopisech a periodikách. \n\nMargaux se proslavila v roce 2011 vydáním autobiografické knihy s názvem \"Tygře, tygře\", jež si propůjčila od romantického básníka Williama Blaka. Kniha je autorčinou zpovědí a zabývá se velmi citlivým tématem – pedofilií. Popisuje příběh mladé dívky, která byla již od útlého dětství zneužívána 51letým mužem. Jejich vztah trval téměř patnáct let. Knihu začala psát po smrti muže, kterého pojmenovala jako Petr Curran. Autorka sama přiznala, že byl jejich vztah opředen spletí tajemství a dokud Peter nezemřel, odmítala s tímto vztahem vyjít na veřejnost. \n\nKniha \"Tygře, tygře\" vzbudila na veřejnosti velký ohlas. Mnohými kritiky byla srovnávána s Nabokovovou \"Lolitou\". Americké publikum ji přijalo jako odvážnou zpověď mladé spisovatelky, která je varovným signálem pro rodiče a jejich děti. \n\nMargaux Fragoso zemřela 23. června 2017 na rakovinu vaječníků. Byla dvakrát vdaná a z prvního manželství se Stevem McGowanem měla dceru Alicii.\n"}
{"id": "1375707", "url": "https://cs.wikipedia.org/wiki?curid=1375707", "title": "Dúmá", "text": "Dúmá\n\nDúmá (: دوما) je město v Guvernorát Ríf Dimašq (doslova předměstí Damašku) vzdálené 10 km severovýchodně od centra syrského hlavního města Damašek. Město je také sídelním městem stejnojmenného okresu. \n\nDúmá je největším městem ležícím v sídelní kaši v oáze Ghúta, která z jihu a východu obklopuje Damašek. Kolem města Dúmá vede strategická dálnice M5 spojující Damašek se severem země a přes syrskou poušť a také s iráckým hlavním městem Bagdád.\n\nOd počátku syrské občanské války bylo město Dúmá jedním z center odporu proti vládě prezidenta Bašára Asada. V lednu 2012 Syrské ozbrojené síly obsadili město. Povstalecké síly však nad městem opětovně získaly kontrolu v říjnu 2012. \n\nV dubnu 2013 oblehla Syrská armáda povstalci obsazená města ve východní Ghútě, čímž od potravin a lékařské pomoci odřízla kolem 400 tisíc lidí. V oblasti působilo několik povstaleckých skupin, které válčily i mezi sebou, například Džaiš al-Islam, Fajlak ar-Rahman nebo skupina Haját Tahrír aš-Šám, která je napojená na Al-Káidu a dříve se nazývala Fronta an-Nusra.\n\nV březnu 2018 provládní síly obsadily většinu povstaleckých území ve východní Ghútě. Dúmá tak zůstala posledním povstaleckým městem v oblasti. Město ovládala koalice islamistických a salafistických jednotek Džaiš al-Islam. Na začátku dubna byly v Dúmá údajně použity chemické zbraně. Z chemického útoku koalice Džaiš al-Islam obvinila syrský režim. Dne 14. dubna 2018 USA, Británie a Francie vypálily 103 střel Tomahawk proti Sýrii jako odvetu za zmíněné údajné použití chemických zbraní vládními sílami prezidenta Asada.\n\n6. července 2018 Organizace pro zákaz chemických zbraní vydala předběžnou zprávu o výsledcích testů, které byly provedeny ve dvou pověřených laboratořích.\n\nLaboratoř DL03 uvedla, že v testovaných vzorcích nenalezla chemikálie, které by byly relevantní z hlediska Úmluvy o chemických zbraních, případně takové, které by souvisely s nervově paralytickými látkami. Laboratoř DL02 uvedla, že nalezla různorodé chemické sloučeniny obsahující chlór (např. kyselinu trichloroctovou nebo chloralhydrát).\n\n"}
{"id": "1375712", "url": "https://cs.wikipedia.org/wiki?curid=1375712", "title": "Siobhan Dowd", "text": "Siobhan Dowd\n\nSiobhan Dowd (4. února 1960, Londýn, Spojené království – 27. srpna 2007, Oxford, Spojené království) byla britská spisovatelka literatury pro děti a mládež. Po získání titulů BA Hons z oxfordské univerzity Lady Margaret Hall a Master of Arts z University of Greenwich začala roku 1984 pracovat pro Mezinárodní PEN klub, celosvětové sdružení spisovatelů, jako výzkumný pracovník a později také jako programový ředitel. Svůj první román, \"A Swift Pure Cry\", Dowd vydala v roce 2006, přibližně dva roky poté, co jí byla diagnostikována rakovina prsu. Postupně vydala pár dalších románů a v roce 2007 zemřela. V roce 2009 získala posmrtně ocenění Carnegie Medal za knížku \"Bog Child\" (2007).\n\n"}
{"id": "1375714", "url": "https://cs.wikipedia.org/wiki?curid=1375714", "title": "Pendeli", "text": "Pendeli\n\nPendeli (řecky Πεντέλη; ve starověku Pendelé - Πεντέλη; do 19. století známé také jako Kufos, řecky Κουφός) je město v Řecku, v kraji Attika, jižně od Atén. Žije v něm kolem 9 000 obyvatel. Město je postaveno pod vrchem Pendeli oros (Pendeliko oros), kde se nachází mramorový kamenolom, kde se těží světoznámý pentelský mramor. \n\nMěsto bylo založeno již ve starověku a právě zde se těžil nejkvalitnější řecký mramor, který byl použit i na stavbu Akropole v Aténách, chrámu boha Jupitera v Římě a na aténské budovy pocházející z 19. století. V 10. století zde byl založen velký klášter \"Íra Moni Pendeli\" - Svatý pendelský klášter (Ιερά Μονή Πεντέλης) na Pendelské hoře.\n\nBěhem turecké okupace bylo město opuštěné, obydlený byl pouze klášter s pár mnichy. V 19. století po osvobození Řecka město obnovili řečtí pastýři - Sarakacani z nedalekého Maratonu, kteří se zde usadili a vytvořili zde osadu \"Kufos\". Počátkem 20. století se ve městě usadili Řekové z Kykladských ostrovů, kteří sem přišli pracovat do mramorového kamenolomu. Později se zde usadili další obyvatelé z Peloponésu a z Epiru. V Pendeli stojí i palác z 19. století, \"Kastelo tis Rododafni\" (Καστέλο της Ροδοδάφνης), který navrhoval slavný řecký architekt Stamathis Kleanthis pro hraběnku Elisu z Piacenze. \n"}
{"id": "1375715", "url": "https://cs.wikipedia.org/wiki?curid=1375715", "title": "Babelsberg (album)", "text": "Babelsberg (album)\n\nBabelsberg je páté sólové studiové album velšského hudebníka Gruffa Rhyse. Vydáno bylo 8. června roku 2018 společností Rough Trade Records. První píseň z alba, která dostala název „Frontier Man“, byl zveřejněna 10. dubna 2018. K písni byl rovněž natočen environmentálně laděný videoklip, jehož režisérem byl Ryan Owen Eddleston. Deska byla nahrána již počátkem roku 2016 ve studiu producenta Aliho Chanta, a to nedlouho před jeho demolicí. Následně album osmnáct měsíců „hibernovalo“ a čekalo na orchestrální aranžmá od Stephena McNeffa, která následně nahrál dvaasedmdesátičlenný soubor BBC National Orchestra of Wales. Na albu hrál například bubeník Kliph Scurlock ze skupiny The Flaming Lips, stejně jako multiinstrumentalisté Stephen Black a Osian Gwynedd.\n\n\n"}
{"id": "1375720", "url": "https://cs.wikipedia.org/wiki?curid=1375720", "title": "LR nomogram", "text": "LR nomogram\n\nVěrohodnostní poměr (Likelihood Ratios = LR) je základní ukazatel šance onemocnění jedince. Šance se dá vypočítat v ordinaci bez použití kalkulátoru.\n\nŠance = pravděpodobnost / (1-pravděpodobnost) \n\n\"Sekundární šance =  šance onemocnění po výsledku testu = LR* primární šance\"\n\nPozitivní LR (PLR) odhaduje šanci, jakou máme při pozitivním výsledku testu, že jsme nemocní. \n\nNegativní LR (NLR) odhaduje šanci, jakou máme při negativním výsledku testu, že jsme přesto nemocní.\n\nLR nomogram je pravděpodobnostní nomogram používaný v oboru bayesianova epidemiologie neboli subjektivní epidemiologie. Jejím úkolem je posoudit pravdivost testů u jedince respektive správnost diagnózy. Je to jednoduchá pomůcka použitelná i v ordinacích lékařů. Pravděpodobnost lze určit jen pomocí pravítka a kalkulačky na základě laboratorního testu plus vytištěné pomůcky.\n\nKombinací validity laboratorního testu plus pravděpodobnostní rovnice dle Bayesova teorému lze vypočítat pravděpodobnost nemoci.\n\nPři řadě testů u jedince platí:\n\nŠance před testem (P) * LR*LR*…. *LR =  šance po „n“ testech\n\nPřed prvním testem musíme znát obecný údaj o pravděpodobnosti nemoci (například prevalence nemoci v populaci). Té se říká pravděpodobnost onemocnění před testem (prior probability). Poté provedeme laboratorní test s dichotomózním výsledkem (pozitivní nebo negativní). \nPři dalším testu už za primární pravděpodobnost neslouží obecný údaj (prevalence), ale výsledek LR nomogramu. Každý další test zpřesňuje odhad.<br>\nPro lékaře se vydávají závazné standardy, ty popisují testy, kterými musí různí specialisté pacienta podrobit, aby byla konečná diagnóza pravdivá na téměř 100%. \n\nExistují kalkulátory, které pravděpodobnost výsledku testu vyčíslí, graficky zobrazí a to včetně směrodatné odchylky a interval spolehlivosti (epidemiologie) (rozmezí, ve kterém naše výsledky platí).\n\nPraktičtí lékaři stanoví většinu diagnóz na základě klinického vyšetření, nejsou to epidemiologové. Zpřesňování diagnostiky se provádí jen někdy u některých nemocí. Epidemiologové jsou jediní, kdo od počátku udávají výsledky ve stochastické podobě, to znamená, že výsledek má tři údaje: průměr, směrodatnou odchylku a interval spolehlivosti (epidemiologie) neboli confidence interval (procento populace, pro kterou zjištěný výsledek platí).\n\nMáme vzorek 100 jedinců, z nichž 20 je nemocných. Senzitivita testu je 60%, specificita 98,8%.\n\nVyjde nám LR nomogram zobrazený napravo. Výsledek: LR+= 48 ; LR-= 0,41.\n\n\nPraktický lékař řekne, že pozitivní výsledek testu znamená, že pacient je nemocný. Pouze pokud má pochyby, může poslat pacienta ke specialistovi.\nDíky bayesianově epidemiologii se zavedené postupy mění, u mnoha diagnóz má praktik za povinnost předat pacienta specialistům k dalšímu testování.\n\n\n"}
{"id": "1375722", "url": "https://cs.wikipedia.org/wiki?curid=1375722", "title": "Plavenský potok", "text": "Plavenský potok\n\nPlavenský potok je vodní tok v Krušných horách v okrese Chomutov v Ústeckém kraji a Doupovských horách v okrese Karlovy Vary v Karlovarském kraji, levostranný přítok Ohře.\n\nDélka toku měří 10,44 km, plocha povodí činí 15,05 km².\n\nPotok pramení v nadmořské výšce 1095 metrů v horském sedle 450 m jihozápadně od vrcholu Macechy (1113 m) v Krušných horách. Pramen se nachází na území obce Loučné pod Klínovcem, v okrese Chomutov v Ústeckém kraji. Po přibližně 600 m jihozápadního směru opouští tok Ústecký kraj a přitéká na území obce Krásný Les v Karlovarské kraji. \nZde se směr toku otáčí na jih a teče pod obcí Krásný Les, kde v krátkém úseku protéká Sokolovskou pánví, jejím okrskem Ostrovská pánev. Přibírá zleva několik drobných nepojmenovaných potoků a nad osadou Damice, částí obce Krásný Les, přitéká do Doupovských hor a přírodního parku Stráž nad Ohří. Po hranici přírodního parku teče jihovýchodním směrem, podtéká železniční trať Chomutov–Cheb a vlévá se zleva do Ohře na jejím 243,7 říčním kilometru.\n"}
{"id": "1375726", "url": "https://cs.wikipedia.org/wiki?curid=1375726", "title": "Ariel Castro", "text": "Ariel Castro\n\nAriel Castro (11. července 1960, San Juan, Portoriko - 3. září 2013, vězení v Ohiu) byl americký zločinec portorického původu, který v letech 2002-2004 unesl a následně až do roku 2013 věznil, mučil a znásilňoval tři mladé ženy. 6. května 2013 se jedné z jeho obětí, Amandě Berry, podařilo i s její šestiletou dcerou utéci a zalarmovat policii. Policie Castra zatkla a osvobodila i zbylé dvě oběti. Castro byl 1. srpna 2013 odsouzen k doživotnímu vězení a 3. září téhož roku spáchal v cele sebevraždu oběšením.\n\nJedna z unesených žen, Michelle Knightová, vydala v roce 2015 biografickou knihu \"Najděte mě\", podle níž byl později natočen film \"Clevelandský únos\".\n"}
{"id": "1375727", "url": "https://cs.wikipedia.org/wiki?curid=1375727", "title": "Stejnopohlavní manželství v Argentině", "text": "Stejnopohlavní manželství v Argentině\n\nStejnopohlavní manželství je v Argentině legální od 22. července 2010. \n\nArgentina byla první zemí Latinské Ameriky, druhou zemí amerického kontinentu a druhou zemí ležící na Jižní polokouli, která umožnila legalizovala stejnopohlavní sňatky na celostátní úrovni. Z celosvětového hlediska byla desátou zemí, která legalizovala stejnopohlavní manželství.\n\nV první dekádě 21. století bylo registrované partnerství legalizováno ve čtyřech argentinských jurisdikcích: Autonomní město Buenos Aires (2002), Provincii Río Negro (2003), městě Vila Carlos Paz (2007) a městě Río Cuarto (2009). Registrované partnerství poskytovalo homosexuálním párům pouze limitovaná práva a povinnosti ve srovnání s manželstvím. Vstoupit do něj mohly například pouze páry žijící ve společné domácnosti po určitou časovou dobu, zpravidla se jednalo o jeden až dva roky.\n\nRegistrované partnerství pak bylo legalizováno na celostátní úrovni od 1. srpna 2015, kdy vstoupil v účinnost nový \"Código Civil y Commercial\", který nahradil předchozí argentinský občanský zákoník. Po přijetí parlamentem v říjnu 2014 a následném podpisu argentinské prezidentky 7. října 2014 nemá registrované partnerství stejný právní status jako manželství. Nicméně je chápáno jako variantní instituce určená k zakládání rodiny, z čehož mu vyplývají také určité benefity.\n\n19. srpna 2008 oznámila vláda Cristiny Fernandézové-Kirchnerové, že by páry žijící ve společné domácnosti minimálně pět let měly mít právo na pozůstalostní důchody po zemřelých partnerech. Jednalo se tehdy o první vstřícné vládní gesto vůči homosexuálním párům, neboť zákon o neregistrovaném soužití měl platit v celé Argentině. Čtyři argentinské odbory pak následně začaly tlačit na rozšíření zdravotních benefitů Národního bezpečnostního systému i na stejnopohlavní partnery zaměstnanců, na něž se tento systém vztahuje (systém spolupracuje i s odbory v oblasti zdravotnictví). Benefity jsou přístupné pedagogům, pracovníkům bank a pojišťoven, vládním představitelům a zaměstnancům v oblasti letecké dopravy. V prosince 2005 rozhodl soudce, že věznice na území provincie Córdoba jsou povinné umožňovat stejnopohlavním partnerům osob ve výkonu trestu odnětí svobody manželské návštěvy. Stejně tak je z rozhodnutí córdobského soudu protiprávní jakkoli penalizovat homosexuální vztahy mezi vězni.\n\nDva týdny před volbami v roce 2009 vyjádřil argentinský ministr spravedlnosti Aníbal Fernández podporu legalizaci stejnopohlavního manželství na půdě Kongresu. Svá prohlášení opíral o boj s diskriminací a většinovou podporu u argentinské veřejnosti. Fernández taktéž připomněl, že bývalý prezident Argentiny Néstor Kirchner a manžel tehdejší argentinské prezidentky Cristiny Fernándezové-Kirchnerové, ve své funkci podporoval společenskou diskuzi na téma stejnopohlavního manželství. Fernándezová-Kirchnerová tehdy k této problematice nezaujímala jasný postoj. Fernández řekl, že sám osobně sepíše návrh příslušného zákona, a že se jeho resort jako jediný bude zabývat všemi jeho aspekty. Žádný návrh nebyl tou dobou prezentován.\n\nNa konci roku 2009 se Kongres zabýval dvěma návrhy zákonů - jeden z dílny Silvia Augsburgerové (Socialistická strana) a druhý z dílny Vilmy Ibarrové (Nuevo Encuentrové) - měnícími článek 172 občanského zákoníku. 27. října 2009 se návrhy zákona o stejnopohlavním manželství vedly diskuze na půdě Výboru Sněmovny poslanců pro rodinu, ženy, děti a mládež. Ibarrová řekla, že by stejnopohlavní sňatky mohly být v Argentině legální ještě v roce 2009. Debaty o návrzích pokračovaly 5. a 9. listopadu, a pak byly odloženy na březen 2010. Podle tehdejších průzkumů veřejného mínění souhlasilo s legalizací stejnopohlavního manželství 70 % Argentinců.\n\n15. dubna 2010 doporučil Výbor Sněmovny poslanců pro rodinu, ženy, děti a mládež přijetí zákona o stejnopohlavním manželství. 5. května 2010 přijala Sněmovna poslanců návrh zákona o stejnopohlavním manželství poměrem hlasů 125:109. 6. července doporučil Senátní výbor pro právní záležitosti zamítnutí návrhu. K hlasování došlo 14. července. Po dlouhé rozpravě, která trvala až do následujícího dne 15. července, byl návrh zákona o stejnopohlavním manželství přijat Senátem v poměru hlasů 33:27. 21. července byl návrh podepsán argentinskou prezidentkou Cristinou Fernándezovou-Kirchnerovou. 22. července byl nový zákon publikován v promulgační listině. Účinným se stal ten samý den. Možností uzavřít sňatek získaly homosexuální páry žijící v Argentině stejná práva a povinnosti, jako mají heterosexuální manželé, včetně možnosti adopce dětí. První manželství byla uzavřená 30. července 2010.\n\n27. července 2012 se gay pár Alejandro Grinblat a Carlos Dermgerd z Buenos Aires stali prvními muži v Latinské Americe, který měl společná rodičovská práva k nově narozenému dítěti. Jejich syn Tobias, který se stal prvním argentinským dítětem s dvěma otci v rodném listě, je biologickým dítětem jednoho z nich. Počat byl prostřednictvím surogátního mateřství.\n\n12. listopadu 2009 rozhodl soud v Buenos Aires, že manželství dvou mužů Alexe Freyere a José María Belly je v souladu s články 172 a 188 argentinského občanského zákoníku neústavní. Starosta Buenos Aires Mauricio Macri řekl, že se proti soudnímu rozhodnutí neodvolá. I tak si ale kauzu převzal argentinský nejvyšší soud. V prosinci 2009 nařídila guvernérka Tierra del Fuega Fabiana Ríosová tamnímu matričnímu úřadu gay pár oddat a registrovat jeho sňatek. 28. prosince byli oba muži oficiálně sezdáni v Ushuaie, hlavním městě argentinské provincie Tierra del Fuego. Jednalo se o první homosexuální pár v Latinské Americe, který uzavřel manželství. 14. dubna 2010 bylo manželství prohlášeno za neplatné. Jelikož nebylo soudní rozhodnutí řádně doručeno oběma stranám, zůstalo gay manželství de facto legálním. Oba muži oznámili, že jsou připraveni se v případě potřeby odvolat. Pár byl nakonec v roce 2015 rozveden. Argentinský novinář Bruno Bimbi k nim poznamenal, že ačkoliv byli oba muži homosexuální orientace, neexistoval mezi nimi žádný intimní vztah. Jediné, oč usilovali, byl boj za práva LGBT. Jejich manželství bylo tudíž bylo účelové. \n\n10. března 2010 rozhodl soudce v Buenos Aires o neplatnosti dalšího homosexuálního manželství, tentokrát mezi Damiánem Barnathem a Jorgem Estebanem Salazerem Capónem. 16. dubna bylo zrušeno v pořadí již třetí stejnopohlavní manželství. Soudce ve svém rozsudku zneplatňujícím sňatek dvou žen poznamenal, že matriční úřady v Buenos Aires rozeznávají pouze manželství mezi mužem a ženou. Správní soudkyně Elena Liberatori později toto rozhodnutí zrušila a rozhodla, aby lesbické manželství bylo opětovně deklarováno jako platné. Příslušné matrice rovněž nařídila, aby soudu doručila zneplatněnou manželskou licenci.\nPo prvním legalizovaném stejnopohlavním manželství v prosinci 2009 se sedm dalších homosexuálních párů dožadovalo práva na uzavření manželství, a to před přijetím celostátního zákona, který legalizoval v Argentině homosexuální sňatky. The Supreme Court was hearing several cases concerning the right of same-sex couples to marry. 2. července 2010 některá média informovala, že Nejvyšší soud Argentiny rozhodl v případě Maríe Rachidové a Claudie Castrové, že články 172 a 188 argentinského občanského zákoníku jsou neústavní.\n\nPočet homosexuálních párů, které v Argentině uzavřely manželství, je podle jednotlivých provincií následující:\nRok po přijetí zákona o stejnopohlavním manželství bylo v Argentině uzavřeno celkem 9 362 homosexuálních sňatků, z toho se 2 683 odehrálo na území federálního distriktu Buenos Aires a 1 998 v provincii Buenos Aires.\n\nSedm let od legalizace stejnopohlavního manželství bylo v Artentině uzavřeno 16 200 homosexuálních sňatků, z toho 4 286 na území federálního distriktu Buenos Aires a 3 836 v provincii Buenos Aires. Jelikož argentinské zákony povolují uzavřít manželství jak tuzemcům, tak i cizozemcům, využívají možnosti uzavřít manželství i zahraniční homosexuální páry, většinou ze sousední Paraguaye a Chile. Argentina, zejména pak její hlavní město Buenos Aires, si tímto krokem vybudovala postavení nejpopulárnější destinace pro homosexuální páry, které se chystají uzavřít manželství.\n\nDo července 2018 bylo v Argentině uzavřeno 18 000 stejnopohlavních manželství.\n\nPodle průzkumu Pew Research Center uskutečněném od 15. listopadu 2013 do 8. ledna 2014 podporovalo stejnopohlavní manželství 52 % Argentinců, zatímco 40 % bylo proti.\n\nPrůzkum Ipsos z roku 2015 shledal nárůst podpory stejnopohlavního manželství z 52 % na 59 %. Dalších 16 % podporovalo registrované partnerství, nebo jinou formu soužití homosexuálních párů.\n\nPodle AmericasBarometer z roku 2017 souhlasilo se stejnopohlavním manželství 65 % Argentinců.\n\n"}
{"id": "1375730", "url": "https://cs.wikipedia.org/wiki?curid=1375730", "title": "Rubio", "text": "Rubio\n\nRubio (španělsky „světlovlasý“) je příjmení těchto osobností:\n\n"}
{"id": "1375735", "url": "https://cs.wikipedia.org/wiki?curid=1375735", "title": "Alexander Klimáček", "text": "Alexander Klimáček\n\nAlexander Klimáček ( 17. března 1885, Stará Turá – 17. prosince 1918, Liptovský Mikuláš ) byl slovenský redaktor, autor a knihkupec.\n\nV letech 1890–1896 navštěvoval lidovou školu, v období let 1896–1904 studoval na gymnáziu v Ružomberku. Byl administrátorem časopisu \"Národný hlásnik\" v Martine, v roce 1909–1910 redaktorem časopisu \"Prúdy,\" který vycházel v Bratislavě. V období let 1910–1914 působil jako knihkupec v Ružomberku, současně v letech 1912–1914 byl redaktorem a vydavatelem \"Veselých novin\". V roce 1914 žil ve Švýcarsku, pak v Praze. V letech 1907–1910 byl autorem krátkých próz pesimistického charakteru v časopisech: \"Prúdy\", \"Dennica\" a \"Robotnické noviny\". V roce 1912 byl účastníkem ankety o organizaci slovenského knihkupectví, doporučoval založit lidové knihkupectví nebo nakladatelství družstevního typu, které by kolportovalo slovenské knihy.\n\nAlexander Klimáček v roce 1912 vydal dvě série pohlednic ze západní části Tater a Chočských vrchů. Jejich výrobcem byla známá firma Stengel z Drážďan. Popisy obrázků u obou vydavatelů byly buď v češtině nebo v maďarštině.\n\nJeho synem byl Fedor Klimáček.\n\n"}
{"id": "1375736", "url": "https://cs.wikipedia.org/wiki?curid=1375736", "title": "Syrian Air", "text": "Syrian Air\n\nSyrian Air či Syrian Arab Airlines (arabsky: مؤسسة الطيران العربية السورية‎) (ICAO: SYR, IATA: RB) je syrská letecká společnost se sídlem v Damašku na zdejším mezinárodním letišti. Byla založena v roce 1946. K roku 2017 létá do 14 destinací, má flotilu 9 letounů. Činnost je značně omezena syrskou občanskou válkou.\n\n"}
{"id": "1375743", "url": "https://cs.wikipedia.org/wiki?curid=1375743", "title": "Jarkko Ahola", "text": "Jarkko Ahola\n\nJarkko Kalevi Ahola (* 24. srpna 1977 Toijala) je finský umělec, skladatel a zpěvák. Nyní je na sólové dráze.\n\nByl vokalistou, baskytaristou a jedním ze tří písničkářů skupiny Teräsbetoni. Také je členem finské symphonic metalové cover skupiny Northern Kings spolu s Marcem Hietalou z Nightwish, Tarot a Sapattivuosi, Tonym Kakko ze Sonata Arctica a Juha-Pekka Leppäluotem z Charon a Harmaja. Mimo to měl svůj vlastní projekt - skupinu AHOLA.\n\nDále byl součástí skupin Dreamtale, Cosmic Spell a Helmisetti. Kromě toho se Jarkko zúčastnil projektu Raskasta Joulua, zaměřeným na propojení metalových zvuků s vánočními koledami. V roce 2013 se podílel na projektu Sil United, kde působil v roli zpěváka. Na projektu se také podílel Maxim Samosvat, Konstantin Seleznev, Darius Stavrovich.\n\nNa baskytaru hraje jako levák, ale hraje na akustické kytary pro praváky, otočené vzhůru nohama (bez výměny pořadí strun).\n\n"}
{"id": "1375746", "url": "https://cs.wikipedia.org/wiki?curid=1375746", "title": "Minská skupina", "text": "Minská skupina\n\nMinská skupina je jedním z orgánů Organizace pro bezpečnost a spolupráci v Evropě (OBSE). V souladu s hlavním cílem OBSE, tedy sloužit jako fórum pro vyjednávání a rozhovory mezi členskými státy v oblasti bezpečnosti , je také záměrem Minské skupiny urovnání konfliktu o Náhorní Karabach v oblasti Kavkazu. Mise OBSE se v současné době nacházejí na 15 místech v Evropě a kavkazský region tedy není výjimkou. \n\nPrvní polovina 90. let přinesla do evropského dění velké množství událostí, od rozpadu SSSR až po vznik četných etnických konfliktů. OBSE musela k nastalé situaci zaujmout postoj, který by přinesl řešení. Konflikt o Náhorní Karabach byl jedním z míst, kde postupně docházelo k válečné krizi, proto tehdejší Rada ministrů navrhovala založení speciální instituce zaměřené jen a pouze na Náhorní Karabach. K jejímu založení nakonec došlo v roce 1994, během již dříve zmíněného Summitu OBSE v Budapešti, a dostala název Minská skupina. Jejím cílem bylo dohlížet na dění v oblasti Náhorního Karabachu, monitorovat jednání všech aktérů a také fungovat jako fórum pro vyjednávání o mírovém řešení. Od doby vzniku této skupiny byly vkládány velké naděje do reálné možnosti ukončení konfliktu, ovšem prozatím nebylo dosaženo žádných zásadních změn a úspěchů.\n\nV současné době v oblasti působí tzv. Zástupce úřadujícího předsedy OBSE pro Minskou skupinu, jehož kancelář se nachází ve Tbilisi, ale navštěvuje také úřady sídlící v Baku, Jerevanu a v Náhorním Karabachu. Již od roku 1997 je tímto zástupcem Andrzej Kasprzyk z Polska, který byl již několikrát znovuzvolen.\n\nPochyby a kritika nejčastěji směřují k zastoupení států v předsednictvu Minské skupiny, tedy Ruska, Francie, Spojených států amerických, tzv. „Troiky. Někteří autoři se domnívají, že motivací těchto tří politických aktérů není konflikt zdárně ukončit, nýbrž ochránit své vlastní postavení a význam v regionu. Kromě již zmíněných tří předsedající států sdružuje OBSE Minská skupina dalších osm zemí. Arménie a Ázerbájdžán mají své členství zajištěné samotnou podstatou konfliktu, kdy jejich přítomnost je podmínkou při mírových jednáních. Mezi další členy poté řadíme Bělorusko, Německo, Itálii, Švédsko, Finsko a Turecko.\n\nHlavním prostředkem využívaným na půdě Minské skupiny jsou mezinárodní jednání všech zúčastněných stran. Od roku 2008 do současnosti proběhlo celkem 11 pokusů o urovnání konfliktu. Žádný z nich ovšem neskončil úspěchem. Vývoj návrhů, které vzešly z jednání skupiny o možném skončení konfliktu o Náhorní Karabach, lze shrnout do čtyř fází. Rok 1997 přinesl dva odlišné přístupy. Prvním přístupem k řešení byl tzv. „package deal“, jehož podstatou bylo přijetí všech požadavků najednou, tedy komplexně a bezpodmínečně. Obsahem tohoto nástroje bylo stažení vojsk a konec ozbrojování na obou stranách konfliktu a následné uznání autonomního statusu Náhorního Karabachu. Zahrnuta byla ovšem také podmínka ohledně sedmi ázerbájdžánských regionů, tehdy již okupovaných Arménií, jež měly připadnout zpět pod správu Ázerbájdžánu. Právě tato podmínka byla důvodem, proč se Arménie nakonec postavila proti „package deal“. Druhý přístup vznikl v září téhož roku a nesl název „step by step“. Zásadním rozdílem zde bylo rozdělení postupu do dvou oddělených fází, přičemž druhá fáze byla podmíněna splněním fáze předchozí. První podmínkou bylo tehdy vyřešení a stažení vojsk z území Ázerbájdžánu, na což navazovalo vyřešení statusu Náhorního Karabachu. Vedení mezinárodně nezávislé Náhorně-karabašské republiky ovšem považovalo druhou fázi zásadně podmíněnou fází první a zároveň vyžadovalo úplnou a kompletní nezávislost svého území. Ačkoliv tedy Arménie i Ázerbájdžán tento postup řešení schválily, byl to Náhorní Karabach, kdo ho nakonec odmítl. Až do roku 2007 OBSE nepřišlo s žádným dalším zásadním návrhem.\n\nTzv. Madridské principy z roku 2007 (později došlo k jejich aktualizaci v roce 2009) obsahovaly celkem 6 základních pravidel. Byly jimi: \n\nVšechna tato pravidla byla založena na třech základních principech Helsinského závěrečného aktu. Problémem však bylo, že každá ze zúčastněných stran prohlašovala jeden z principů jako ten nejdůležitější. Arménie a Náhorní Karabach kladly význam na právo sebeurčení, zatímco Ázerbájdžán vyzdvihoval právo na územní integritu státu. Neshody ohledně těchto principů nakonec opět ukončily aplikaci Madridských principů. Další oficiální postup nebyl od té doby navržen. Teoreticky zvažovanou variantou již bylo také referendum týkající se statusu oblasti Náhorního Karabachu – možnostmi by bylo připojení NK k Arménii, autonomie pod správou Ázerbájdžánu či úplná nezávislost NK. Otázkou však zůstává, který národ by měl v referendu odpovídat. Je jisté, že volba respondentů by předem určila pravděpodobnost výsledku s ohledem na veřejně známé preference všech zúčastněných stran.\n"}
{"id": "1375750", "url": "https://cs.wikipedia.org/wiki?curid=1375750", "title": "Große Olympiaschanze", "text": "Große Olympiaschanze\n\nGroße Olympiaschanze je stadion se skokanským můstkem v Garmisch-Partenkirchenu v Bavorsku v Německu. Pojme 35 000 diváků. Byl hlavním centrem dění během Zimních olympijských her v roce 1936. Každoročně se zde pořádá druhý závod slavného Turné čtyř můstků.\n\nByl slavnostně otevřen při oslavách Nového roku v roce 1921. Před Zimními olympijskými hrami v roce 1936 byl přestavěn a jeho kapacita byla pro 40 000 lidí. Kromě zahajovacího a závěrečného ceremoniálu se zde také soutěžilo ve skocích na lyžích, severské kombinaci a běhu na lyžích.\n\nJeho dnešní podoba je z roku 1940, kdy měl hostit Zimní olympijské hry 1940, ale kvůli Druhé světové války byla zrušena. Původně se měla odehrávat v Sapporu, ale kvůli čínsko-japonské válce byla udělena Garmisch-Partenkirchenu.\n\nV roce 1950 zde byla postavena ocelová točitá věž a roku 1976 byl zcela přestavěn. Dále byl rekonstruován v roce 1996, ale nejvýraznější rekonstrukcí prošel v roce 2007, kdy byl zmodernizován a byl vybudován nový skokanský můstek, kvůli požadovanému přechodu na pokročilé technické normy Mezinárodní lyžařské federace (FIS). Jeho celková výška činí 125 m.\n\nRekord můstku zde v současnosti drží švýcarský skokan Simon Ammann, který zde 1. ledna 2010 doskočil do vzdálenosti 143,5 m.\n"}
{"id": "1375751", "url": "https://cs.wikipedia.org/wiki?curid=1375751", "title": "Střevlík měděný", "text": "Střevlík měděný\n\nStřevlík měděný (\"Carabus cancellatus\") je dravý brouk, dříve velmi rozšířený a hojný zástupce čeledi střevlíkovitých v Česku. Na stránkách Natura Bohemica označen statusem NT = téměř ohrožený druh v ČR. \n\nMírné pásmo Evropy. Od severního Španělska a střední Itálii na jihu po střední Skandinávii na severu. Zavlečen byl i do Severní Ameriky.\n\nŽije na polích, loukách, v zahradách, v otevřené krajině, od rovin po hory asi 1000 metrů nad mořem. Obvykle je možné ho najít od dubna do září, zejména pod kameny, v listí a zbytcích rostlin. Přezimuje v komůrkách až 50 cm hluboko v půdě.\n\nStřevlík měděný dosahuje délky těla 16 až 32 milimetrů. Barva je velmi variabilní a pohybuje se v odstínech bronzových a měděných barev, vzácně až po černou. Je to převážně noční aktivní dravec, živí se hmyzem, jeho larvami, žížalami a plži. Samičky kladou na jaře do půdy 30–45 vajíček. Larvy se několikrát svlékají, před svlékáním se vždy zahrabávají do půdy. Vyvíjejí se asi dva měsíce, od června do července. Přezimuje imago. Typickým znakem brouků je červená barva prvního segmentu antény a stehna nohou. Při ohrožení může vystříknout sekret až do vzdálenosti 25 cm. Je známo 10 poddruhů.\n\n\n"}
{"id": "1375755", "url": "https://cs.wikipedia.org/wiki?curid=1375755", "title": "Slovenské robotnícke noviny", "text": "Slovenské robotnícke noviny\n\nSlovenské robotnícke noviny byly slovenské sociálnědemokratické noviny, které vycházely v Pressburgu. Vznikly v říjnu 1904. Noviny byly ekonomicky a politicky podporovány českými sociálními demokraty ve Vídni. Emanuel Lehocký byl zakladatelem a redaktorem novin.\n\nKritika Slovenských sociálních demokratů proti Sociálně demokratické straně Uherska o selhání strany při podpoře slovenských dělnických novin, vedla k rozdělení strany. Následující rok 1905 Slovenští sociální demokraté založili svou vlastní stranu.\n\nV roce 1908 byl Emanuel Lehocký odsouzen na dva měsíce vězení.\n"}
{"id": "1375756", "url": "https://cs.wikipedia.org/wiki?curid=1375756", "title": "Bondarenko", "text": "Bondarenko\n\nBondarenko (Бондаренко) je příjmení pocházející z ukrajinského slova \"bondar\" (bednář). Je pátým nejčastějším příjmením na Ukrajině. Nositeli jsou:\n\n"}
{"id": "1375757", "url": "https://cs.wikipedia.org/wiki?curid=1375757", "title": "Nerodič", "text": "Nerodič\n\nNerodič je český dokumentární film z roku 2017, který režírovala Jana Počtová podle vlastního scénáře. Dokument zachycuje různé pohledy na rodičovství v moderních rodinách.\n\nFilm zachycuje šest odlišných rodin, které se různě vyrovnávají s výchovou dětí:\n\n"}
{"id": "1375761", "url": "https://cs.wikipedia.org/wiki?curid=1375761", "title": "Restio quadratus", "text": "Restio quadratus\n\nRestio quadratus je trávovitá, 1 až 2 m vysoká rostlina rostoucí na jihu Afriky v Jihoafrické republice, převážně v provincii Západní Kapsko. Tato dvoudomá, vytrvalá bylina bývá s dalšími, asi devadesáti druhy rodu lanovec, součásti rostlinné formace fynbos.\n\nVyskytuje se na živinově chudých, hrubozrnných a kyselých půdách, kde jsou srážky kumulované převážně do zimního období a jejich celoroční průměr převyšuje 250 mm. Plně se přizpůsobila výraznému letnímu suchu provázenému občasnými požáry. Nejlépe roste na plném slunci, ve vlhké, ale dobře odvodněné půdě a na místech s pravidelně vanoucími větry zajišťující opylování. Většinou se vyskytuje v nadmořské výšce od 100 až do 1400 m n. m.\n\nSnese krátkodobý pokles teploty pod -5 °C, případně mrazem poškozená nadzemní část obvykle obrazí nebo povyroste nová bylina z oddenku. Obdobně je tomu i při požáru, kdy po shoření lodyhy vyroste z nepoškozené kořenové hlavy nebo oddenku nová rostlina. Oheň je na úrovní terénu nejchladnější a většinu vypadaných semen nepoškodí, naopak jeho kouř mnohonásobně zvyšuje jejich klíčivost. Přirozené škůdce rostliny nemají.\nVytrvalá, dvoudomá bylina s rozvětvenými lodyhami vysokými 1 až 2 metry vyrůstající z dlouhých, plazivých oddenků. Vytvářejí rozsáhlé polykormony a v krátké době může jedna rostlina obsadit prostor o průměru až 1,5 m. Pevné lodyhy jsou na průřezu hranaté, průměrně 5 mm tlusté, hladké, leskle zelené a zajišťují rostlině fotosyntézu. Listy jsou redukované na papírovité, zprvu olivové a později nahnědlé barvy, těsně přitisknuté, vytrvalé pochvy dlouhé 1 až 6 cm, které jsou na konci špičaté. V kolénkách plodných lodyh vyrůstají shluky tenkých, sterilních, větvících se lodyh, které mnohdy vypadající jako listy přesliček.\n\nJednopohlavné květenství, vyrůstající z paždí listenů u vrcholu lodyhy, se skládá z více než padesáti klásků sestavených do lat chráněných vytrvalým toulcem. Samčí rostlina má 25 až 35 cm dlouhé a 5 až 8 cm široké květenství s eliptickými či vejčitými klásky, které mají krátké stopky nebo přisedají. Klásky bývají dlouhé 4 až 8 mm, široké 2 až 5 mm a mívají tři až osm květů 2 mm velkých. Nerozlišené šupinovité okvětí je asi 2 mm dlouhé a vyrůstá ve dvou kruzích, ve vnitřním jsou kratší. Blanité, vejčité, zašpičatělé plevy, jsou asi 2 mm velké. Samčí květ obsahuje tři tyčinky se žlutými prašníky a zakrnělý semeník. V době kvetení uvolňují prašníky velké množství pylu. Samičí rostlině vyrůstá ve stejnou dobu 20 až 35 cm dlouhé a 8 až 12 cm široké květenství s klásky dlouhými 5 až 10 mm. Klásky obsahují jeden až čtyři květy velké asi 3 mm a jednu až tři vejčité, zašpičatělé plevy dlouhé 3 mm. Stejně dlouhé šupinky okvětí mají na délku 3 mm. V samičím květu jsou tři patyčinky, svrchní jedno až třípouzdrý semeník se třemi pérovitými bliznami. Rostlina neobsahuje nektar a nevonící květy se opylují pylem přenášeným větrem.\n\nPlody jsou drobné, pukavé tobolky obsahující elipsoidní, hnědá, hladká semena asi 1,3 mm velká. Semena souží k rozmnožování, nejlépe klíčí po \"ošetření\" kouřem. Přirozeně se rozšiřují větrem, významnější živočišné rozsévače nemají. Semenáčky potřebují během prvých dvou měsíců dostatek vláhy, nejlépe vzcházení po vysetí na počátku období dešťů.\n\nRestio quadratus je rostlinou bez valného ekonomického významu. Jeho lodyhy se používají nanejvýše na výrobu hrubých košťat a rohoží, v minulosti sloužil k pokrývání střech primitivních obydlí. Obsahuje v pletivu velké množství taninu a býložravci jej nespásají. Vysazuje se též na svazích pro zpevnění půdy, což svými rozrůstajícími se oddenky dobře splňuje.\n\nKvetoucí lodyhy se používají jako přízdoba k řezaných květin. Někdy se pěstuje jako zahradní okrasná rostlina, samičí rostliny jsou se svými latami dlouze vytrvalých květů mnohem atraktivnější. Stává se oblíbenou zahradní rostlinou i na severní polokouli, ve středoevropských podmínkách je ovšem nutné zajistit přezimování na mrazuprostém místě. Lodyhy staré tři roky postupně chřadnou, málo kvetou a je vhodné je odříznout na úrovni terénu.\n\n"}
{"id": "1375763", "url": "https://cs.wikipedia.org/wiki?curid=1375763", "title": "Zámečnická (Praha)", "text": "Zámečnická (Praha)\n\nZámečnická je ulice v Hloubětíně na Praze 14, která spojuje ulici Zelenečskou a Mochovskou. Má přibližný severojižní průběh. Nazvána je podle profese strojního zámečníka, který se zabývá obráběním kovů.\n\nUlice je součástí sídliště Hloubětín, vznikla a byla pojmenována v roce 1962. Název patří do stejné skupiny jako Slévačská, Nástrojářská a Soustružnická.\n\nZápadní stranu tvoří dva k ulici kolmo postavené šestipodlažní domy s pěti vchody, východní stranu tvoří víceúčelové hřiště ZŠ Tolerance. Ulice je v celém profilu jednosměrná.\n\n"}
{"id": "1375772", "url": "https://cs.wikipedia.org/wiki?curid=1375772", "title": "Stardew Valley", "text": "Stardew Valley\n\nStardew Valley je nezávislý farmářský RPG simulátor vyvíjený Ericem \"ConcernedApe\" Baronem a vydaný studiem Chucklefish. Hra byla vydána pro Microsoft Windows v únoru 2016, později v tomto roce pro macOS, Linux, PlayStation 4 a Xbox One. Port pro Nintendo Switch byl vydán v říjnu 2017 a v blízké době se očekává port pro PlayStation Vita.\n\nHra je silně inspirována herní sérií \"Harvest Moon\". Eric Barone ve \"Stardew Valley\" vyřešil některé nedostatky těchto her, což využil jako příležitost k zlepšení svých programovacích a designových schopností. Celou hru vyvíjel sám po dobu 4 let a často komunikoval s komunitou, aby ke hře dostal zpětnou vazbu. Chucklefish oslovilo Barona zhruba v polovině vývoje s nabídkou vydání hry, což mu umožnilo se více soustředit na její dokončení.\n\nVe hře hráč převezme roli postavy, která, aby unikla od ruchu práce v kanceláři, převezme dědečkovu zchátralou farmu v místě zvaném Stardew Valley. Hráč spravuje čas a energii postavy, která uklízí farmu, zasazuje a stará se o plodiny, chová hospodářská zvířata, vyrábí různé věci a přístroje, těží rudu a zapojuje se do společenských aktivit (včetně vztahů a manželství) s různými obyvateli města, přičemž získává herní měnu k rozšíření farmy. Hra je vedena otevřeně, umožňuje hráči dělat činnosti, které v danou chvíli uzná za vhodné.\n"}
{"id": "1375774", "url": "https://cs.wikipedia.org/wiki?curid=1375774", "title": "Hornohradský potok", "text": "Hornohradský potok\n\nHornohradský potok je vodní tok v Krušných horách a Doupovských horách v okrese Karlovy Vary v Karlovarském kraji, levostranný přítok Ohře.\n\nDélka toku měří 8,3 km, plocha povodí činí 13,21 km².\n\nPotok pramení v nadmořské výšce 1050 metrů na západním svahu vrchu Meluzína (1097 m) v Krušných horách. Pramen se nachází hranici Karlovarského a Ústeckého kraje. Tok potoka míří stále jižním směrem. Nad hradem Hauenštejn v osadě Horní Hrad, části obce Krásný Les přitéká do přírodního parku Stráž nad Ohří. Pod Horním Hradem opouští Krušné hory a pokračuje v Doupovských horách, kde zleva přibírá Osvinovský potok. Jihovýchodním směrem teče v zařízlém údolí pod srázy okolních kopců, v úseku mezi Damicemi a Stráží nad Ohří podtéká silnici I/13 a vlévá se zleva do Ohře na jejím 142,6 říčním kilometru.\n"}
{"id": "1375775", "url": "https://cs.wikipedia.org/wiki?curid=1375775", "title": "SkyWay", "text": "SkyWay\n\nSkyWay (\"String Transport\") je koncept vyvýšeného lehkého transportního systému, za použití předpjaté jednosměrné kolejnice s předpjatými kabely (\"\"vlákny\"\") a vyplněné betonem.\n\nSystém je navrhnut, jak pro převoz pasažérů, tak i nákladu. Skládá se ze dvou základních typů struktury kolejnic a samotných kolejových vozidel (systém připomíná lanové dráhy).\n\nFinanční regulační orgány upozornily veřejnost na rizikové investice do infrastrukturních projektů SkyWay.\n\nProjekt byl koncipován běloruským inženýrem a vynálezcem Anatolyem Yunitskiym z období po roku 1980. \n\nPrvotní koncept vláknové dopravy SkyWay byl otestován v Rusku. Následně po prvotních testech byl koncept opuštěn a státní univerzita v Moskvě zabývající se vlakovou dopravou vydala v roce 2008 rozhodnutí, ve kterém shledává projekt \"\"neuskutečnitelný a nebezpečný\"\". Podle rozhodnutí je tento způsob dopravy plný defektů, nerealistických programových požadavků a s zabudovanou poruchou představovanou neposkytováním rovnoměrně plynulé dopravy a bez jednoznačných prvků ovládání. Také oznámilo, že je tento způsob dopravy spojen s velkým rizikem souvisejícím s případem přetržení lana, kdy by takový scénář mohl zranit i zabít pasažéry uvnitř vozu.\n\nV roce 2016 rada odborníků spadajících pod ruské ministerstvo dopravy označilo systém SkyWay za inovativní a pokrokový, nicméně pouze v teorii.. \n\nNebyly žádné další informace o výsledku tohoto posouzení ani o jakékoliv smlouvě mezi ruskou vládou a SkyWay.\n\nPrvní zkoušková dráha plné velikosti byla vybudována v ruském městě Ozyory (v oblasti Moskvy) v roce 2001. Tato zkoušková dráha má duté kolejnice podporované smotanými provazy a rozmetadla, na rozdíl od jednotného vlákna, které je navrhované v současnosti. Délka testovací dráhy byla kolem 150 metrů. Z důvodu postrádání investorů a financí. Pro tuto dráhu, nebylo, ani vystavěné specifické vozítko. Byl využit modifikovaný ZiL-131 s ocelovými koly místo normálního typu kol. Později bylo toto místo opuštěno a konstrukce byla rozebrána.\n\nDalší dráha prototypu s celkem třemi trasami je konstruována v městě Maryina Horka v Bělorusku. Výstavba probíhá od roku 2015 a měla by být dokončena během roku 2018. Od roku 2016 započaly testy jezdicích kapsulí o velmi malých rychlostech. Celkem tři typy se týkají způsobu přepravy nákladu a vysoko-rychlostní městské dráhy a lehké pomalejší dráhy.\n\nPozději v roce 2013 vytvořil Yunitsky novou společnost Rail SkyWay Systems Ltd. Započal využívat k financování sponzorských darů od veřejnosti a partnerský marketing jako způsob hospodaření na získání zdrojů na projekt od roku 2014. \n\nV roce 2014 byly opět aktivní plány na vybudování první testovací dráhy v Litvě.\n\nNicméně tento projekt byl zrušen v roce 2014 vzhledem k podezřením na peněžní podvody sledovaného Litevskou bankou, která varovala investory, že neznámí jednotlivci nabádali občany, aby investovali do \"\"transportního systému vláknové dopravy\"\" koupí on-line podílů od soukromé limitované společnosti, ovšem bez povolení vydaného odpovědnou místní administrativní autoritou.\n\nDvacátého šestého května 2017 soudní kancelář ve městě Vilnius rozhodla pozastavit řízení zabývající se odkrytí ilegálních finančních aktivit v práci organizace vytvořené Anatolyem Yunitskym v Litvě.\n\nV roce 2017 plánovala společnost stojící za SkyWay o vybudování tohoto typu dopravy v indickém státu Jharkhand ve městě Dharamsala.V květnu 2017 bylo sestaveno a podepsáno oboustranné memorandum státu Himáčalpradéš a Sky Way Technology Corporation. \n\nV červenci 2017 uvedl Economic Times, že průběh projektu směřuje ke kontroverzi, když byly vzneseny pochyby přes pověření na práci běloruské SkyWay Technologies společně s obavami o udržení projektu transportní dopravy v bezpečném chodu. Místní státní kongres byl kritizován za podepsání společného rozhodnutí o výstavbě s firmou, která nemá žádné aktuální projekty v chodu nikde na světě. Následně byly vzneseny pochyby o bezpečnosti a celkové výstavbě projektu.\n\nMnoho národních bank a regulačních agentur upozornilo veřejnost na aktivity spojené s financováním infrastrukturních projektů SkyWay. První varování bylo vydáno v roce 2014 v Litvě. Litevská banka toto varování široce sdělila, „aby bylo známo, že ve všech zemích je tato společnost zapojena do nelegálních činností“.\n\nOd té doby byla v mnoha zemích vydána varování přizpůsobená specifickým aktivitám společností, které získávají finanční prostředky na projekty SkyWay v jednotlivých zemích. Mezi tyto země patří: Belgie, Česká republika, Estonsko, Indonésie, Itálie, Lotyšsko, Německo,Nový Zéland, Řecko, a Slovensko.\n\n"}
{"id": "1375779", "url": "https://cs.wikipedia.org/wiki?curid=1375779", "title": "Mistrovství Československa jednotlivců na klasické ploché dráze 1955", "text": "Mistrovství Československa jednotlivců na klasické ploché dráze 1955\n\nMistrovství Československa jednotlivců na klasické ploché dráze 1955 se skládalo z 4 závodů.\n\n\nns – nestartoval\n\n"}
{"id": "1375782", "url": "https://cs.wikipedia.org/wiki?curid=1375782", "title": "Mistrovství Československa jednotlivců na klasické ploché dráze 1956", "text": "Mistrovství Československa jednotlivců na klasické ploché dráze 1956\n\nMistrovství Československa jednotlivců na klasické ploché dráze 1956 se skládalo z 4 závodů.\n\nZapočítávali se 3 nejlepší výsledky.\n\nns - nestartoval\n\n"}
{"id": "1375784", "url": "https://cs.wikipedia.org/wiki?curid=1375784", "title": "Mistrovství Československa jednotlivců na klasické ploché dráze 1957", "text": "Mistrovství Československa jednotlivců na klasické ploché dráze 1957\n\nMistrovství Československa jednotlivců na klasické ploché dráze 1957 se skládalo z 3 závodů.\n\n\nns - nestartoval\n\n"}
{"id": "1375786", "url": "https://cs.wikipedia.org/wiki?curid=1375786", "title": "Nigrita", "text": "Nigrita\n\nNigrita (řecky Νιγρίτα) je město v řeckém kraji Střední Makedonie. Leží blízko poloostrova Chalkidiki, u města Serres. Žije zde 10 000 obyvatel.\n\nMěsto bylo založeno v pozdně byzantském období, usadili se tu obyvatelé z okolních území. Největšího významu dosáhlo v tureckém období, kdy se stalo důležitým centrem řeckého obchodu. Nigrita a její okolí byly známé v turečtině jako \"Köcök Yunan\" (Malé Řecko), protože obyvatelé města byli převážně Řekové. Severně od Nigrity potom žili Bulhaři, resp. slovanské obyvatelstvo. Nigrita byla v roce 1912 přičleněna ke Řecku, známým místním bojovníkem proti Turkům byl kapitán Jaklis. Bulharská menšina se vystěhovala do Bulharska, po roce 1923 se zde usadili i maloasijští Řekové.\n\nV současné době je Nigrita známá svým tradičním karnevalem, jehož původ sahá do starověkých oslav na počest boha Dionýsa.\n"}
{"id": "1375787", "url": "https://cs.wikipedia.org/wiki?curid=1375787", "title": "Zdeněk Zmeškal", "text": "Zdeněk Zmeškal\n\nZdeněk Zmeškal (* prosinec 1957, Krnov) je český ekonom a vysokoškolský pedagog. \n\nAbsolvoval Gymnázium v Bruntále (1977). Dále vysokoškolské vzdělání (1981), obor Ekonomika a řízení průmyslu, doktorské studium (1996), obor Systémové inženýrství, habilitaci (1999), obor Podnikatelství a management, profesorské řízení (2004) v oboru Finance, Ekonomická fakulta, VŠB-TU v Ostravě.\n\nProfesně působil v letech 1980 až 1994 jako ekonom a výzkumný pracovník, VÚHŽ Dobrá. Potom nastoupil na Ekonomickou fakultu, VŠB TU v Ostravě, postupně v pozicích odborný asistent, docent, profesor. V letech 2002 až 2008 byl zástupcem vedoucí katedry financí, v letech 2008 až 2016 proděkan pro výzkum a doktorská studia, následně od roku 2016 do 2019 byl děkanem, Ekonomická fakulta, VŠB-TU Ostrava.\n\nOdborně se zaměřuje na finance, finanční modelování, rozhodování za rizika, vícekriteriální rozhodování, oceňování finančních derivátů, reálné opce, fuzzy-stochastické modelování.\n\n"}
{"id": "1375788", "url": "https://cs.wikipedia.org/wiki?curid=1375788", "title": "Pylos (město)", "text": "Pylos (město)\n\nPylos (řecky Πύλος, do konce 19. století Νεόκαστρο/Neokastro, doslova Nová pevnost, italsky Navarino, je jméno zálivu a městečka na západním pobřeží Peloponésu, v kraji Messinia v Řecku. V současnosti je hlavním městem okresu Pylia. Město Pylos má 2 561 obyvatel, okres Pylia měl v roce 2001 celkem 5 402 obyvatel.\n\nMěsto Pylos má bohatou historii, která sahá až do mykénského období. Bylo místem tří významných vojenských bitev:\n\n\nPylos se zmiňuje již v Homérovy Iliadě jako sídlo krále Nestóra. Podle Homéra patřil Nestor k nejstarším účastníkům trojské války a proto si ho Achájové velmi vážili. Vystupoval vždy rozvážně a umírněně.\n\nV roce 1952 archeologové Carl Blegen a Konstantinos Kuruniotis objevili na břehu mořské zátoky rozsáhlý palác z doby bronzové, který určili jako Nestorův palác. V Pyle se našly i tabulky s lineárním písmem B, které svědčí o vojenském nebezpečí na konci 13. století př. n. l. Podle těchto tabulek bylo území města a mořské pobřeží rozděleno na asi deset vojenských sektorů, kterým veleli jednotliví vojenští náčelníci a tím byly přiděleny určité vojenské jednotky a bojové vozy.\nV klasickém starověku význam města upadl, patřilo pod spartský vliv. V 6 stol. se město nazývalo \"Zonklos\", ale ve stejné době bylo vypleněno Avary a Slovany. Od té doby se nazývá \"Navarino\", od řeckých slov \"Neo Avarin, tedy nové Avarovo\". Takto se město jmenovalo i za benátské nadvlády, kdy se význam zvýšil a pokračoval i během turecké správy. Turecký cestovatel Evlija Čelebi v 16. století ve svých cestopisech uváděl, že město má pěkné velké náměstí, kde se scházejí obyvatelé a hrají různé stolní hry a celé město je ve stínu stromů a keřů. V 19. století, během Řecké války za nezávislost, město osvobodili řečtí revolucionáři, bratři Jeorgakis a Nikolaos Ikonomidisové. Podařilo se jim to nicméně jen na krátkou dobu; brzy jej obsadil Ibrahim Paša a v konečné námořní bitvě u Navarina byli Turci zničení společnými silami některých evropských mocností. Po osvobození byl městu vrácen starověký název Pylos.\n\n"}
{"id": "1375790", "url": "https://cs.wikipedia.org/wiki?curid=1375790", "title": "Artemida (Attika)", "text": "Artemida (Attika)\n\nArtemida (řecky Αρτέμιδα, do 19. století Λούτσα, Lutsa) je město v Řecku, v kraji Attika, 25 km od Athén. V roce 2011 zde žilo 21 488 obyvatel.\n\nMísto bylo osídleno již od konce 3. tisíciletí př. n. l. První obyvatelé byli Pelasgové. V období antiky, podobně jako na celém poloostrově Attika i zde žil řecký kmen Iónů. Dnešní Artemida byla součástí města Braurón, kde stál chrám bohyně Artemis, který podle legendy založil Orestés a Ífigeneia. Rozvaliny chrámu jsou zachovány dodnes. V 14. století se zde usadili albánsky mluvící Arvaniti a město pojmenovali albánským názvem (Lutsa znamená v albánském jazyce místo u přístavu). \n\nV 19. století byla centrální část dnešního Řecka osvobozena od turecké nadvlády a město Artemida bylo tehdy jen malou vesnicí s převážně albánsky mluvícím obyvatelstvem. Nový název, který byl později uveden, měl odkázat na antické dějiny Řecka. V 20. století se zde usadilo mnoho řeckého obyvatelstva z různých oblastí východního Středomoří. Nejvíce obyvatel se zde usadilo mezi 60.–80. lety 20. století. Místní albánsky mluvící komunita se velmi rychle asimilovala mezi ostatní Řeky. V současné době se zde usazují hlavně Athéňané, kteří chtějí opustit velkoměsto, ale žít v jeho blízkosti.\n\n"}
{"id": "1375791", "url": "https://cs.wikipedia.org/wiki?curid=1375791", "title": "Hornobranský rybník", "text": "Hornobranský rybník\n\nHornobranský rybník (též \"Hornobránský\" nebo \"Velký Hornobranský rybník\") je rybník v Českém Krumlově. Nachází se ve čtvrti Horní Brána mezi Křížovou, Kaplickou a Polskou ulicí v těsné blízkosti městského úřadu v nadmořské výšce 525 m.\n\nHornobranský rybník má plochu 1,08 ha. Je posledním rybníkem z řady rybniční soustavy 6 rybníků (bez Hornobranského jde o tzv. Drahoslavickou kaskádu). Jeho poloha tak nepříznivě ovlivňuje kvalitu vody.\n\nNádrž je spolu s rybníkem Sebevrah součástí rybářského mimopstruhového revíru VLTAVA 26 B spadající pod MO Český Krumlov Jihočeského územního svazu Českého rybářského svazu. V nádrži je zákaz vnadění a lovu s krmítkem.\n\nV roce 2014 město zpracovalo projekt \"Rekreační zóna Hornobránský rybník\", jenž měl přispět ke zlepšení kvality vody a umožnit využívání lokality k rekreaci, včetně možnosti venkovního koupání, jejíž absence byla častým námětem připomínek obyvatel města. Na financování projektu v hodnotě přes 5 miliónů korun se podílelo jak samotné město tak Lesy města Český Krumlov s.r.o. \n\nS nesouhlasem obyvatel se setkalo pokácení devatenácti topolů, které však byly údajně ve špatném zdravotním stavu a za které město náhradou naplánovalo postupně vysázet 38 stromů nových. \n\nProjekt \"Krumlov sobě\" počítá u parkoviště v letních měsících s umístěním chemické toalety pro návštěvníky, protože nově vybudovaná WC v budově městského úřadu jsou v nevyhovující vzdálenosti od areálu. V aktualizovaném rozpočtu na rok 2018 se počítá s dovybavením této rekreační zóny. \n\nNázev nádrže se vyskytuje v názvu spolku \"Sdružení občanů Hornobranský rybník\", fungujícího od roku 1999.\n"}
{"id": "1375793", "url": "https://cs.wikipedia.org/wiki?curid=1375793", "title": "Anís Lounifi", "text": "Anís Lounifi\n\nAnís Lounifi (Anís al-Wanífí) (* 7. ledna 1978) je bývalý tuniský zápasník–judista.\n\nPřipravoval se v Tunisu v klubu dopravní Policie pod vedením Madžída Senoussiho. Na mezinárodní scéně se objevoval od roku 1999. V roce 2000 se kvalifikoval na olympijské hry v Sydney v pololehké váze do 66 kg, kde nepřešel přes úvodní kolo. V roce 2001 dokázal za udržení fyzické síly shodit váhu do superlehké váhové kategorie do 60 kg a stal se prvním africkým mistrem světa v judu. S příbývající lety však váhu shazoval obtížněji a na olympijských hrách v Athénách v roce 2004 vypadl ve druhém kole s Rusem Jevgenijem Staněvem. V pololehké váze do 66 kg nebyl tak úspěšný a v roce 2007 ukončil sportovní kariéru. Věnuje se trenérské práci.\n\n\n"}
{"id": "1375796", "url": "https://cs.wikipedia.org/wiki?curid=1375796", "title": "Meritaton", "text": "Meritaton\n\nMeritaton byla staroegyptská královna 18. dynastie. Byla nejstarší dcerou faraóna Achnatona a královny Nefertiti. Jméno Meritaton znamená \"ta, která je milovaná Atonem\". Krátkou dobu byla pravděpodobně manželkou faraona Smenchkarea. Její další osud není znám.\n\nMeritaton byla nejstarší ze šesti dcer faraona Achnatona a královny Nefertiti. Druhou nejstarší byla Maketaton, která zemřela ve 14. roku Achnatonovy vlády buď na mor, který v té době v Egyptě řádil, nebo zemřela při porodu. Třetí byla Anchesenamon, pozdější královna a manželka Tutanchamona. O jejích dalších sestrách téměř nic nevíme. Meritaton se pravděpodobně narodila ještě před nástupem svého otce na trůn. Je zobrazena na reliéfech ve chrámu v Karnaku, jak doprovází svou matku držíc sistrum. Později v Achetatonu (dnešní Amarně) je zobrazována se svými rodiči i sestrami na scénách při obětování bohu Atonovi. V mnoha zobrazeních je Meritaton oddělena od svých sester a je nejblíže svému otci - Achnatonovi.Na jedné stéle s reliéfem Achnaton líbá Meritaton, na jiné stéle a zděném reliéfu dostává Meritaton od Achnatona náušnice. Od 14. roku Achnatonovy vlády její status narůstá, v nástěnných malbách a reliéfech jsou jména Nefertiti a vedlejší manželky faraona Achnatona Kiji nahrazována právě jejím jménem. I v některých reliéfech zobrazujících Nefertiti či Kiju sochaři přetesali jejich účesy na účes typický pro Meritaton. Nakonec se Meritaton stává Velkou královskou manželkou pravděpodobně faraona Smenchkarea. Fakt, že Meritaton je titulována jako Velká královská manželka je doložen v el-amarnských dopisech, kde babylónský král zmiňuje Meritaton jako Majati. Její další osud ani místo pohřbení není znám.\nPodle kontroverzní teorie psychologa Immanuela Velikovského byla Meritaton reálnou předlohou Antigony ve stejnojmenném Sofoklově dramatu a její ostatky či mumie se nikdy nenajdou. Pravděpodobně ale zemřela v Egyptě a někteří egyptologové tvrdí, že mumie takzvané \"Mladší dámy\" nalezené uvnitř hrobky Amenhotepa II. v Údolí králů patří právě Meritaton.\n"}
{"id": "1375797", "url": "https://cs.wikipedia.org/wiki?curid=1375797", "title": "Sebevrah (rybník)", "text": "Sebevrah (rybník)\n\nSebevrah je rybník jihovýchodně od Českého Krumlova. Nachází se ve vzdálenosti 200 m od jihovýchodní hranice městské čtvrti Horní Brána v nadmořské výšce 600 m.\n\nSebevrah jsou ve skutečnosti dva rybníky označované římskými číslicemi I a II. Jsou součástí tzv. Drahoslavické kaskády, jež má celkovou rozlohu 3,078 ha. Sebevrah I má plochu 0,96 ha. \n\nSpolu s Hornobranským rybníkem je nádrž je součástí rybářského mimopstruhového revíru VLTAVA 26 B spadající pod MO Český Krumlov Jihočeského územního svazu Českého rybářského svazu. V nádrži je zákaz vnadění a lovu s krmítkem a čeřínkování, mezi chovanými rybami je například možné nalézt mj. candáta a štiku.\n\nKolem rybníku vede žlutá turistická trasa z Černic do Českého Krumlova.\n"}
{"id": "1375798", "url": "https://cs.wikipedia.org/wiki?curid=1375798", "title": "Seznam utkání Karových Varů v play off české hokejové extraligy", "text": "Seznam utkání Karových Varů v play off české hokejové extraligy\n\nToto je seznam zápasů Karlových Varů v play off české hokejové extraligy .\n"}
{"id": "1375799", "url": "https://cs.wikipedia.org/wiki?curid=1375799", "title": "Náčelník Generálního štábu Ozbrojených sil Slovenské republiky", "text": "Náčelník Generálního štábu Ozbrojených sil Slovenské republiky\n\nNáčelník Generálního štábu Ozbrojených sil Slovenské republiky je nejvyšší vojenská hodnost v Ozbrojených silách Slovenské republiky. Velí v rozsahu své působnosti Generálnímu štábu Ozbrojených sil Slovenské republiky a Ozbrojeným silám Slovenské republiky. Pro tuto funkci je plánovaná nejvyšší vojenská důstojnická hodnost generál.\n\nSoučasným náčelníkem je od 6. května 2014 generál Ing.Milan Maxim Zástupcem náčelníka Generálního štábu OS SR je generálporučík Ing. Pavel Macko, CSc. Funkce zástupce náčelníka Generálního štábu Ozbrojených sil SR – náčelník štábu je od 1. dubna 2017 neobsazená.\n\nVelení ozbrojeným silám je proces, při němž náčelník Generálního štábu Ozbrojených sil SR vydává v rozsahu své působnosti vojenské rozkazy na zabezpečení plnění úloh ozbrojených sil. \nVelení ozbrojeným silám odborně, organizačně a technicky zabezpečuje generální štáb. \nV čele generálního štábu je náčelník generálního štábu, který velí ozbrojeným silám. Náčelníka GŠ jmenuje a odvolává na návrh vlády prezident Slovenské republiky. Je podřízen ministru obrany, jemuž zodpovídá za výkon své funkce.\nNáčelník generálního štábu je jmenován na čtyři roky; jmenování je omezeno nanejvýš na dvě funkční období nasledující za sebou.\n\nNáčelník generálního štábu má během vykonávání funkce právo na bezplatné používání jednoho služebního motorového vozidla s přiděleným řidičem, případně bez něj, pro vykonávání funkce nebo v souvislosti s ní a na poskytnutí a používání jednoho služebního mobilního telefonu pro zabezpečení dosažitelnosti v době vykonávání funkce. Limit bezplatného používání služebního mobilního telefonu určuje ministr obrany. Peněžní náležitosti náčelníka GŠ, jakož i nároky vyplývající ze služebního poměru určuje ministr obrany podle zvláštních předpisů. \n\n\n\n\nPři běžné komunikaci se pro oficiální výraz \"Náčelník Generálního štábu Ozbrojených sil Slovenské republiky\" používá zkratka \"N GŠ OS SR\".\n\n\n"}
{"id": "1375800", "url": "https://cs.wikipedia.org/wiki?curid=1375800", "title": "Corpus evangelicorum", "text": "Corpus evangelicorum\n\nCorpus evangelicorum bylo označení pro všechny Říšské stavy Svaté říše římské německého národa, které se hlásily k luterství nebo kalvinismu a tvořily v rámci Říšského sněmu zvláštní těleso. Jeho úkolem bylo hájení konfesních zájmů říšských evangelíků. \n\nCorpus evangelicorum bylo formálně ustaveno 22. července 1653. V jeho čele stál kurfiřt saský. Současně vzniklo i \"Corpus catholicorum\". K přijetí sněmovního usnesení ve věcech náboženských bylo třeba vzájemné dohody obou corpusů; přehlasování bylo vyloučeno.\n\nCorpus evangelicorum bylo opakovaně adresátem stížností utlačovaných protestantů v Habsburské monarchii a snažilo se v jejich prospěch přimlouvat u císaře. Kupříkladu ve prospěch slezských protestantů intervenovalo Corpus evangelicorum mezi lety 1663–1750 celkem 154krát. \n\nCorpus evangelicorum zaniklo spolu s rozpuštěním Říše v roce 1806.\n\nPojem \"Corpus evangelicorum \" byl užíván již dříve, a to pro plány švédského krále Gustava II. Adolfa na vytvoření svazu evangelických států v Říši.\n"}
{"id": "1375806", "url": "https://cs.wikipedia.org/wiki?curid=1375806", "title": "Česká šachová extraliga 2017/18", "text": "Česká šachová extraliga 2017/18\n\nČeská šachová extraliga 2017/18 byla nejvyšší šachovou soutěží v sezoně 2017/18 v Česku. Zúčastnilo se 12 družstev, přičemž nováčky byly Zikuda Turnov, který se vrátil po jedné sezóně v první lize a Moravská Slavia Brno, jež se do extraligy probojovala poprvé.\n\nPrvních osm kol bylo odehráno formou dvoukol v sobotu a v neděli, kdy vždy 6 družstev hrálo toto dvoukolo doma a šest venku. Tato dvoukola se odehrála v termínech 18./19. listopadu 2017, 2./3. prosince 2017, 13./14. ledna 2018 a 10./11. února 2018. V těchto čtyřech dvoukolech každý celek hrál dva víkendy doma a dva venku, ale domácí celek v zápisu utkání neodpovídá vždy celku, který utkání skutečně hostil. Všechna utkání závěrečných tří kol byla odehrána od pátku 6. dubna 2018 do neděle 8. dubna 2018 v Brně.\n\nPodeváté v řadě a podesáté celkem zvítězil 1. Novoborský ŠK, přičemž vyhrál všech 11 zápasů, což se mu povedlo počtvrté v historii. 2. místo zopakoval tým Výstaviště Lysá nad Labem, když tentokrát musel toto umístění bránit až do posledního kola před čtveřicí pronásledovatelů. Na 3. místo dosáhl tým Zikuda Turnov, což pro něj byla první medaile v historii. Z extraligy sestoupil nováček ŠK města Lysá nad Labem a Tatran Litovel.\n\n"}
{"id": "1375825", "url": "https://cs.wikipedia.org/wiki?curid=1375825", "title": "Prokop Josef Baudyš", "text": "Prokop Josef Baudyš\n\nProkop Josef Baudyš (25. listopadu 1845 Velké Svatoňovice – 24. ledna 1905, Praha, Emauzský klášter) byl český římskokatolický duchovní, benediktin Emauzského opatství v Praze a jeden z průkopníků českého liturgického hnutí.\n\nStudoval na gymnáziu v Broumově a Litomyšli, 1871 byl v Hradci Králové vysvěcen na kněze a působil v Českých Vernířovicích a později v Německé Prusnici. Roku 1881 vstoupil do emauzského opatství a při obláčce přijal řeholní jméno Prokop (křestní jméno je Josef).\n\nZapojil se do liturgického hnutí, které na přelomu 19. a 20. století usilovalo o přiblížení katolické liturgie běžným věřícím. Prokop Baudyš proto vydal v roce 1891 český překlad latinského misálu k tehdejší (\"tridentské\") liturgii. Šlo o vůbec první český překlad misálu, určený pro běžné účastníky bohoslužeb.\n\nZemřel v Praze v Emauzském klášteře v lednu roku 1905. Pohřben je v hrobce emauzských benediktinů na pražském Vyšehradském hřbitově.\n\nNa Baudyšovo dílo navázal později Marian Schaller, OSB, rovněž mnich Emauzského opatství. Vydal vlastní překlad misálu, založený na revizi misálu Baudyšova. Toto dílo se později stalo známým jako tzv. Schallerův misál.\n\n\n\n"}
{"id": "1375835", "url": "https://cs.wikipedia.org/wiki?curid=1375835", "title": "Brífing (instruktáž)", "text": "Brífing (instruktáž)\n\nBrífing (též briefing) z anglického \"briefing\") je pracovní schůze, obecněji výklad resp. instruktáž, zaměřená na předávání informací či pokynů, zejména před nějakou akcí.\n\nTímto výrazem lze též označit i konkrétní informace (pokyny) poskytnuté na takové schůzi.\n\nTermín se používá zejména v personalistice a v ozbrojených silách. V terminologii NATO se chápe jako: \"oznámení specifických instrukcí či informací předem\".\n"}
{"id": "1375836", "url": "https://cs.wikipedia.org/wiki?curid=1375836", "title": "Mikuláš z Litomyšle", "text": "Mikuláš z Litomyšle\n\nMikuláš z Litomyšle ( \"Nicolaus de Litomysl\", nebo \"Nicolaus de Lutomyssl\", \"Nikolaus von Leitomischl\", † kolem roku 1404) byl český teolog a v letech 1386 a 1402/03 rektor Univerzity Karlovy.\n\nMikuláš studoval na Karlově univerzitě, kde roku 1375 získal akademický titul bakaláře a roku 1378 magistra svobodných umění. V roce 1384 byl zvolen děkanem artistické fakulty a roku 1386 rektorem univerzity. V roce 1402 promoval na doktora teologie a ve studijním roce 1402/03 byl znovu zvolen do rektorského úřadu.\n\nMikuláš patřil k předním osobnostem tehdy ještě mladé univerzity. Byl učitelem Jana Husa a který jej později ve svém kázání z roku 1409 označil za prozíravého rádce („consiliarius perspicuus“). V interním sporu o učení Jana Viklefa z roku 1403 stál na straně jeho zastánců.\n\nDochovaly se některé písemné dokumenty, jako rekomendace při promocích bakalářů a licenciátů\n\na také četné kvestie z let 1381–97\n\n\n"}
{"id": "1375837", "url": "https://cs.wikipedia.org/wiki?curid=1375837", "title": "Drahoslavická lípa", "text": "Drahoslavická lípa\n\nDrahoslavická lípa je památná lípa malolistá (\"Tilia cordata\"), která roste v osadě Drahoslavice přibližně 3 km jihovýchodně od Českého Krumlova.\n\nLípa se nachází východně od bývalého poplužního dvora na katastrálním území vesnice Slupenec. \n\nDle AOPK jde památný strom č. 103100 vyhlášený okresním národním výborem v Českém Krumlově dne 15. listopadu 1990 s datem účinnosti o měsíc starším. Strom dorůstá výšky 32 m a obvod jeho kmene je 513 cm. \n\n"}
{"id": "1375838", "url": "https://cs.wikipedia.org/wiki?curid=1375838", "title": "Nejužitečnější hráč Tipsport ligy (Slovensko)", "text": "Nejužitečnější hráč Tipsport ligy (Slovensko)\n\nNejužitečnější hráč Tipsport ligy bylo udělované ocenění od roku 2003 do 2005.\n"}
{"id": "1375840", "url": "https://cs.wikipedia.org/wiki?curid=1375840", "title": "El Alto", "text": "El Alto\n\nEl Alto je město v bolivijském departementu La Paz, jehož současný počet obyvatel se odhaduje na necelý jeden milion (oficiálně 842 378 podle sčítání z roku 2012). Město, jehož název znamená doslova \"Výšiny\", je západním sousedem sídla bolivijské vlády La Pazu.\n\nNa vyprahlé horské pláni nad La Pazem se objevilo první osídlení v roce 1903 v souvislosti s výstavbou železniční trati k jezeru Titicaca. Vzniklo zde chudinské předměstí, kde ještě v polovině dvacátého století žilo okolo třiceti tisíc obyvatel, kteří vesměs pracovali v La Pazu, ale postupně vznikala infrastruktura a průmysl a do El Alta přicházeli bezzemci z venkova, které lákaly výrazně levnější pozemky než v metropoli. V roce 1985 se El Alto odtrhlo od La Pazu a o dva roky později získalo statut města. Neustávající příliv obyvatel způsobil, že El Alto počtem obyvatel přerostlo samotný La Paz a je druhým největším městem v Bolívii.\n\nVětšinu populace, 76 procent, tvoří Ajmarové, kteří jsou indiánského původu a jejichž vlastním jazykem je ajmarština. Dalších 9 procent obyvatel města jsou Kečuové. 15 procent tvoří míšenci indiánských a evropských předků.\n\nEl Alto je druhým největším městem v Bolívii po naftařské metropoli Santa Cruz de la Sierra na východě země a největším městem, v němž většinu populace tvoří indiáni.\nNachází se zde výtvarná galerie Museo de Arte Antonio Paredes Candia a vysoká škola Universidad Pública de El Alto, město má i vlastní televizní stanici \"TV El Alto\" a deník \"El Alteño\".\nRoku 1994 byla vytvořena Římskokatolická diecéze El Alto.\nMěsto má drsné vysokohorské klima: v zimních měsících teploty běžně klesají pod bod mrazu, v létě nepřekračují 20 °C. Je nejvýše položeným velkoměstem na světě (4160 m n. m.).\nMěsto se vyznačuje chaotickým růstem a nízkou životní úrovní. Jeho prudký rozvoj způsobuje problémy s pitnou vodou a závadnou či nedostatečnou kanalizací. O chudinskou mládež pečuje dobročinná nadace Palliri. \n\nPro život v El Alto jsou typická častá setkání se ženami zvanými \"cholitas\", oblečenými v typických krojích té oblasti. Tyto ženy jsou ve městě přirozenými autoritami, vynikají v obchodních činnostech a dohlížejí na pořádek na ulicích. Provozují také zápasy v ringu.\n\nVzhledem k převaze domorodého obyvatelstva je El Alto tradiční baštou prezidenta Evo Moralese. V roce 2003 místní obyvatelé na protest proti politice bolivijské vlády blokovali cestu spojující La Paz s letištěm a došlo ke krvavým srážkám.\n\nPro El Alto je typická tzv. neoandská architektura vycházející z indiánských tradic, jejím hlavním představitelem je Freddy Mamani.\n\nMěsto El Alto je propojeno s městem La Paz pomocí dvou linek lanovkového systému Mi Teleférico. Na území města se nachází mezinárodní letiště El Alto.\n"}
{"id": "1375841", "url": "https://cs.wikipedia.org/wiki?curid=1375841", "title": "Generální štáb Ozbrojených sil Slovenské republiky", "text": "Generální štáb Ozbrojených sil Slovenské republiky\n\nGenerální štáb Ozbrojených sil Slovenské republiky je organizační částí Ministerstva obrany Slovenské republiky a zabezpečuje velení Ozbrojeným silám SR. Generální štáb Ozbrojených sil SR sídlí v Bratislavě a v jeho čele stojí náčelník generálního štábu, který velí ozbrojeným silám. Náčelníka GŠ jmenuje a odvolává na návrh vlády prezident Slovenské republiky. Je podřízen ministru obrany, jemuž zodpovídá za výkon své funkce. Náčelníkem GŠ je od 6. května 2014 generál Ing. Milan Maxim. Předchozím náčelníkem byl od 15. prosince 2011 generálmajor Ing. Peter Vojtek.\n\nPro zabezpečení jednotného velení ozbrojeným silám v době války a válečného stavu se vytváří hlavní místo velení ozbrojených sil. Vytváří ho generální štáb doplněný o profesionální vojáky z velitelství pozemních sil, velitelství vzdušných sil a velitelství sil výcviku a podpory.\n\nBývalý náčelník GŠ generál Ľubomír Bulík zavedl v roce 2005 tradici tzv. anglických pátků. Brífingy GŠ se tak uskutečňují v jednom z oficiálních jazyků NATO. Nástupce gen. Bulíka, generálmajor Peter Vojtek, to označil za způsob, jak si udržovat vysokou úroveň znalosti jednoho z jednacích jazyků aliance.\n\n\n\nGenerálnímu štábu je přímo podřízeno několik jednotek a útvarů:\n\n\n"}
{"id": "1375842", "url": "https://cs.wikipedia.org/wiki?curid=1375842", "title": "Tamás Mellár", "text": "Tamás Mellár\n\nTamás Mellár (* 18. březen 1954, Alsónyék) je maďarský ekonom, statistik, univerzitní pedagog a doktor Maďarské akademie věd (MTA). V letech 1998 a 2003 byl předsedou maďarského Centrálního statistického úřadu, v letech 2006 a 2007 byl zastupitelem města Pécs.\nV parlamentních volbách 2018 byl zvolen nezávislým poslancem v jednomandátovém volebním obvodu Baranya 01. OEVK se sídlem v Pécs.\n\nNarodil se roku 1954 v obci Alsónyék v župě Tolna v tehdejší Maďarské lidové republice. Od roku 1972 studoval na Janus Pannonius Tudományegyetem v Pécs, kde získal roku 1977 diplom z ekonomie. V roce 1981 získal titul \"doktor\", roku 1991 titul \"kandidátus\", od roku 2007 \"doktor MTA\". Mezi lety 1988 a 1990 pobýval na Princetonské univerzitě v USA. V roce 1990 byl jmenován vědeckým ředitelem Privatizačního vědeckého institutu (Privatizációs Kutatóintézet), roku 1992 se stal hlavním poradcem Úřadu předsedy vlády (Miniszterelnöki Hivatal), kde působil až do příchodu nové vlády po volbách 1994. Poté se stal vyučujícím na \"Budapesti Közgazdaságtudományi Egyetem\" (dnes Budapesti Corvinus Egyetem). Roku 1998 byl jmenován předsedou Centrálního statistického úřadu (Központi Statisztikai Hivatal), pro který pracoval až do roku 2003. Od roku 2007 působí na Pécsi Tudományegyetem v Pécs. Je autorem více než 180 odborných článků a napsal, nebo je spoluautorem u 5 odborných učebnic.\n\nV roce 1989 se stal členem Maďarského demokratické fóra. Mezi lety 1996 a 1998 byl členem celostátního stranického výboru, ale později ze MDF vystoupil. V komunálních volbách 2006 byl zvolen za Fidesz–MPSZ do zastupitelstva města s župním právem Pécs, ale o rok později z mandátu odstoupil.\n\nV parlamentních volbách 2018 kandidoval jako nezávislý v jednomandátovém volebním obvodu č. 1. župy Baranya se sídlem v Pécs (Baranya 01. OEVK). Podporu mu vyjádřily i opoziční strany MSZP, DK, Párbeszéd, Együtt, které v tomto obvodu vlastního kandidáta nepostavily. Jako jediný nezávislý kandidát ve 106 OEVK obvodech uspěl a stal se poslancem Zemského sněmu v 8. volebním období (2018-2022).\n\nTabulka ukazuje výsledky volby poslance ze dne 8. dubna 2018 v jednomandátovém volebním obvodu Baranya 01. OEVK.\n\n\n\n"}
{"id": "1375845", "url": "https://cs.wikipedia.org/wiki?curid=1375845", "title": "Maximum illud", "text": "Maximum illud\n\nApoštolský list \"Maximum illud\" je dokument papeže Benedikta XV. z 30. listopadu 1919, který řeší otázku katolických misií \"ad gentes\" po první světové válce. Benedikt XV. ve svém listě vyzval k přehodnocení církevní misie, jejímu očištění od koloniálního nánosu a upuštění od nacionalistických a výbojných záměrů, které byly příčinou mnoha škod. \n\nPapež František v dopise kardinálu Filonimu, prefektovi Kongregace pro evangelizaci národů, ze dne 22. října 2017, v souvislosti se stým výročím jeho vydání, vyhlásil konání mimořádného misijního měsíce v říjnu roku 2019. \n\n"}
{"id": "1375848", "url": "https://cs.wikipedia.org/wiki?curid=1375848", "title": "Seznam utkání Kladna v play off české hokejové extraligy", "text": "Seznam utkání Kladna v play off české hokejové extraligy\n\nToto je seznam zápasů Kladna v play off české hokejové extraligy .\n"}
{"id": "1375849", "url": "https://cs.wikipedia.org/wiki?curid=1375849", "title": "Mikuláš I. (biskup)", "text": "Mikuláš I. (biskup)\n\nMikuláš I. byl zvolen 3. litomyšlským biskupem, nebyl však uveden do funkce.\n\nMikuláš byl zvolen (resp. jmenován) biskupem po odchodu Jana ze Středy do Olomouce v červenci roku 1364. Měl se stát jeho nástupcem na biskupském stolci v Litomyšli, zemřel však 6. srpna 1364, tedy ještě před svou intronizací.\n\nPo Mikulášově smrti jmenoval papež Urban V. na žádost císaře Karla IV. litomyšlským biskupem Albrechta Aleše ze Šternberka.\n"}
{"id": "1375865", "url": "https://cs.wikipedia.org/wiki?curid=1375865", "title": "Letiště Guš Katif", "text": "Letiště Guš Katif\n\nLetiště Guš Katif (IATA: GHK, ICAO: LLAZ) bylo malé letiště v pásmu Gazy přibližně dva a půl kilometru severně od města Chán Júnis, sousedící s UNRWA uprchlickým táborem Chán Júnis. Navazovalo západně na bývalou izraelskou osadu Ganej Tal, a pojmenováno bylo po bývalé izraelské osadní oblasti Guš Katif. Po zničení Letiště Jásira Arafata bylo krátce jedinou použitelnou přistávací dráhou v pásmu Gazy, ale v roce 2004 bylo opuštěno, a v roce 2015 bylo zastavěno.\n\nLetiště by nemělo být zaměňováno se základnou RAF Gaza, která se nacházela v blízkosti dnešního hraničního přechodu Karni.\n\nPo Palestinském exodu v roce 1948, 35.000 uprchlíků nalezlo útočiště v táboře jižně od dnešního letiště. Na místě vznikl UNRWA tábor Chán Júnis.\n\nJako součást jednostranného stažení Izraele z Gazy byli izraelští osadníci vystěhováni z oblasti Guš Katif v roce 2004 a 2005.\nV roce 2004 bylo letiště v dobrém stavu. Dráha byla volná a značení ranveje bylo udržované. Po předání Palestinské samosprávě nebyla oblast Guš Katif a letiště již dále udržována. Letiště zakryl písek a snížil šířku asfaltové dráhy z původních 75 stop na přibližně 30 stop, obratová smyčka na severozápadním konci byla úplně zakryta pískem.\n\nUNRWA uprchlický tábor Chán Júnis sousedí jižně s bývalým letištěm, a UNRWA Rekvalifikační centrum Chán Júnis, postavené v roce 2007, je těsně u bývalé dráhy. V táboře je více než 68.000 uprchlíků.\nV roce 2010 byla hlavní 800 metrů dlouhá dráha stále ještě dostatečně uklizená a použitelná, vzhledem k jejímu využití jako příjezdové silnice do tábora UNRWA Chán Júnis.\n\nOd roku 2014 je patrné z leteckých snímků, že rozšíření UNRWA Chán Júnis, včetně čistírny odpadních vod postavené na prahu bývalé dráhy, udělalo letiště zcela nepoužitelné.\n"}
{"id": "1375871", "url": "https://cs.wikipedia.org/wiki?curid=1375871", "title": "Leroy Kemp", "text": "Leroy Kemp\n\nLeroy Kemp (rodným jménem Darnell Freeman * 24. prosince 1956) je bývalý americký zápasník, volnostylař. Třikrát zvítězil a jednou vybojoval bronz na mistrovství světa. Dvakrát zvítězil na Panamerických hrách. V letech 1979 až 1982 byl členem vítězného týmu na Světovém poháru. V roce 1980 patřil k největším favoritům na zisk zlaté medaile na olympijských hrách v Moskvě. Kvůli americkému bojkotu her však nemohl na turnaji startovat. V roce 2008 byl členem trenérského týmu americké reprezentace.\n\n"}
{"id": "1375879", "url": "https://cs.wikipedia.org/wiki?curid=1375879", "title": "Interval spolehlivosti", "text": "Interval spolehlivosti\n\nInterval spolehlivosti neboli konfidenční interval je ve statistice typ intervalového odhadu neznámého parametru. Pro jeho stanovení je potřeba předem určit konfidenční hladinu (nejčastěji se používá 95 %, což je doplněk běžně používané hladiny spolehlivosti 5 % do sta procent). Konfidenční intervaly se poté stanovují tak, aby očekávaný podíl těch nezávisle stanovených intervalů, ve kterých se vyskytuje skutečná hodnota parametru, byl roven konfidenční hladině. V praxi se přitom využívá odhad standardní chyby sledovaného ukazatele.\n\nPoužíváme-li konfidenční hladinu 95 %, znamená to, že změříme-li 100 nezávislých datových souborů, na nichž odhadujeme neznámý parametr intervalem spolehlivosti, tak zhruba 95 intervalů bude hledaný parametr obsahovat a zhruba pět nikoli (viz obrázek). To se někdy vyjadřuje zjednodušeným tvrzením, že „neznámý parametr leží v intervalu spolehlivosti s 95% pravděpodobností,“ což však není z hlediska klasické „frekventistické“ teorie pravděpodobnosti korektní, jelikož po stanovení intervalu spolehlivosti neznámý parametr buď v tomto intervalu leží, anebo neleží, nelze však hovořit o pravděpodobnosti u jevu, který již nastal nebo nenastal. Podobný výrok však lze použít u analogických bayesovských intervalových odhadů zvaných konfidenční oblasti, protože bayesovská subjektivní interpretace pravděpodobnosti připouští, abychom mluvili o pravděpodobnosti jevu, který už nastal, ale není nám přesně známo, co se stalo. \n\nKoncept intervalových odhadů a intervalů spolehlivosti definoval Jerzy Neyman roku 1937.\n\nNa základě výběru se počítají dvě statistiky, zn. θ(X...,X) a θ(X...,X) tak aby platilo:\nP[θ ≤ θ(X... , X)] ≤ formula_1 a P[θ ≥ θ(X... , X)] ≤ formula_1\na tedy\nP[θ(X... , X) ≤ θ ≤ θ(X... , X)] ≥ 1 - α\n\nDvojice statistik (θ,θ)splňující tento vztah 100 . (1 - α)% se nazývá interval spolehlivosti. \nStatistika θ(X...,X) se nazývá dolní mez a statistika θ(X...,X) horní mez intervalu spolehlivosti. Číslo α se nazývá koeficient spolehlivosti (nejčastěji tento koeficient nabývá hodnoty α = 0,05, α = 0,01, tzn. 95% interval spolehlivosti, resp. interval spolehlivosti 99%.\n\nPokud chceme zjistit pouze horní a dolní mez, potom konstruujeme statistiky tak aby \nP[θ(X...,X)] ≥ α nebo P[θ(X...,X)] ≥ α\na hovoříme o dolním,resp. horním intervalovém odhadu nebo obecně o jednostranných intervalech spolehlivosti.\n\nVšechna data v epidemiologii (veterinární epidemiologie) mají tři položky: CI, M, SD (interval spolehlivosti, průměrnou hodnotu, odchylku od průměru). \n\nVelká (populační) epidemiologie vychází z centrální limitní věty a vychází z normálního rozdělení, jelikož ve velké populaci platí zákony velkých čísel.\n\nNejvíce jedinců je uprostřed grafu, nejméně na jeho okraji. Střed grafu má hodnotu označenou jako M (mean), což je součet všech hodnot vydělený jejich počtem (aritmetický průměr). \n\n\nTabulka udává násobitel „z“ pro Gaussovu distribuci a interval spolehlivosti (CI)<br>\n\nVětšinou se za nízkou jistotu, že se nemoc v populaci nevyskytuje (populace je zdravá), považuje pravděpodobnost 90 % či 95 %. Za velice dobrou hladinu jistoty, že se nemoc v populaci nevyskytuje, se považuje 99 % a více. \n\nCI nám udává, pro jak velké procento populace výsledek platí. Nikdy nemůže platit pro celou populaci, vždy se najdou jedinci, kteří jsou průměru hodně daleko. Jinými slovy CI nikdy nemůže být 100 % (jen limitou sta procent).\n\nEpidemiologové pracují i s malými populacemi. Princip, na kterém tyto výpočty stojí, se jmenuje \"T – distribuce neboli Studentova distribuce\". Slovo „Student“ se používá na počest Williama Seallyho Gosseta (1876–1937), který se pod své práce podepisoval jako „student“, popsal poprvé T-test. Čím více dat je k dispozici, tím více se bude T–distribuce podobat průměrné (Gaussově) distribuci. Podstata obou přístupů je stejná, rozdíly ve výsledcích jsou zanedbatelné.\n\n\n"}
{"id": "1375880", "url": "https://cs.wikipedia.org/wiki?curid=1375880", "title": "Mise OSN v Mosambiku", "text": "Mise OSN v Mosambiku\n\nMise OSN v Mosambiku (anglicky \"United Nations Operation in Mozambique\", zkratka \"ONUMOZ\") byla mírová mise (\"peacekeeping\") OSN, která probíhala mezi lety 1992 až 1994. Této misi předcházela dlouhá občanská válka v Mosambiku mezi vládou strany FRELIMO a hnutím RENAMO.\n\nV říjnu roku 1992 podepsaly obě strany konfliktu mírové dohody v Římě. Součástí těchto dohod byla také operace ONUMOZ zřízená rezolucí Rady bezpečnosti OSN č. 797 z prosince 1992, která měla za úkol zajistit implementaci těchto dohod.\n\nOperace OSN v Mosambiku bývá označována za jednu z nejúspěšnějších operací OSN vůbec. Poměrně ambiciózní mandát se podařilo splnit. Přesto se mise nevyhla také kritice. Alex Vines považoval odzbrojení během mise ONUMOZ za selhání, především proto, že zbraně, které byly v rámci mise zabaveny, nebyly dostatečně efektivně zničeny.\n\n\nMandát ONUMOZ formálně skončil v prosinci 1994, až do ledna 1995 však mise pokračovala ve vykonávání drobnějších zbytkových úkolů.\n\nNa počátku roku 1993 bylo rozmístěno přibližně 6500 vojáků a pozorovatelů vedených Aldo Ajellem. Celkové náklady operace dosáhly téměř 493 milionů dolarů. Vedle toho spustila ONUMOZ také program humanitární pomoci, který měl pomoci 3,7 milionu vysídlených lidí. Úřad Vysokého komisaře OSN pro uprchlíky (UNHCR) začal v roce 1993 s navracením 1,3 milionu uprchlíků do vlasti, což byla do té doby největší operace UNHCR v Africe. Demobilizace začala v roce 1994 a zahrnovala více než 76 000 vojáků z obou stran konfliktu. Z tohoto počtu pomohla ONUMOZ integrovat 10 000 vojáků do nové národní armády. Vedle toho ONUMOZ zabavila cca 155 000 zbraní.\n\nPrvní svobodné volby se konaly v říjnu 1994 pod dohledem dalších 2300 civilních mezinárodních pozorovatelů, z toho cca 900 z OSN. Vládní strana FRELIMO zvítězila v parlamentních i prezidentských volbách. Mandát ONUMOZ formálně skončil v prosinci 1994 po inauguraci nového parlamentu a prezidenta. Důležité bylo, že volby proběhly hladce a strany voleb akceptovaly výsledek.\n\nSoučasná politická situace v Mosambiku je poměrně stabilní, přestože důsledky občanské války jsou stále patrné. RENAMO, dnes druhá nejdůležitější politická strana, a zároveň opoziční strana vůči stále vládnoucí FRELIMO, si udržela ozbrojené milice. Mosambik v roce 2016 zaznamenal zintenzivnění konfliktu mezi milicemi RENAMO a armádou Mosambiku. Podle organizace Human Rights Watch docházelo k politicky motivovaným útokům a vraždám a dalším porušováním lidských práv, která byla ještě umocňována probíhající ekonomickou krizí. V roce 2017 však začaly mírové rozmluvy.\n"}
{"id": "1375883", "url": "https://cs.wikipedia.org/wiki?curid=1375883", "title": "Granovští z Granova", "text": "Granovští z Granova\n\nGranovští z Granova byli původně pražský měšťanský rod, povýšený do rytířského stavu.\n\nV roce 1542 byl staroměstský pražský měšťan Jakub Granovský od krále Ferdinanda I. povýšen do rytířského stavu, kdy mu byl udělen erb a predikát z Granova. Jakub Granovský sloužil jako císařský úředník a správce Ungeltu a za spolehlivé služby mu panovník roku 1558 přenechal pozemek, na němž si Granovští z Granova vystavěli renesanční rodový palác Granovských v pražském Týně (Ungeltu).\nDalší člen rodu, sekretář české komory Kašpar Granovský z Granova, zůstal při prvním stavovském povstání v roce 1547 věrný císaři Ferdinandovi I. a za svou věrnost získal dvůr Toušice u Kouřimi. V roce 1556 získal také panství Vršovice, tehdy za hranicemi Prahy. Granovští posléze ves v dobrém stavu prodali panu Trčkovi z Lípy. Trčka však v době konfiskací (1620) přišel o majetek a vesnice i s tvrzí připadla Šternberkům a příbuzné rodině Paarů.\n\nOd roku 1559 Granovští drželi také panství Vlkavu, kterou Václav Mikuláš Habartický z Habartic kvůli sporům se sousedy prodal Kašparovi Granovskému. Panství poté přešlo na jeho dceru Annu a po jejím sňatku s Janem Chlívenským z Ryzenska manželé nechávají starou dřevěnou tvrz přestavět na kamennou. Panství i s tvrzí roku 1608 zdědil jejich syn Adam, který jej prodal zpět Habarticům, konkrétně Adamu Linhartovi z Neuenbergu s manželkou Hedvikou z Habartic.\nV Praze drželi také měšťanský dům U Černé Matky Boží, který byl roku 1911 zbořen a na jeho místě vznikl současný kubistický dům U Černé Matky Boží.\n\nRod Granovských vymřel v první polovině 17. století.\n\nErb udělený Granovským roku 1542 představoval černě a zlatě štípený štít, v jehož levé polovině byly tři šikmé zlaté pruhy a mezi nimi tři zlaté květy růže. Klenot tvoří dvě orlí křídla rovněž štípená zlatě a černě, na jednom byla jedna růže zlatá a na druhém černá a mezi nimi třetí růže napůl zlatá a napůl černá.\n\n"}
{"id": "1375888", "url": "https://cs.wikipedia.org/wiki?curid=1375888", "title": "Dahlab proti Švýcarsku", "text": "Dahlab proti Švýcarsku\n\nMeritem soudního sporu Dahlab vs. Švýcarsko je možnost nošení hidžábu ve školství. Evropský soud pro lidská práva (ESLP) v roce 2001 zamítl stížnost učitelky prvního stupně základní školy, která se domáhala zrušení zákazu nošení hidžábu stanoveného švýcarskými zákony.\n\nLucia Dahlab byla švýcarskou občankou, která působila na prvním stupni základní školy v Ženevském kantonu na konci 80. a na počátku 90. let 20. století. Původně se hlásila ke křesťanské víře, ale následně se od křesťanství odklonila a definitivně konvertovala k islámu z jara roku 1991, na což měl bezpochyby vliv její sňatek s Alžířanem muslimského vyznání, se kterým měla tři syny. Ti se narodili v letech 1992, 1994 a 1998.\nV průběhu roku 1991 začala nosit do školy, a to i na hodiny výuky, hidžáb. Žádná vlna nevole konzervativních rodičů studentů se nezvedla a učitelka tak mohla učit v hidžábu bez jakýchkoliv problémů. V následujících letech strávila nějaký čas na mateřských dovolených se svými syny a nedlouho po návratu z té druhé došlo v květnu 1995 k inspekci školským inspektorem pro ženevský kanton. Ten byl znepokojen tím, že ve školství učí někdo, kdo používá pokrývku hlavy, kterou lze jasně považovat za náboženský symbol. Po prošetření ředitelstvím pro základní vzdělávání byla Lucia Dahlab písemně vyzvána, aby hidžáb ve škole nenosila, a to na základě § 6 zákona o veřejném vzdělávání, který stanoví, že učitel ve státních školách je povinen dodržovat náboženskou neutralitu a je povinen vyvarovat se jakémukoliv nošení náboženských symbolů a jiných symbolů, které by mohly ohrozit náboženskou neutralitu a sekulární charakter státního švýcarského vzdělávání.\n\nProti tomuto nařízení se Lucia Dahlab v listopadu 1996 odvolala a požadovala jeho zrušení, a to na základě porušení článku 9 Úmluvy, který zaručuje náboženskou svobodu, jež byla podle stěžovatelky nařízením ředitelství narušena. Stěžovatelka také uvedla, že hidžáb je součást oblečení, které je běžně dostupné v obchodě, a z toho důvodu může být použit jak muslimskou částí populace, tak i tou ateistickou částí, která by nošením hidžábu nevyslovovala náboženské ukotvení a hidžáb mohla nosit například z praktických a estetických důvodů.\n\nŠvýcarský soud ve svém rozsudku ale uvedl, že stěžovatelka hidžáb nenosí z důvodu estetičnosti, nýbrž z důvodu prosazování náboženských pravidel a zásad, které vycházejí z Koránu, a dále, že hidžáb lze považovat za symbol, který představuje výrazný a jasný symbol islámského náboženství a není tedy pochyb o tom, že nositelé hidžábu jsou na první pohled příslušníci islámu a prosazují toto náboženství. Stěžovatelka nesouhlasila s rozsudkem švýcarského soudu a podala proto stížnost k ESLP.\n\nESLP v úvodu svého rozsudku uvedl, že stěžovatelka pracuje ve veřejném sektoru a příslušníci tohoto sektoru mohou požívat svá náboženská práva pouze omezeně, nikoliv v plném rozsahu. Připustil však, že jakýkoliv zásah do náboženských práv musí projít důkladně testem proporcionality a je zapotřebí, aby se každý takový zásah posuzoval individuálně a se vší pečlivostí. Soud uvedl, že je prakticky nemožné zákonem vyjmenovat všechny druhy omezení, zákazů a příkazů, a proto se opírá o hodnoty, na kterých je právní řád vybudován a ukotven. Z § 6 zákona o veřejném vzdělávání sice vyplývá, že politické a náboženské přesvědčení žáků a rodičů jsou garantována, ale § 164 kantonální Ústavy zase uvádí, že stát je oddělen od církve a tyto dva stavy jsou vzájemně nezávislé. Dále uvádí, že § 160 odst. 2 zákona o veřejném vzdělávání říká, že zaměstnanci veřejného sektoru nesmí příslušet do duchovního stavu a jsou povinni zachovávat náboženskou neutralitu a sekulární charakter veřejného školství.\n\nStěžovatelka mínila, že se po celou dobu výkonu povolání nesetkala s negativními reakcemi studentů a rodičů a domnívala se tedy, že zásah do jejích práv nesleduje legitimní cíl a není proto nezbytný. Soud naopak uvedl, že zásah do náboženské svobody a svobody odívání stěžovatelky je legitimní, a to z důvodu zajištění náboženské neutrality a souladu jednotlivých náboženství. ESLP tvrdil, že pokud by tak neučinil, škola by se mohla stát místem konfliktu, jestliže by učitelé byli oprávněni nosit výrazné náboženské symboly, a je tedy ve veřejném zájmu takovým konfliktům předejít. ESLP zdůraznil sekulární charakter švýcarského veřejného vzdělávání a uvedl, že není protiprávní přiměřeně zasahovat do náboženských práv učitelů, kteří jsou nuceni ona omezení tolerovat, chtějí-li učit ve veřejných školách. V tomto případě učitelka vyučovala malé dětí v rozmezí čtyř až osmi let a soud ve svém rozsudku uvedl, že právě malé děti jsou skupinou nejnáchylnější jakémukoliv ovlivňování. Děti v tomto věku berou učitele za vzor, vzhlížejí k němu a v případě, že by se učitel snažil děti ovlivnit, byla by zde velmi vysoká pravděpodobnost, že se mu to povede.\nSoud se dále zabýval porovnáním hidžábu s křesťanskými křížky a došel k závěru, že drobný šperk sice je náboženským symbolem, ale velice malým a nelze jej tedy porovnávat rozsahem s muslimskými šátky. ESLP se nechtěl hluboce ponořovat do této problematiky, ale z logiky jeho vyjádření vyplývá, že není na místě porovnávání muslimských šátků s malými křesťanskými křížky, případně jinými malými náboženskými symboly, a bylo by poněkud zvláštní, pokud by soud ve školách zakázal krucifix, ale ponechal učitelkám možnost nosit hidžáb, případně jiný náboženský šátek. Výrazný náboženský symbol totiž vyvolá s mnohem větší pravděpodobností více reakcí než malý křížek, který je sotva vidět a je ve veřejném zájmu případným konfliktům předcházet.\n\nStěžovatelka se dále domnívala, že došlo k zásahu do jejích náboženských práv na základě článku 9 Úmluvy a uváděla, že takový zásah nemá ve švýcarském právním řádu opodstatnění a rozporovala, že soud jednal ve veřejném zájmu, protože nošení hidžábu nevyvolalo negativní reakce ani žáků, ani rodičů žáků. Také uvedla, že došlo k zásahu do jejích práv na základě článku 14 Úmluvy a sice, že byla diskriminována na základě pohlaví, protože muž muslimského vyznání by mohl působit ve veřejném školství, aniž by byl jakkoliv omezován. ESLP naopak uvedl, že dle článku 27 odst. 3 švýcarské ústavy je jedním z principů veřejného vzdělávání princip neutrality a sekulárního charakteru veřejného vzdělávání. Tyto zásady jsou uplatňovány ve všech veřejných školách a stěžovatelka se na základě svého rozhodnutí rozhodla, že bude učit ve veřejném sektoru, tedy v sektoru, kde je kladen důraz na neutralitu a sekulární charakter vzdělávacího systému. Dalším z aspektů je dle soudu možnost stěžovatelky působit v nějaké ze soukromých škol, které nemusí být dle zákona sekulární a neutrální, a že takových škol je v ženevském kantonu mnoho.\n\nESLP se podrobně věnoval případnému ovlivnění žáků a připoměl, že důraz na náboženskou neutralitu je kladen již po dlouhou dobu a kdyby nošení hidžábu nebylo zakázáno, bylo by to v rozporu právě s onou náboženskou neutralitou. Zásah byl tedy dle soudu legitimní a byl učiněn v zájmu demokratické společnosti a je ospravedlnitelný. Tím, že učitel začal učit na základní škole ve veřejném sektoru, přijal požadavky vyplývající z principu sekulárního školství a je do určité míry představitelem státu a jeho hodnot. Pokud by učitel stál před žáky jako představitel nějakého náboženství, mohl by děti velice snadno ovlivnit, obzvláště pokud by se jednalo o malé děti, jako tomu bylo v případě stěžovatelky. Ta však namítala, že k žádnému ovlivňování nedocházelo a tvrdila, že § 6 zákona o veřejném vzdělávání stanoví, že školský systém má být neutrální, ale už nehovoří o neutralitě učitelů. Soud přesto rozhodl, že v případě, že se ve státě vyskytuje více náboženství, je racionální a ospravedlnitelné činit určité kroky, které vedou k omezování náboženských práv, aby se předcházelo případným konfliktům. Na argument stěžovatelky, že dle zákona je sekulární pouze systém, reagoval tak, že slova zákona mají mnohdy nižší váhu, než má jeho podstata, a to je právě tento případ. Pokud je tedy vyžadována sekularita od žáků, je více než logické, že od učitelů bude vyžadována také.\n\nStěžovatelka poté rozporovala, že zásah do jejích práv byl legitimní a ospravedlnitelný, načež soud poukázal na judikaturu z předchozích let a uvedl, že míra zásahu do práv stěžovatelky byla z principu správná a sledovala legitimní cíl. Ten je v tomto případě zamezení případnému ovlivňování žáků, udržení sekulárního charakteru a neutrality školského systému a státu jako takového. Soud opět poukázal na to, že malé děti jsou tou nejsnáze ovlivnitelnou skupinou populace a omezení nošení muslimského šátku je v demokratické společnosti nezbytné v zájmu zachování sekularity.\n\nESLP se také zabýval tvrzením stěžovatelky, že je diskriminována na základě pohlaví, protože muž muslimského vyznání by ve švýcarském veřejném školství mohl bez omezení působit. Soud však uvedl, že by postupoval stejně, pokud by muž muslimského vyznání nosil nějaký výrazný náboženský symbol. Nošení hidžábu ve školství nebylo zakázáno proto, že jej nosí žena, ale proto, že hidžáb je výrazným náboženským symbolem a je na první pohled jasné, že ten, kdo jej nosí, je muslimského vyznání. Soud tedy došel k závěru, že k diskriminaci z důvodu pohlaví v tomto případě nedošlo a potvrdil proto rozsudek švýcarského soudu.\n\n\n"}
{"id": "1375894", "url": "https://cs.wikipedia.org/wiki?curid=1375894", "title": "Až na věky", "text": "Až na věky\n\nAž na věky je jediné album projektu Rigor Mortiz, který tvořili hiphopoví umělci Deph, Affro a Skupla.\n\nTexty složil Deph mezi lednem a červnem roku 1997, nahrávání proběhlo v červnu 1997 v nahrávacím studiu \"AE Landscape Studios Praha\" Jana Marka. Ještě týž rok v Nizozemsku vyšla kazeta, v Německu LP deska a CD. Autorem přebalu desky je Boris Pergner, který byl jedním z těch, komu byla deska věnována (dalšími byli bratr DJe Skuply, Robert, a \"Terezka\"). Album je považováno za prvního zástupce žánru horrorcore na české hudební scéně, hlavním tématem, které prochází skrz celé album, je smrt. Při tvorbě desky se autor nechal inspirovat zahraničními umělci jako Biggie Smalls nebo DMX a samotné Až na věky je považováno za jedno ze stěžejních děl českého rapu.\n\nReedice, která v roce 2004 vyšla pod labely Strojovna a BBaRák, přidala na desku čtyři skladby - Den Poté, Černá Kronika (Elipsy Kruhu Mix), Dokonalej Zločin Remix a Level 9 (feat. Germ, Harvey Dent).\n\n"}
{"id": "1375895", "url": "https://cs.wikipedia.org/wiki?curid=1375895", "title": "Palea Epidauros", "text": "Palea Epidauros\n\nPalea Epidauros, řecky Παλαιά Επίδαυρος (v češtině doslova \"Starý Epidauros\") je město v Řecku, na poloostrově Peloponés, v kraji Argolida. Žije zde kolem 1 800 obyvatel. Nachází se těsně u starověkého města Epidauros. Nedaleko od něho se nacházejí města Nea Epidauros, Ligurii, Dimena a Trachia.\n\nMěsto Palea Epidauros bylo založeno v roce 1733 na místě starověkého města, podle něhož bylo i pojmenováno. Nachází se v blízkosti moře a má dvě turistické pláže. Kromě nedalekého slavného epidaurského divadla se zde na poloostrově Nisi nachází i tzv. malé epidaurské divadlo, také původem ze starověku. V obou divadlech se na jaře a v létě konají různé hudební slavnosti. Bylo zde také objeveno pohřebiště šachtových hrobů z mykénského období.\n"}
{"id": "1375897", "url": "https://cs.wikipedia.org/wiki?curid=1375897", "title": "Antonín Charvát", "text": "Antonín Charvát\n\nAntonín Charvát (9. října 1899 Rakovník – 19. září 1930) byl československý silniční cyklista a olympionik, účastník Letních olympijských her 1924 v Paříži, člen KC Rako Rakovník.\n\nNa olympijských hrách 1924 skončil 44. v silniční závodu a 11. v silničním závodu družstev z patnácti týmů ve finále (družstvo Antonín Peric, Karel Červenka, A. Charvát a František Kundert).\n\n"}
{"id": "1375899", "url": "https://cs.wikipedia.org/wiki?curid=1375899", "title": "VSHosting", "text": "VSHosting\n\nVSHosting je český poskytovatel webhostingových a serverových služeb. Společnost sídlí v Praze.\n\nVSHosting je v roce 2018 jedním z největších poskytovatelů managed serverových služeb v České republice a na Slovensku. Od svého založení v roce 2006 má nyní VSHosting na starosti více než tři tisíce serverů, z nichž 20 až 30 procent činí zahraniční klienti.\n\nVSHosting byl založen v roce 2006 Damirem Špoljaričem a Janem Martinů. Jméno VSHosting vzniklo z původního názvu \"Virtual Server Hosting\". Po několika měsících provozu se společnost začala specializovat na kompletně spravované internetové projekty a začala rozvíjet svou klientelu.\n\nV roce 2015 společnost VSHosting vybudovala datové centrum ServerPark, které se nachází v Praze-Hostivaři. ServerPark je jedno z nejmodernějších a nejbezpečnějších datových center ve střední Evropě.\n"}
{"id": "1375902", "url": "https://cs.wikipedia.org/wiki?curid=1375902", "title": "Seznam dílů seriálu Posedlý pomstou", "text": "Seznam dílů seriálu Posedlý pomstou\n\nToto je seznam dílů seriálu \"Posedlý pomstou\". Francouzsko-americký dramatický televizní seriál \"Posedlý pomstou\" vysílala stanice NBC od 27. února 2017 do 30. června 2018.\n\n<onlyinclude></onlyinclude>\n\n"}
{"id": "1375910", "url": "https://cs.wikipedia.org/wiki?curid=1375910", "title": "Zdeněk Kriebel", "text": "Zdeněk Kriebel\n\nZdeněk Kriebel (29. dubna 1911, Brno – 28. prosince 1989, tamtéž) byl český básník a redaktor, autor občanské a milostné lyriky a veršů a próz pro děti a mládež.\n\nPocházel z právnické rodiny. Po maturitě roku 1930 začal studovat na Právnické fakultě Masarykovy univerzity v Brně a studium ukončil roku 1938 získáním titulu doktora práv. V letech 1935–1939 pracoval jako advokátní koncipient v Brně a 1939–1940 v Praze. Pak zde do roku 1956 působil jako právník a obhájce. Od roku 1956 byl redaktorem Státního nakladatelství dětské knihy. Roku 1961 se vrátil do Brna a až do odchodu do důchodu v roce 1972 pracoval v literárním oddělení brněnského Československého rozhlasu.\n\nJeho manželkou byla v letech 1936–1956 a znovu v letech 1986–1989 operní pěvkyně Marie Podvalová.\nPočátek jeho tvorby byl ovlivněn příslušností k brněnskému okruhu levicově orientovaných autorů soustředěných kolem Bedřicha Václavka. Proto je jeho první vydaná básnická sbírka \"Hořící keř\" (1931) napsána v duchu proletářské poezie. Druhá sbírka \"Polytonfox\" (1932) vychází z poetismu. Tématem dalších básníkových předválečných sbírek je úzkostné prožívání života a smrti (\"200 chryzantém\") a osobitá milostná a přírodní lyrika (\"Proutěná píšťala\").\n\nV poválečných sbírkách se projevilo autorovo zaujetí pro ideál sociálně spravedlivé společnosti (\"Alarm\") a pro intimní lyriku (\"Kniha milosti\"). Od poloviny padesátých let se autor zabýval také literaturou pro děti a mládež, za kterou byl roku 1960 zapsán na \"Čestnou listinu Hanse Christiana Andersena\" Mezinárodního sdružení pro dětskou knihu (IBBY). Koncem padesátých let byly časopisecky zveřejňovány jeho verše občanské poezie s názvem \"Listy z Prahy\", které pak autor až do konce života průběžně doplňoval, třebaže věděl, že jsou pro nekonformní postoj knižně nepublikovatelné.\n\n"}
{"id": "1375920", "url": "https://cs.wikipedia.org/wiki?curid=1375920", "title": "Jasan v Přídolí", "text": "Jasan v Přídolí\n\nJasan v Přídolí je památný jasan ztepilý \"(Fraxinus excelsior)\", jenž roste v obci Přídolí přibližně 6 km na jihovýchod od Českého Krumlova.\n\nJasan se nachází ve východní části obce na pozemku vedle čp. 76. \n\nDle AOPK jde památný strom č. 103024 vyhlášený městským úřadem v Českém Krumlově dne 31. ledna 2005. Strom dorůstá výšky 22 m a obvod jeho kmene je 360 cm. Kolem stromu je vyhlášené ochranné pásmo kruhového tvaru o poloměru 8 m. Jeho stáří se odhaduje na 80-100 let. \n\n"}
{"id": "1375925", "url": "https://cs.wikipedia.org/wiki?curid=1375925", "title": "Nymfeo", "text": "Nymfeo\n\nNymfeo (řecky Νυμφαίο), arumunsky Nevesca, makedonsky Невеска) je obec v kraji Makedonia, v okrese Florina v Řecku. Nymfeo je známá svou tradiční kamennou řeckou architekturou. Je také turisticky atraktivním cílem. Obec je obydlená arumunským obyvatelstvem.\n\nNevescu založili v 14. století arumunští pastýři. Řekové v tomto území nežili. V 18. století se zde usadili další Arumuni z nedalekého města Voskopojë. Jméno Nevesca je buď slovanské, od slova \"nevěsta\" (kvůli kráse) nebo z rumunského \"ni vista\" (bez výhledu) nebo \"nive sta\" (zasněžená). Řecké jméno \"Nymfeo\" bylo zavedeno až v 20. století v rámci grekizace místních názvů a je odvozeno od nymfy.\n"}
{"id": "1375928", "url": "https://cs.wikipedia.org/wiki?curid=1375928", "title": "Čiharu Igaja", "text": "Čiharu Igaja\n\nČiharu Igaja (猪谷 千春 Igaya Chiharu, * 20. května 1931 Tomari) je bývalý japonský reprezentant v alpském lyžování. Studoval v USA na Dartmouth College a stal se mistrem National Collegiate Athletic Association ve slalomu v roce 1957, trénoval ho mistr světa ve sjezdu Walter Prager. Zúčastnil se tří olympijských her, na ZOH 1956 v Cortině d'Ampezzo získal pro Japonsko první medaili ze zimní olympiády, když obsadil druhé místo ve slalomu. Na mistrovství světa v alpském lyžování 1958 v Bad Gasteinu skončil třetí ve slalomu a čtvrtý v kombinaci.\n\nPo ukončení závodní kariéry pracoval v pojišťovnictví, byl také sportovním funkcionářem. V letech 1982–2012 byl členem Mezinárodního olympijského výboru, v letech 2005–2009 zastával funkci místopředsedy MOV. V roce 2012 mu byl udělen Olympijský řád.\n\n"}
{"id": "1375931", "url": "https://cs.wikipedia.org/wiki?curid=1375931", "title": "Sveti Kirik", "text": "Sveti Kirik\n\nSveti Kirik (bulharsky Свети Кирик, nebo také Sveti Kirik i Julita, bulharsky Свети Кирик и Юлита) je ostrov ve vodách Černého moře s rozlohou 0,08 km . Leží v Sozopolském zálivu asi 250 m od Sozopolu. Tento ostrov je jako jediný ze všech v okolí spojen s pevninou molem postaveným v roce 1927.\n\nV minulosti ostrov dlouhá léta sloužil jako vojenská základna bulharské armády. V roce 1925 tu byla vybudována rybářská škola, která měla rozvíjet činnost rybářů v této oblasti. Škola zde setrvala deset let. Učili se v ní nicméně bulharští vojáci pod záminkou, že se chtějí stát rybáři.\n\nV současnosti ostrov využívá Ministerstvo obrany Bulharské republiky jako vojenský přístav. V roce 2007 Ministerstvo regionálního rozvoje iniciovalo kampaň s cílem propagovat na ostrově turistický ruch, aby země získala větší příjmy v této oblasti. To by však neovlivnily dobře na architektonicko-archeologickou unikátnost tohoto ostrova, který je od roku 1965 prohlášen za kulturní památku města Sozopol.\n\n"}
{"id": "1375939", "url": "https://cs.wikipedia.org/wiki?curid=1375939", "title": "Hans Stein (zpěvák)", "text": "Hans Stein (zpěvák)\n\nHans Stein (* 1926, Praha) je česko-chilský zpěvák a vysokoškolský pedagog.\n\nV roce 1938, když bylo Hansovi dvanáct let, se jeho rodina přestěhovala z Prahy do Chile, kde později získala chilské občanství. V této zemi Hans začal studovat hudbu a zpěv, přičemž se věnoval interpretaci různých chilských autorů. Poté, co ukončil svá studia, získal místo na Chilské univerzitě, a později stipendium na Karlově universitě ve svém rodném městě. V Evropě také realizoval krátké pobyty v Lipsku a Londýně, kde i vystupoval. Dále vystupoval v Itálii (Řím, Florencie, Neapol a společně s pianistou Cirilem Vilou v řadě latinskoamerických zemí (Perú, Argentina, Portoriko). V Chile participoval při vzniku Národní opery. \n\nPro jeho revolucionářské názory ho chilský básník Andrés Sabella nazval \"«Rudým slavíkem»\".\n\nV současnosti působí jako vysokoškolský pedagog na Fakultě umění Chilské univerzity.\n\nNásledující soupis není vyčerpávající\n"}
{"id": "1375941", "url": "https://cs.wikipedia.org/wiki?curid=1375941", "title": "Foxův záliv", "text": "Foxův záliv\n\nFoxův záliv je mělká oceánská pánev v Kanadě, severně od Hudsonova zálivu, mezi Baffinovým ostrovem a Melvillovým poloostrovem. Vodní plocha je dlouhá 480 kilometrů a široká 180–230 kilometrů. Po většinu roku je záliv pokryt mořským ledem. Byl pojmenován podle anglického výzkumníka Luka Foxe, který v roce 1631 záliv objevil a poprvé prozkoumal.\n\nVody zde jsou bohaté na živiny. Velryby grónské každé léto migrují do severní části zálivu.\n\nFoxův záliv je široký a převážně mělký. Hloubka na severu zálivu většinou nedosahuje ani 100 metrů, na jihu však hloubka stoupá až na 400 metrů.\n"}
{"id": "1375943", "url": "https://cs.wikipedia.org/wiki?curid=1375943", "title": "Reijo Haaparanta", "text": "Reijo Haaparanta\n\nReijo Tapani Haaparanta (* 25. srpna 1958 Kauhajoki, Finsko) je bývalý finský zápasník, startující v obou stylech. V roce 1980 v Moskvě vybojoval v zápase řecko-římském ve váhové kategorii do 48 kg páté místo. V roce 1980 byl osmý a v roce 1981 čtvrtý na mistrovství Evropy. Jedenáctkrát vybojoval medaili na Mistrovství severských zemí, z toho pětkrát zlatou, čtyřikrát stříbrnou a dvakrát bronzovou. Šestkrát vybojoval národní titul. V roce 1979 a 1980 v kategorii do 48 kg, v letech 1983, 1985, 1986 a 1987 v kategorii do 52 kg.\n"}
{"id": "1375948", "url": "https://cs.wikipedia.org/wiki?curid=1375948", "title": "Jiří Klecanda", "text": "Jiří Klecanda\n\nJiří Klecanda (5. dubna 1890, Praha – 28. dubna 1918, Omsk, Rusko) byl český politik, pracující ve vrcholných orgánech hájících zájmy Čechů a Slováků v krajanských spolcích působících na Rusi během první světové války.\n\nJiří Klecanda se narodil 5. dubna 1890 v Praze jako nejmladší ze tří synů českého učitele, spisovatele a novináře Jana Klecandy (* 1855 – 1920). (Jedním z jeho bratrů byl historik Vladimír Klecanda (*1888 – 1946); druhým z jeho bratrů byl diplomat Jan Havlasa (* 1883 – 1964) – vlastním jménem \"Jan Klecanda\" – český spisovatel, autor dobrodružných a fantastických příběhů.) Jiří Klecanda působil od roku 1909 jako knihovník carské akademie věd v Petrohradě a zároveň jako funkcionář českých krajanských spolků. V československém revolučním hnutí na Rusi pracoval od začátku první světové války jako jeden z hlavních organizátorů československého zahraničního odboje v Rusku. Byl členem první „Rady Čechů“ na Rusi. Od roku 1915 působil jako (historicky první) sekretář (tajemník) „Svazu československých spolků na Rusi“. Od roku 1917 zastával funkci (historicky prvního) tajemníka (sekretáře) „Odbočky Československé Národní Rady“ v Rusku. Jiří Klecanda je též znám jako důvěrník Tomáše Garrigue Masaryka. V letech 1917 až 1918 vedl se sovětskou vládou jednání o evakuaci československých legií. Dne 28. dubna 1918 na své cestě k legiím na Sibiř náhle zemřel v jihosibiřském městě Omsk.\n\nJiří Klecanda se narodil 5. dubna 1890 v Praze do rodiny spisovatele, buditelského novináře a lidového novelisty Jana Klecandy jako jeho třetí, nejmladší syn. Po skončení středoškolských studií na gymnáziu v Žitné ulici v Praze pokračoval Jiří Klecanda studiem historie na pražské univerzitě. Současně pracoval v Zemském archívu. Ve svých devatenácti letech (v roce 1909) odcestoval do ruského Petrohradu, kde začal studovat byzantologii. Ke konci roku 1909 se Jiří Klecanda stal pomocníkem v Imperatorské akademii nauk v Petrohradě. Pracoval hlavně ve slovanském oddělení, které doplnil o československý oddíl. Na své disertační práci („Život svatého Ondřeje řeckého“) pracoval po dobu jedenácti měsíců tj. téměř v průběhu celého roku 1910. Práce byla poté otištěna ve Zprávách Akademie nauk. V průběhu let 1910 až 1915 se Jiří Klecanda pracovně soustředil na vydávání Slovanské bibliografie a rovněž pracoval na byzantské paleografii.\n\nPo začátku první světové války ale Jiří Klecanda zanechal záhy veškeré své vědecké činnosti a začal pomáhat krajanským (československým) spolkům na Rusi. Tyto spolky posilovaly národní vědomí v Rusku žijících Čechů a Slováků, hájily jejich zájmy (Češi a Slováci na Rusi byli za první světové války počítáni mezi příslušníky Rakouska-Uherska a jako takoví byli poškozováni a ohrožováni mimořádnými válečnými opatřeními.) a sjednocovaly úsilí krajanů o konečné vyřešení československé otázky vytvořením samostatného státu – Československa.\n\nV roce 1912 zajistil Jiří Klecanda svým organizačním úsilím možnost, aby Pěvecké sdružení moravských učitelů vystoupilo ve třech hlavních městech Ruska. Zájezd se uskutečnil v roce 1913, posílil národní uvědomění i sebevědomí v Rusku žijících krajanů a vzbudil zájem i v kruzích ruské inteligence. Organizační a přípravné práce s touto akcí spojené umožnily Jiřímu Klecandovi navázat styky i s krajany, kteří žili mimo Petrohrad.\n\nPo vypuknutí první světové války (28. července 1914) se 4. srpna 1914 konala v Petrohradě velká manifestace. Ta byla vyvolaná protestním projevem našich krajanů proti ústředním mocnostem. O dva dny později (6. srpna 1914) se konala schůze „Českého výpomocného spolku“, kde byl ustanoven „Komitét pro pomoc obětem války“. Ustavující schůze tohoto komitétu se konala 7. srpna 1914 a již zde Jiří Klecanda navrhl sestavit memorandum o československé otázce a o československém programu samostatnosti. Následně Jiří Klecanda vypracoval „Pamětní spis o československé otázce“. Tento dokument vydal „Český výpomocný spolek\" v Petrohradě dokonce tiskem a zaslal jej nejen ruské vládě ale i některým vlivným osobám (ze světa politického, vojenského i kulturního) na Rusi.\n\nKlecandou sestavený „Pamětní spis o československé otázce“ byl psán odborným jazykem (bylo to vlastně vědecké pojednání). Jeho nejsilnější stránkou byl fakt, že v něm byl jasně a zřetelně deklarován program československé jednoty. Členům ruské vlády toto memorandum odevzdávaly delegace v nichž figuroval i Jiří Klecanda. V první polovině září roku 1914 svolal „Český komitét“ v Moskvě zástupce krajanských spolků aby společně vypracovali memorandum pro ruského cara. Toto memorandum car obdržel 17. září 1914 z rukou čtyřčlenné deputace, ve které nechyběl ani Jiří Klecanda. V březnu následujícího roku (1915) byl v Moskvě ustaven „Svaz československých spolků na Rusi“. Jeho úkolem bylo, kromě běžné spolkové agendy, zajišťovat péči o krajany, kteří byli během první světové války poškozeni. Dalším úkolem tohoto Svazu pak byla revolučně – politická práce směřující ke vzniku samostatného Československa. Nový stát měl vzniknout „zdola“ bezprostřední aktivitou Čechů a Slováků a to především jejich účastí v dobrovolnických (dobrovoleckých) vojenských formacích.\n\nJiří Klecanda byl zvolen tajemníkem „Svazu československých spolků na Rusi“. Do roku 1915 se angažoval například při rozšiřování České družiny na pluk a pak na brigádu; při zakládání týdeníku „Čechoslovák“ v Petrohradě; při přesvědčování ruské vlády, aby přistoupila na projekt zaměstnávání českých a slovenských zajatců v továrnách, jejichž výroba byla orientována na dodávky pro ruskou armádu. V roce 1916 strhla na sebe vedení „Svazu československých spolků na Rusi“ kyjevská skupina a Jiří Klecanda se soustředil na propagační činnost. Využíval při tom svoje rozsáhlé styky ve vědeckých, úřednických i politických kruzích.\n\nDruhý výroční sjezd „Svazu československých spolků na Rusi“ (na začátku května 1917) měl charakter československého národního sjezdu a účastnili se jej jak delegáti krajanských spolků, tak i zástupci oddílů našeho vojska a revolučních zajateckých organizací. Na jeho první pracovní schůzi byla jako nejvyšší orgán zahraničního odboje uznána Československá národní rada (ČSNR) v čele s profesorem T. G. Masarykem. Zároveň bylo rozhodnuto, že pro Rusko bude zřízena „Odbočka Československé Národní Rady“ a do jejího čela byl zvolen tajemník – Jiří Klecanda.\nFungování Odbočky Československé Národní Rady (ČSNR) v Rusku roku 1917 (především po Únorové revoluci, která v Rusku proběhla mezi 8. březnem 1917 až 12. březnem 1917) bylo silně ztíženo politickým dvojvládím, protože stávající vládní orgány (prozatimní vláda) se přely o moc s nově vzniklými sověty – revolučními radami dělnických, rolnických a vojenských zástupců. Sověty byly zásadně proti pokračování první světové války. Na to, jak v této situaci pracoval Jiří Klecanda uvedl předseda Odbočky Československé Národní Rady – prezident T. G. Masaryk ve svých pamětech následující vzpomínku:\n\nV první polovině října roku 1917 nakonec nejvyšší ruské velitelství povolilo zformovat československý armádní sbor, uznalo jako autoritu Československou národní radu a Jiří Klecanda byl jmenován plnomocným zástupcem (komisařem) Československé národní rady ve stanu nejvyššího velitele ruských front.\n\nV první dekádě listopadu roku 1917 (7. listopadu 1917 až 8. listopadu 1917) se v Rusku uskutečnila Velká říjnová socialistická revoluce a vlády nad Ruskem se zmocnili bolševici. Jiří Klecanda byl sice protibolševického smýšlení, ale přesto i s úřady nového státního režimu v Rusku trpělivě jednal o praktických politických a vojenských tématech, které se týkaly našich krajanů. \n\nDne 3. března 1918 uzavřely v Brestu Litevském Ústřední mocnosti s bolševiky Brestlitevský mír. V něm se Sověti mimo jiné zavázali nestrpět na svém území vojenské oddíly nepřátelské ústředním mocnostem, což se týkalo i československých legií. A tak ještě před skončením první světové války (11. listopadu 1918) byly československé vojenské jednotky (českoslovenští legionáři) na cestě z Ruska. Sovětská vláda požadovala odzbrojení těchto útvarů a Klecanda s ní vyjednal uspokojivou dohodu o uvolnění průjezdu vojska do Vladivostoku. Dojednané podmínky ale nebyly ze strany Rusů dodrženy, když orgány vlády v Penze přinutily vedení československých jednotek k přijetí daleko těžších podmínek. Jiří Klecanda to pokládal jen za další důkaz neupřímného přístupu sovětů k českoslovenkému vojsku.\n\nNa počátku dubna roku 1918 přijel Jiří Klecanda do Penzy, aby informoval Odbočku Československé Národní Rady, že nastaly nové potíže v přepravě československého vojska. Následně Jiří Klecanda odjel na jednání do Samary. V Samaře onemocněl a 16. dubna 1918 jej převzal do ošetřování československý lékař. Ještě ne zcela uzdravený Klecanda byl vystaven další těžké zdravotní komplikaci a jeho vyčerpaný organismus tomuto ataku dne 28. dubna 1918 ve vlaku na nádraží v Omsku podlehl. \n\nJiří Klecanda byl pochován (s vojenskými poctami) na hřbitově v Omsku a nad jeho hrobem byl postaven pomník. Při manifestačním legionářském sjezdu dne 28. června 1924 byla odhalena pamětní deska na jeho rodném domě v Mezibranské ulici v Praze 2.\n\n\n\n"}
{"id": "1375949", "url": "https://cs.wikipedia.org/wiki?curid=1375949", "title": "Milovická", "text": "Milovická\n\nMilovická je ulice v Hloubětíně na Praze 14, která spojuje ulici Mochovskou a Konzumní. Má přibližný severojižní průběh.\n\nNazvána je podle středočeské obce Milovice v okrese Nymburk, která je známá pobytem okupačních vojsk Sovětského svazu po invazi vojsk Varšavské smlouvy do Československa v roce 1968. Ulice vznikla v roce 1972 vydělením z ulice V Novém Hloubětíně.\n\nPo obou stranách ulice jsou rodinné domy se zahradami. Ulice je v celém profilu jednosměrná.\n\n"}
{"id": "1375950", "url": "https://cs.wikipedia.org/wiki?curid=1375950", "title": "Vnitřní vysočiny", "text": "Vnitřní vysočiny\n\nVnitřní vysočiny () je jeden z regionů fyzické geografie Spojených států amerických. Oblast se nachází ve středo-východní části Spojených států amerických. Leží ve státech Arkansas, Missouri, Oklahoma a Kansas. Vnitřní vysočiny tvoří plošina Ozark a pohoří Ouachita. Obě vysočiny jsou odděleny údolím řeky Arkansas.\n\n"}
{"id": "1375956", "url": "https://cs.wikipedia.org/wiki?curid=1375956", "title": "Dvaadvacet krátkých filmů o Springfieldu", "text": "Dvaadvacet krátkých filmů o Springfieldu\n\nDvaadvacet krátkých filmů o Springfieldu (\"22 Short Films About Springfield\") je 149. díl amerického animovaného seriálu Simpsonovi. Premiéru měl v televizi Fox Broadcasting Company 14. dubna 1996.\n\nDěj je zasazen do 22 krátkých filmech o hlavních, ale především i vedlejších postav Springfieldu.\n"}
{"id": "1375957", "url": "https://cs.wikipedia.org/wiki?curid=1375957", "title": "Bostonské hory", "text": "Bostonské hory\n\nBostonské hory () jsou vrchovina v centrální části Spojených států amerických. Leží na území států Arkansas a Oklahoma. Bostonské hory jsou také jednou ze sekcí fyzické geografie Spojených států amerických.Nejvyšší vrcholy vrchoviny nepřesahují nadmořskou výšku 780 m.\n\nVrchovina se rozkládá z východu na západ. Ze severu je oddělená Springfieldskou plošinou. Krajina je skalnatá, s vystupujícími hřbety a prudkými svahy. Charakteristické jsou úzké soutěsky řek. Největší řekou v oblasti je Buffalo River.\n\nBostonské hory jsou převážně tvořeny pískovci a jílovitými břidlicemi.\n"}
{"id": "1375960", "url": "https://cs.wikipedia.org/wiki?curid=1375960", "title": "Anděla Haida", "text": "Anděla Haida\n\nAnděla Haida, rozená Beníčková (8. října 1913 Bánov - 7. dubna 2018 Anglie) byla československá válečná veteránka, příslušnice Ženských pomocných leteckých sborů (WAAF) a nositelka české Medaile Za hrdinství. \n\nDo WAAF vstoupila jako dobrovolnice 31. prosince 1942. Po absolvování základního výcviku pracovala jako řidička. Po roce byla ze zdravotních důvodů propuštěna do civilu. Po skončení druhé světové války zůstala ve Spojeném království. Se svým mužem, Karlem Antonínem Haidou, žila v severním Londýně. 16. června 2017 jí prezident České republiky Miloš Zeman, při příležitosti pracovní návštěvy Spojeného království Velké Británie a Severního Irska, udělil medaili Za hrdinství.\n\n"}
{"id": "1375961", "url": "https://cs.wikipedia.org/wiki?curid=1375961", "title": "Kostel svatého Bartoloměje (Červená)", "text": "Kostel svatého Bartoloměje (Červená)\n\nKostel svatého Bartoloměje byl původně románský kostel z roku 1190 stojící v osadě Červená. Podle zbarvení kamene se mu říkalo \"ruffa ecclesia\" (červený kostel). Od roku 1251 byl v držení kláštera premonstrátů v Milevsku. Je to jednolodní obdélníková stavba s presbytářem sklenutým křížovou žebrovou klenbou. \n\nRoku 1960 byl kvůli výstavbě orlické přehrady rozebrán a přenesen k osadě Vůsí (místo je dnes označováno jako Červená II). Místo původní barokní zvonice stojí v současnosti u kostela pouze její replika.\n\nNa hřbitově při kostele byl pohřben bývalý zemský prezident Podkarpatské Rusi Antonín Rozsypal.\n\n\n"}
{"id": "1375965", "url": "https://cs.wikipedia.org/wiki?curid=1375965", "title": "Thomas Tauporn", "text": "Thomas Tauporn\n\nThomas Tauporn (* 30. března 1991 Schechingen, Ostalb) je bývalý německý reprezentant ve sportovním lezení, vicemistr Německa, juniorský mistr světa a Německa v lezení na obtížnost.\n\n\n"}
{"id": "1375966", "url": "https://cs.wikipedia.org/wiki?curid=1375966", "title": "Požár v továrně Triangle Shirtwaist", "text": "Požár v továrně Triangle Shirtwaist\n\nPožár v továrně Triangle Shirtwaist se odehrál v New Yorku 25. března 1911. Během 18 minut si vyžádal 146 obětí: 123 žen a 23 mužů zemřelo na následky uhoření, udušení kouřem či po pádu nebo vyskočení z oken. Většina obětí byli italské a židovské ženy, kterým bylo mezi 14 a 23 lety. Jde o nejsmrtelnější průmyslové neštěstí města a jedno z nejsmrtelnějších v celém státě.\n\nTovárna společnosti Triangle Waist Company se nacházela na osmém, devátém a desátém podlaží budovy Asch Building ve čtvrti Greenwich Village a byla zaměřena na šití dámských blůzek typu shirtwaist. Tato budova stále stojí a pod novým jménem Brown Building je od roku 1929 majetkem New York University.\n\nPožár vypukl před koncem pracovní doby, pravděpodobně od nedopalku cigarety. Prostory továrny byly plné odřezků a dalších hořlavých materiálů a požár se tak šířil velice rychle. Budova nebyla vybavena sprinklery a měla jediné požární schodiště. To však nebylo dostatečně odolné a během požáru se kvůli návalu prchajících zřítilo; někteří tak spadli na ulici až z 30 metrů.\n\nČást pracovníků na devátém patře byla odříznuta: hlavní schodiště bylo plné ohně a dveře k vedlejšímu byly uzamčeny, aby si zaměstnanci nechodili ven zakouřit a aby mohli být při odchodu jednoduše kontrolováni, že z pracoviště nic nevynášejí. Hasiči nebyli pro požár v takovéto výšce dostatečně vybaveni, s žebříky dosáhli jen do šestého patra. Několik tuctů zaměstnanců se podařilo zachránit výtahy, jejich kolejnice se ale po třech jízdách žárem zkroutily. Někteří se pokusili prchnout na střechu či slanit po lanech výtahů, přes 60 lidí vypadlo z oken nebo z nich vyskočili.\n\nMajitelé firmy, Max Blanck a Isaac Harris, byli obviněni ze zabití. Obvinění byli zproštěni, v následném civilním procesu byl ale shledáni vinnými a za každého zesnulého museli vyplatit pozůstalým 75 dolarů. Od pojišťovny přitom za každou oběť dostali asi 400 dolarů.\n\nVznikl Výbor pro veřejnou bezpečnost (Committee on Public Safety), jež vedla Frances Perkinsová, budoucí ministryně práce. Tomu se podařilo prosadit sadu zákonů, jež vyžadovaly zlepšení pracovních podmínek, dodržování bezpečnostních standardů a omezení ženské a dětské práce.\n\n"}
{"id": "1375968", "url": "https://cs.wikipedia.org/wiki?curid=1375968", "title": "Míšenec", "text": "Míšenec\n\nMíšenec je v antropologii pojem označující jedince, jehož rodiče jsou příslušníci různých lidských plemen.\n\n"}
{"id": "1375969", "url": "https://cs.wikipedia.org/wiki?curid=1375969", "title": "Klimovsk", "text": "Klimovsk\n\nKlimovsk () je část města Podolsk v Moskevské oblasti v Ruské federaci. Do roku 2015 byl Klimovsk samostatným městem, které mělo při sčítání lidu v roce 2010 přes šestapadesát tisíc obyvatel.\n\nKlimovsk leží 17 kilometrů jižně od Moskvy. Podolsk, do kterého byl Klimovsk sloučen, se nachází severně od něj. Přes obě města prochází železniční trať z Moskvy do Kursku. Rovněž v severojižním směru prochází východně od obou měst dálnice M2 „Krym“, která se jihovýchodně od Klimovsku mimoúrovňově kříží s dálnicí A107, okružní dálnicí Moskevské oblasti míjející Klimovsk jižně.\n\nKlimovsk byl založen v první polovině 19. století jako vesnice \"Klimovka\" s názvem odvozeným od jejích prvních obyvatel. V roce 1882 se jméno změnilo na \"Klimovsk\" – tou dobou už měl Klimovsk továrnu a městský charakter, ale formálně byl na město povýšen až v roce 1940.\n\nDne 18. června 2015 byl Klimovsk sloučen do Podolska.\n"}
{"id": "1375970", "url": "https://cs.wikipedia.org/wiki?curid=1375970", "title": "Daniela Choděrová", "text": "Daniela Choděrová\n\nDaniela Choděrová (* 9. prosince 1974 Praha) je česká herečka a scenáristka.\n\nV roce 2000 absolvovala katedru činoherního herectví divadelní fakulty brněnské Janáčkově akademii múzických umění (JAMU). Působila v různých divadlech, např. v Divadle ABC, Divadle Komedie, Divadle Bez zábradlí, Divadle pod Palmovkou, Divadle V Celetné či Divadle X10 a v mnoha dalších. Věnuje se také charitativní činnosti, je patronkou Centra Locika, které pomáhá dětem ohroženým domácím násilím.\n\nKromě divadla se též věnuje filmovému a televiznímu herectví.\n\nJe autorkou scénáře rodinného filmu s pohádkovými motivy Dukátová skála.\n\nZ angličtiny přeložila divadelní hru Davida Mameta Edmond a román C. S. Forestera Africká královna.\n\n\n"}
{"id": "1375972", "url": "https://cs.wikipedia.org/wiki?curid=1375972", "title": "Grevena", "text": "Grevena\n\nGrevena (řecky Γρεβενά, arumunsky Grebini) je město v řecké Makedonii. Žije zde přibližně 15 500 obyvatel. Je hlavní město stejnojmenného okresu.\n\nMěsto Grevena bylo založeno během byzantského období v 11. století. Osídlení zde však existovalo již v dřívějším období, ve starověku tu žili starověcí Makedonci. V 15. století město ovládli Turci. V turecké době bylo město sídlem biskupa a důležité středisko řeckého obchodu. Město se rozšířilo a usadilo se zde obyvatelstvo z okolních oblastí. Část řeckého obyvatelstva přestoupila na islám, uchovali si však řecký jazyk.\n\nV roce 1900 bulharský etnograf Vasil Kinčov uváděl, že město Grevena má 1 550 obyvatel, z toho 700 Turků (hlavně řecky mluvících), 600 Řeků, 150 Arumunů a 100 Romů. V roce 1923, již jako součást Řecka, se i zde odehrála řecko-turecká výměna obyvatel a všichni muslimové, včetně řecky mluvících, byli přesídlení do do Anatolie. Z Turecka se sem usadili hlavně Pontští Řekové. Později se ve městě usazovalo obyvatelstvo okolních území.\n"}
{"id": "1375979", "url": "https://cs.wikipedia.org/wiki?curid=1375979", "title": "Trikala", "text": "Trikala\n\nTrikala (řecky Τρίκαλα) je město v řeckém kraji Thesálie a je hlavním městem stejnojmenného okresu (nomos). Žije zde obyvatel.\n\nMěsto je osídleno již od 3. tisíciletí př. n. l., kdy se nazývalo \"Trikke\" podle stejnojmenné nymfy. Dle řecké mytologie zde žil a vládl Asklépios, bůh lékařů. V klasickém starověku zde byl Asklépiovi zasvěcen chrám a město patřilo k nejznámějším centrům jeho kultu. Dle Homéra se Trikke zúčastnilo Trojské války. V 5. stol. př. n l. připadlo město Peršanům, po osvobození se Trikala spojila s dalšími městy Thesálie. Ve 4. století př. n. l. oblast ovládli starověcí Makedonci, ve 2. století př. n. l. Římané. Postupně se zde začínalo šířit křesťanství, čímž upadal Asklepiův kult. Od roku 395 patří Byzantské říši. Ve 4. a 5. století město dobyli Gótové a Hunové, v 6. století Slované a v 10. století byla ovládána Bulhary. Po jejich porážce se opět vrátila Byzantské říši. Od této doby se používá dnešní jméno \"Trikala\". V 13. stol.etí město připadlo Evropanům, kteří během křížových výprav Byzanc rozvrátili, ale později ho ovládl sousední řecký Epirský despotát a nakonec opět Byzantská říše. V roce 1393 město ovládla Osmanská říše. Během této doby byla Trikala důležitým centrem řecké vzdělanosti, existovala tu řecká škola, kde vyučovali mnozí známí řečtí vzdělanci, jako Dionysos Filosofos. V roce 1881 se Trikala a celá Thesálie a Epirus připojily ke Řecku. Od této doby byla Trikala střediskem zemědělství, počátkem 20. století zde probíhala různá rolnické povstání proti velkostatkářům a v roce 1906 zde byl založen první zemědělský spolek v Řecku.\n\nVětšina obyvatel vždy tvořili Řekové, v turecké době zde žila i turecká komunita, která však během řecko-turecké výměně obyvatel v roce 1923 Trikalu opustila. V turecké době se zde usadilo i několik arumunských rodin z nedalekého pohoří Pindos a do současné doby zde tvoří jazykovou menšinu. Část místního řeckého obyvatelstva patří pod skupinu tzv. Karagunů.\n\nTrikala je známa jako centrum hudební kultury, pocházelo odsud mnoho významných skladatelů a hudebníků, například Vasilis Tsitsanis, známý skladatel 20. století, Apostolos Kaldaras, Dimitros Mitropanos a zpěvák Babis Bakalov. Ve městě jsou různé muzea, nejznámější je archeologické muzeum, lidové muzeum a hudební muzeum. Existuje zde i archeologická lokalita starověkého města, věž s hodinami a turecká mešita.\n"}
{"id": "1375994", "url": "https://cs.wikipedia.org/wiki?curid=1375994", "title": "Seznam utkání Znojma v play off české hokejové extraligy", "text": "Seznam utkání Znojma v play off české hokejové extraligy\n\nToto je seznam zápasů Znojma v play off české hokejové extraligy .\n"}
{"id": "1375996", "url": "https://cs.wikipedia.org/wiki?curid=1375996", "title": "Triflát měďnatý", "text": "Triflát měďnatý\n\nTriflát měďnatý (systematický název trifluormethansulfonát měďnatý) je měďnatá sůl kyseliny trifluormethansulfonové; její chemický vzorec je Cu(OSOCF). Tato látka, která byla poprvé popsána v roce 1972. je silnou Lewisovou kyselinou. Používá se jako katalyzátor některých organických reakcí, například Dielsovy–Alderovy reakce a cyklopropanačních reakcí (podobně jako octan rhodnatý).\n"}
{"id": "1375998", "url": "https://cs.wikipedia.org/wiki?curid=1375998", "title": "Džaiš al-Islam", "text": "Džaiš al-Islam\n\nDžaiš al-Islam (přeloženo z arabštiny: Armáda islámu), dříve známá jako Liwa al-Islam (Brigáda islámu), je koalice islamistických sunnitských jednotek zapojených do syrské občanské války. Základnou jim byla damašská oblast, zejména město Dúmá a oblast východní Ghúta. Džaiš al-Islam byla největší povstalecká frakce v této oblasti. Skupina je součástí Islámské fronty Syrské opozice a odmítla členství ve Svobodné syrské armádě. Skupina patří spolu s Ahrar aš-Šám mezi hlavní rebelské skupiny podporované Saúdskou Arábií, ty vyhlásily islámský stát s platným právem šaría. Skupina spolupracovala s frontou an-Nusrá nejméně do konce roku 2015.\n\nBrigádu islámu založil Zahran Allouš, syn saúdského náboženského učence, poté, co jej syrské úřady v polovině roku 2011 propustily z vězení, které si odpykával za svůj salafistický aktivismus. Skupina přijala odpovědnost za provedení bombového útoku v Damašku v červenci 2012, kdy zabila syrského ministra obrany, náměstka ministra obrany a asistenta viceprezidenta Sýrie. 29. září 2013 oznámilo 50 rebelských skupin v okolí Damašku jejich sloučení do nové koalice Džaiš al-Islam. Údajně byla koalice vyjednána a vedena Saúdskou Arábií. Saúdská Arábie skupině poskytla miliony dolarů na výcvik svých bojovníků, například instruktory z Pákistánu.\n\n25. prosince 2015 byl zakladatel skupiny Zahran Allouš zabit během syrského leteckého útoku na předměstí Damašku. Nahradil ho Abu Hammam Bouwaidani.\n\nMluvčí koalice Džaiš al-Islam připustil, že v dubnu 2016 jeden z jejich velitelů nepovoleně použil zakázané zbraně v hlavně Kurdy obývané oblasti ve městě Aleppo a vystavil se tak trestu. V dubnu 2018 tato koalice naopak obvinila z chemického útoku na Dúmá syrský režim.\n"}
{"id": "1376001", "url": "https://cs.wikipedia.org/wiki?curid=1376001", "title": "Pavel Christov", "text": "Pavel Christov\n\nPavel Christov Ivanov ( * 3. února 1959 Kapitan Andreevo, Chaskovská oblast) je bývalý bulharský reprezentant v zápase. V roce 1979 vybojoval bronzovou medaili na mistrovství světa. V roce 1973 a 1979 vybojoval stříbrnou medaili na mistrovství Evropy. V roce 1980 v Moskvě vybojoval v zápase řecko-římském ve váhové kategorii do 48 kg čtvrté místo. Po těchto hrách ukončil aktivní sportovní kariéru.\n"}
{"id": "1376022", "url": "https://cs.wikipedia.org/wiki?curid=1376022", "title": "Nehvizdská", "text": "Nehvizdská\n\nNehvizdská je ulice v Hloubětíně na Praze 14, která spojuje ulici Zelenečskou a Mochovskou. Od západu do ní ústí ulice Sadská. Má přibližný severojižní průběh.\n\nNazvána je podle středočeské obce Nehvizdy v okrese Praha-východ, u které v prosinci 1941 přistáli členové skupiny Anthropoid Jan Kubiš a Jozef Gabčík.\n\nUlice vznikla v Novém Hloubětíně v roce 1925 a původně vedla od Poděbradské severním směrem, v souvislosti s budováním sídliště Hloubětín byla v roce 1962 na severu prodloužena a na jihu zkrácena. V době nacistické okupace v letech 1940–1945 se německy nazývala \"Nechwister Straße\". Ulice je v celém profilu jednosměrná.\n\n\n"}
{"id": "1376028", "url": "https://cs.wikipedia.org/wiki?curid=1376028", "title": "Sternenhoch", "text": "Sternenhoch\n\nSternenhoch (2018) je opera českého skladatele Ivana Achera, jedná se o jeho celovečerní operní debut. Libreto dle románu Ladislava Klímy \"Utrpení knížete Sternenhocha\" napsal též Acher a nechal jej přeložit do esperanta. Autorem překladu je brněnský esperantista Miroslav Malovec. Světovou premiéru měla opera 7. dubna 2018 na Nové scéně Národního divadla v Praze.\n\nPrvní inscenaci režíroval Michal Dočekal, dirigentem byl Petr Kofroň. Hudba je z větší části reprodukovaná, na živo hrají kontrafagotista Lukáš Svoboda a citerista Michal Müller, na housle a violu hraje Tereza Marečková, která zároveň hraje čarodějnici Kuhmist.\n\n\n\nJediné jednání opery je rozděleno do deseti obrazů:\nOpilý Sternenhoch usnul po jakémsi bále. Ve snu se mu zjevuje jeho mrtvá manželka Helga. Láskyplně k němu hovoří a nakonec jej strhává do svého objetí.\n\nKníže Sternenhoch, přední velmož Německa a osobní přítel císaře Viléma se probouzí na plese. Je vyzýván, aby si konečně vybral nevěstu. Z trucu si vybere nehezkou servírku Helgu. Má pocit, že Helga by mu měla být za jeho volbu vděčná, ta ale zůstává zcela chladná. Sternenhoch tedy hledá pomoc u čarodějnice Kuhmist, která se mu posmívá, ale nakonec mu prodá kouzelný amulet, který mu má pomoci.\n\nSternenhoch jde žádat o Helžinu ruku jejího otce, chudého důstojníka ve výslužbě. Ten s ním jedná opovržlivě a o své dceři mluví s despektem. Teprve když Sternenhoch pohrozí odchodem, změní tón a úlisně souhlasí se sňatkem.\n\nNa svatební hostině si každý hledí hlavně jídla. Sternenhoch se zmocňuje své apatické manželky a  přes její odpor s ní počne dítě. Posléze se narodí jejich syn Helmutek.\n\nSternenhoch se mazlí se svým synem. Helga jej ale chápe jako symbol svého zneuctění. Vytrhne Sternenhochovi syna z náručí a zabije jej uderem o Sternenhochovu hlavu.\n\nHelga se upravuje a odchází na schůzku se svým milencem (poetou, syčákem). Na schůzce se před ním ponižuje, ale on s ní jedná hrubě. Žádá Helgu, aby se usmířila se svým manželem, potom spolu uprchnou. Sternenhoch pozoruje milence ze skrýše. Poetu zastřelí a manželku omráčí a odvleče do hladomorny ve svém hradu.\n\nHelga se nejprve snaží zachránit si život a současně splnit příkazy milencovy. Překonat svůj odpor k manželovi, obejmout jej a políbit ale nedokáže. Sternenhoch rozzuřen Helgu krutě zbije, odchází a nechává ji v hladomorně zemřít.\n\nAby zapomněl na svůj zločin a aby zapudil hrůzné halucinace, vyhledává Sternenhoch opět čarodějnici Kuhmist. Ta mu prodává nový kouzelný amulet, který ho má ochránit před vidinami a pocity viny. \n\nSternenhoch se snaží zapudit výčitky svědomí pitím. V deliriu se mu ale znovu a znovu zjevují Helga i její milenec.\n\nPo roce se Sternenhoch vrací do hladomorny. Zdá se mu, že jeho žena žije, smiřuje se s ní milostným spojením. Ve skutečnosti se ale miluje s mrtvolou a po dvou dnech umírá na otravu krve.\n\nJakub Kožíšek ve své recenzi píše, že se jedná o „vrchol dramaturgického směřování první operní scény v posledních letech“.\n\n\n"}
{"id": "1376032", "url": "https://cs.wikipedia.org/wiki?curid=1376032", "title": "Blyth Arena", "text": "Blyth Arena\n\nBlyth Arena byl krytý stadion sloužící zejména pro krasobruslení a lední hokej ve Squaw Valley v Kalifornii v USA. Pojal 8 500 diváků. Byl hlavním centrem dění při Zimních olympijských hrách v roce 1960. Kromě zahajovacího a závěrečného ceremoniálu se zde soutěžilo v krasobruslení a ledním hokeji.\n\nJejí střecha byla vyřešena tak, že teplo uvolněné ze zařízení na výrobu ledu v aréně bylo nasměrováno na strop, čímž se vyhřívala izolace střechy a sníh se tak roztavil. V roce 1982 se Ministerstvo zemědělství USA zaměřilo na úsporu energie. Jednou z částí tohoto programu byly finanční prostředky na zlepšení izolace mnoha budov. U.S. Forest Service obdržela některé z těchto peněz na izolaci střechy arény a následující rok se střecha zhroutila, protože nevydržela hmotnost sněhu. Na jejím místě se nachází parkoviště pro zimní resort ve Squaw Valley.\n"}
{"id": "1376039", "url": "https://cs.wikipedia.org/wiki?curid=1376039", "title": "Zuřící dědeček a jeho reptající vnuk", "text": "Zuřící dědeček a jeho reptající vnuk\n\nZuřící dědeček a jeho reptající vnuk (\"Raging Abe Simpson and His Grumbling Grandson in \"The Curse of the Flying Hellfish\"\") je 150. díl amerického animovaného seriálu Simpsonovi. Premiéru měl v televizi Fox Broadcasting Company 28. dubna 1996.\n\nDěda Simpson zjistí, že zemřel Asa Phelps, člen vojenské jednotky pekelných ryb. Na konci války tato jednotka uloupila několik obrazů z německého hradu a zavázala se, že její poslední žijící člen dostane na všechny nárok. Pan Burns se ho proto pokouší zabít. Najme si vraha, ale děda Simpson se vraždě vyhýbá. Nakonec Burnsovi vydá klíč k nalezení pokladu. Bart dědovi, kterého nesnáší za své historky, kterými ho ztrapňuje před spolužáky, pomůže získat klíč od Burnse a vydají se k hřbitovu veteránů pekelných ryb. Jejich náhrobek jim ukáže, že je poklad ukryt pod vodou. Vypujčí si Flandersovu loď. Poklad na ní vytáhnou, ale zjeví se ozbrojený Burns se Smithersem a drahocené obrazy si vezmou, přičemž shodí Barta s truhlou do vody. Děda ho zachrání a oba se rozhodnou Burnse pronásledovat. Burns jim neunikne a je za pokus o zabití velícího důstojníka z jednotky vyloučen. Obrazy připadnou Abeovi, když v tom přijede ministerstvo zahraničí, které už 50 let pomáhá najít Německu uloupená díla. Děda Simpson z toho zklamán není, přesto ho Bart objímá a říká, že není neschopný.\n"}
{"id": "1376040", "url": "https://cs.wikipedia.org/wiki?curid=1376040", "title": "Batagur tuntong", "text": "Batagur tuntong\n\nBatagur tuntong (\"Batagur affinis\"), někdy také zvaný želva malajská, je kriticky ohrožený druh sladkovodní želvy. Ve volné přírodě Kambodži, Thajska, Indonésie a Malajsie se pravděpodobně vyskytují poslední dvě stovky jedinců. Populaci z velké části tvoří dospělí jedinci, kteří se navíc nacházejí dosti izolovaně.\n\nDůvodem, proč je situace nejen tohoto druhu kritická, je kromě zhoršování životního prostředí jako celku také častý lov na maso a rovněž pro zisk vajec. Samice batagurů zahrabávají svá vejce na písčitých plážích.\n\nJde o jeden z největších druhů sladkovodních želv, neboť dosahuje délky krunýře kolem 90 cm a váží až 50 kg. Klade až 30 vajec, která jsou inkubována po dobu 67−77 dní. Živí se rostlinami i drobnými bezobratlými živočichy žijícími ve vodě.\n\nTento druh želvy je v Evropě chován pouze v Zoo Praha. V letech 2004 až 2005 bylo krátce chováno několik jedinců v další české zoo – Zoo Plzeň, respektive jejím detašovaném pracovišti AkvaTera v centru města. Nejprve přišlo deset batagurů, z nichž pětice ještě téhož roku putovala do Zoo Praha. Zbylých pět zvířat šlo do pražské zoo v roce 2005.\n\nHistoricky první zvíře tohoto druhu bylo v Zoo Praha chováno od září 1973 do června 1976. V novodobé historii pražské zoo jsou tyto vzácné želvy od roku 2004, kdy byly zabaveny ještě jako mláďata na pražském letišti poté, co sem byly propašovány. Následně prošly CITES centrem Zoo Praha a dostaly se do expozic tehdy nově vybudovaného pavilonu Indonéská džungle. V současnosti jsou k vidění v pavilonu Čambal, kde obývají jezírko společně s gaviály indickými. Když v roce 2013 zasáhla pražskou zoo povodeň, vynášení batagura z pavilonu gaviálů po částečném opadnutí vody se stalo jednou z nejtypičtějších fotek této události. Želvy přestály záplavy bez úhony, dokonce se v nich díky změnám hladiny podobně jako v přírodě podařilo „vyprovokovat“ námluvy.\n\nSkupina sestává ze dvou samců a tří samic (březen 2018) a již je dospělá. Několik posledních let je vyvíjena snaha batagury rozmnožit. První kladení vajec proběhlo v roce 2009. V roce 2017 byla zatím ve vejcích mrtvá mláďata. Úspěchem bylo však již to, že byla vejce oplozená. První živé mládě se narodilo v dubnu 2019, a bylo tak prvním nejen v českých, ale i evropských zoo. \n"}
{"id": "1376041", "url": "https://cs.wikipedia.org/wiki?curid=1376041", "title": "Sasha DiGiulian", "text": "Sasha DiGiulian\n\nSasha DiGiulian (* 23. října 1992 Alexandria, Virginie) je americká sportovní lezkyně a bývalá reprezentantka, vicemistryně světa a mistryně Severní Ameriky v boulderingu, mistryně Severní Ameriky a USA v lezení na obtížnost, první americká lezkyně která přelezla cestu obtížnosti 9a.\n\n\n\n"}
{"id": "1376044", "url": "https://cs.wikipedia.org/wiki?curid=1376044", "title": "Seznam utkání Vsetína v play off české hokejové extraligy", "text": "Seznam utkání Vsetína v play off české hokejové extraligy\n\nToto je seznam zápasů Vsetína v play off české hokejové extraligy .\n"}
{"id": "1376047", "url": "https://cs.wikipedia.org/wiki?curid=1376047", "title": "Variabilita", "text": "Variabilita\n\nVariabilita čili rozptýlenost je vlastnost rozdělení pravděpodobnosti či statistického znaku, která vyjadřuje, jak vzdálené jsou typicky hodnoty od sebe navzájem či od střední hodnoty. Variabilita se v praxi měří mnoha různými způsoby. Často používané míry variability jsou:\n"}
{"id": "1376049", "url": "https://cs.wikipedia.org/wiki?curid=1376049", "title": "Alfredo Olvera", "text": "Alfredo Olvera\n\nAlfredo Olvera Gonzáles (* 4. ledna 1948) je bývalý mexický zápasník, reprezentant v zápase řecko-římském. V roce 1975 vybojoval bronz a v roce 1979 stříbro na Panamerických hrách. V roce 1980 vybojoval 6. místo v kategorii do 48 kg na olympijských hrách v Moskvě. Ve stejné kategorii startoval i v roce 1972 na hrách v Mnichově, kde byl vyřazen ve třetím kole.\n\nZápasu se věnovali také jeho bratři Jorge a Bernardo.\n\n"}
{"id": "1376055", "url": "https://cs.wikipedia.org/wiki?curid=1376055", "title": "Saber Nakdali", "text": "Saber Nakdali\n\nSaber Nakdali (* 1. března 1960) je bývalý syrský reprezentant v zápase. V roce 1980 startoval na olympijských hrách v Moskvě v řecko-římském stylu v kategorii do 48 kg. Vyřazen byl po dvou porážkách ve druhém kole.\n\n"}
{"id": "1376056", "url": "https://cs.wikipedia.org/wiki?curid=1376056", "title": "Elizabeth Warrenová", "text": "Elizabeth Warrenová\n\nElizabeth Ann Warrenová, rozená Herringová (* 22. června 1949 Oklahoma City) je americká právnička a politička, senátorka za stát Massachusetts a členka Demokratické strany.\n\nWarrenová se otevřeně hlásí k indiánským předkům, proto jí americký prezident Donald Trump posměšně přezdívá Pocahontas. V roce 2019 se veřejně omluvila, že se v 80. letech zaregistrovala do advokátní komory jako americká indiánka. Testy DNA zjistily, že má přibližně 0,001 procenta domorodé krve. Warrenová se přihlásila ke kmeni Čerokíů. Podle některých kritiků se snažila profitovat z politiky pozitivní diskriminace (tzv. \"affirmative action\"), ze které benefitují historicky znevýhodněné etnické a rasové menšiny.\n\nV roce 1970 vystudovala speciální pedagogiku na Houstonské univerzitě a pracovala ve školách pro sluchově postiženou mládež, později absolvovala práva na Rutgersově univerzitě. Jako odbornice na obchodní právo přednášela na Pensylvánské univerzitě a Harvardově univerzitě. Byla poradkyní prezidenta Baracka Obamy v otázkách ochrany spotřebitelů.\n\nVydala množství odborných publikací, je spoluautorkou knihy \"Past dvou příjmů: Proč se matky a otcové ze střední třídy dostávají na mizinu\", v níž se zabývá příčinami častých osobních bankrotů mezi příslušníky americké střední vrstvy. \n\nBývá řazena k levicovému křídlu Demokratické strany. Podle Warrenové „Americká střední třída čelí útoku,“ protože „Miliardáři a velké korporace se rozhodli žádat větší kus koláče a naverbovali politiky, aby jim tučnější kus uřízli.“ Podporuje sňatky osob stejného pohlaví.\n\nJednatřicátého prosince 2018 ohlásila kandidaturu na prezidentku Spojených států. Usiluje o přísnější regulaci bankovního sektoru a o finančně dostupnější školství a zdravotnictví, podala také návrh zákona o střetu zájmů při výkonu prezidentské funkce. \n\nV roce 2010 ji časopis \"Foreign Policy\" zařadil na seznam nazvaný Sto nejvlivnějších intelektuálů světa. Vystupovala v dokumentárním filmu \"O kapitalismu s láskou\".\n\nWarrenová ostře kritizuje americkou účast na saúdské vojenské intervenci v Jemenu. Odsoudila genocidu muslimské menšiny Rohingyů v Myanmaru. Prezentuje se jako stoupenec Izraele a odmítla rezoluci RB OSN č. 2334 z 23. prosince 2016, jež odsuzuje výstavbu nelegálních izraelských osad na okupovaném Západním břehu Jordánu, který má být budoucím jádrem samostatného státu Palestina. V lednu 2019 kritizovala rozhodnutí prezidenta Trumpa stáhnout americké vojáky ze Sýrie a Afghánistánu. \n\nKritizuje tvrdý postup Trumpovy administrativy vůči nelegálním imigrantům. Podporuje „sanctuary cities“, tedy ochranitelská či azylová města, mezi než patří New York, Los Angeles, Chicago, Seattle a stovky dalších amerických měst a okrsků, většinou ovládaných demokraty, kteří odmítají v těchto městech uplatňovat federální zákony týkající se imigrace a chrání nelegální imigranty před federální vládou.\n\nWarrenová podporuje federální program povinného rozvážení dětí odlišných ras do škol v jiných čtvrtích (tzv. desegregation busing), aby byla zajištěna rasová rovnováha na amerických školách. \n\n"}
{"id": "1376057", "url": "https://cs.wikipedia.org/wiki?curid=1376057", "title": "Calabiho–Yauova varieta", "text": "Calabiho–Yauova varieta\n\nCalabiho–Yauova varieta (také \"Calabiho–Yauovy variety, Calabiho–Yauovy tvary, Calabiho–Yauovy prostory)\" je označení pro typ variety v algebraické geometrii. Má určité prvky stejné jako Ricciho plochá varieta, aplikuje se v teoretické fyzice. V teorii strun se klade na zřetel existence více dimenzí časoprostoru ve formě Calabiho–Yauovy variety o 6 rozměrech, kdy modelování vedlo k teorii o zrcadlení symetrie (zrcadlitá perspektiva).\n\nSvůj název získala podle matematiků Eugenia Calabiho a Čchiou Čcheng-tunga.\n\nCalabiho–Yauovy variety jsou komplexní variety, kdy tvar na obrázku na vrchu je jen jeden z desetitisíců možných Calabiho–Yauových variet, které vyhovují přísným podmínkám kladených teorií strun na dodatečné rozměry. Ačkoli členství v kolektivu o desetitisících členů nezní příliš exkluzivně, je třeba je srovnávat s nekonečným množstvím tvarů, které jsou matematicky možné. Tedy v každém bodě obvykle trojrozměrného prostoru existuje dle strunové teorie šest dosud nepředvídaných rozměrů, pevně svinutých do jednoho ze složitě vyhlížejících tvarů. Tyto dimenze existují všude v prostoru, jehož jsou nedílnou součástí. Je třeba brát na zřetel i omezení modelu, který se snaží znázornit šestirozměrný tvar na dvojrozměrné ploše, v tomto případě obrazovky, čímž dochází ke značnému zkreslení. Teoreticky jsou přepokládány možné manipulace s Calabiho–Yauovými prostory, matematické posloupnosti těchto manipulací se nazývají z angličtiny \"flopy\" (což lze přeložit asi jako \"skok, přesmyk, přechod)\".\n\n"}
{"id": "1376060", "url": "https://cs.wikipedia.org/wiki?curid=1376060", "title": "Hlavička (informatika)", "text": "Hlavička (informatika)\n\nHlavička (záhlaví, ) je v informatice označení pro doplňující data (tzv. metadata), či datovou strukturu na začátku protokolové datové jednotky, souboru, záznamu na datovém médiu, apod. Údaje umístěné v hlavičce popisují data, která za ní následují (vlastnosti, délku, důležitost atd.). Hlavička je formována podle určité specifikace, normy, protokolu a podobně kvůli usnadnění strojového parsování (interpretace dat hlavičky počítačem). Při přenosu dat jsou data následující za hlavičkou občas nazývána datový obsah () nebo tělo ().\n\n\n"}
{"id": "1376070", "url": "https://cs.wikipedia.org/wiki?curid=1376070", "title": "Sýrie na Letních olympijských hrách 1980", "text": "Sýrie na Letních olympijských hrách 1980\n\nSýrie se účastnila Letní olympiády 1980 v Moskvě. Zastupovalo jí 67 sportovců (65 mužů a 2 ženy) v 7 sportech. Nejmladším účastníkem byl zápasník Mohamed Moutei Nakdali, nejstarším sportovní střelec Adnan Houjeij. Výprava nezískala žádnou medaili.\n"}
{"id": "1376082", "url": "https://cs.wikipedia.org/wiki?curid=1376082", "title": "Mistrovství Československa jednotlivců na klasické ploché dráze 1958", "text": "Mistrovství Československa jednotlivců na klasické ploché dráze 1958\n\nMistrovství Československa jednotlivců na klasické ploché dráze 1958 se skládalo z 4 závodů.\n\n\nZapočítávali se 3 nejlepší výsledky ze 4.\n\n"}
{"id": "1376085", "url": "https://cs.wikipedia.org/wiki?curid=1376085", "title": "Röthbachfall", "text": "Röthbachfall\n\nRöthbachfall je vodopád v Berchtesgadenském národním parku na jihovýchodě Bavorska. Nachází se na potoce Röthbach, který zde padá z horského srázu zvaného Röthwand a vlévá se do jezera Obersee. Röthbachfall je tvořen dvěma hlavními stupni a s celkovou výškou 470 metrů je nejvyšším vodopádem v celém Německu. Pro turisty se pořádají k vodopádu vyhlídkové plavby na člunech poháněných elektromotory, vyplouvajícími z přístavu v Schönau am Königssee, vede sem také pěší stezka z usedlosti Saletalm.\n\n"}
{"id": "1376087", "url": "https://cs.wikipedia.org/wiki?curid=1376087", "title": "Leonardo Gontero", "text": "Leonardo Gontero\n\nLeonardo Gontero (* 11. prosince 1993 Susa, Turín) je itlaský reprezentant ve sportovním lezení, mistr Itálie a juniorský mistr světa, vítěz Italského poháru a Evropského poháru juniorův lezení na rychlost.\n\n\n"}
{"id": "1376090", "url": "https://cs.wikipedia.org/wiki?curid=1376090", "title": "Octan rhodnatý", "text": "Octan rhodnatý\n\nOctan rhodnatý je organická sloučenina, rhodnatá sůl kyseliny octové. Je to tmavě zelený prášek, který se rozpouští v polárních rozpouštědlech (například ve vodě). Používá se jako katalyzátor cyklopropanace alkenů.\n\nOctan rhodnatý se často připravuje zahříváním hydrátu chloridu rhoditého v kyselině octové:\n\nU dimeru octanu rhodnatého může proběhnout ligandová výměna, kdy je octanová skupina nahrazena jiným karboxylátem nebo podobnou skupinou.\n\nZ řady reakcí, kde je tato látka katalyzátorem, lze zmínit například zavedení vazeb O–H a N–H do molekul a cyklopropanaci alkenů a aromatických sloučenin. Octan rhodnatý se rovněž selektivně váže na ribonukleosidy (nikoliv ovšem na deoxynukleosidy), konkrétně na jejich 2′- a 3′-hydroxylové skupiny.\nDimer octanu rhodnatého je oproti octanu měďnatému reaktivnější a vhodnější k odlišení ribonukleosidů od deoxynukleosidů díky své rozpustnosti ve vodných roztocích, zatímco octan měďnatý se v nich nerozpouští.\n\nOctan rhodnatý lze použít k zavedení vazeb X-H (kde X je C, N, S nebo O).\n\n\n\n\n\n"}
{"id": "1376093", "url": "https://cs.wikipedia.org/wiki?curid=1376093", "title": "Nehoda metra v Římě (2006)", "text": "Nehoda metra v Římě (2006)\n\nNehoda metra v Římě v roce 2006 se udála dne 17. října 2006 v 9:37 místního času (07:37 UTC), kdy první vlak metra narazil do druhého vlaku, ze kterého vystupovali cestující ve stanici metra náměstí Piazza Vittorio Emanuele II (nebo Vittorio Emanuele) v centru města. Při nehodě zahynula 30letá Alessandra Lisi a dalších asi 145 lidí bylo zraněno, u desítek z nich došlo k život ohrožujícímu zranění.\n\nNa celé Lince A římského metra byl okamžitě přerušen provoz a oblast nad stanicí, tj. náměstí Piazza Vittorio Emanuele II byla uzavřena policií a záchranáři postavili polní nemocnici, kde byly ošetřeny desítky lidí. Zranění byli postupně k dalšímu ošetření transportováni do různých římských nemocnic, nejvíce jich přijala nejbližší Complesso Ospedaliero San Giovanni - Addolorata.\n\nOficiální příčina nehody nebyla uvedena, úřady však uvedly, že příčinou nebyl teroristický útok. Několik cestujících uvedlo, že řidič jedoucího vlaku nezastavil na červenou a že vlak jel podivně již v předchozích stanicích. Bývalý řidič uvedl, že jedoucí vlak měl v minulosti na zkušebních jízdách problémy s brzdami.\n\nMožné vysvětlení nehody může spočívat v nedorozumění mezi řidičem a dispečinkem, které mohlo povolit vlaku, aby přejel k \"další stanici\", tj. ke stanici uzavřené pro veřejnost (Manzoni), předcházející stanici Vittorio Emanuele, zatímco řidič tuto zprávu pochopil tak, že pokyn znamená přesun na další otevřenou stanici, tj. na stanici Vittorio Emanuele.\n\n\n"}
{"id": "1376097", "url": "https://cs.wikipedia.org/wiki?curid=1376097", "title": "Myší díra (Český Krumlov)", "text": "Myší díra (Český Krumlov)\n\nMyší díra je vodní kanál v Českém Krumlově spojující jižní a severní část meandru kolem centra města. \n\nKanál začíná proti severnímu okraji Městského parku v nadmořské výšce 491 metrů a kříží meandr Vnitřního města v nejužším místě. Celková délka kanálu činí 80 m, přičemž část vede v podzemí, pod budovou č. 120 v ulici Parkán. Centrum včetně hlavního náměstí Míru se tak prakticky nachází na ostrově. Mezi oběma krajními body je výškový rozdíl dva metry.\n\nKanál byl vybudovaný ve skále jako obranný hradní příkop, přes který vedl dřevěný padací most. Ten byl v roce 1787 nahrazen třípilířovým mostem kamenným, jenž je dochován do dnešní doby.\n\nProstor mezi krajními body kanálu umožňoval v minulosti vodákům lodě přenést bez nutnosti vypořádat se s obtížným jezem U Jelení lávky, po jeho rekonstrukci už je tato zkratka nevyužívaná. Rekonstrukce hotelu Mlýn na severním konci kanálu průchod s loděmi znemožnilo. \n\nDalším důvodem zastávek je možnost odpočinku a využití částečného úkrytu před případným deštěm. Kanálu se někdy kvůli nápoji využívanému k zahřátí během zastávky přezdívá díra Rumyší. \n\nNa jižním okraji se na Vltavě nachází přístaviště Myší díra, odkud vyplouvají turistické vory.\n\n"}
{"id": "1376098", "url": "https://cs.wikipedia.org/wiki?curid=1376098", "title": "Marek Příkazký", "text": "Marek Příkazký\n\nMarek Příkazký (* 2. dubna 1987 Hodonín) je český herec, od roku 2010 člen souboru Městského divadla Zlín.\n\nVystudoval Konzervatoř Brno a následně Divadelní fakultu Janáčkovy akademie múzických umění v Brně. V minulosti hrál v Moravském divadle Olomouc, od roku 2010 je členem souboru Městského divadla Zlín.\n\nProslavil se zejména rolí Jiřího Ovčáčka v satirických divadelních představeních \"Ovčáček čtveráček\" (2016) a \"Ovčáček miláček\" (2017), které uvedlo právě Městské divadlo Zlín. Jeho bratrem je taktéž herec Lukáš Příkazký.\n"}
{"id": "1376102", "url": "https://cs.wikipedia.org/wiki?curid=1376102", "title": "Rudolf Havelka", "text": "Rudolf Havelka\n\nRudolf Havelka (1. května 1927, Sezemice – 14. dubna 2007, Česko) byl československý motocyklový závodník, reprezentant v ploché dráze. Patřil k legendám československé ploché dráhy. \n\nV Mistrovství Československa na klasické ploché dráze skončil dvakrát na 1. místě (1950 a 1957), dvakrát na 2. místě (1949 a 1955) a třikrát na 3. místě (1954, 1956 a 1963). V letech 1956-1966 startoval pětkrát v kvalifikaci mistrovství světa jednotlivců, dvakrát postoupil do kontinentálního finále - 1957 ve Vídni skončil na 15. místě a v roce 1964 ve Slaném skončil na 14. místě. V roce 1965 vyhrál malé finále při Zlaté přilbě v Pardubicích. Jezdil za Pardubice a Rudou hvězdu Praha. V roce 1971 ve 44 letech hrál klíčovou roli při návratu Pardubic do plochodrážní extraligy. Kariéru ukončil v roce 1974, dále působil jako trenér v Pardubicích a u reprezentace. Až do konce svého života působil v klubu Zlatá přilba Pardubice v různých funkcích.\n\n"}
{"id": "1376106", "url": "https://cs.wikipedia.org/wiki?curid=1376106", "title": "Luca Zardini", "text": "Luca Zardini\n\nLuca Zardini (* 4. srpna 1972 Cortina d'Ampezzo) je bývalý italský reprezentant ve sportovním lezení, sedminásobný mistr Itálie a šestinásobný vítěz italského poháru v lezení na obtížnost.\n\n\n\n\n"}
{"id": "1376116", "url": "https://cs.wikipedia.org/wiki?curid=1376116", "title": "RAF Gaza", "text": "RAF Gaza\n\nRAF Gaza bylo letiště Royal Air Force během druhé světové války nacházející se v současném pásmu Gazy, pravděpodobně na místě hraničního přechodu Karni.\n\nBěhem druhé světové války bylo RAF Gaza používáno řadou perutí Royal Air Force, včetně letek 33, 45, 127, 208, 318 a 451. Na letišti měla základnu letecká důstojnická škola č. 2, a během let 1941 – 1942 i Řecká cvičná letka. Letiště bylo používáno jako blízkovýchodní muniční sklad od července do září 1942. Bylo využíváno v roce 1941, a pravděpodobně bylo poprvé použito dříve. RAF Gaza bylo na místě dnešního přechodu Karni mezi pásmem Gazy a Izraelem. I když žádné zbytky letiště dnes nejsou viditelné, britská betonová silnice spojující letiště s muničními sklady (nachází se asi 6 km jižně od letiště, dodnes patrné) je viditelná a v dobrém stavu.\n\n"}
{"id": "1376117", "url": "https://cs.wikipedia.org/wiki?curid=1376117", "title": "Breguet Br.1001 Taon", "text": "Breguet Br.1001 Taon\n\nBreguet Br.1001 Taon byl francouzský prototyp lehkého útočného stíhacího letounu vzniklý v 50. letech 20. století u firmy Breguet Aviation.\n\nV roce 1953 byli evropští letečtí výrobci vyzváni NATO k předložení návrhů lehkých stíhacích a stíhacích-bombardovacích letounů (\"Light Weight Strike Fighter\") v rámci soutěže NBMR-1. Taon (francouzsky ovád, a současně anagram zkratky NATO, či její francouzské varianty OTAN) byl odpovědí firmy Breguet na tyto požadavky. Jednalo se o malý středoplošník se šípovými křídly a ocasními plochami a zatažitelným podvozkem příďového typu. Pohonnou jednotku představoval proudový motor Bristol Siddeley Orpheus B.Or.3. Společnosti byla udělena zakázka na tři prototypy, z nichž první vzlétl 25. července 1957. Druhý exemplář zahrnoval některá konstrukční zlepšení, a měl mírně delší trup. Další vývoj byl zastaven a výroba skončila u dvou kusů.\n\nTyp byl bez úspěchu podroben vyhodnocení spolu s prototypy Aerfer Ariete, Fiat G.91, Dassault Étendard VI, Northrop N-156 a Sud-Est Baroudeur. Letoun sice postoupil do užšího výběru, ale vítězství v soutěži připadlo stroji Fiat G.91. Státy NATO nakonec společný typ taktické stíhačky neobjednaly, a francouzská vláda dala přednost dalšímu vývoji typu Dassault Étendard.\n\n\"Taon\" 25. dubna 1958 získal mezinárodní rychlostní rekord na uzavřeném okruhu o délce 1 000 km výkonem 1 064 km/h ve výši 7 620 m. 23. července pak rekord opět prolomil výkonem 1 075 km/h.\n\n\n\n"}
{"id": "1376124", "url": "https://cs.wikipedia.org/wiki?curid=1376124", "title": "Osvinovský potok", "text": "Osvinovský potok\n\nOsvinovský potok je drobný horský tok v Krušných horách a Doupovských horách v okrese Karlovy Vary v Karlovarském kraji, levostranný přítok Hornohradského potoka.\n\nDélka toku měří 5,3 km, plocha povodí činí 4,72 km².\n\nPotok pramení v Krušných horách v nadmořské výšce 1025 metrů v horském sedle mezi vrchy Meluzína (1097 m) a Křížová hora (1027 m) asi 600 m východně od vrcholu Meluzíny.\nPo celou délku toku od pramene až k soutoku si potok udržuje jižní směr. Přibližně po dvou kilometrech přitéká do přírodního parku Stráž nad Ohří. V neobydleném území se přiblíží k osadě Horní Hrad, části obce Krásný Les. Nad pravým břehem se vypínají památné stromy Buk k Osvinovu, Břek u Horního hradu a Jasan u kovárny. Zde již potok opouští Krušné hory a pokračuje v Doupovských horách. U parkoviště pod hradem Hauenštejn roste při pravém břehu alej osmi památných dubů, pojmenovaných Duby u Panské louky. Po přibližně 200 m se potok vlévá zleva do Hornohradského potoka.\n"}
{"id": "1376125", "url": "https://cs.wikipedia.org/wiki?curid=1376125", "title": "Kohortová studie", "text": "Kohortová studie\n\nKohortová studie (\"cohort study\", \"longitudinal study\") v epidemiologii je longitudinální studie odhalující rizika. \nPočítá rizikový faktor (risk factor = RF).<br>\nZ hlediska moderní epidemiologie nezpůsobuje nemoc patogen či jakákoli jiná jedna příčina, ale soubor rizik (vnitřních i vnějších). Rizikem může být obezita (vnitřní riziko), cestování (vnější riziko) nebo zcela konkrétní postup při dojení krav (například desinfekce struku před dojením). Najít jedno konkrétní riziko (kladné či záporné) a dokázat, jak velkou má na nemoc vliv, umí epidemiologické studie. Ty nejdelší, nejdražší, ale i nejpřesnější jsou kohortové studie.<br>\n\nObecný postup pro kohortovou studii je následující: Na počátku se definuje populace, z ní se vybere skupina zdravých jedinců. Tato skupina se rozdělí na dvě kohorty. Jednu kohortu zdravých máme bez rizika (kontrolní skupina), druhou kohortu máme s rizikem. Časem ve skupinách někdo onemocní na sledovanou nemoc a my počítáme rozdíl mezi skupinou bez rizika a s rizikem. Takové studie mohou trvat roky či desetiletí, jsou tedy zdlouhavé, nákladné, ale výstupy jsou průkazné. Ze statistického hlediska mají velkou sílu i přesnost (viz chyby typu I a II).<br>\n\nPo odhalení jednoho rizika následuje hledání, odhalení a vyčíslení dalšího rizika. Tisíce studií dají obraz o nemoci. Například u nemoci paratuberkulóza mléčného skotu bylo odhaleno celkem 25 rizik u pěti kategorií skotu, které dohromady 276 x zvyšují riziko onemocnění (součet všech rizikových faktorů je 276). Na výpočet byly použity počítačové modely, které evidovaly všechny studie na danou nemoc zveřejněné kdekoli na světě (řádově desítky tisíc studií).<br>\n\nKohortovým studiím se také říká prospektivní studie, protože se předem stanoví riziko, až následně se vybírají skupiny. Co přesně znamená epidemiologické riziko vysvětluje kauzalita (epidemiologie).<br>\n\nVšechny studie včetně těchto se musí očistit od neznámých faktorů (\"confouders\"), tedy od náhod, matoucích faktorů i systémových chyb. Slovo confounders zahrnuje všechna neznámá rizika, chyby, faktory a náhody podílející se na vzniku a rozvoji nemoci (např.bias).\n\nUkazatel asociace mezi rizikem a nemocí – rizikový faktor (RF) udává, kolikrát je větší pravděpodobnost, že onemocní skupina v riziku proti skupině bez rizika. Epidemiologové označují tento ukazatel jako RR (\"relative risk\", \"ratio risk\"). \n\nTabulka: Epidemiologická tabulka 2x2 pro kohortové studie:\nRR=(a/a+b)/(c/c+d) \n\nKohortové studie patří mezi analytické epidemiologické studie, jsou určeny ke zkoumání etiologie a asociace rizik nemoci. \nDalší široce používané analytické studie jsou retrospektivní studie případů (case control study) a křížové studie (Cross-sectional study).\nZe všech tří analytických studií jsou pouze kohortové studie přímo určeny k vyčíslení rizikového faktoru. Přesto lze i pomocí ostatní studií vypočítat relativní riziko, stačí použít matematický modeling (tento fakt je jako precedent uznáván i soudy v USA).\n\n- Prognostická hodnota\n\n"}
{"id": "1376134", "url": "https://cs.wikipedia.org/wiki?curid=1376134", "title": "Letov Š-33", "text": "Letov Š-33\n\nLetov Š-33 byl československý prototyp dálkového bombardéru, navržený a vyrobený v 30. letech 20. století u společnosti Letov.\n\nTyp vznikal podle vojenských požadavků jako dálkový bombardér s tříčlennou osádkou, a poprvé vzlétl v roce 1930. Jednalo se o středoplošník celokovové konstrukce potažený převážně plátnem se samonosným křídlem a pevným podvozkem ostruhového typu. Pohon zajišťoval motor Isotta Fraschini Asso o výkonu 800 hp (597 kW), vyráběný v licenci firmou Praga. Letoun podstoupil letové zkoušky, ale jejich výsledky nebyly uspokojivé a k sériové výrobě nedošlo. Druhý prototyp zůstal nedokončen. \n\nÚdaje podle\n\n\n"}
{"id": "1376140", "url": "https://cs.wikipedia.org/wiki?curid=1376140", "title": "Mnoho Apua pro nic", "text": "Mnoho Apua pro nic\n\nMnoho Apua pro nic (\"Much Apu About Nothing\") je 151. díl amerického animovaného seriálu Simpsonovi. Premiéru měl v televizi Fox Broadcasting Company 5. května 1996.\n\nDo města se zatoulá medvěd a Homer po jeho zneškodnění vyhecuje dav na radnici s návrhem na medvědí hlídky. Ty starosta schválí, ale občanům se nelíbí za tuto ochranu platit 5 dolárů. Starosta vyhlasí referendum o přijetí návrhu 24, který má vyhostit přistěhovalce. Mezi přistěhovalce patří i Apu Nahasapeemapetilon, který tu žije dokonce nelegálně. Od mafie si pořídí falešný občanský průkaz, čehož později lituje, protože chce být sám sebou. Aby získal americké občanství, pokusí si vzít Selmu, ta ale odmítá. Jelikož Apuovi vypršelo vízum před 7 lety, stačí, aby složil vízum. I přes pochybné doučování od Homera složí zkoušku a dostává americké občanství. Homer a jeho přátelé se domluví, že půjdou hlasovat proti návrhu 24, které však v referendu získalo 95%. Kvůli tomuto výsledku je nucen opustit Springfield školník Willie. \n"}
{"id": "1376141", "url": "https://cs.wikipedia.org/wiki?curid=1376141", "title": "Studie případů", "text": "Studie případů\n\nStudie případů (case control) sleduje exposure (rizika) u nemocných, porovnává je s kontrolní skupinou zdravých. Patří mezi nejčastější a nejlevnější studie. Zpravidla ji provádějí lékaři ve svých ordinacích a to tak, že zaznamenávají případy nemocných, rozdělí je na nemocné s rizikem a nemocné bez rizika. Jako kontrolní skupina jim slouží zdraví, z nichž někteří mají riziko, jiní ne. Výpočtem stanoví, kolikrát častěji se riziko vyskytuje u nemocných než u zdravých.\nTo znamená, že se na případy dívají zpětně, proto se jim říká retrospektivní studie.\nVýstupem je ukazatel OR (odds ratio), šance onemocnění.\n\nEpidemiologická tabulka 2x2 pro studie případů (case-control study)\n\nOR=(a/b)/(c/d)\nTento typ studie neslouží primárně k odhalení rizika, přesto lze tímto způsobem riziko dokázat. Udává nám, kolik krát se ve skupině nemocných vyskytuje riziko častěji než v kontrolní skupině, tedy šanci onemocnět.\n\nKohortové studie počítají RR (relativní risk), u studií případů počítáme OR (odds ratio).\n\nRR a OR mají velice podobné hodnoty, vyjadřují asociaci mezi konkrétním rizikem a nemocí, oba ukazatele lze použít pro stejný účel – vyčíslení rizika. Například u kouření se riziko vypočítalo právě ze studie případů a bylo konstatováno, že kuřáci mají o 87% větší šanci onemocnět rakovinou plic. \"Doll R, Hill AB (1956). \"Lung cancer and other causes of death in relation to smoking; a second report on the mortality of British doctors\". Br Med J. 2 (5001): 1071–81.)\"<br>\n\n"}
{"id": "1376148", "url": "https://cs.wikipedia.org/wiki?curid=1376148", "title": "Bias (epidemiologie)", "text": "Bias (epidemiologie)\n\nBias neboli zkreslení je systematická chyba ve sběru dat či jejich vyhodnocení, která zkresluje výsledek.<br>\n\nBias většinou nelze vyčíslit. Pokud je příliš velký, jsou veškerá data neprůkazná.<br>\n\nO existenci biasu musíme dopředu vědět a vyhnout se mu. Existuje mnoho druhů systematických chyb, k jejich odhalení dochází často až dodatečně po zveřejnění studie a zkoumání její pravdivosti odborníky z různých oborů.\nBias chybné klasifikace (misclassification bias) může studii učinit zcela nepoužitelnou. Znamená, že došlo k hrubé chybě při samotné klasifikaci nemoci či rizik, k závažným chybám při řazení osob do skupin, při stanovení expozice.\nNěkteré systematické chyby lze upravit tak, že závěry pozměníme. Výsledky považujeme za minimální či naopak maximální (optimistické, pesimistické), ale ne reprezentativní. Existuje velké množství popsaných biasů, mezi ty základní patří:<br>\n1. Bias selekce vzorku (Selection Bias). Tento bias byl poprvé popsán v roce 1946 Berksonem, který prokázal, že při testování v nemocnicích dochází ke zkreslení díky tomu, že jsou mnohem častěji testováni pacienti s více nemocemi než pacienti jen s jednou nemocí. Tato chyba se objevuje v mnoha obměnách při různém testování, například jsou vybíráni více lidé z města, jindy více staří lidé, jindy více ženy, nemocní lidé atd. Výběr populace, kterou testujeme, často nezávisí na nás, je dána objektivními skutečnostmi, které nedokážeme změnit, ale musíme o nich vědět.\nPlacebo a nocebo efekt je příčinou chyb, tedy biasu. Placebo efekt znamená, že jedinec, který věří léku, zvyšuje jeho účinnost. Nocebo efekt je opakem placeba, nedůvěra k léku snižuje jeho účinnost. <br>\nEfekt má vliv nejen na pacienty, ale i lékaře či laboranty, i jejich víra zvyšuje bias očekávání (expectation bias).<br>\n\nMezi bias selekce vzorku lze řadit i bias dlouhých časů (lenght time bias), kdy se u mnoho let probíhajících studií mění charakter nemoci. Například u civilizačních onemocnění narůstá jejich prevalence. Srovnávat data stará a nová je zavádějící.<br>\n\nBias času potřebného (lead time bias) k projevení se nemoci je chyba způsobena odlišnou dobou mezi diagnostikou nemoci a jejím počátkem. Mnohem dříve diagnostikujeme nemoc u lidí sledovaných (s pravidelnými kontrolami) než u lidí, kteří se dostaví až po klinických projevech nemoci. Výběr skupin pro studie je pozdní diagnostikou zkreslen.<br>\n2. Informační bias (Information Bias). V osmdesátých a devadesátých letech minulého století byli testováni američtí vojáci, kteří válčili ve Vietnamu a přišli do styku s defoliantem Agent Orange, na přítomnost látky TCDD. Veteráni sami stanovili vlastní expozici této látky, respektive jak dlouho v zamořeném území pobývali. Informace od nich získané se ukázaly jako zkreslené, tomuto jevu se začalo říkat informační bias. \nDnes se sem řadí nejen cílené lži či polopravdy, ale i chyby pramenící z neznalosti. <br>\nPublikační bias zase pramení z toho, že pozitivní zprávy jsou zveřejňovány častěji než negativní, že nové objevy mají větší pozornost, autoři raději data opakovaně zveřejňují, než aby si sami ověřovali nová data. \nVýskyt informačních chyb stále roste, podílejí se na nich vědci, laboratoře i laický personál. Eliminovat je lze pomocí křížové vazby mezi výsledky z různých pramenů a zpětnou kontrolou veškerých dat.<br>\n3. Bias odpovědí (recall bias). Základem všech diagnóz je anamnéza. Lékař se ptá pacienta na základní údaje o jeho osobě, zdraví, příznacích onemocnění. Chybné odpovědi mohou napáchat značné škody. U analytických studií se vybírají kontrolní vzorky populace, vůči nim se porovnávají všechna získaná data. Pokud o sobě lidé tvrdí, že jsou zdraví, ale není to pravda, pak jsou výsledky studie zatíženy tímto specifickým biasem. <br>\nPokud se chyby dopustí lékař, mluvíme o biasu pozorovacím (observer bias). Jeho základem jsou chybné návyky při vstupním vyšetření pacienta.<br>\nDotazovací bias (interviewer bias) je způsobem chybně kladenými otázkami.<br>\n4. Bias vzorku (sampling bias). Obecně se tak nazývá chybný odběr vzorků. Místo pravidelného nahodilého výběru použijeme výběr cílený. Například vezmeme seznam, otestujeme jen prvních několik jedinců. Pokud má seznam zákonitost, například je řazen dle věku, lokality, pohlaví atd., dopouštíme se chyby výběru vzorků, kterou následně nelze odstranit. \nŘadíme sem i systematicky chybné zacházení se vzorky, tedy kolísavou teplotu uskladnění, nahodilou kontaminaci, nepravidelnou prodlevu před zpracováním atd.<br>\nPatří sem bias zdravých pracovníků (healthy worker effect), kdy se studie provádí na pracovištích, kde nemohou být nemocní, ale výsledky se vztáhnou na celou populaci. Stejná chyba je častá u dotazování populace na veřejných místech.<br>\n\nPodobný princip platí u biasu zdravých respondentů (bias healthy respondents), kdy zdraví a aktivní lidé se účastní průzkumu častěji. <br>\nObdobou je bias dobrovolníků (volunteer bias), kdy se dobrovolníci nějak liší od průměru populace.<br>\n5. Bias populace (population bias). Obecně se tak nazývá chybný výběr populace. Místo populace s pravidelnou distribucí dat vybereme nepravidelnou. Například testujeme sportovce, ale závěry zobecníme na celou populaci. Podobné chyby se dopustíme u hodnocení příliš malé populace.<br>\n\nPatří sem například bias detekční (detection bias). Ten je dán frekvencí styku s lékaři. Detekce nemoci se provádí častěji na jedincích v riziku než bez něj. Je to dáno tím, že jedinci v riziku navštěvují lékaře častěji (jsou nemocní více). <br>\n6. Bias laboratoří (laboratory bias). Chyby způsobené v laboratořích lze rozdělit do dvou kategorií: systémová chyba (bias) a nepřesnost (accuracy). \nManažer nedokáže odlišit, zda byly výsledky testů zkresleny systémovou chybou nebo nepřesností, řadí je do chyb měření (measurement bias).\nPřesnost měření je dána standardy, pokud je laboratoř nedodrží, je celý výsledek chybný.\nBias laboratoří je způsoben neznámými okolnostmi, které přímo souvisí s provozem laboratoře. Proti biasu se bojuje pravidelnou kalibrací přístrojů, dodržováním standardů, kontrolami pracovních postupů.\nNepřesnosti mohou být i záležitostí selhání jedince díky jeho neprofesionalitě, zhoršenému zraku, nesoustředění.\nZabránit chybám v laboratořích by měla akreditace laboratoří pro způsobilost provádět jednotlivé testy, vzájemné porovnávání laboratoří (statisticky i provozně), pravidelné kontroly nezávislou institucí (zasílání kontrolních vzorků). <br>\n\n- kauzalita (epidemiologie)<br>\n- LR nomogram<br>\n- Interval spolehlivosti (epidemiologie)<br>\n- paratuberkulóza<br>\n- respirační syndrom skotu<br>\n- Vzorkování populace (epidemiologie)<br>\n- Chyby typu I a II<br>\n- Prognostická hodnota\n"}
{"id": "1376150", "url": "https://cs.wikipedia.org/wiki?curid=1376150", "title": "Matthew Ryan", "text": "Matthew Ryan\n\nMatthew Ryan může být:\n\n"}
{"id": "1376152", "url": "https://cs.wikipedia.org/wiki?curid=1376152", "title": "Homerpalooza", "text": "Homerpalooza\n\nHomerpalooza (\"Homerpalooza\") je 152. díl amerického animovaného seriálu Simpsonovi. Premiéru měl v televizi Fox Broadcasting Company 19. května 1996.\n\nPo nehodě školního autobusu musí Homer zařizovat odvoz Barta a Lízy a jejich kamarádů. V autě zjistí, že děti neznají jeho oblíbené hudební skupiny. Výjde si do obchodu s hudbou, kde zjistí, že nerozumí nové hudbě, ale přiláká ho hudební festival Hullabalooza, kam vezme Barta a Lízu místo školy. Kvůli jeho rastafariánské čepici je davem poslouchajících lidí odstrčen, což ho naštve a kopne do děla, ze kterého vystřelí nafukovací balón. Zasáhne ho do břicha, ale je v pořádku. Obludárium, které je součástí festivalu mu nabídne práci. Homer jí přijme a cestuje se zpěváky, ale když je několikrát během vystoupení zasáhnut kanónem, má žaludeční problémy, které mu zakazují další vystupování. Na dalším festivalu se dělové kouli vyhýbá, čímž v obludáriu ukončuje kariéru. \n"}
{"id": "1376155", "url": "https://cs.wikipedia.org/wiki?curid=1376155", "title": "Nárožní kámen", "text": "Nárožní kámen\n\nNárožní kámen, nákolník či ochranný patník je vyčnívající kamenný, kovový nebo betonový exteriérový architektonický prvek umístěný na rohu budovy nebo jejího vjezdu, který zabraňuje poškození stavby vozidly. \n\nTypické jsou historické nárožní kameny, někdy zdobené reliéfy (např. Praha 1, nároží Husova 2 a Na Perštýně 18).\n\nU novějších domů (přelom 19. a 20. století) byly též instalovány kovové ochranné prvky (např. Praha 3, Seifertova 31). Může se jednat i o druhotné využití předmětu – ve Stonařově chrání roh zdi bývalý mlýnský kámen.\n\nNárožní kameny je možno nalézt v řadě evropských zemí, v místním jazyce však pro ně není používán doslovný ekvivalent českého výrazu „nárožní kámen“.\n\nZprávy v tisku 19. století svědčí o tom, že nárožní kameny sice chránily budovy, byly však současně příčinou havárií kočárů a vozů.\n\n"}
{"id": "1376156", "url": "https://cs.wikipedia.org/wiki?curid=1376156", "title": "Buk k Osvinovu", "text": "Buk k Osvinovu\n\nBuk k Osvinovu je památný strom buk lesní (\"Fagus sylvatica\") v Krušných horách v Přírodním parku Stráž nad Ohří. \nRoste v nadmořské výšce 500 m na okraji bukového porostu ve strmém svahu těsně pod hranou terasy nad pravým břehem Osvinovského potoka, pod silnicí z Osvinova do Krásného Lesa. Vrůstá do kamenité stráně a díky erozi jsou zřetelně viditelné dlouhé vypreparované kořeny, proplétající se čedičovou sutí. \n\nStáří stromu bylo v roce vyhlášení odhadováno na 300 let. Koruna stromu sahá do výšky 23 m, obvod kmene měří 455 cm (měření 2014).\n\nBuk je chráněn od roku 1986 jako krajinná dominanta a strom významný stářím a vzrůstem.\n\n"}
{"id": "1376159", "url": "https://cs.wikipedia.org/wiki?curid=1376159", "title": "Simpsonovi na prázdninách", "text": "Simpsonovi na prázdninách\n\nSimpsonovi na prázdninách (\"Summer of 4 Ft. 2\") je 153. díl amerického animovaného seriálu Simpsonovi. Premiéru měl v televizi Fox Broadcasting Company 19. května 1996.\n\nNa samém začátku letních prázdnin nabídne Ned Homer chatu u moře na 14 dnů, jelikož se musí účastnit soudního precesu jako lidový porodce. Homer nabídku přijme, ale Ned se mu musí na oplátku podívat na žumpu. Bart na výlet pozve Milhouse, ale Líza neví koho poslat. Rozhodne si nezabalit, a tak si jde po příjezdu s Marge nakoupit oblečení. Najde nové přátele, ale Bart jim přes ročenku prozradí, co je Líza zač. Parta přátel ji má stále ráda a vyzdobí její auto škeblemi lepidlem a podepíši jí prázdnou školní ročenku. \n"}
{"id": "1376166", "url": "https://cs.wikipedia.org/wiki?curid=1376166", "title": "Dvojí stěhování", "text": "Dvojí stěhování\n\nDvojí stěhování (\"You Only Move Twice\") je 155. díl amerického animovaného seriálu Simpsonovi. Premiéru měl v televizi Fox Broadcasting Company 3. listopadu 1996.\n\nSpolečnost Globex nabídne Homerovi práci a on ji přijímá. Přestěhují se s rodinou do Cypress Creek a opouští starý dům. V novém městě je Bart ve škole přesunut do pomocné třídy pro méně pokročilé. Marge nemá v nové moderní domácnosti co dělat, a tak začíná pít alkohol. A Líza má v okolní přírodě velkou alergii na pyl. Jediný Homer, pracující pro superpadoucha Hanka Škorpia, je jako dobře placený vedoucí na atomovém reaktoru a náhodný pomocník spokojen. Zařídí se podle své rodiny a vrací se do Springfieldu. Chtěl si splnit sen vlastnit fotbalový klub Dalaští kovbojové. Když se vrátí domů všimne si, že mu Hank posílá na splnění snu Denverské mustangy. Těmi ale není potěšen... \n"}
{"id": "1376167", "url": "https://cs.wikipedia.org/wiki?curid=1376167", "title": "American Legislative Exchange Council", "text": "American Legislative Exchange Council\n\nAmerican Legislative Exchange Council, zkráceně ALEC, je americká nezisková organizace, sdružující konzervativní státní zákonodárce jednotlivých federálních států a zástupce privátního sektoru. Náplní její činnosti je tvorba a sdílení modelových zákonů, které jsou rozesílány zákonodárným orgánům státní moci v členských státech USA.\n\nALEC jako organizace poskytuje prostor k debatě voleným legislativcům a soukromým podnikatelům, kteří spolupracují na kostrách modelových zákonů, které dále jednotliví členové sdružení přejímají a upravují, než jsou přeloženy jako návrhy v jejich vlastních státech. Tyto modelové normy zabírají široký okruh témat jako daňová regulace, boj s imigrací, ochrana životního prostředí, kontrola zbraní nebo regulace odborů. Ročně ALEC vytvoří zhruba 200 takovýchto zákonů, přičemž návrhů na základě těchto modelů je podáno ročně kolem tisícovky.\n"}
{"id": "1376169", "url": "https://cs.wikipedia.org/wiki?curid=1376169", "title": "Tetrafobie", "text": "Tetrafobie\n\nTetrafobie (z řeckých slov τετράς, čtyři a φόβος, strach) je chorobný strach z čísla čtyři. Je rozšířen především v zemích východní Asie, protože čínské slovo „čtyři“ (四, sì) zní velmi podobně jako „smrt“ (死, sǐ). V Číně a v zemích ovlivněných čínskou kulturou je zvykem při číslování místností apod. přeskakovat čtyřku a číslice, které ji obsahují. Za nešťastný den je pokládán 4. duben, Peking stáhl kandidaturu na Letní olympijské hry 2004, také firma Nokia s ohledem na asijské zákazníky nepoužívá 4 v označení svých typů.\n"}
{"id": "1376171", "url": "https://cs.wikipedia.org/wiki?curid=1376171", "title": "Václav Sedláček (rozcestník)", "text": "Václav Sedláček (rozcestník)\n\nJméno a příjmení Václav Sedláček má více nositelů:\n\n"}
{"id": "1376176", "url": "https://cs.wikipedia.org/wiki?curid=1376176", "title": "Jiří Křenek (spisovatel)", "text": "Jiří Křenek (spisovatel)\n\nJří Křenek (* 2. června 1933, Velké Karlovice u Vsetína ) je český prozaik a scenárista, autor románů z poválečného Valašska.\n\nVyrůstal na Valašsku, kde se narodil v rodině strojníka na místní pile. V letech 1948-1950 se vyučil se v Elektrotechnických závodech v Mohelnici. Následně absolvoval Školu důstojnického dorostu v Pardubicích (maturita roku 1953) a ve studiu pokračoval na Vojenské akademii v Brně (obor elektrotechnika a radarová technika), které úspěšně ukončil roku 1958. Poté do roku 1965 sloužil jako technik v útvarech protivzdušné obrany Československé armády. Po odchodu z armády pracoval jako redaktor v týdenících \"Československý voják\" a \"Tvář\". Od roku 1973 je ve svobodném povolání.\nPrvní povídky uveřejnil na počátku šedesátých let v časopisech \"Československý voják\", \"Plamen\" a \"Květy\". Knižně debutoval roku 1963 románem \"Chlapi\" o partyzánském hnutí na Valašsku. Další jeho prózy těžily ze znalosti vojenského prostředí a byly vedeny snahou o zachycení psychologických aspektů života důstojníků v provinčních posádkách. Zachytil také s humorem rázovitý svět valašské vesnice, přičemž se snažil humor skloubit se satirou. Kromě toho zachytil život na Valašsku v době kolektivizace. Je rovněž autorem rozhlasových her, knih pro děti a mnoha filmových scénářů a scénářů k televizním filmům.\n\n\n"}
{"id": "1376177", "url": "https://cs.wikipedia.org/wiki?curid=1376177", "title": "Cambridge Analytica", "text": "Cambridge Analytica\n\nCambridge Analytica LLC (CA) byla britskou poradenskou společností, dceřinou společností kontroverzní výzkumné organizace \"SCL Group\" (Strategic Communication Laboratories Group), která při své práci kombinovala data mining, datové makléřství a datovou analýzu se strategickou komunikací ve volebním procesu. Společnost Cambridge Analytica vznikla v roce 2013 a od počátku svého vzniku byla zaměřena na volby v USA. Do společnosti na jejím počátku investoval 15 mil USD Robert Mercer. Autorem názvu společnosti má být Steve Bannon, poradce prezidenta Trumpa a zakládající člen \"Breitbart News\" Svou činnost ukončila firma v roce 2018 po skandálu kolem nakládání s údaji uživatelů Facebooku podáním návrhu Konkurznímu soudu v New Yorku na likvidací svých aktivit v USA Ve spojitosti s touto firmou se hovořilo o ovlivňování voličů a dezinformačních kampaní a o manipulaci voleb.\n\nV souvislosti s CA je třeba také zmínit společnost Emerdata Ltd.,(?Emiratedata?) která byla založena již v roce 2017. \n\n\"Vincent Tchenguiz\", britský podnikatel íránského původu a nemovitostní tycoon, který byl do roku 2015 největším akcionářem společnosti SCL, která byla mateřskou společností skandálem zasažené firmy Cambridge Analytica, hrál také prominentní roli při založení kontroverzní izraelské soukromé špionážní agentury \"Black Cube,\" kterou dotoval finančními dary. Black Cube oficiálně odmítá jakékoliv spojení s CA případně s dalšími jejími pobočkami. \n\nStopy činnosti CA respektive SCL Group, resp. Emerdata Ltd. \n\n1994 – volby v Již. Africe \n\n2015 – volby v Nigérii \n\n2015 – spolupráce s Tedem Cruzem, republikánským kandidátem na prezidenta v r. 2016 \n\n2016 – referendum o Brexitu, prezidentská kampaň D. Trumpa Zapojení Cambridge Analytica do Leave.EU, tedy neoficiální kampaně prosazující odchod Británie z Evropské unie, potvrdila bývalá manažerka CA Brittany Kaiserová. \n\n2017 i 2013 – volby v Keni \n\n2017- údajná účast na: SAE mediální kampaň proti Kataru BoycottQatar, jeden z ředitelů Emerdata má mít kontakty na SAE a Emerdata Ltd. trochu jako ?Emiratedata? \n\n2018 – probíhá šetření o činnosti CA na území Indie , v Indii měla svou činnost vykonávat SCL v 6 státech Indie v období od r. 2003 a 2012, včetně národnich voleb v roce 2009 \n\nSpolečnost údajně měla působit na území České republiky, kde měla spolupracovat s ruskou společností Lukoil Společnost také podle bývalých zaměstnanců plánovala vytvořit svoji vlastní kryptoměnu, přes kterou hodlala pomocí takzvaného ICO (Initial coin offering) vybrat 30 milionů dolarů. Ty měly být využity na vytvoření systému, přes který by bylo možné obchodovat s osobními daty. V některých zemích je činnost společnosti v těchto prezidentských kampaních stále terčem vyšetřování, s ohledem na kontroverzní podnikatelské praktiky, které Cambridge Analytica používá. Posledním skandálem bylo ukořistění osobních údajů 50-87 miliónů uživatelů sítě Facebook z důvodu politického účelu.\n"}
{"id": "1376182", "url": "https://cs.wikipedia.org/wiki?curid=1376182", "title": "The Legend of Zelda: Breath of the Wild", "text": "The Legend of Zelda: Breath of the Wild\n\nThe Legend of Zelda: Breath of the Wild je akční adventura ze série The Legend of Zelda. Byla vytvořena i vydána Nintendem. Vydána byla pro konzole Nintendo Switch a Wii U 3. března 2017. Získala titul \"Hra roku\" v rámci The Game Awards za rok 2017.\n"}
{"id": "1376183", "url": "https://cs.wikipedia.org/wiki?curid=1376183", "title": "Havárie Il-76 alžírského letectva (2018)", "text": "Havárie Il-76 alžírského letectva (2018)\n\nDne 11. dubna 2018 havaroval stroj Iljušin-76TD provozovaný letectvem Alžírska. Stalo se tak krátce po vzletu z letiště Búfarík v Alžírsku, cílem mělo být letiště v Tindúfu. Zahynuli všichni lidé na palubě – 257 lidí, včetně 10 členů posádky. Letadlo totiž ihned po prudkém nárazu do země vzplálo. Na palubě byli především vojáci, jejich rodinní příslušníci a dále také uprchlíci vracející se z lékařských vyšetření v hlavním městě.\n\nJedná se o nejhorší leteckou nehodu v historii Alžírska a druhou nejhorší nehodu typu Il-76 (po havárii íránského vojenského letectva v roce 2003) Prezident Abdelazíz Buteflika vyhlásil třídenní státní smutek.\n\n"}
{"id": "1376184", "url": "https://cs.wikipedia.org/wiki?curid=1376184", "title": "Josef Sedláček", "text": "Josef Sedláček\n\nJméno a příjmení Josef Sedláček má více nositelů:\n\n"}
{"id": "1376186", "url": "https://cs.wikipedia.org/wiki?curid=1376186", "title": "Ad acta (román)", "text": "Ad acta (román)\n\nAd acta je román spisovatele Patrika Ouředníka z roku 2006, který má na první pohled všechny znaky detektivního příběhu. Je zde řeč o zločinech, je zde vyšetřovatel i podezřelý. Dvěma hlavními postavami jsou misantropický důchodce Viktor Dyk a maigretovsky pojatý inspektor Vilém Lebeda. Ten má na starosti několik případů včetně jednoho znásilnění, dvou žhářských pokusů v místním Klubu důchodců a vraždy v pražském baru. Soukromě se také zabývá čtyřicet let starou, nikdy neobjasněnou vraždou, do které je možná zapleten Viktor Dyk. V paralelních příbězích vystupují další postavy, důchodci, s nimiž se Viktor Dyk setkává v městském parku, Lebedovi podřízení, ale také Dykův syn a řada jiných podružnějších postav. Ale může-li čtenář v závěru knihy vydedukovat, kdo je pachatelem znásilnění, ostatní případy zůstávají nevyřešené, nebo přesněji řečeno, jak píše ve své recenzi Claire Wilcoxová, \n\"\"detektiv vyřeší případ, ale čtenář se nedozví jak. Řešení je poskytnuto románovým postavám, ale ne čtenáři\"\".\n\nOuředník tedy využívá detektivního žánru, aby mohl „rozehrát“ své postavy a jejich příběhy, ale smysl jeho románu spočívá jinde: v odhalování duchaprázdnosti a absence mezilidské komunikace, která charakterizuje dnešní dobu. Jako i v jiných svých knihách i zde Ouředník maximálně těží z možností, které mu nabízí jazyk. V Ad acta najdeme množství \"mluvného\" materiálu: nikam nevedoucí dialogy důchodců, básně netalentovaného amatéra, seznamovací inzeráty, návod k údržbě bot, volební hesla, náhrobní nápisy, záznam policejního výslechu. Francouzský filozof Jean Montenot, autor obsáhlé studie, otištěné v revue Souvislosti (1/2012) \na převzaté do druhého českého vydání (Volvox Globator, 2016) charakterizuje Ad acta jako \"\"falešnou detektivku a opravdový metafyzický thriller\"\" a dodává: \"\"Podobně jako v knihách Bohumila Hrabala, s nímž Ouředník sdílí stylistickou svěžest, je i v Ad acta zpochybněn samotný princip ukončení a svatosvatý zákon o niterné nezbytnosti literárního díla. Stejně jako u jeho předchůdce je i u Ouředníka vše především jazykovou rešerší. /.../ Stejně citlivý jako Hrabal k směšnosti, obsažené v obrazu lidského života, a k nemotorným pokusům lidí nalézt v něm přijatelné oikumenum, Ouředník, na rozdíl od Hrabala, nevnímá lidské pinožení jako víceméně povzbudivý projev vitality, nevěří v hegelovský\" Aufhebung \"života skrze vyprávění.\"\"\n\nPřijetí románu Ad acta českou literární kritikou bylo rozpolcené, možná i proto, že knížka je také sarkastickou kritikou současné české společnosti. \n\nPozitivně se vyjádřili Jan Staněk v Hostu, \nRadim Kopáč v Právu, \nVojtěch Staněk na iLiteratuře \na Ladislava Chateau v Českém rozhlase. \nV anketě Lidových novin o knihu roku pro ni hlasovali filozof Miroslav Petříček, šéfredaktor čtvrtletníku Aluze Jiří Hrabal, literární publicista Pavel Kotrla a redaktorka Českého rozhlasu Jana Klusáková. \n\nKriticky reagovali Petr Fischer v Hospodářských novinách, \nPavel Mandys v Týdnu \na Josef Chuchma v Mladé frontě dnes\n(Chuchma své mínění přehodnotil u příležitosti druhého vydání \n\nNa rozdíl od českých kritik, přijetí Ad acta v zahraničí bylo jednohlasně pozitivní. Jak připomíná Jovanka Šotolová, málokteré české knize se dostalo takové pozornosti. \n\nRecenze zdůrazňovaly hlavně originální pojetí, humor, ale i hloubku Ouředníkova románu o \"\"bezvýchodnosti individuálních životů\"\". \n\nV předním francouzském deníku Le Monde píše Eric Chevillard: \"\"Naštěstí se mezi spisovateli občas vyskytnou sabotéři. Ti nedbají na spisovatelský katechismus, porušují moudré předpisy a zpřevracují pravidla, jak se jim umane. To vše s radostí i zdravou zavilostí proti svazujícímu systému, který infiltroval literaturu a tím i nepřímo vše ostatní. Takovým mistrem subverze je Patrik Ouředník.\"\" \n\nO \"\"mistrovství subverze\"\" hovoří také americká revue The Labyrinth of the City. \n\nVýznamný americký kritik Anderson Tepper označil Ad acta za \"\"Čekání na Godota na březích Vltavy\".\" \n\nStejný obrat zvolil za název své kritiky nizozemský recenzent Adri Altink, který v Ad acta vidí \"\"vynikající satiru\"\" a \"\"román o prázdnotě v mezilidské komunikaci, o marnosti naší existence, kterou se snažíme skrýt tím, že si vyprávíme příběhy\"\". \n\nAmerický magazín Books přirovnává Ouředníka k Thomasu Pynchonovi a mluví o \"\"fascinující směsi žánrů\"\".\n\nItalský kritik Alessandro Mezzena Lona píše o \"\"absolutní svobodě tvůrce\"\" a srovnává Ouředníka s Bohumilem Hrabalem a Raymondem Queneauem: vedle stylu je spojuje i to, že se \"\"obracejí na čtenáře, kteří čtou, protože chtějí myslet\"\". \n\nFrancouzská revue Lire nachází v knize \"\"hlubokou meditaci o limitech románu\".\" \n\nMěsíčník Magazine littéraire ji charakterizuje jako \"\"brilantní a zneklidňující román\"\". \n\nTýdeník Le Point mluví o \"\"opravdovém literárním skvostu“\". \n\nMagazín Toute la culture dokonce zvolil za název recenze titulek \"\"Patrik Ouředník odročuje rozsudek nad evropskou literaturou“\". \n\n\nV chodu jsou překlady do norštiny, makedonštiny a turečtiny. \n\nCartoucherie de Vincennes, Paříž, premiéra 4. 11. 2013.\n\n• Barbora Prudilová: Vybrané prózy Patrika Ouředníka a jejich ohlas v českém a francouzském tisku. Bakalářská práce, Masarykova univerzita v Brně, Český jazyk a literatura, 2012.\n\n• Revue Souvislosti, č. 1, 2012. Dostupné on line.\n"}
{"id": "1376195", "url": "https://cs.wikipedia.org/wiki?curid=1376195", "title": "VIRGOHI21", "text": "VIRGOHI21\n\nVIRGOHI21 je rozsáhlá oblast neutrálního vodíku (HI) v kupě galaxií v Panně. Oblast byla objevena v roce 2005 a analýza vnitřního pohybu naznačuje, že může obsahovat velké množství temné hmoty o hmotnosti srovnatelné s malou galaxií. Vzhledem k tomu, že VIRGOHI21 zřejmě neobsahuje žádné hvězdy, mohla by to být jedna z prvních detekovaných „tmavých galaxií“. Odpůrci tohoto výkladu ovšem tvrdí, že jde pouze o slapový ohon blízké galaxie Messier 99.\n"}
{"id": "1376196", "url": "https://cs.wikipedia.org/wiki?curid=1376196", "title": "Adriana Jelínková", "text": "Adriana Jelínková\n\nAdriana Jelínková (10. dubna 1995 Brno) je nizozemská alpská lyžařka, specializuje se na obří slalom a slalom. Ve světovém poháru debutovala 16. prosince 2012 v Courchevelu v obřím slalomu, nedokončila první kolo. Bydlí v Saalfeldenu (Rakousko) a závodí za \"Snowsports Academy Racing and Skicl\".\n\nNarodila se v České republice, ale vyrůstala s rodinou v Nizozemsku. Později absolvovala lyžařskou školu v Bad Gasteinu v Rakousku. V listopadu 2010 ve věku 15 let se účastnila FIS závodů, ve kterých slavila své první vítězství v lednu 2012. Na zimních mládežnických olympijských hrách 2012 v Innsbrucku, které se konaly ve stejném měsíci, získala bronzovou medaili v kombinaci. Ve Světovém poháru debutovala 16. prosince 2012 v obřím slalomu v Courchevelu, který nedokončila. Na mistrovství světa 2013 dojela na 40. příčce v obřím slalomu.\n\nV únoru 2014 poprvé získala body v evropském poháru, ale v následujících dvou letech nedosáhla významného pokroku. To se začalo měnit v sezóně 2016/2017, když se rozhodla pravidelně se účastnit závodů FIS, na mistrovství světa 2017 skončila na 30. místě ve slalomu a vzápětí na Nor-Am Cupu skončila na stupních vítězů při svém prvním vystoupení v této soutěži. První body ve Světovém poháru získala 25. listopadu 2017 25. místem v obřím slalomu v Killingtonu (Vermont, USA). Následně se zúčastnila sedmi závodů Nor-Am Cupu, kde jednou vyhrála a čtyřikrát byla druhá.\n\nZa Nizozemsko závodila na mistrovství světa v roce 2013 v rakouském Schladmingu. V obřím slalomu skončila na 40. místě. Na mistrovství světa v roce 2015 ve Vailu (Beaver Creek, USA) nenastoupila do prvního kola slalomu. Na mistrovství světa v roce 2017 ve švýcarském Svatém Mořici skončila v obřím slalomu na 36. místě a ve slalomu na 30 místě.\n\n"}
{"id": "1376197", "url": "https://cs.wikipedia.org/wiki?curid=1376197", "title": "Dana Dluhošová", "text": "Dana Dluhošová\n\nDana Dluhošová (* 1959) je česká ekonomka a vysokoškolská pedagožka na VŠB – Technické univerzitě v Ostravě.\n\nNarodila se v prosinci 1959. Na Ekonomické fakultě VŠB – Technické univerzity v Ostravě absolvovala obor Ekonomika průmyslu (1982), od roku 1983 působila na fakultě jako odborná asistentka. Následovalo doktorské studium v oboru Podnikatelství a management (1998), potom se habilitovala v oboru Finance (2002) a v roce 2008 byla jmenována profesorkou pro obor Finance.\n\nV letech 1991 až 2008 vedla katedru financí, v roce 2008 se stala děkankou fakulty, což provázely kontroverze ze strany některých pedagogů a studentů fakulty. Od roku 2016 zastává pozici proděkanky pro strategii, doktorská studia a vnější vztahy.\n\nOdborně se zaměřuje na problematiku finančního řízení firem, finančního rozhodování, analýzu finanční výkonnosti firem a odvětví, oceňování podniků, kalkulačních systémů a tvorby kalkulací, rozhodovacích metod pro účely řízení nákladů, reálných opcí.\n"}
{"id": "1376199", "url": "https://cs.wikipedia.org/wiki?curid=1376199", "title": "Tisch School of the Arts", "text": "Tisch School of the Arts\n\nNew York University Tisch School of the Arts (též Tisch School of the Arts, TNYU, TTSOA nebo Tisch) je newyorské soukromé vzdělávací centrum užitých a mediálních umění. Nachází se na Broadwayi (č.p. 721) v Manhattanu, New York City.\n\nTato vysoká škola, která spadá pod the New York University, byla založena 17. srpna 1965 a postupně se stala vzdělávací institucí pro umělce, odborníky a badatele v oblasti umění, performery a filmaře.\n\nV roce 1974 v ní vznikl dramatický obor, který později expandoval do dalších studijních programů, mj. dramatické psaní, performanční studia, hudební kompozice pro drama, fotografie a grafika.\n\nŠkola své současné jméno získala až v roce 1985. Tehdy první děkan školy, David Oppenheim získal pro školu dar od Lauernce A. a Prestona Roberta Tischových. Dar ve výši 7,5 milionu dolarů umožnil renovaci broadwayské budovy, kde probíhá výuka většiny programů. Na uznání velkorysosti Tischovy rodiny byla škola přejmenována jako Tisch School of the Arts.\n\nV roce 2007 byla otevřena, v rámci partnerství se Singapurskou vládou, asijskou pobočku v Singapuru.\n\nV současnosti má více umělců-absolventů pracujících v divadlech na Broadwayi než jakákoli jiná divadelní škola v USA.\n\nTischova škola umění nabízí celkem 17 různých programů v šesti oborech.\nAbsolventi školy získají - podle svého programu - jeden z těchto titulů.\n\n\n\nWoody Allen,\nWhoopi Goldbergová,\nAnne Hathaway,\nJoel Coen,\nPhilip Seymour Hoffman,\nAngelina Jolie,\nAng Lee,\nMartin Scorsese,\nOliver Stone,\nAlec Baldwin,\nBilly Crystal,\nJames Franco,\nAndy Samberg,\nIdina Menzel,\nEthan Hawke,\nJim Jarmusch,\nLady Gaga,\nSpike Lee,\nAdam Sandler,\nM. Night Shyamalan,\nHaley Joel Osment.\n"}
{"id": "1376202", "url": "https://cs.wikipedia.org/wiki?curid=1376202", "title": "Kosmos 481", "text": "Kosmos 481\n\nKosmos 481 () byl sovětský satelit ze série satelitů Dněpropetrovský sputnik typu a čísla DS-P1-Ju No. 46 vypuštěný v roce 1972. Jednalo se o objekt s hmotností 375 kg, vyrobila ho konstrukční kancelář „Južnoje“, který sloužil jako testovací radarový kalibrační cíl pro testy antibalistických střel.\n\nKosmos 481 byl úspěšně vynesen na oběžnou dráhu 25. března 1972 v 10:39:59 UTC. Start proběhl z rampy 133/1 na kosmodromu Pleseck na nosné nosné raketě Kosmos-2I.\n\nPo dosazění oběžné dráhy byl satelit pojmenován tradičním označením Kosmos, bylo mu přiřazeno katalogové číslo 05906 a COSPAR označení 1972-020A.\n\nKosmos 481 byl padesátým prvním satelitem typu DS-P1-Ju z celkově sedmdesáti devíti, které měly být vypuštěny a čtyřicátý šestý, který se úspěšně dostal na oběžnou dráhu. Byl pozorován na dráze s apsidou ve výšce 262 km, apogeem ve výšce 478 km, se sklonem dráhy 71° a doba oběhu 92 minut. Na oběžné dráze zůstal do 2. září 1972, kdy zanikl v atmosféře\n"}
{"id": "1376207", "url": "https://cs.wikipedia.org/wiki?curid=1376207", "title": "Seznam utkání Slavia Praha v play off české hokejové extraligy", "text": "Seznam utkání Slavia Praha v play off české hokejové extraligy\n\nToto je seznam zápasů Vsetína v play off české hokejové extraligy .\n"}
{"id": "1376221", "url": "https://cs.wikipedia.org/wiki?curid=1376221", "title": "Letiště Mukejbla", "text": "Letiště Mukejbla\n\nLetiště Mukejbla je opuštěné vojenské letiště nacházející se v severní části Západního břehu, přibližně 1 km jihozápadně od obce Mukejbla v Izraeli a 3 km severně od Dženínu.\n\nLetiště bylo postaveno v roce 1917 v osmanské Palestině německou Luftstreitkräfte. V roce 1918, po bitvě u Megida, bylo letiště používáno jako vojenské letiště Royal Air Force, s označením RAF Muqeible. Během bojů v Africe v průběhu druhé světové války bylo také používáno letectvem Armády Spojených států. Jednotky 9. skupiny USAAF byly přiřazeny na letiště při jejich prvním příjezdu do oblasti, a po sestavení byly převeleny na bojová letiště v Egyptě, odkud létaly mise proti silám Osy v Západním Egyptě a Libyi. Známé jednotky USAAF, které používaly letiště jsou:\n\n\nPo válce bylo letiště pravděpodobně opuštěno. Dnes se letiště skládá ze dvou rozpadajících se betonových drah, jedna směrem severovýchod–jihozápad, přibližně 02/20, druhá ve směru východ–západ, 09/27. Směr východ–západ zůstává stále v původní šířce a délce, se silnicí vybudovanou přes celou délku dráhy. Z travnaté plochy letiště se staly obdělávaná pole, z podpůrných budov se žádné nezachovaly. Malé betonové zemědělské silnice v blízkosti drah letiště jsou zbytky pojezdových drah.\n\nTento článek obsahuje volné materiály Air Force Historical Research Agency ze stránek http://www.afhra.af.mil/\n\n"}
{"id": "1376222", "url": "https://cs.wikipedia.org/wiki?curid=1376222", "title": "Paolo Dal Soglio", "text": "Paolo Dal Soglio\n\nPaolo Dal Soglio ( * 29. července 1970) je bývalý italský atlet, halový mistr Evropy ve vrhu koulí.\n\nJeho nejúspěšnější sezónou byl rok 1996. Nejprve se stal na jaře halovým mistrem Evropy, v létě pak obsadil čtvrté místo v olympijské soutěži koulařů. V září si pak vytvořil svůj nejlepší výkon 21,23 m.\n"}
{"id": "1376223", "url": "https://cs.wikipedia.org/wiki?curid=1376223", "title": "Václav Jurečka (ekonom)", "text": "Václav Jurečka (ekonom)\n\nVáclav Jurečka (* 1943) je český ekonom a vysokoškolský pedagog.\n\nV roce 1967 absolvoval inženýrské studium na Fakultě politické ekonomie (nyní Fakulta národohospodářská)  Vysoké školy ekonomické v Praze. V roce 1991 byl jmenován docentem a v roce 1993 profesorem v oboru Obecná ekonomie na Ekonomické fakultě, VŠB-Technické univerzitě Ostrava.\n\nNa Ekonomické fakultě Vysoké školy báňské – Technické univerzity Ostrava působí od jejího založení, nejdříve externě, jako zaměstnanec Hutnického institutu a od roku 1982 na plný úvazek. Osmnáct let (1993 – 2005) zde vedl katedru ekonomie a výrazně se podílel na jejím rozvoji jak ve sféře pedagogické tak i vědeckovýzkumné. Od zahájení doktorského studia v oboru Ekonomie po dvě desetiletí (1996–2016) předsedal oborové radě tohoto oboru na Ekonomické fakultě.\n\nDlouhodobě se věnoval výzkumu ekonomického chování malých ekonomik evropského typu a dějin české ekonomie. Svůj odborný zájem zaměřoval také na úlohu institucionálních faktorů v ekonomickém růstu a na pedagogizaci institucionální ekonomie, jejíž výuku na fakultě založil.\n\nJeho rozsáhlá publikační činnost je zaměřena do výše uvedených tematických oblastí. Mezi jeho nejvýznamnější práce patří monografie \"K problému ekonomických specifik malých západoevropských zemí, Svazek 101,Vydání 1\", vydaná nakladatelstvím Academia. Práce se stala základem pro rozvoj této problematiky. Dále vysokoškolské učebnice \"Mikroekonomie\" a \"Makroekonomie\" opakovaně vydávané nakladatelstvím Grada, které jako vedoucí autorského kolektivu připravil s kolegy katedry ekonomie. Řada statí byla publikována v časopise \"Politická ekonomie\".\n"}
{"id": "1376225", "url": "https://cs.wikipedia.org/wiki?curid=1376225", "title": "Helena Čermáková (herečka)", "text": "Helena Čermáková (herečka)\n\nHelena Čermáková (* 18. srpna 1957 Brno) je česká herečka, od roku 1982 členka souboru Městského divadla Zlín, držitelka Ceny Thálie.\n\nNarodila se v Brně, kde maturovala a vystudovala herectví na Janáčkově akademii múzických umění. Souběžně účinkovala v amatérském divadle, krátce po dokončení studia také hostovala v Realistickém divadle Zdeňka Nejedlého v Praze (dnes Švandovo divadlo na Smíchově).\n\nOd absolutoria na JAMU v Brně v roce 1982 má však stálé angažmá v Divadle pracujících v Gottwaldově, později Městském divadle Zlín. Věnuje se také zpěvu šansonů. V oboru činohra održela Cenu Thálie 1999 za roli \"Júdit\" ve stejnojmenné divadelní hře autorů Rostislava Křivánka a Vladimíra Franze. Později se ocitla v širší nominaci na Cenu Thálie 2004 v oboru činohra za ženský herecký výkon v roli \"Lady Torrancové\" v inscenaci \"Sestup Orfeův\" a byla též nominována do nejužšího výběru tří na Cenu Thálie 2006 v oboru činohra za titulní roli \"Hippodamie\" v melodramatu \"Smrt Hippodamie\"; cenu však v těchto letech nezískala.\n"}
{"id": "1376228", "url": "https://cs.wikipedia.org/wiki?curid=1376228", "title": "Jaroslav Sommernitz", "text": "Jaroslav Sommernitz\n\nJaroslav Sommernitz (29. dubna 1954 Rychnov nad Kněžnou – 5. dubna 2018 Brno) byl český fotbalista, trenér a učitel. Patřil k nejvýznamnějším mládežnickým trenérům Zbrojovky Brno.\n\nV roce 2014 obdržel Cenu Václava Jíry (malou plaketu) za celoživotní přínos fotbalu.\n\nVětšinu hráčské kariéry spojil s Bystrcí, kde bydlel. Za A-mužstvo nastupoval v letech 1977–1983. Podílel se na postupu z I. B třídy do I. A třídy Jihomoravského kraje v ročníku 1977/78, byl také u postupu z I. A třídy do Jihomoravského krajského přeboru v sezoně 1982/83 (díky reorganizaci). Od roku 1983 hrál za B-mužstvo, kde v roce 1989 hráčskou kariéru uzavřel.\n\nV lednu 2012 se do Bystrce-Kníniček vrátil jako vedoucí trenér mládeže, sekretář a správce stadionu.\n\nV klubu hráčsky působil také jeho syn Jaroslav Sommernitz ml. (* 25. srpna 1978).\n\nZakládal sportovní třídy na ZŠ Janouškova, kde učil od 80. let 20. století. Byl držitelem trenérské licence „A“. Dlouhá léta vedl mládežnické týmy ve Zbrojovce Brno (od přípravek až po starší dorost), kde zanechal nesmazatelnou stopu (podobně jako František Harašta). Mládež trénoval také v Židlochovicích a Bystrci. Působil v Grémiu mládeže při ČMFS (dnes FAČR), mladým fotbalistům se věnoval i na krajské a okresní úrovni. V letech 1993–1996 byl asistentem trenéra výběru ČR do 14 let.\n\nByl členem a lektorem trenérské rady Jihomoravského krajského fotbalového svazu, dlouhodobě se podílel na výchově trenérů pro Městský fotbalový svaz Brno (trenérská licence „C“).\n\nZemřel náhle ve čtvrtek 5. dubna 2018. Poslední rozloučení s Jaroslavem Sommernitzem se konalo ve čtvrtek 12. dubna 2018 ve 13:15 v obřadní síni krematoria města Brna, Jihlavská ulice 1.\n\n"}
{"id": "1376229", "url": "https://cs.wikipedia.org/wiki?curid=1376229", "title": "Filipínské námořnictvo", "text": "Filipínské námořnictvo\n\nFilipínské námořnictvo je jednou ze složek ozbrojených sil Filipín. Tvoří jej cca 74 plavidel a 24 000 osob. Má oddíl námořní pěchoty i svou leteckou složku. Spolupracuje s pobřežní stráží. Námořnictvo využívá pestrou směs starých a novějších plavidel. Filipínské válečné lodě nesou před jménem označení BRP. Dlouhodobě se potýká s nedostatkem financí, což podvazuje jeho možnosti. V roce 2008 připustilo, že mu schází kapacita pro obranu Spratlyových ostrovů, o které vede spor několik států, včetně Čínské lidové republiky.\n\nStačí na pobřežní hlídkování, přepravu vojáků, potírání pašeráctví, nebo odstraňování živelních pohrom. Na druhé straně mu chybí řada klíčových schopností běžných pro námořnictva okolních států. Filipínská plavidla postrádají protiletadlové a protilodní střely, přičemž jejich schopnost likvidace min, nebo protiponorkového boje je velmi omezená. Prochází však částečnou modernizací, mimo jiné zahrnující dvě výsadkové lodě třídy \"Makassar\", dvě fregaty třídy \"HDF-3000\", protilodní střely Spike-ER, nebo vůbec první dva protiponorkové vrtulníky AW159 Wildcat.\n\nFilipíny byly až do konce 19. století španělskou kolonií. Roku 1898 vypukla španělsko-americká válka, jejíž důležitou epizodou byla španělská prohra v bitvě v Manilské zátoce. Američané po ní potřebovali pomoc filipínských zastánců nezávislosti, a proto jim mimo jiné darovali člun z potopeného křižníku \"Reina Cristina\". Plavidlo pojmenované \"Magdalo\" se stalo první lodí filipínského revolučního námořnictva, které doplnilo několik původně španělských ozbrojených parníků a obchodních lodí. Dne 20. května 1898 na něm byla vyvěšena filipínská vlajka. Toto datum je oslavováno jako den vzniku filipínského námořnictva. Revoluční flotila se úspěšně zapojila do filipínské revoluce, po jejímž úspěchu byla vyhlášena Filipínská první republika. Nedokázalo však vzdorovat americké invazi roku 1898. Po filipínsko-americké válce se v roce 1901 Filipíny staly kolonií Spojených států amerických.\n\nV roce 1916 byla Filipínám udělena tzv. omezená autonomie. V zemi získala vliv americká námořní tradice. Roku 1939 byly na Filipínách vytvořeny pobřežní obranné síly Off Shore Patrol (OSP), skládajících se z torpédových člunů \"Luzon\" (Q-111), \"Abra\" (Q-112) a \"Agusan\" (Q-113). Do konce roku byly dodány ještě dva čluny a třetí roku 1941. Poté vypukla druhá světová válka v Pacifiku, během které byly Filipíny okupovány Japonskem a OSP zaniklo.\n\nOSP bylo 1. října 1945 reaktivováno, dále rozšiřováno a později se stalo základem obnoveného filipínského námořnictva. Filipíny získaly nezávislost roku 1946, v říjnu 1947 bylo OSP přejmenováno na Philippine Naval Patrol (PNP) a konečně 5. ledna 1951 na filipínské námořnictvo. Americká vojenská přítomnost však zůstala zachována, včetně velké námořní základny Subic Bay, což jim pomáhalo například během vietnamské války. Země obdržela rozsáhlou americkou vojenskou pomoc, včetně množství lodí pocházejících z doby druhé světové války.\n\nV 60.–80. letech se pozornost ozbrojených sil soustředila na potlačování komunistických povstání (např. na ostrově Mindanao). Prioritu měla armáda a letectvo, zatímco podfinancované námořnictvo provádělo blokádu, palebnou podporu a přepravu vojáků. Největší posilu námořnictva v tomto období paradoxně znamenala plavidla námořnictva Vietnamské republiky, která uprchla po pádu Jižního Vietnamu roku 1975.\n\nV letech 1966–1986 zemi diktátorsky vládl prezident Ferdinand Marcos podporovaný Spojenými státy. Americké námořnictvo a letectvo Filipíny opustilo až v 90. letech 20. století. Americké rozhodnutí však vychýlilo rovnováhu sil v oblasti, kde bylo dlouhodobě napětí např. kvůli sporům o Spratlyovy ostrovy. Čína si činí nárok na 90% oblasti Jihočínského moře a své nároky prosazuje velmi asertivně. Filipínské námořnictvo bylo na počátku 90. let slabé a zastaralé, neboť jeho jádro stále tvořila druhoválečná plavidla na samé hranici životnosti. Proto byl roku 1995 přijat zákon o modernizaci námořnictva. Dle něj mělo námořictvo získat tři fregaty, šest korvet, 12 oceánských hlídkových lodí a 12 raketových člunů. Také tento plán zůstal nenaplněn, stejně jako mnohé další a filipínské námořnictvo patří mezi nejslabší v oblasti. V 90. letech byly získány jen dvě výsadkové lodě třídy \"Bacolod City\" a série menších hlídkových člunů. Dále byla po roce 2008 zařazena výsadková loď \"Tagbanua\" (AT-296), která se stala největší domácími loděnicemi postavenou válečnou lodí (původně jí byl dělový člun \"Aguinaldo\").\n\nDalší dílčí posílení nástalo po roce 2010. Námořnictvo nejprve získalo tři starší velké kutry třídy \"Hamilton\", přičemž probíhá dodávka dvou velkých výsadkových lodí třídy \"Makassar\" a stavba dvou moderních fregat třídy \"HDF-3000\". Námořnictvo roku 2018 získalo svůj první specializovaný protiponorkový vrtulník AW159 Wildcat a má objednány též protilodní střely Spike-ER. Díky podpoře Japonska navíc od roku 2016 probíhá dodávka 10 nových hlídkových lodí třídy \"Tubbataha\" pro pobřežní stráž.\n\nPřinejmenších od 90. let by filipínské námořnictvo chtělo získat vlastní ponorky, avšak neúspěšně. Mezitím je začala provozovat řada okolních zemí (Vietnam, Singapur, Malajsie aj.).\n\n\n\n\n\n\n\n\n\n\n\n"}
{"id": "1376230", "url": "https://cs.wikipedia.org/wiki?curid=1376230", "title": "Strniště (příjmení)", "text": "Strniště (příjmení)\n\nPříjmení Strniště, přechýleně Strnišťová, nosí více osobností:\n\n\n\n"}
{"id": "1376233", "url": "https://cs.wikipedia.org/wiki?curid=1376233", "title": "Ludvík Voneš", "text": "Ludvík Voneš\n\nLudvík Voneš (6. srpna 1910, Třebíč – 24. listopadu 1978, Brno) byl český malíř.\n\nVystudoval Školu uměleckých řemesel v Brně a následně Akademii výtvarných umění v Praze, na počátku 40. let se přestěhoval do Brna, kde působil v ateliéru na Helfertově ulici. Roku 1946 se za pomocí stipendia Ministerstva školství, věd a umění vypravil na studijní cestu do Paříže, kde působil až do roku 1948, v roce 1968 Francii navštívil znovu. Byl ovlivněn Jeanem Dupasem a Francoisem Desnoyerem.\n\nPůsobil také jako architekt, kdy navrhl skleněnou vitráž ve vestibulu Kounicových kolejí v Brně či panel na brněnském letišti v Tuřanech. Navrhl i množství tapiseríí.\n\nVystavoval v Třebíči, Moravských Budějovicích, Jemnici, Hrotovicích, Náměšti nad Oslavou, v Brně pak v Domě pánů z Kunštátu v roce 1970. V roce 2008 pak také proběhla výstava v Muzeu Vysočiny v Třebíči. Roku 2013 byly obrazy a dílo na papíře vystaveny v Muzeu města Brna. V roce 2018 proběhla výstava v kavárně Za pecí v Třebíči.\n\n"}
{"id": "1376234", "url": "https://cs.wikipedia.org/wiki?curid=1376234", "title": "Prezidentské volby v Černé Hoře 2018", "text": "Prezidentské volby v Černé Hoře 2018\n\nPrezidentské volby se v Černé Hoře uskutečnily v neděli 15. dubna 2018. Prezidentem byl zvolen Milo Đukanović.\n\nPrezident Černé Hory je volen prostřednictvím dvoukolového většinu nového systému, pokud žádný z kandidátů neobdrží v prvním kole jasnou většinu, tedy více než 50 % hlasů. Případné druhé kolo pak proběhne dva týdny po prvním. Podmínkou k prezidentské kandidatuře je podle Státní volební komise je získání minimálně 7 993 podpisů.\n\nÚřadující prezident Černé Hory Filip Vujanović byl podle ústavy nezpůsobilý znovu kandidovat, protože působil ve funkci prezidenta dvě volební období za sebou. Průzkumy favorizovaly předsedu vládní Demokratické strany socialistů Mila Đukanoviće. Ten sice nejprve odmítal veškeré spekulace o své případné kandidatuře, ale nakonec v březnu 2018 potvrdil, že má zájem usilovat o prezidentské křeslo. V kandidatuře jej podpořily jeho koaliční partner Liberální strana Černé Hory, jakož i další vládní subjekty: Sociální demokracie, Chorvatská občanská iniciativa, Nová demokratická síla, Albánská demokratická unie a Bosenská strana.\n\nPo několika neúspěšných pokusech o vytvoření jednotného opozičního kandidáta se jich zrodilo několik. 9. března 2018 se rozhodlo předsednictvo opoziční Demokratické fronty podpořit kandidaturu nezávislého Mladena Bojaniće, kterého předtím navrhovala strana Demokratická Černá Hora a Sjednocená akce reformy. Předsednictvo Jednotné Černé Hory se rozhodlo podpořit zpočátku zamýšlenou kandidaturu lídra strany Gorana Daniloviće, ale nakonec společně se Sociální demokracií podpořilo kandidaturu poslankyně Draginije Vuksanovićové, první prezidentské kandidátky ženy. Veškeré požadavky zbývajících opozičních stran na podporu Bojaniće jako nezávislého kandidáta byly odmítnuty s odůvodněním, že jej nelze považovat jako politicky neutrálního, když jej Demokratická fronta podpořila v parlamentních volbách. 21. března Danilović zrušil svojí kandidaturu a podpořil Bojaniće.\n\nVolební komise Černé Hory potvrdila sedm kandidátů.\n"}
{"id": "1376235", "url": "https://cs.wikipedia.org/wiki?curid=1376235", "title": "Vousák", "text": "Vousák\n\nVousák je české rodové jméno řady druhů ptáků z několika čeledí řádu šplhavců:\n\n"}
{"id": "1376236", "url": "https://cs.wikipedia.org/wiki?curid=1376236", "title": "Jindřich Mikeska", "text": "Jindřich Mikeska\n\nJindřich Mikeska (12. března 1917 Dobroslavice – 16. srpna 2010) byl český matematik a vysokoškolský pedagog, historicky první děkan Ekonomické fakulty VŠB-TU.\n\nPo maturitě na reálném gymnáziu v Hlučíně studoval matematiku a fyziku na Přírodovědecké fakultě Karlovy univerzity. Jeho studium však předčasně ukončila okupace a následující tři roky pak strávil v koncentračním táboře v Sachsenhausenu. Po válce se na univerzitu vrátil a studium úspěšně dokončil. Jako středoškolský profesor se vrátil na gymnázium do rodného Hlučínska, odkud roku 1950 přešel na gymnázium v Ostravě-Přívozu, kde byl jmenován správcem.\n\nV roce 1951 začal působit na Vysoké škole báňské v Ostravě; stal se zde odborným asistentem a jedním z členů katedry matematiky a deskriptivní geometrie. Vzhledem k potřebě odborníků s teoretickými znalostmi z matematiky a návazností na praxi, dálkově vystudoval hornickou fakultu této vysoké školy. V roce 1958 se habilitoval a v roce 1966 předložil disertační práci a získal titul doktora technických věd (DrSc.). Řádným profesorem pro obor aplikované matematiky na Vysoké škole báňské byl jmenován v roce 1968. Od roku 1972 vedl katedru systémového inženýrství. Když byla v roce 1977 na Vysoké škole báňské v Ostravě zřízena Ekonomická fakulta, stal se jejím prvním děkanem.\n\nJe autorem mnoha odborných prací v oborech aplikace matematiky v hornictví a systémových přístupů v ekonomice.\n\n"}
{"id": "1376237", "url": "https://cs.wikipedia.org/wiki?curid=1376237", "title": "Kauzalita (epidemiologie)", "text": "Kauzalita (epidemiologie)\n\nKauzalita v epidemiologii vysvětluje příčiny vzniku nemoci. Příčinami může být úraz, vrozená vada, mikroorganismus, ale i odchylky od fyziologického stavu, o kterých nevíme, přesto jsou příčinou nemoci, která se možná jednou v budoucnu projeví (například zvýšená hladina cholesterolu v krvi může jednou vyvolat arteriosklerózu a infarkt myokardu). \n\nPrvní epidemiologové hledali jedinou příčinu (exposure risk), která má za následek nemoc (outcome). Slovo nemoc není přesné, protože i predispozice k nemoci je následek (outcome). Jaký je vztah mezi rizikem a nemocí odhalovaly analytické studie (kohortové studie,studie případů).<br>\nDo historie epidemiologie vstoupil případ, který popsal John Snow v roce 1854, kdy při epidemii cholery v Londýně odhalil studny, které byly infikované. Tou dobou lidstvo nic netušilo o mikroorganismech. V následujících letech přesvědčil město, aby zavedlo kanalizaci, zbavil Londýn cholery navždy. <br>\nZpůsob výpočtu asociace mezi rizikem a nemocí se stal základem epidemiologie. \"Nemocní lomeno populace v riziku=IR (incidence rate)\"\n\nPo objevení mikroorganismů se epidemie začaly vyjadřovat jako epidemiologická triáda, kdy na jednom vrcholu je hostitel, na druhém patogen, třetím je prostředí a jejich vzájemnou interakcí může vzniknout nemoc. Pokud má hostitel protilátky, nemoc nevznikne. Pokud prostředí patogen ničí, nemoc vzniknout nemusí atd. <br>\nToto pojetí platí jen na epidemie, které mají za příčinu jediný patogen. Dokonce i hostitel musí být buď vnímavý nebo má protilátky, víc hledisek toto pojetí kauzality nesnese.<br>\nTakové pojetí kauzality nabádá k válce proti patogenu. Pokud zničíme patogen, zničíme i nemoc jednou a navždy. Zatím se to podařilo pouze u jediné nemoci na světě a sice černých neštovic (variola vera). Epidemiologové to dokázali pomocí výroby účinné a levné vakcíny proti viru pravých neštovic a samotná WHO prohlásila 8.5.1980 nemoc za vymýcenou. \nU infekčních nemocí, které jsou endemie, to znamená, že se vyskytují v regionu trvale, přičemž někdo onemocní a jiný ne, pojetí triády neplatí. Zde nastupuje výpočet rizik a jejich minimalizace, přičemž samotný patogen nikdy není riziko.<br>\nTriádou nelze vysvětlit vznik neinfekčních nemocí.\n\nModerní epidemiologie pochopila, že příčin nemoci je mnoho. Místo aby hledala jeden patogen nebo jednu příčinu, hledá všechny příčiny. Mezi příčiny patří i záporné příčiny, které jedince chrání před vznikem nemoci jako například protilátky v krvi. Kauzalita se změnila na multikauzalitu, kdy všechny příčiny, tedy ty kladné i záporné, vyvolají následek (nemoc).\nEpidemiologové vědí, že vše nikdy neodhalí, proto je jednou z příčin vždy neznámý faktor (confounder), tedy něco, co má na nemoc vliv, ale my to neznáme. Confounder může jedince chránit nebo se může díky studiu epidemiologů rozpadnout na další rizika. I kdybychom o nemoci a její příčině věděli vše, malá část neznámého z kauzality nikdy nevymizí.\n\nPomocí epidemiologických studií jako jsou kohortové studie a studie případů dokážeme asociaci mezi konkrétním rizikem a nemocí vypočítat. Hodnoty relativního rizika (RR) nám vyjadřují, kolik krát je pravděpodobnější, že jedinec s rizikem nemoc dostane, než jedinec bez rizika (kohortové studie). Stejně tak dokážeme vypočítat šanci onemocnění (OR - odds racio) u jedinců s rizikem (studie případů).\nRizika mohou být na sobě nezávislá, tomu se říká independent efekt. Sčítáním rizik získáme celkové riziko. Toto je typické například pro nemoc\nparatuberkulóza skotu.<br>\nZáporné riziko snižuje riziko vzniku nemoci, typická je vakcinace, která může jedince chránit zcela nebo jen částečně. Mezi záporná rizika patří i desinfekce, desinsekce a deratizace, správná životospráva, pracovní návyky.\n\nEfekt modifikace je typický pro jiné typy onemocnění (např. rakovina), kdy se vzájemným působením dvou či více rizik výskyt nemoci neúměrně zvýší (synergický efekt). Konečné riziko je u synergického efektu mnohem vyšší, než obyčejný součet rizik působících samostatně.\nZnámý je například synergický efekt rizika kouření a asbestózy na vznik rakoviny plic či neoplasie.\n\nZatímco rizika kouření nebo asbestózy sama o sobě zvyšují výskyt nemoci 5-7krát, obě dohromady 50-90krát.<br>\nOpačným příkladem pro efekt modifikace je antagonistický efekt, kdy jedno riziko zabraňuje plnému rozvoji druhého rizika. Jinými slovy jedno riziko částečně chrání jedince před jiným. \nZvláště u stravovacích návyků se hledají rizika s antagonistickými účinky, kdy například pojídáním sýrů zvyšujeme hladinu cholesterolu v krvi, zatímco pitím vína ji snižujeme.<br>\n\nZakladatelé epidemiologie<br>\nPodle zakladatelů epidemiologie (John Snow) mohla za nemoc ta příčina, která měla největší spojitost s následkem. Kde byla největší úmrtnost, tam byla ukryta ona jedna jediná příčina nemoci.<br>\nMikrobiologové <br>\nPodle mikrobiologů může za nemoc patogen (triáda), jakékoli výpočty či relativizování této absolutní jistoty považují za zbytečné (viz Kochovy postuláty).<br>\nModerní epidemiologie<br>\nModerní epidemiologie uznává koncept multikauzality. Za nemoc může mnoho epidemiologických rizik, která umíme vyčíslit. Některá rizika před nemocí chrání (záporná rizika), jiná zvyšují četnost onemocnění (kladné risk faktory), některá rizika mají expozici (např. délka pobytu v zamořeném prostředí), jiná expozici nemají (např. vrozené faktory). Rizika lze dělit i na vnitřní a vnější podle toho, zda jsou součástí hostitele, nebo naopak prostředí. Asociaci mezi příčinou a následkem můžeme vypočítat různými metodami, odhadneme tím hodnotu rizikového faktoru (RF).<br>\nNejstarší ukazatel je incidence rate (IR), který použil při výpočtu asociace John Snow v roce 1854.<br>\nDalším ukazatelem je prevalenční poměr (PR - prevalence racio) počítaný u prevalenční studie. Stanovuje procento výskytu nemoci v populaci.<br>\nRelativní riziko RR (relative risk) počítá kohortová studie. tento ukazatel je považován za přesné vyjádření rizikového faktoru.<br>\nŠance onemocnění OR (odds racio) je ukazatel studie případů. Udává nám, o kolik má pacient s rizikem větší šanci onemocnět než bez něj.<br>\nPři zkoumání rizik zůstává vždy část nepoznaného (confounder, neznámý faktor). Další výzkum může confounder rozdělit na nová přesně definovaná rizika. I když si budeme myslet, že o nemoci víme vše, confounder z kauzality nikdy nevymizí.\nKauzalitu nelze oddělit od metod, kterými ji zkoumáme. Je třeba použít ty nejmodernější programy využívající statistiku, pravděpodobnost, matematický modeling. \nStatistický výběr vzorku a analýza dat ovlivní samotnou podstatu populace, kterou zkoumáme. Tím zásadně ovlivní vypočítané RF. Na hodnotu RF může mít vliv i souběh více rizik u vybraných skupin populace, vzniká efekt modifikace.<br>\n\nEpidemiologická studie, která je základem pro výpočet RF, může být zatížena systematickou chybou (Bias (epidemiologie)), má jen určitou průkaznost dat. Výpočtem pravděpodobnosti pomocí moderní výpočetní techniky můžeme hodnoty RF výrazně změnit. Metodika výpočtu je součástí kauzality.\n\nKomorbidita je souběh více nemocí či následků rizik. Je pro některá onemocnění typická. Epidemiologická rizika jsou tak společné pro mnoho nemocí a ty se vyskytují paralelně či tandemově u jednoho pacienta. Známé je spojení mezi rizikem kouření, obezitou, nemocemi cév a srdce, rakovinou, psychickými onemocněními. Celá populace je zatížena riziky (např. stress), která zvyšují výskyt dlouhé řady onemocnění (např. civilizační nemoci).\n\nVýskyt patogenu v prostředí může u jednoho vyvolat infekční onemocnění, ale u jiného působí jako jedno z mnoha rizik, které zvyšuje výskyt zcela odlišného typu nemoci.\n\nN\"apříklad:\" MAP (mycobacterium avium subspecies paratuberculosis) je patogen (viz paratuberkulóza) pro všechny savce včetně člověka, ale jen minimální promile lidí se nakazí infekční formou. MAP v živé i inaktivované formě je současně rizikový faktor mnoha moderních nemocí (Crohnova nemoc, Diabetes mellitus, Roztroušená skleróza, Hashimotova thyroiditida, Juvenilní sarkoidóza, Revmatoidní artritida, Autismus, Syndrom dráždivého tračníku), protože mykobakterie působí v těle jedince jako bílkoviny teplotního šoku (heat shock protein), způsobují dlouhodobou zátěž organismu, imunitní systém na ně může reagovat zkratově.\n\n\n- Prognostická hodnota\n"}
{"id": "1376251", "url": "https://cs.wikipedia.org/wiki?curid=1376251", "title": "Volvo Car Open 2018 – ženská dvouhra", "text": "Volvo Car Open 2018 – ženská dvouhra\n\nŽenská dvouhra Volvo Car Open 2018 probíhala v první polovině dubna 2018. Do singlové soutěže charlestonského tenisového turnaje nastoupilo na zelenou antuku padesát šest hráček. Obhájkyní titulu byla ruská tenistka Darja Kasatkinová, kterou ve čtvrtfinále vyřadila Görgesová.\n\nPrvní turnaj v kariéře na zelené antuce odehrála světová desítka Petra Kvitová. Po volném losu však za 1.54 hodin podlehla Kristýně Plíškové ve třech sadách, která na túře WTA ukončila její 24zápasovou neporazitelnost proti Češkám, trvající od květnového Mutua Madrid Open 2012, na němž podlehla Hradecké. Set s českou soupeřkou naposledy předtím ztratila v roce 2015.\n\nVítězkou se stala dvanáctá nasazená 26letá Nizozemka Kiki Bertensová, jež ve finále hladce zdolala 29letou německou turnajovou pětku Julii Görgesovou po dvousetovém průběhu 6–2 a 6–1. V probíhající sezóně si připsala premiérové turnajové vítězství, které představovalo pátý singlový titul na okruhu WTA Tour a první z kategorie Premier. V následném vydání žebříčku postoupila na 21. místo, tři příčky za osobní maximum. Na prahu vyřazení se Bertensová ocitla v semifinále, když ve třetím setu odvrátila mečbol Madison Keysové a po zisku tiebreaku v rozhodující sadě postoupila do finále. V úvodní části sezóny se přitom potýkala s formou, když na prvních sedmi odehraných turnajích dokázala zvítězit pouze ve čtyřech utkáních.\n\nOsm nejvýše nasazených hráček obdrželo volný los do druhého kola.\n"}
{"id": "1376253", "url": "https://cs.wikipedia.org/wiki?curid=1376253", "title": "Volvo Car Open 2018", "text": "Volvo Car Open 2018\n\nVolvo Car Open 2018 byl tenisový turnaj ženského profesionálního okruhu WTA Tour, hraný v areálu Family Circle Tennis Center na otevřených dvorcích. Jednalo se o jediný turnaj ženské sezóny na zelené antuce. Koná se mezi 2. až 8. dubnem 2018 v jihokarolínském Charlestonu jako čtyřicátý šestý ročník turnaje.\n\nRozpočet turnaje činil 800 000 dolarů. V rámci WTA Tour se řadil do kategorie WTA Premier Tournaments. Nejvýše nasazenou hráčkou ve dvouhře se stala světová sedmička Caroline Garciaová z Francie, kterou ve třetím kole vyřadila krajanka Alizé Cornetová po třísetovém průběhu. Jako poslední přímá účastnice do dvouhry nastoupila kanadská 116. hráčka žebříčku Eugenie Bouchardová.\nPátý singlový titul na okruhu WTA Tour a první z kategorie Premier získala 26letá Nizozemka Kiki Bertensová. Premiérovou společnou trofej v ženské čtyřhře vybojoval rusko-slovinský pár Alla Kudrjavcevová a Katarina Srebotniková.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\nNásledující hráčky postoupily z kvalifikace:\n\nNásledující hráčka postoupils z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1376256", "url": "https://cs.wikipedia.org/wiki?curid=1376256", "title": "Monterrey Open 2018 – ženská dvouhra", "text": "Monterrey Open 2018 – ženská dvouhra\n\nŽenská dvouhra Monterrey Open 2018 probíhala v první polovině dubna 2018. Do singlové soutěže monterreyského tenisového turnaje nastoupilo třicet dva hráček. Obhájkyní titulu byla čtyřnásobná šampionka turnaje Ruska Anastasija Pavljučenkovová, která se před zahájením odhlásila.\n\nVítězkou se stala nějvýše nasazená světová trojka Garbiñe Muguruzaová ze Španělska, jež ve finále zdolala maďarskou turnajovou čtyřku a 39. ženu žebříčku Tímeu Babosovou po třísetovém průběhu 3–6, 6–4 a 6–3. Poměr vzájemných zápasů 24letá Muguruzaová navýšila na 5–0. V probíhající sezóně si připsala premiérové turnajové vítězství, které představovalo šestý singlový titul na okruhu WTA Tour v celkově desátém kariérním finále. Muguruzaová do Monterrey přijela jako jediná členka elitní světové dvacítky. \n"}
{"id": "1376257", "url": "https://cs.wikipedia.org/wiki?curid=1376257", "title": "Monterrey Open 2018", "text": "Monterrey Open 2018\n\nMonterrey Open 2018, oficiálně se jménem sponzora Abierto GNP Seguros 2018, byl tenisový turnaj pořádaný jako součást ženského okruhu WTA Tour, který se odehrával v areálu tenisového oddílu Sierra Madre Tennis Club na otevřených dvorcích s tvrdým povrchem DecoTurf. Konal se mezi 2. až 8. dubnem 2018 v mexickém městě Monterrey jako desátý ročník turnaje.\n\nUdálost s rozpočtem 250 000 dolarů patřila do kategorie WTA International Tournaments. Nejvýše nasazenou hráčkou ve dvouhře se stala světová trojka Garbiñe Muguruzaová ze Španělska. Jako poslední přímá účastnice do dvouhry nastoupila česká 144. hráčka žebříčku Tereza Martincová.\n\nPo osmiměsíčním čekání na trofej si šestý singlový titul z okruhu WTA Tour odvezla Španělka Garbiñe Muguruzaová, která tak potvrdila roli favoritky – jediné členky elitní světové dvacítky v soutěži. Premiérové trofeje na túře WTA vybojovaly členky britsko-španělského páru Naomi Broadyová a Sara Sorribesová Tormová, které ovládly deblovou soutěž. \n\nPoražená deblová finalistka Giuliana Olmosová, hrající po boku Američanky Desirae Krawczykové, se stala první mexickou tenistkou v otevřené éře tenisu, která si zahrála finále turnaje WTA.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1376258", "url": "https://cs.wikipedia.org/wiki?curid=1376258", "title": "Copa Colsanitas 2018 – ženská dvouhra", "text": "Copa Colsanitas 2018 – ženská dvouhra\n\nŽenská dvouhra Copa Colsanitas 2018 probíhala v první polovině dubna 2018. Do singlové soutěže bogotského tenisového turnaje nastoupilo třicet dva hráček. Obhájkyní titulu byla italská tenistka Francesca Schiavoneová, která se před zahájením odhlásila.\n\nVítězkou se stala 23letá Slovenka Anna Karolína Schmiedlová, jež ve finále zdolala španělskou turnajovou pětku Laru Arruabarrenovou po dvousetovém průběhu 6–2 a 6–4. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour. Schmiedlová přitom před příjezdem do Bogoty nevyhrála rok a půl žádný zápas na túře WTA, když utržila 16 proher za sebou, a ještě o rok déle čekala na postup do čtvrtfinále. Bodový zisk ji na žebříčku WTA po turnaji posunul ze 132. na 84. příčku. Arruabarrenová odehrála na Copa Colsanitas třetí finálový zápas. \nČtyři nejvýše nasazené hráčky obdržely volný los do druhého kola.\n"}
{"id": "1376259", "url": "https://cs.wikipedia.org/wiki?curid=1376259", "title": "Ladies Open Lugano 2018 – ženská dvouhra", "text": "Ladies Open Lugano 2018 – ženská dvouhra\n\nŽenská dvouhra Ladies Open Lugano 2018 probíhala v první polovině dubna 2018. Do singlové soutěže luganského tenisového turnaje nastoupilo třicet dva hráček. Obhájkyní titulu z Bielu byla česká 18letá tenistka Markéta Vondroušová, která ve druhé sadě úvodního kola proti Kazašce Julii Putincevové odvrátila tři mečboly a podruhé v sezóně ji vyřadila. Vondroušová pak ve druhém kole podlehla Elise Mertensové. \n\nPro déšť a časový skluz v úvodu turnaje byly některé zápasy prvního kola odehrány v hale osm kilometrů vzdálené Cureglie.\n\nVítězkou se stala druhá nasazená a 22letá Belgičanka Elise Mertensová, jež ve finále zdolala běloruskou 19letou teenagerku Arynu Sabalenkovou, figurující na 61. příčce klasifikace, po dvousetovém průběhu 7–5 a 6–2. Jednalo se o první vzájemný zápas. V probíhající sezóně si po triumfu na Hobart International připsala druhé turnajové vítězství, které představovalo třetí singlový titul na okruhu WTA Tour a první antukový. Na turnaji získala „double“, když s krajankou Flipkensovou ovládly i čtyřhru. Bodový zisk posunul světovou dvacítku Mertensovou na nové kariérní maximum, když po turnaji figurovala na 17. místě žebříčku WTA. \n\nČtyři nejvýše nasazené hráčky obdržely volný los do druhého kola.\n"}
{"id": "1376260", "url": "https://cs.wikipedia.org/wiki?curid=1376260", "title": "Ivacevičy", "text": "Ivacevičy\n\nIvacevičy (, – \"Ivaceviči\", , ) je město v Brestské oblasti Běloruska, správní středisko Ivacevického rajónu. K roku 2017 v něm žilo přes třiadvacet tisíc obyvatel.\n\nIvacevičy leží v severní části Brestské oblasti. Nejbližší okolní města jsou Bjaroza na jihozápadě a Baranavičy na severovýchodě. Přes Ivacevičy, Bjarozu i Baranavičy vede železniční trať a dálnice z Brestu do Minsku – které jsou zároveň i přirozenou dálkovou trasou mezi Varšavou a Moskvou.\n\nPrvní zmínka je z roku 1654; z roku 1508 je zmínka v církevní knize Zelvy.\n\nOd druhého dělení Polska patřily Ivacevičy do ruského impéria.\n\nV meziválečném období byly Ivacevičy součástí druhé Polské republiky.\n\nZa druhé světové války byly Ivacevičy od 24. června 1941 do 12. července 1944 obsazeny německou armádou.\n\nV roce 1947 získaly Ivacevičy status sídla městského typu a od roku 1966 jsou městem.\n"}
{"id": "1376265", "url": "https://cs.wikipedia.org/wiki?curid=1376265", "title": "Grand Prix Hassan II 2018 – mužská dvouhra", "text": "Grand Prix Hassan II 2018 – mužská dvouhra\n\nMužská dvouhra Grand Prix Hassan II 2018 probíhala v první polovině dubna 2018. Do singlové soutěže marrákešského tenisového turnaje nastoupilo třicet dva hráčů. Obhájcem titulu byl chorvatský tenista Borna Ćorić, který se před zahájením odhlásil.\n\nSemifinalista předchozích dvou ročníků Jiří Veselý skrečoval v úvodním kole pro nemoc po 17 minutách hry a stavu gamů 0–5. Popáté z osmi odehraných turnajů v sezóně 2018 tak vypadl v první fázi soutěže.\n\nPřekvapením turnaje se stalo vyřazení třetího nasazeného a obhájce finálové účasti Philippa Kohlschreibera v prvním kole s Maročanem Laminem Ouahabem, jemuž byla udělena divoká karta. Ouahab duel rozhodl v tiebreaku rozhodují sady a jako 617. hráč žebříčku porazil 34. muže klasifikace. Žádnou hlavní soutěž na okruhu ATP Tour nehrál od dubna 2016.\n\nVítězem se stal nenasazený španělský antukář Pablo Andújar, jenž ve finále zdolal 23letou britskou turnajovou dvojku Kyla Edmunda po dvousetovém průběhu 6–2 a 6–2. V probíhající sezóně si připsal premiérové turnajové vítězství, které představovalo čtvrtý singlový titul na okruhu ATP Tour z osmi odehraných finále. Jako první hráč zvítězil na Grand Prix Hassan II potřetí, když turnaj ovládl již v letech 2011 a 2012. Navázal tak na trofej z alicantského challengeru, jíž vybojoval v předcházejícím týdnu.\n\nAndújar, startující pod žebříčkovou ochranou, se v letech 2016 a 2017 potýkal se zraněním pravého lokte, kvůli němuž prodělal tři operace. Marrákešský turnaj odehrál jako 355. hráč žebříčku ATP, čímž se stal nejníže postaveným šampionem události ATP Tour od sezóny 1998 a Hewittova triumfu v Adelaide. Australanu tehdy patřila 550. příčka. Bodový zisk Španěla po vítězství katapultoval o více než dvě stě příček výše.\n"}
{"id": "1376275", "url": "https://cs.wikipedia.org/wiki?curid=1376275", "title": "Mistrovství Československa jednotlivců na klasické ploché dráze 1959", "text": "Mistrovství Československa jednotlivců na klasické ploché dráze 1959\n\nMistrovství Československa jednotlivců na klasické ploché dráze 1959 se skládalo z 4 závodů.\n\n\nZapočítávali se 3 nejlepší výsledky ze 4.\n\n"}
{"id": "1376277", "url": "https://cs.wikipedia.org/wiki?curid=1376277", "title": "Sušica (řeka)", "text": "Sušica (řeka)\n\nSušica (bulharsky Сушица) je řeka v jižním Bulharsku v Plovdivské oblasti. Je pravým přítokem Jugovské řeky, povodí má o rozloze 62 km a délka řeky činí 24 km.\n\nŘeka pramení v pohoří Západní Rodopy, v podhůří vrchu Sini Vrachati, v nadmořské výšce 1536 m n. m. Teče hlubokým krasovým údolím západním až severozápadním směrem a po 24 kilometrech toku se vlévá do Jugovské řeky 1,7 km jihovýchodně od vesnice Jugovo.\n\nŘeka má největší průtok v květnu a nejmenší v srpnu.\n\nProtéká v blízkosti vesnic Mostovo a Sini Vrǎch.\n\nVětší část toku je se nachází v hranicích Přírodní rezervace Červená stěna a rybolov v řece je zakázán.\n"}
{"id": "1376278", "url": "https://cs.wikipedia.org/wiki?curid=1376278", "title": "U.S. Men's Clay Court Championships 2018 – mužská dvouhra", "text": "U.S. Men's Clay Court Championships 2018 – mužská dvouhra\n\nMužská dvouhra U.S. Men's Clay Court Championships 2018 probíhala v první polovině dubna 2018. Do singlové soutěže houstonského tenisového turnaje nastoupilo dvacet osm hráčů. Obhájcem titulu byl americký tenista Steve Johnson.\n\nVítězem se opět stal šestý nasazený Steve Johnson, jenž ve finále zdolal krajana a turnajovou osmičku Tennyse Sandgrena po třísetovém průběhu 7–6, 2–6 a 6–4. Po výhrách nad pěti krajany si tak 28letý Američan v probíhající sezóně připsal premiérové turnajové vítězství, které představovalo třetí singlový titul na okruhu ATP Tour a první obhájený. Sandgren na túře ATP odehrál debutové semifinále i finále.\n\nČtyři nejvýše nasazení hráči obdrželi volný los do druhého kola.\n"}
{"id": "1376280", "url": "https://cs.wikipedia.org/wiki?curid=1376280", "title": "U.S. Men's Clay Court Championships 2018 – mužská čtyřhra", "text": "U.S. Men's Clay Court Championships 2018 – mužská čtyřhra\n\nMužská čtyřhra U.S. Men's Clay Court Championships 2018 probíhala v první polovině dubna 2018. Do deblové soutěže houstonského tenisového turnaje nastoupilo šestnáct dvojic. Obhájcem titulu byl chilsko-argentinský pár Julio Peralta a Horacio Zeballos, kteří v úvodním kole podlehli Mirnému s Oswaldem.\n\nVítězem se stal nenasazený bělorusko-rakouský pár Max Mirnyj a Philipp Oswald, který ve finále zdolal německo-chorvatskou dvojici Andreho Begemann s Antoniem Šančićem. Po dvousetovém průběhu 6–7 a 6–4 rozhodl až supertiebreak nejtěsnějším poměrem míčů [11–9]. Oba šampioni si do žebříčku ATP připsali 250 bodů a získali druhou společnou trofej ze čtyř odehraných finále od léta 2017, kdy vytvořili pár. 40letý veterán Mirnyj vybojoval na okruhu ATP Tour padesátý druhý deblový titul a pro 32letého Oswalda to bylo osmé takové turnajové vítězství. Poražení finalisté odehráli první společný turnaj.\n\n"}
{"id": "1376281", "url": "https://cs.wikipedia.org/wiki?curid=1376281", "title": "Grand Prix Hassan II 2018 – mužská čtyřhra", "text": "Grand Prix Hassan II 2018 – mužská čtyřhra\n\nMužská čtyřhra Grand Prix Hassan II 2018 probíhala v první polovině dubna 2018. Do deblové soutěže marrakéšského tenisového turnaje nastoupilo šestnáct dvojic. Obhájcem titulu byl britsko-chorvatský pár Dominic Inglot a Mate Pavić, jehož členové nestartovali společně. Pavić se rozhodl turnaje nezúčastnit. Spoluhráčem Inglota se stal Novozélanďan Marcus Daniell, s nímž skončil ve čtvrtfinále na raketách Šarana se Struffem.\n\nVítězem se stal nejvýše nasazený chorvatsko-rakouský pár Nikola Mektić a Alexander Peya, který ve finále za 1.26 hodin zdolal francouzskou dvojici Benoît Paire a Édouard Roger-Vasselin. Po dvousetovém průběhu 7–5 a 3–6 rozhodl až supertiebreak poměrem míčů [10–7]. Oba šampioni si do žebříčku ATP připsali 250 bodů a získali první společnou trofej, když ze dvou předchozích finále na Rio Open 2018 a Diema Xtra Sofia Open 2018 odešli poraženi. Mektić vybojoval třetí deblový titul na okruhu ATP Tour a pro Peyu to bylo šestnácté takové turnajové vítězství.\n\n"}
{"id": "1376282", "url": "https://cs.wikipedia.org/wiki?curid=1376282", "title": "Angelo Dibona", "text": "Angelo Dibona\n\nAngelo Dibona (7. dubna 1879 Cortina d'Ampezzo – 21. dubna 1956 tamtéž) byl italský horolezec a horský vůdce.\n\nOd roku 1905 působil v Cortině jako horský vůdce a lyžařský instruktor. V dalších letech vylezl v Alpách řadu prvovýstupů.\n\n\"výběr\"\n"}
{"id": "1376283", "url": "https://cs.wikipedia.org/wiki?curid=1376283", "title": "P-hodnota", "text": "P-hodnota\n\np\"-hodnota (také označovaná anglicky p\"-value nebo jako signifikance, v počítačových výstupech někdy zkracovaná p nebo sig.) je číselná hodnota používaná při statistickém testování hypotéz. Testujeme-li na daném statistickém souboru nulovou hypotézu formula_1 na hladině významnnosti formula_2 pomocí testové statistiky formula_3, lze \"p\"-hodnotu definovat dvěma ekvivalentními způsoby:\n\nV praxi se \"p\"-hodnota používá tak, že si předem stanovíme hladinu významnnosti formula_2, poté spočítáme pomocí statistického programu \"p\"-hodnotu a porovnáme ji s formula_2. Vyjde-li \"p\"-hodnota \"menší\" než formula_2, nulovou hypotézu formula_1 zamítneme, zatímco v opačném případě prohlásíme, že na základě zkoumaných dat ji s použitím daného testu zamítnout nelze. Čím menší tedy je \"p\"-hodnota, tím se nulová hypotéza jeví za jinak stejných podmínek nevěrohodnější. \n\nHráč provedl 300 hodů hrací kostkou, aby vyzkoušel, zda všechna čísla padají se stejnou pravděpodobností. Chce testovat na hladině významnosti formula_2 = 0,05. Četnosti jednotlivých výsledků jsou 58, 46, 39, 61, 35 a 61. Test dobré shody vykonejme pomocí softwaru R zadáním příkazů:\n\nVýstup je potom:\n\nPoněvadž vypočítaná \"p\"-hodnota 0,02023 je \"menší\" než zvolená hodnota formula_2 = 0,05, na hladině 0,05 \"zamítáme\" nulovou hypotézu stejné pravděpodobnosti všech výsledků a na základě naměřených dat máme za to, že hrací kostka je „cinknutá“. \n\nKdybychom údaj o \"p\"-hodnotě neměli k dispozici, museli bychom v tabulkách vyhledat 95. percentil rozdělení chí-kvadrát o pěti stupních volnosti (df) a porovnat ho s testovou statistikou 13,36. Pokud by – jako v tomto případě – kvantil byl menší než testová statistika, nulovou hypotézu bychom zamítli, a v opačném případě nezamítli. Tento krok nám však \"p\"-hodnota ušetřila.\n\nOproti klasickému postupu testování spojenému s vyhledáváním kvantilů rozdělení formula_3 v tabulkách se s využitím \"p\"-hodnot práce analytika značně zjednodušuje, neboť pro rozhodnutí o výsledku testu stačí porovnat dvě čísla. Tato snadnost však někdy svádí k mechanickému přístupu, přehlížení dalších faktorů potřebných pro posouzení validity a smyslu testů nebo dokonce k vědomé či nevědomé metodologické nekorektnosti při výzkumu. Je potřeba mít na mysli zejména následující fakta:\n\n"}
{"id": "1376287", "url": "https://cs.wikipedia.org/wiki?curid=1376287", "title": "Volvo Car Open 2018 – ženská čtyřhra", "text": "Volvo Car Open 2018 – ženská čtyřhra\n\nŽenská čtyřhra Volvo Car Open 2018 probíhala v první polovině dubna 2018. Do deblové soutěže charlestonského tenisového turnaje nastoupilo šestnáct dvojic. Obhájcem titulu byl americko-český pár Bethanie Matteková-Sandsová a Lucie Šafářová, jehož členky nestartovaly společně. Šafářová se turnaje nezúčastnila pro nemoc. Matteková-Sandsová nastoupila s Andreou Sestini Hlaváčkovou, aby ve čtvrtfinále podlehly Kudrjavcevové se Srebotnikovou\n\nVítězem se stal nenasazený rusko-slovinský pár Alla Kudrjavcevová a Katarina Srebotniková, který ve finále za 1.15 hodin zdolal slovinsko-španělské turnajové trojky Andreju Klepačovou s Maríou José Martínezovou Sánchezovou po dvousetovém průběhu 6–3 a 6–3. Obě šampionky si do žebříčku WTA připsaly 470 bodů a získaly premiérovou společnou trofej. Srebotniková vybojovala třicátý osmý deblový titul na okruhu WTA Tour, respektive čtrnáctý z kategorie Premier, a pro Kudrjavcevovou to bylo deváté takové turnajové vítězství a třetí z kategorie Premier. Semifinále se pro déšť odehrála ve stejný den jako finálový duel.\n\n"}
{"id": "1376291", "url": "https://cs.wikipedia.org/wiki?curid=1376291", "title": "Evangelický hřbitov v Šenově", "text": "Evangelický hřbitov v Šenově\n\nEvangelický hřbitov v Šenově v Okrese Ostrava-město se nachází v městě Šenov na ulici U kaple. Má rozlohu 2388 m² (bez pozemku s kaplí a hospodářskou budovou).\n\nEvangelický (luterský) hřbitov v Šenově byl založen roku 1861 na pozemku na pozemku Matyáše Miksy. Posvěcen byl následujícího roku bludovickým farářem Bernardem Folwarczným. V roce 1862 byla rovněž postavena dřevěná zvonice, tesařské práce provedl František Hrbáček se svými syny; zvonem o váze 375 kg byla osazena 11. prosince 1869. Na jejím místě byla v roce 1896 postavena zděná hřbitovní kaple. Na rok 2018 jsou naplánovány sanační práce na kapli.\n\nVlastníkem hřbitova je Farní sbor SCEAV v Havířově-Bludovicích, provozuje jej město Šenov prostřednictvím příspěvkové organizace MěPOS.\n\n\n"}
{"id": "1376294", "url": "https://cs.wikipedia.org/wiki?curid=1376294", "title": "Kateřina Liďáková", "text": "Kateřina Liďáková\n\nKateřina Liďáková, dříve Králová, (* 1. května 1986 Čeladná) je česká herečka, od roku 2007 členka souboru Městského divadla Zlín.\n\nVystudovala Janáčkovu konzervatoř v Ostravě. Od roku 2007 je členkou souboru Městského divadla Zlín, předtím účinkovala ve hře \"Šakalí léta\" v Národním divadle moravskoslezském.\n\nZa mimořádný jevištní výkon v roli \"Jeleny\" v inscenaci \"Strýček Váňa\" pod režijním vedením Martina Františáka byla zařazena do širší nominace na Cenu Thálie 2010. Stejně tak se dostala do širší nominace na Cenu Thálie 2017 v kategorii činohra ženy za roli \"Uny\" v inscenaci \"Blackbird\" v režii Petra Michálka. Ani jednou však ocenění nezískala.\n\nJejím bývalým manželem je Radovan Král, taktéž herec Městského divadla Zlín.\n"}
{"id": "1376295", "url": "https://cs.wikipedia.org/wiki?curid=1376295", "title": "Ladies Open Lugano 2018 – ženská čtyřhra", "text": "Ladies Open Lugano 2018 – ženská čtyřhra\n\nŽenská čtyřhra Ladies Open Lugano 2018 probíhala v první polovině dubna 2018. Do deblové soutěže luganského tenisového turnaje nastoupilo šestnáct dvojic. Obhájcem titulu byl tchajwansko-rumunský pár Sie Su-wej a Monica Niculescuová, jehož členky se rozhodly turnaje nezúčastnit.\n\nVítězem se stal nejvýše nasazený belgický pár Kirsten Flipkensová a Elise Mertensová, který ve finále zdolal běloruskou dvojici Věra Lapková a Aryna Sabalenková po dvousetovém průběhu 6–1 a 6–3. Obě šampionky si do žebříčku WTA připsaly 280 bodů a získaly premiérovou společnou trofej. Flipkensová vybojovala třetí deblový titul na okruhu WTA Tour a pro Mertensovou to bylo čtvrté takové turnajové vítězství, znamenající posun na nové kariérní maximum, 30. místo deblového žebříčku WTA. Mertensová na turnaji vyhrála i dvouhru po finálovém vítězství nad Sabalenkovou.\n"}
{"id": "1376297", "url": "https://cs.wikipedia.org/wiki?curid=1376297", "title": "Franck Chambilly", "text": "Franck Chambilly\n\nFranck Chambilly (* 3. září 1970 Longjumeau) je bývalý francouzský zápasník–judista.\n\nS judem začínal v rodném Longjumeau. Ve francouzské reprezentaci se pohyboval od roku 1993 v superlehké váze do 60 kg. V roce 1996 vybojoval nominaci na olympijské hry v Atlantě, kde nestačil ve druhém kole na Itala Girolama Giovinazza. Od roku 1997 dostávali v reprezentaci přednost mladší judisté – Yacine Douma, Éric Despezelle a další. Sportovní kariéru ukončil v roce 2002. Věnuje se trenérské práci.\n\n\n"}
{"id": "1376304", "url": "https://cs.wikipedia.org/wiki?curid=1376304", "title": "Pkg-config", "text": "Pkg-config\n\npkg-config je počítačový program, který poskytuje jednotné rozhraní pro získání informací o knihovnách nainstalovaných v systému pro účely překladu softwaru ze zdrojových kódů. Umožňuje, aby programátoři a instalační skripty mohli pracovat bez explicitních znalostí, kde jsou umístěny jednotlivé knihovny. pkg-config byl původně navržený pro Linux, ale je dostupný i pro různé varianty BSD, Microsoft Windows, Mac OS X a Solaris.\n\nPříkaz vypisuje informace o nainstalovaných knihovnách, např.:\n\nPrvní implementace byla napsaná v shellu, později byl program přepsán do jazyka C s použitím knihovny GLib.\n\nPři instalaci knihovny (ať automatické pomocí RPM, deb nebo jiný binární balíčkovací systém, nebo překladem ze zdrojových textů), je do vytvořen soubor codice_1 a nainstalován do adresáře s dalšími codice_1 soubory (konkrétní adresář závisí na systému a je uveden v manuálové stránce pkg-config). Soubor obsahuje několik položek.\n\nJednotlivé položky obsahují seznam knihoven, které programy používající balíček potřebují při překladu, umístění hlavičkových souborů, informace o verzi a popis.\n\nPříklad codice_1 souboru pro libpng:\nTento soubor ukazuje, jak codice_4 informuje, že se jeho knihovny nacházejí v codice_5 a hlavičkové soubory v codice_6, že jméno knihovny je codice_4, a verze 1.2.8. Také uvádí příznaky pro linker potřebné při sestavování programů, které používají tuto knihovnu.\n\nPříklad použití pkg-config při překladu:\n\n"}
{"id": "1376307", "url": "https://cs.wikipedia.org/wiki?curid=1376307", "title": "Kamil Cipra", "text": "Kamil Cipra\n\nKamil Cipra (22. dubna 1893 Plzeň – 1952 Paříž) byl český malíř a legionář.\n\nKamil Cipra se narodil v Plzni do rodiny učitele a redaktora Plzeňských listů Antonín Cipra. Od mládí projevoval značný výtvarný talent a po ukončení základního vzdělání pokračoval ve studiu na pražské Uměleckoprůmyslové škole a zároveň byl zapsán v ateliéru Maxmiliána Boháče.\n\nStudium ovšem nedokončil a v srpnu roku 1914 narukoval do armády. V polovině roku 1915 byl poslán na ruskou frontu, ale během několika dní i s dalšími spolubojovníky přešel dobrovolně do zajetí k Rusům. V roce 1916 se v Oděse připojil k Legii srbských dobrovolníků a coby podporučík bojoval na rumunské frontě. Po vítězství Říjnové revoluce byl Cipra nucen se srbskou divizí opustit Rusko a dál putoval Transsibiřskou magistrálou do Vladivostoku. V lednu 1918 se nalodil a plavil na vojenské lodí do tuniské Bizerty, kde se zúčastnil bojů. Svojí anabázi ukončil ve Francii, kde byl zařazen do 22. československého střeleckého pluku v Cognacu. Zanedlouho absolvoval důstojnický kurz v Saint Maizeny a v červenci 1918 byl poslán opět na frontu. Se svým plukem bojoval v Alsasku, zúčastnil se dobývání města Terronu a v říjnu 1918 dobývání města Vouziers, kde byl zraněn. Po válce zůstal činným v hodnosti kapitána a působil v Československé národní radě v Paříži. Krátce působil i v Praze, kde pracoval v uměleckém oddělení Památníku odboje.\n\nPo svém propuštění z armády se Kamil Cipra v Paříži roku 1919 oženil s Helène - Jeanne Babillotovou a přestěhovali se do burgundského města Bourges. Tam prožil několik plodných let a často vystavoval v místních salonech již však pod jménem Jean Camille Cipra. Na jeho obrazech se objevovaly krajiny z rodných Čech a z Bourges a okolí. Později se odstěhoval do Paříže, intenzivně maloval a vystavoval v legendárním Salonu nezávislých a v Podzimním salonu. Stal se známou uměleckou osobností města a ve 20. letech patřil mezi vyhledávané divadelní dekoratéry. Pracoval též pro divadelního režiséra Louise Jouveta a rovněž se uplatnil jako karikaturista pro časopis \"„Le rire“\". Působil jako keramik v ateliéru Lachenal a uplatnil se i jako dekoratér interiérů. Na počátku 30. let byl oficiálním malířem v pařížském Musée national de l’Histore Naturelle a v Jardin des Plantes. Cipra též ilustroval i knihy, například Ezopovy bajky vydané v roce 1934 nakladatelstvím Gonin. V roce 1937 byl na pařížské Světové výstavě pověřen výzdobou \"„Pavillon de Voyage“\", pro který vytvořil dvě velkorozměrná plátna. Za tuto práci byl patrně odměněn zlatou medailí. V dubna 1939 získal Kamil Cipra francouzské občanství.\n\nBěhem pohnutých událostí v roce 1940 odmítl Cipra demobilizaci a vstoupil opět jako dobrovolník do války. Odjel jako kapitán československé armády do anglického přístavního města Lowestoft. I zde umělecky tvořil a společně s Václavem Posedníkem mimo jiné zhotovil pro pobavení svých spolubojovníků loutkové divadlo. Do rodných Čech se Kamil Cipra již nikdy nevrátil. Koncem roku 1945 po návratu do Paříže byl opětovně demobilizován z československé armády a toto město již do své smrti neopustil.\n\n\n\n"}
{"id": "1376309", "url": "https://cs.wikipedia.org/wiki?curid=1376309", "title": "Configure", "text": "Configure\n\nconfigure je obvyklým jménem konfiguračního skriptu, který se spouští jako jeden z příkazů používaných při instalaci softwarového balíčku ze zdrojových textů. Běžný uživatel počítače by měl k jeho použití přistoupit až v okamžiku, kdy požadovaný software není k dispozici v podobě nativního balíčku určeného pro jeho systém nebo distribuci, protože překlad ze zdrojových textů může být zdlouhavý, může vyžadovat detailní znalosti nainstalovaného softwaru, případně doinstalování dalších balíčků. V některých případech může být nezbytná i ruční úprava zdrojových textů. Protože používání balíčků určených pro konkrétní systém přináší další výhody (dobrý přehled o stavu softwaru nainstalovaného v počítači, možnost otestování neporušenosti softwaru, upgradu na vyšší verzi, případně odinstalace již nepotřebného softwaru), často se zdrojový balíček používá ne pro přímé nainstalování softwaru, ale pro vytvoření nativního balíčku, který se následně nainstaluje .\n\nÚčelem konfiguračního skriptu je přizpůsobit zdrojové texty a buildovací systém použité platformě a knihovnám, případně dalším programům dostupným na cílovém počítači, aby bylo možné provést překlad (přesněji sestavení) na co největším množství počítačových platforem. Skript porovnává knihovny na uživatelově počítači s knihovnami požadovanými softwarem před jeho překladem ze zdrojového kódu a vytváří případně upravuje soubory, které budou použity při vlastním překladu. Přestože obvyklé jméno konfiguračního skriptu je codice_1, v některých balíčcích může být jeho jméno jiné, například s velkým počátečním písmenem nebo s nějakou příponou. Obvykle se jedná o skript napsaný v Bournově shellu, ale může být napsán v jakémkoli skriptovacím jazyce.\n\nBuildování softwaru ze zdrojových kódů byl obvyklý postup na většině starších unixových systémů. Po rozbalení distribučního archivu je třeba obvykle provést tři kroky:\n\n\nSkript configure provádí první z těchto kroků.\n\nTypický postup pro instalaci softwaru ze zdrojových textů stažených z Internetu je následující:\n\nNěkteré balíčky lze nainstalovat i bez práv správce, tj. bez použití příkazu codice_2. Na některých systémech lze poslední dva příkazy nahradit příkazem codice_3. Oproti starším návodům je třeba na mnoha systémech psát příkaz codice_4 s tečkou a lomítkem na začátku, aby interpret příkazů spustil skript codice_1 z aktuálního adresáře. Na starších systémech interpret příkazů hledal programy a skripty i v aktuálním adresáři, což je nyní považováno za bezpečnostní riziko.\n\nV balíčku bývá často soubor s popisem, jak balíček přeložit a nainstalovat. Obvykle se jmenuje codice_6, případně mohou být informace obsaženy v souboru Readme.\n\nPříkaz codice_4 zkusíme nejprve spustit bez parametrů; pokud se spuštěný skript dotazuje na informace o systému, které neznáme, odpovídáme stisknutím klávesy - skript obvykle doplní implicitní hodnoty nebo hodnoty, které určí otestováním systému.\n\nPříkaz codice_4 může doplněn parametry; jejich seznam se vypíše zadáním\n\nMezi důležité parametry patří codice_9, udávající, v jakém stromě adresářů budou umístěny soubory potřebné pro provozování programů z balíčku a codice_10, udávající, v jakém stromě adresářů budou umístěny binární programy. Konkrétní jména adresářů lze zadat pomocí parametrů\n\nOd verze 1.3 automake navíc umožňuje zadáním\n\npři instalaci předřadit před před codice_11 a codice_12 jméno adresáře, do kterého má být celá struktura souborů instalována (což je vhodné při vytváření RPM balíčků nebo instalaci na disk jiného počítače zpřístupněný pomocí například NFS jako adresář codice_13).\n\nPokud balíček umožňuje vytvářet varianty s různou funkčností nebo předpokládající přítomnost určitého balíku na cílovém systém, lze tyto\nvarianty vybírat pomocí\n\nDalší parametry je možné skriptu codice_1 dodat pomocí parametrů tvaru codice_15 - například\n\nPro zadání architektury lze použít parametry codice_16, při křížovém překladu codice_17 nebo\ncodice_18.\n\nNa konci svého běhu vypíše codice_1 zprávu do codice_20. Příkaz codice_21 vypíše seznam parametrů, které je možné použít v příkazovém řádku pro povolení nebo zakázání volitelných vlastnosti, například:\n\nPrvní řádek vyžaduje použití knihoven codice_22 a codice_23. Druhý řádek požaduje, aby výsledný balíček byl nainstalován do adresáře codice_24. Soubor codice_6 by měl obsahovat návod, co dělat, když build balíčku selže.\n\nPro zjednodušení multiplatformního vývoje softwaru vytvořili vývojáři softwaru GNU's Autotools, což je sada skriptů, které otestují systém, na kterém jsou spuštěny, pro nastavení prostředí, architekturu platformy a existenci a umístění souborů požadovaných pro build a běh softwaru. Získané informace se ukládají do souboru codice_27 (dříve do codice_28), odkud je skript codice_1 čte v průběhu buildu.\n\nKontrolu závislostí lze na novějších systémech provést pomocí pkg-config, který využívá makra PKG_CHECK_MODULES v m4. Před nástupem pkg-config byla často vytvářena zvláštní makra v m4 pro hledání souborů potřebných pro vyhledání knihoven, na kterých software závisí.\n\nPrvním programem, který používal skript configure byl Usenet klient rn, který napsal Larry Wall v roce 1984. Skript byl napsaný ručně a při svém běhu vypisoval žertovné komentáře. Stále přežívá jako součást buildovacího systému programu trn.\n\nEkosystém programů pro automatizaci vytváření configure skriptů se od té doby značně rozšířil; k nejpoužívanějším patří systém GNU Autoconf.\n\n"}
{"id": "1376310", "url": "https://cs.wikipedia.org/wiki?curid=1376310", "title": "Roblox", "text": "Roblox\n\nRoblox je multiplayerová online hra umožňující hráčům vytvářet vlastní hry s otevřeným světem, sdílet s ostatními a hrát je. Hra je dostupná pro Android, iOS, MacOS, PlayStation 4, Windows a Xbox One. Její vývoj započala Roblox Corporation ve Španělsku v roce 2004 pod původním názvem DynaBlocks, v září 2006 byl Roblox oficiálně vydán.\n\n(Platí jen pro PC,na mobilu,tabletu a XBOXU se ve Studiu vytvářet nedá.) Při instalaci hry Roblox je stažen také program Roblox studio, v němž lze vytvářet vlastní hry, za které lze získávat herní měnu, tzv. \"robuxy (dříve i tixy, Do smrti Davida Cassella)\", a při velké popularitě hry i reálné peníze. \"Adopt Me\", současně nejpopulárnější hra získala v roce 2019 již 2 miliardy návštěv. \n\n"}
{"id": "1376317", "url": "https://cs.wikipedia.org/wiki?curid=1376317", "title": "Sabazios", "text": "Sabazios\n\nSabazios je starověké božstvo nejasného významu, jehož původ byl spojován s Thráky a Frýgy. Jeho kult pronikl do řeckého a římského náboženství, ve 4. století př. n. l. Je doložen jeho kult v Athénách s nočními obřady očisty prostřednictvím bahna a s řeckým nejvyšším božstvem splynul jako Zeus Sabazios. Jaan Puhvel ztotožňuje Sabazia s Dionýsem a jeho jméno vykládá z \"*swo-bhwo-djos\" jako „svébytný, svobodný“. Alexander Polyhistor citovaný v Macrobiových Saturnáliích že Thrákové považovali Apollóna a Dionýsa ze totožná božstva, Slunce prý zvali prvním z nich během dne a druhým během noci. Toto dvojné božstvo nazývali Sabazios a jeho chrám stál na hoře Zilmissus.\n"}
{"id": "1376321", "url": "https://cs.wikipedia.org/wiki?curid=1376321", "title": "...a nastal chaos", "text": "...a nastal chaos\n\n...a nastal chaos je první studiové album hudební skupiny \"Chaozz\", vydané v létě 1996. V Česku za album skupina získala platinovou desku, na Slovensku zlatou desku. Z desky vyšel jeden samostatný singl - \"Planeta opic\". Dále byly natočeny čtyři videoklipy, k písním \"Televize\", \"Policijeee\", \"Nejhorší den v mým životě\" a \"Planeta opic\".\n\nAlbum se věnuje široké paletě témat, především společenské kritice. Od témat jako je politika, rasismus nebo násilí (Rozdíl, Planeta opic, Televize) přes užívání či prodej drog a promiskuitu (Hlasy z mojí hlavy, Nejhorší den v mým životě) až po komentování konkurenčních rapových skupin. Jedná se o první hiphopovou desku, která vyšla v Německu pod velkým hudebním vydavatelstvím, a předznamenala budoucí popularizaci žánru, kdy nastartovala druhou vlnu pronikání hiphopové kultury do Česka. Deska \"...a nastal chaos\" je považována za počátek mainstreamu a komerce v českém hiphopu.\n"}
{"id": "1376323", "url": "https://cs.wikipedia.org/wiki?curid=1376323", "title": "Monterrey Open 2018 – ženská čtyřhra", "text": "Monterrey Open 2018 – ženská čtyřhra\n\nŽenská čtyřhra Monterrey Open 2018 probíhala v první polovině dubna 2018. Do deblové soutěže monterreyského tenisového turnaje nastoupilo šestnáct dvojic. Obhájcem titulu byl japonsko-polský pár Nao Hibinová a Alicja Rosolská, jehož členky nestartovaly společně. Rosolská se rozhodla zúčastnit paralelně hraného Volvo Car Open v jihokarolínském Charlestonu. Hibinová vytvořila s Darijou Jurakovou nejvýše nasazenou dvojici. Ve čtvrtfinále dohrály na raketách Rusek Savinychové a Sizikovové.\n\nVítězem se stal nenasazený britsko-španělský pár Naomi Broadyová a Sara Sorribesová Tormová, který ve finále zdolal americko-mexickou dvojici Desirae Krawczyková a Giuliana Olmosová. Po dvousetovém průběhu 3–6 a 6–4 rozhodl až supertiebreak poměrem míčů [10–8]. Obě šampionky si do žebříčku WTA připsaly 280 bodů a získaly premiérové tituly na okruhu WTA Tour. Broadyová se ve světové klasifikaci čtyřhry posunula o patnáct míst výše, když jí následně patřila 70. příčka a Sorribesovou Tormovou výhra katapultovala o šedesát devět příček vzhůru na 93. pozici. Obě navázaly spolupráci v předchozím měsíci na Indian Wells Masters 2018.\n\nGiuliana Olmosová se stala první mexickou tenistkou v otevřené éře tenisu, která si zahrála finále turnaje WTA.\n\n"}
{"id": "1376324", "url": "https://cs.wikipedia.org/wiki?curid=1376324", "title": "Bohumír Bartoněk", "text": "Bohumír Bartoněk\n\nBohumír Bartoněk (* 10. května 1939) je bývalý československý motocyklový závodník, reprezentant v ploché dráze. \n\nNěkolikanásobný účastník Mistrovství Československa na klasické ploché dráze, nejlépe skončil na 4. místě v roce 1959. V Mistrovství světa družstev skončil v roce 1960 v Göteborgu na 3. místě a v roce 1961 ve Wroclawi na 4. místě. V Mistroství světa jednotlivců na ploché dráze se umístil nejlépe na 15. místě v kontinentálním finále ve Slaném. Startoval i na ledové ploché dráze, 9. března 1975 se jeho motocykl při závodě ve Svratouchu probořil pod led a od té doby je v reglementu stanoven minimální limit tloušťky ledu pro konání závodu na 15 cm.\n\n"}
{"id": "1376333", "url": "https://cs.wikipedia.org/wiki?curid=1376333", "title": "Evangelikální teologický seminář", "text": "Evangelikální teologický seminář\n\nEvangelikální teologický seminář - Vyšší odborná škola teologická a sociální (ETS) je vyšší odbornou školou nabízející studium evangelikální teologie, sociální práce a pastorace. Seminář sídlí v Praze. Jeho zřizovatelem je Církev bratrská.\n\nV letech 1990–1993 nesl název \"Teologický seminář Církve bratrské\".\n\nŘediteli školy byli postupně Miloslav Jech (1990–1996), David Javornický (1996–1998), Karel Taschner (1998–2007), Jan Valeš (2007–2017) a Miloš Poborský (od roku 2017).\n\n"}
{"id": "1376334", "url": "https://cs.wikipedia.org/wiki?curid=1376334", "title": "Naše zdravotnictví", "text": "Naše zdravotnictví\n\nNaše zdravotnictví je online magazín zaměřený na vše, co souvisí se zdravím i zdravotnictvím. Přináší informace zasazené do kontextu českého zdravotnictví, aktuální zprávy, kauzy, zajímavosti, rady pro pacienty, tipy pro zdraví a příběhy osobností lékařského stavu i běžných zdravotníků nebo pacientů.\n\nŠéfredaktorem on-line magazínu Naše zdravotnictví je David Garkisch. Přišel z redakce TV Nova, kde působil jako reportér a editor. Předtím působil více než dvacet let v řadě médií – například v České televizi, Českém rozhlase, MF Dnes či Lidových novinách. Magazín Našezdravotnictví.cz spolupracuje i s lékaři a zdravotníky, vědci a dalšími experty v oborech týkajících se zdraví a zdravotnictví. Dává ale prostor k vyjádření i laické veřejnosti a pacientům. Magazín spolupracuje i s odborným měsíčníkem České lékařské komory Tempus Medicorum. On-line magazín Našezdravotnictví.cz představila Česká lékařská komora 18. října 2017 jako nový způsob, jak komunikovat s širší veřejností a spolupracovat na budování kvalitního zdravotnictví.\n\nVydavatelem magazínu Našezdravotnictví.cz je Česká lékařská komora. V ní jsou sdruženi všichni lékaři na území České republiky a je to jejich samosprávná stavovská organizace. Dbá na odborné a etické vykonávání lékařské profese, zaručuje odbornost svých členů a hájí jejich práva, zájmy a profesní čest. Má nad lékaři rovněž zákonem stanovenou disciplinární pravomoc. Od roku 1996 také uděluje čestné ocenění Rytíř českého lékařského stavu.\n\n\n"}
{"id": "1376335", "url": "https://cs.wikipedia.org/wiki?curid=1376335", "title": "Letov Š-20", "text": "Letov Š-20\n\nLetov Š-20 konstruktéra Ing. Aloise Šmolíka byl československý dvouplošný stíhací letoun s mohutným aerodynamickým trupem zalétaný v roce 1925. Byl vyráběný v letech 1926 – 1928 v počtu 105 kusů pro Československou armádu a exportovaný i do Litvy. \n\nLetoun Š-20 (Š jako Šmolík) vznikl na základě požadavku MNO na vývoj stíhacího letounu s novým motorem Škoda H-S 8Fb (licence Hispano-Suiza 8Fb o výkonu 300 HP. Na tento požadavek reagovaly všechny tři naše velké letecké firmy. Letov vyvinul letadlo Š-7, Aero přišlo s letadlem A-20, a Avia s BH-8. V roce 1923 byly provedeny srovnávací zkoušky, ve kterých byla vyhodnocena jako nejlepší Avia BH-8, ale i k té mělo MNO hodně výhrad. Firmy Letov i Avia ve vývoji pokračovaly, až v roce 1925 dospěly k Š-20 a BH-21, které oba MNO objednalo pro armádu a oba se sériově vyráběly. Nejrozšířenějším stíhacím letadlem československé armády se však stala lepší BH-21. Oba stroje však měly ze začátku sériové výroby problémy, u Š-20 například praskala motorová lože, plechy kapotáže motoru, spoje palivové instalace, a také byly problémy s nedostatečným účinkem kormidel, zvláště při vybírání vývrtky. \nObjednání Š-20, jako druhého stíhacího typu, bylo vhodné pro udržení výroby a zachování zaměstnanosti ve státním podniku Letov (Avia byla soukromá firma). Výroba Š-20 pro čs. armádu byla rozdělena do čtyř výrobních sérií (výrobní čísla 1-50, 51-75, 76-85, 86-105), první letadla byla dodána armádě začátkem roku 1926, poslední v roce 1928. V průběhu výroby musely být překonstruovány a zvětšeny ocasní plochy ke zvětšení jejich účinnosti. První série měla starší provedení ocasních ploch, o druhé a třetí není známo, čtvrtá série měla novější provedení ocasních ploch. Tyto změny ocasních ploch byly prováděny i dodatečně na již provozovaných letadlech. Na některých letadlech byla osazena novější svislá ocasní plocha a ponechány starší vodorovné ocasní plochy (právě takový ocas lze vidět na Š-20 v Leteckém muzeu Kbely).\n\nŠ-20 byl rovněž prvním československým letadlem exportovaným do zahraničí. Litevské letectvo objednalo 8 letadel označených Š-20L (výrobní čísla 20.50-20.58), která byla dodána v červnu 1925. Vzhledem ke krátkému termínu dodání a zájmu Letova na exportu letadel dostala Litva svoje letouny dřív než Československo. Litevskými piloty byl typ přezdíván „Šmoliko“.\nPoznámka k názvu Letov: V textu často uvádím obvyklý a známý název Letov, ale ta státní letecká firma se tak vždy nejmenovala. Její původní název byl Letecký arsenál, od listopadu 1919 Hlavní letecké dílny, od března 1922 ČS. vojenská továrna na letadla a teprve od října 1926 Letov. Takže v době vývoje a počátku výroby by bylo správnější psát ČS. vojenská továrna na letadla, ale to by bylo trochu kostrbaté, takže píši Letov s vysvětlující poznámkou.\n\nPoznámka v výrobním číslům: letouny Š-20 československé armády jsou uváděny s čísly 1 až 105 (bylo jich opravdu 105), u letadel litevské armády jsou známa čísla 51 až 58 (a bylo jich 8 nebo 10), letoun číslo 115 byl firmou Letov upraven pro motor Jupiter. Je tedy pravděpodobné, že jde o tři různé číselné řady: číslování letounů československé armády, číslování letounů pro litevskou armádu a výrobní čísla Letova. Tomu by nasvědčovala i skutečnost, že výrobní čísla Letova ze začátku výroby pozdějších Š-328 rovněž neodpovídala armádnímu číslování letadel (dle Monografie Š-328).\n\nŠ-20 je jednomotorový jednomístný dvouplošník smíšené konstrukce, s pevným podvozkem. Trup je tvořen nýtovanou kovovou kostrou a potažen plátnem, kapotáž motoru je duralaluminiová, s vystouplými kryty hlav válců vidlicového motoru. Motor je kapalinou chlazený (s chladiči na podvozku) vidlicový osmiválec Škoda H-S 8Fb (licence Hispano-Suiza 8Fb o výkonu 300 HP, stejný jako v BH-21). Vrtule je dvoulistá dřevěná nestavitelná, opatřená velkým plochým aerodynamickým kuželem, navazujícím plynule na linii trupu. Hlavní palivová nádrž je v trupu za motorem (v těžišti letadla), spádová nádrž je v horním křídle. Pilotní prostor je otevřený, opatřený větrným štítkem a aerodynamickou opěrkou hlavy. \n\nPodvozek je pevný kolový, s průběžnou osou odpruženou gumovými svazky, kola drátová a potažená plátnem. Kola je možno vyměnit za lyže. Ostruha je kluzná.\n\nKřídla jsou dřevěná, potažená plátnem, s kovovými nosníky. Horní a spodní křídla jsou vzájemně vyztužena vzpěrami ve tvaru N a dráty, horní křídlo je neseno na trupu trubkovou pyramidou. Křidélka jsou jen na spodním křídle, vztlakové klapky letadlo nemá. \n\nNa pravém spodním křídle bylo u některých letounů umístěno dynamo, poháněné vrtulkou (popis elektroinstalace Š-20 není k dispozici, ale např. Š-31 měl elektrické vyhřívání kulometů, kyslíkového přístroje a obleku pilota, a zástrčky pro napájení lampy, kompasu a zaměřovače, vše napájeno baterií). \n\nOcasní plochy jsou kovové konstrukce potažené plátnem, vodorovné ocasní plochy jsou vyztuženy vzpěrou (dvojí provedení: jednoduchou nebo tvaru V). Kormidla jsou ovládána ocelovými lany. Vyráběla se dvě provedení ocasních ploch. Starší svislá ocasní plocha (SOP) má rovnou náběžnou hranu a eliptickou odtokovou hranu, novější SOP je větší, má vypouklou náběžnou hranu a rovnou odtokovou hranu. Starší vodorovné ocasní plochy (VOP) mají přibližně eliptický tvar (eliptickou náběžnou hranu a šikmé odtokové hrany). Novější VOP jsou větší a mají lichoběžníkový tvar (náběžná hrana je rovná v mírném šípu, odtoková hrana je kolmá k ose letadla).\n\nVýzbroj tvoří dva pevné synchronizované kulomety Vickers ráže 7,7 mm, umístěné pod kapotáží nad motorem, a střílející okruhem vrtule. Každý kulomet má zásobu 400 nábojů.\n\nStíhací letadla Š-20 létala od roku 1926 především u Leteckého pluku 2 v Olomouci, a od roku 1929 i u Leteckého pluku 6 v Praze, a dále ve Vojenském leteckém učilišti (VLU) . \nŠ-20 tvořil spolu s lepší a slavnější BH-21 základ československého stíhacího letectva od roku 1926 až do začátku třicátých let. Letov Š-20 byl trochu rychlejší a jeho konstrukce byla modernější, než BH-21. V letových vlastnostech i v oblíbenosti u pilotů však za BH-21 zaostával. Poslední Š-20 byly dle neověřených informací vyřazeny z armádní služby v roce 1936.\n\nPozn.: do roku 1928 měly čs. armáda jen tři letecké pluky: „reprezentační“ LP1 v Praze, „bojový“ LP3 v Nitře (později v Piešťanech) a „odstrkovaný“ LP2 v Olomouci (dle knihy Olomoucké letiště v Neředíně, str. 51). Preferované LP1 a LP3 byly vybaveny stíhacími letouny BH-21.\nS letadlem Š-20 je taky spojen první případ záchrany československého vojenského letce ve službě pomocí padáku. Stalo se to 23. 7. 1931 v Chebu, kdy se pilotovi čet. Rudolfu Černínovi při letu na zádech zachytilo lanko od kulometu za řídicí páku a letoun spadl do vývrtky. Pilot vyskočil s padákem a zachránil se. Za toto prvenství dostal od ministra národní obrany zlaté hodinky s věnováním.\n\nDle seznamu Letecké nehody vojenských strojů České a Československé republiky na letadlech Š-20 zahynulo 12 vojenských letců a jeden tovární pilot.\n\nDeset (nebo osm) letadel Š-20L létalo v letectvu Litvy. Byly v provozu od roku 1925 (Litva dostala Š-20 dřív než čs. armáda), a poslední byl vyřazen v roce 1939. Na počátku služby představovaly nejmodernější stíhací typ tamního letectva ale v druhé polovině 30. let sloužily již především k výcviku stíhacích pilotů. Během jejich služby na nich zahynuli čtyři litevští piloti. Některé z litevských Š-20L létaly pomalované draky a podobnými obrázky.\nV letech 1934 až 1937 létal v Hanáckém aeroklubu jeden odzbrojený Š-20 s civilní imatrikulací OK-LEO. Byl červený, na boku měl reklamu na obchodní dům ASO, a dle dochovaných fotografií létal bez vrtulového kuželu. \n\nV roce 1925 startoval předsériový letoun Š-20 v leteckém závodě rychlostním o cenu prezidenta republiky (na trati Praha – Nové Benátky – Říp – Praha, dlouhé 100 km, letěly se dva okruhy), a pilot kpt. Josef Kalla s ním doletěl na druhém místě v kategorii B (s užitečným zatížením 250 kg) a dosáhl rychlost 251,040 km/h. Zvítězil JUDr. Zdeněk Lhota na BH-21 s překomprimovaným motorem (výkon neuveden) rychlostí 258,080 km/h.\n\nPozn.: je možné, že Š-20 byl pro závod v roce 1925 vybaven překomprimovaným motorem o výkonu 380 HP. Reklama konkurenční firmy Avia v časopisu Letectví 1925 uvádí, že závodní Š-20 měl zmenšenou plochu křídel a překomprimovaný motor o výkonu 380 HP, výsledková listina rovněž uvádí výkon 380HP, o úpravách křídel se však nikde jinde než v reklamě Avie nepíše. Nic z toho však není ověřeno. Piloti Josef Kalla a Ludvík Budín létali ve Výzkumném leteckém ústavu studijním (VLÚS), takže závod pravděpodobně letěli s letadly ve VLÚS zkoušenými - a do VLÚS by se těžko dostal závodní speciál s upravenými křídly (ale motor upravit mohli). Se závodními letadly létali tovární piloti: za Letov letěl tovární pilot Andrej Beleš se závodním Š-8 (o výkonu 450 HP) rychlostí 294,884 km/h a za Avii letěl tovární pilot Karel Fritsch se závodním BH-21R (o výkonu 400 HP) rychlostí 300.590 km/h). \nV roce 1926 sériový letoun Š-20 s pilotem kpt. Ludvíkem Budínem zvítězil hlavním závodě v leteckém závodě rychlostním o cenu prezidenta republiky a dosáhl rychlost 234,085 km/h, v témže závodě pilot kpt. Josef Kalla na Š-20 zvítězil v kategorii B (s užitečným zatížením 250 kg) a dosáhl rychlost 245,273 km/h, přičemž dosáhl nejlepšího času dne na jeden okruh.\n\n\n\n\nK draku Š-20 nebo Š-20R: dle různých zdrojů byl drak letadla Š-20J upraven buďto z prototypu štíhlejšího Š-20R, nebo ze sériového letadla Š-20.115 (a Š-20J je skutečně někdy v dobových zápisech nazýván Š-20.115). Drak však prošel tak rozsáhlými úpravami, že jeho původ nelze z fotografií poznat, byť je Š-20J taky štíhlejší než sériový Š-20. Původ draku tedy ověřen není.\nK motoru Jupiter IV: dostupné zdroje se shodují, že Š-20J byl vybaven motorem Jupiter IV, ale neshodují se v udávaném výkonu. Zdroje o letadle Š-20J uvádí výkon 480 HP (353 kW), ale zdroje o motorech Jupiter uvádějí u verze IV výkon 420-430 HP (308-316 kW). Možná zde došlo k záměně: u leteckých motorů se udává výkon nominální, vzletový, na zemi, v různých výškách a při různých otáčkách. A některý z nich by možná mohl být i 480 HP, ale nominální výkon Jupiteru IV je 420-430 HP.\n\nExistuje pouze jeden neoriginální Š-20, který je umístěn v Leteckém muzeu Praha – Kbely. Tento letoun je replika, zhotovená s použitím originálních dílů v Leteckých opravnách Trenčín v letech 1977 až 1979. Na letounu je originální motor, vrtule, SOP a další drobné díly. Zbytek letadla byl postaven dle původní dokumentace. Dochovaly se sice i další originální díly (pravé dolní křídlo, kostra ocasu), ale ty nebyly použity. Zajímavé jsou ocasní plochy – SOP je novějšího provedení a VOP je staršího provedení. Znovupostavený letoun dostal označení E10 a výrobní číslo 50 podle letounu, který skutečně létal u LP2. Ale s původním letounem Š-20.50 nemá tento muzejní exponát kromě označení nic společného.\nLetadlo má provozuschopný motor, takže je možno s ním pojíždět (létat nesmí), ale jen krátce, protože chlazení motoru není plně funkční.\n\nLetov Š-20\n\nLetov Š-20J\nLetov Š-21\n\n"}
{"id": "1376352", "url": "https://cs.wikipedia.org/wiki?curid=1376352", "title": "Seznam sedmých utkání v play off české hokejové extraligy", "text": "Seznam sedmých utkání v play off české hokejové extraligy\n\nToto je seznam sedmých zápasů v play off české hokejové extraligy .\n"}
{"id": "1376354", "url": "https://cs.wikipedia.org/wiki?curid=1376354", "title": "Woods", "text": "Woods\n\nPříjmení Woods nosí více osobností:\n\n\n"}
{"id": "1376361", "url": "https://cs.wikipedia.org/wiki?curid=1376361", "title": "Captain Marvel (film)", "text": "Captain Marvel (film)\n\nCaptain Marvel je americký akční film z roku 2019 režisérské dvojice Anny Bodenové a Ryana Flecka, natočený na motivy komiksů z vydavatelství Marvel Comics o superhrdince Captain Marvel. V titulní roli se představila Brie Larsonová, v dalších rolích se objevili Samuel L. Jackson, Ben Mendelsohn, Djimon Hounsou, Lee Pace, Lashana Lynchová, Gemma Chanová, Algenis Perez Soto, Rune Temte, Mckenna Graceová, Clark Gregg a Jude Law. Jedná se o dvacátý první snímek filmové série Marvel Cinematic Universe.\n\nDo amerických kin byl film uveden 8. března 2019.\n\nV roce 1995, na hlavní planetě Impéria Kree jménem Hala, je členka Hvězdných sil Versová sužována nočníma můrami ohledně neznámé postarší ženy. Yon-Rogg, její mentor a velitel, jí učí ovládat její schopnosti, zatímco Nejvyšší inteligence, pokročilá umělá inteligence a vládce národa Kree, ji vyzývá ke kontrole svých emocí.\n\nBěhem mise cílené na záchranu špióna Kree infiltrovaného mezi skupinou Skrullů, mimozemských měňavců, s nimiž jsou Kree ve válce, se průběh celé akce zvrtne a Versová je zajmuta Skrullým velitelem Talosem. Zatímco loď měňavců míří k Zemi, Skrullové prohledávají Versové paměť a ztracené vzpomínky. Versová nicméně uprchne, způsobí výbuch lodě a v přistávacím člunu se zřítí do Los Angeles, kde se jí úspěšně podaří zkontaktovat Yon-Rogga. Její přítomnost však přiláká S.H.I.E.L.D., konkrétně pak agenty Nicka Furyho a Phila Coulsona, jejichž vyšetřování je však přerušeno útokem jednoho z přeživších Skrullů. Versová se vrhne za Skrullem a po honičce a boji ve vlaku nalezne krystal s jejími extrahovanými vzpomínkami - bohužel však poškozený -, zatímco Fury zastřelí Skrulla vydávajícího se za Phila Coulsona. Talos, změněný v Kellera - ředitele S.H.I.E.L.D.u -, nařídí Furymu, aby pracoval sám v podezření dalších měňavců poté, co ohlásí opětovné nalezení Versové.\n\nFury se spojí s Versovou a dochází k závěru, že mimozemšťanka je původem ze Země. S použitím přístupových pravomocí S.H.I.E.L.D.u odvede Fury Versovou do letecké základny Pegasus dle jejích úlomkovitých vzpomínek. Zde zjistí, že Versová bývala pilotkou leteckých sil, údajně mrtvá od roku 1989, kdy se zřítila s experimentálním letounem zkonstruovaným doktorkou Wendy Lawsonovou, kterou z fotografií rozpozná coby onu postarší ženu z nočních můr. Vzápětí se je pokusí oba zajmout S.H.I.E.L.D. pod vedením Talose, stále změněného v Kellera, ale dvojice uprche v menším nákladním letounu společně i s kocourem Lawsonové jménem Goose. Odletí do Louisiany, aby se zde setkali s pilotkou Mariou Rambeau, poslední osobou, která viděla Versovou a Lawsonovou živé.\n\nTalos přijde domů k Rambeau zrovna ve chvíli, kdy Versová odhalí své pravé jméno, a sice Carol Danversová. Dále je odhaleno, že Skrullové jsou ve skutečnosti uprchlíci hledající nový domov, pravidelně decimováni dobyvačným národem Kree, a Lawsonová byla odpadlíkem Kree, vlastním jménem Mar-Vell, ve snaze jim pomoci. Talos přehraje černou skřínku z letounu Lawsonové, pomáhajíc Danversové oživit její vzpomínky a vzpomenout si na den nehody: Experimentální letoun s Lawsonovou a Danversovou na palubě byl na orbitě Země sestřelen technologicky vyspělou lodí, což vedlo k pádu. Obě pilotky však pád přežili a Lawsonová se na poslední chvíli pokusila zničit experimentální energetické jádro letounu, avšak byla zastřelena Yon-Roggem. Místo ní proto jádro zničila Danversová a její tělo absorbovalo energii z následného výbuchu. Danversová utrpěla těžkou amnézii, zatímco Yon-Rogg ji vzal s sebou na Halu a vycvičil ji coby Kree. Talos po pádu letounu odvedl pozemskou skupinu Skrullů do skryté lodě-laboratoře na orbitu Země, kde se měňavci skryli a hlídali Tesseract - zdroj energie experimentálního jádra. Přesně sem se všichni vydávají a opravdu se setkávají se skrytými Skrully, ale vzápětí jsou přepadeni Yon-Roggem a dalšími členy Hvězdných sil.\n\nDanversová je dálkově předvedena před Nejvyšší inteligenci. Během jejich konverzace si Danversová naplno uvědomí její lidský původ, což probudí nevídanou sílu v jejím nitru, pocházející právě z výbuchu experimentálního jádra. Vyjme si Kreeanský implantát, který doposud kontroloval její ohromné schopnosti, a stává se tak mocnější než kdy dřív. Propukne rvačka, v níž Danversová díky své moci vyhrává, zatímco Fury získá zpět Tesseract a kocour Goose, o němž vyjde najevo, že se jedná o Flerkena, mimozemského tvora s chapadly a miniaturní dimenzí v žaludku, pozře Tesseract a škrábne Furyho do levého oka... Následně všichni přistanou na Zemi, avšak Danversová zůstává v kosmu s nově nabytou schopností letu a čelí nově příchozí Kreeanské flotile Ronana Žalobce. Zde ničí balistické střely vypálené Ronanovou flotilou a chystá se na Ronanovy lodě, avšak flotila se včas transportuje pryč. Obzvláště Ronan pak jeví zájem o schopnosti Danversové. Carol následně velmi jednoduše poráží Yon-Rogga a donutí jej k ústupu na Halu s varovným vzkazem pro Nejvyšší inteligenci.\n\nDanversová opouští Zemi ve snaze pomoci Skrullům najít nový domov, co možná nejdál od Impéria Kree, ale ještě před tím dává Furymu vylepšený pager pro stav nejvyšší nouze. Následně Fury coby důsledek těchto událostí zakládá iniciativu zaměřenou na takové, jako je právě Danversová. Díky fotografii Danversové z doby, kdy bývala pilotkou, si všímá nápisu na jejím stíhacím letounu. Iniciativu se proto rozhodne pojmenovat „Avengers“.\n\nV první potitulkové scéně sledujeme současnost, konkrétně starý pager, který aktivoval Fury v důsledku poloviny všeho živého ve vesmíru. Tento pager je kontrolován Stevem Rogersem, Natašou Romanovovou, Brucem Bannerem a Jamesem Rhodesem. Vzápětí pager přestane vysílat, což v Avengerech probudí znepokojení. V dalším momentu stojí Danversová hned za nimi a ptá se, co je s Furym... V druhé potitulkové scéně, odehrávající se opět roku 1995, Goose vyzvrací Tesseract na Furyho stůl.\n\n\nV dalších rolích se objevili také Stan Lee v cameu, stejně jako v potitulkové scéně Chris Evans jako Captain America, Scarlet Johansson jako Black Widow, Don Cheadle jako War Machine a Mark Ruffalo jako Hulk.\n"}
{"id": "1376371", "url": "https://cs.wikipedia.org/wiki?curid=1376371", "title": "Captain Marvel", "text": "Captain Marvel\n\nCaptain Marvel může být:\n"}
{"id": "1376372", "url": "https://cs.wikipedia.org/wiki?curid=1376372", "title": "František Mička", "text": "František Mička\n\nFrantišek Mička také Frank Mischa (12. prosince 1878 Podolí – 1950 Miami?) byl český sochař, kreslíř a legionář.\n\nNarodil se v Podolí do rodiny rolníka Františka Mičky. Do obecné školy chodil v Bobrové. Již v tomto období projevoval svůj výtvarný talent. Na doporučení ředitele školy absolvoval keramickou školu v Bechyni, kterou absolvoval v roce 1897. Poté krátce pracoval v keramických továrnách v Brně a Ivančicích. V roce 1900 odešel do Paříže, kde čtyři a půl roku pracoval v keramickém závodě a zároveň absolvoval dva semestry na \"École des Arts décoratifs\". Po studiích se vrátil na Moravu, kde pracoval v Letovicích a v roce 1906 odešel do německého Wiesbadenu. Ve stejném roce odjel na trvalo do Spojených států amerických. Zprvu pracoval v ateliérech sochaře Gutzona Borgluma a od roku 1912 v Národním muzeu ve Washingtonu, kde v antropologickém oddělení Dr. Aleše Hrdličky modeloval panoramatické skupiny indiánů pro výstavy v San Diegu a San Francisku. Od roku 1915 pracoval v New Yorku v dílně sochaře Gutzona Borgluma. Byl členem Bohemian Art klubu a Sokola v New Yorku. \n\nV roce 1917 vstoupily Spojené státy americké do války a František Mička se stal vojenským dobrovolníkem, vstoupil do československých legií a zorganizoval první transport českých krajanů - vojáků z Ameriky do Francie. Po příjezdu do Francie byl v lednu 1918 poslán do důstojnické školy v St. Maixentu, kde působil jako tlumočník a asistent učitele kreslení. Poté krátce bojoval na západní frontě a následně byl odeslán zpět do Spojených státu amerických k náboru dalších dobrovolníků. V této době udržoval kontakt s Vojtěchem Preissigem. Po podepsání příměří se vrátil zpět do Paříže. Do Čech se vrátil počátkem roku 1919, ale ihned byl odeslán zpět do Spojených států amerických jako tlumočník československé hospodářské mise. Na přelomu let 1919 a 1920 byl jmenován honorárním úředníkem Ministerstva zahraničních věcí Československa ve Washingtonu, kde setrval až do roku 1922. Mezi tím byl v dubnu 1921 demobilizován z československých legií.\n\nPo ukončení spolupráce pro Ministerstvem zahraničních věcí obnovil kontakty Gutzonem Borglumem a započal pod vedením sochaře Andriana Pillarse (1870-1937) práce na vojenském pomníku v Jacksonville na Floridě. V druhé polovině 20. let 20 století pracoval jako štukatér v Miami a od roku 1928 ve státě Georgia v Atlanta Terra Cotta Company jako vedoucí v modelářské dílně. Od roku 1934 až do své smrti žil v Miami. V této době také vzniklo jeho nejznámější dílo. Spolupracoval na Národním památníku Mount Rushmore v Jižní Dakotě pod vedením Gutzona Borgluma. V roce 1934 vytvářel hlavu prezidenta George Washingtona. Zemřel v Miami patrně roku 1950.\n\n\n\n\n"}
{"id": "1376376", "url": "https://cs.wikipedia.org/wiki?curid=1376376", "title": "Solo: Star Wars Story", "text": "Solo: Star Wars Story\n\nSolo: Star Wars Story (v anglickém originále Solo: A Star Wars Story) je americký dobrodružný film z roku 2018 režiséra Rona Howarda ze světa Star Wars, který doplňuje filmovou ságu tohoto fikčního světa. V titulní roli Hana Sola se představil Alden Ehrenreich, v dalších rolích se objevili Woody Harrelson, Emilia Clarke, Donald Glover, Thandie Newton, Phoebe Waller-Bridge, Joonas Suotamo a Paul Bettany. Děj tohoto prequelu se odehrává před událostmi filmů \"\" a \"\".\n\nDo amerických kin byl uveden 25. května 2018.\n\n"}
{"id": "1376381", "url": "https://cs.wikipedia.org/wiki?curid=1376381", "title": "V Novém Hloubětíně", "text": "V Novém Hloubětíně\n\nV Novém Hloubětíně je ulice v Hloubětíně na Praze 14, která spojuje ulici Zelenečskou a Mochovskou. Protíná ji ulice Sadská. Má přibližný severojižní průběh.\nNazvána je podle své polohy v lokalitě Nový Hloubětín, který se nachází severně od Starého Hloubětína. Ulice vznikla a byla pojmenována v roce 1925. V době nacistické okupace v letech 1940–1945 se německy nazývala \"Neutiefenbach\". Původně se skládala z dvou oddělených úseků, spojovala Zelenečskou se Sadskou a Mochovskou s Konzumní, mezi těmito úseky bylo náměstí V Novém Hloubětíně. V roce 1972 byla rozšířena o úsek mezi Sadskou a Mochovskou, když zaniklo náměstí V Novém Hloubětíně, zatímco jižní úsek mezi Mochovskou a Konzumní byl přejmenován na Milovickou.\n\nZástavbu tvoří rodinné domky se zahradami, jen východní část jižního úseku (bývalé náměstí V Novém Hloubětíně) má parkovou úpravu. Nachází se tam venkovní posilovna, dětské hřiště a pomník obětem 2. světové války.\n\n"}
{"id": "1376383", "url": "https://cs.wikipedia.org/wiki?curid=1376383", "title": "Makomanai Open Stadium", "text": "Makomanai Open Stadium\n\nMakomanai Open Stadium je multifunkční stadion v Sapporu. Pojme 17 324 diváků. Odehrávají se zde soutěže mnoha druhů sportů, kromě toho stadion slouží jako kulturní zařízení s možností pořádání koncertů. Byl hlavním centrem dění při Zimních olympijských hrách v roce 1972. Kromě zahajovacího a závěrečného ceremoniálu se zde soutěžilo v rychlobruslení. V letní době slouží pro tenis a futsal a v zimě pro rychlobruslení.\n"}
{"id": "1376388", "url": "https://cs.wikipedia.org/wiki?curid=1376388", "title": "Nádraží Roma Termini", "text": "Nádraží Roma Termini\n\nNádraží Roma Termini (italsky: \"Stazione di Roma Termini\") je hlavní železniční nádraží v Římě. Leží na severním okraji antického města, blízko centra, a je také uzlem příměstské a městské dopravy (metro, tramvaje, autobusy). S asi 850 vlaky a 450 tisíci cestujícími denně je to nejrušnější nádraží v Itálii a páté v Evropě. Zajišťuje spojení do všech směrů dálkové i příměstské dopravy (FL4 – FL8), včetně přímých linek na římská letiště Fiumicino a Ciampino. V podzemí se křižují dvě linky metra (A a B) a na náměstí \"Cinquecento\" před nádražím je autobusové nádraží i konečná stanice tramvají číslo 5 a 14. V přízemí a v podzemí je velké nákupní středisko.\n\nRoma Termini je hlavová stanice s 32 kolejemi, vstup je ze severozápadní strany, z náměstí \"Cinquecento\". Vstupní hala je 128 m dlouhá a 32 m široká, je kryta železobetonovým baldachýnem a v její severní části je zabudován zbytek Serviovy hradby ze 4. stol. př. n. l. Asi 400 m západně, na protější straně náměstí \"Cinquecento\", stojí mohutné zbytky Diokleciánových lázní a od latinského označení \"thermae\" se odvozuje i název nádraží termini. Asi 400 m jihozápadně je bazilika Santa Maria Maggiore, jeden z hlavních římských kostelů, a Koloseum je vzdáleno stejným směrem asi 1,3 km.\n\nRoku 1856 byla otevřena první římská železnice (ještě za Papežského státu) a roku 1863 otevřel papež Pius IX. na tomto místě provizorní „Centrální nádraží“, kde se setkaly všechny tři tehdy vybudované trati. V letech 1868-1874 vznikla nová klasicistní budova podle plánů architekta Salvatore Bianchiho, kterou od roku 1937 začali přestavovat podle návrhu Angiola Mazzoniho v mussoliniovském stylu. Přestavbu v roce 1943 přerušil pád italské vlády a byla dokončena v letech 1947 až 1950 v úplně jiném, téměř moderním pojetí architektů pod vedením Leo Caliniho.Provoz na nádraží od té doby stále rostl a v 21. století se hledalo, jak železnici zrychlit. Dálkové rychlíky, které Římem projíždějí, už nezajíždějí na nádraží Termini, nýbrž staví na nádraží Roma Tiburtina, asi 3 km severovýchodně od Termini. V roce 2006 bylo nádraží věnováno zemřelému papeži Janu Pavlu II.\n\n"}
{"id": "1376389", "url": "https://cs.wikipedia.org/wiki?curid=1376389", "title": "Taliján Bob", "text": "Taliján Bob\n\nTaliján Bob je název 8. dílu 17. řady amerického animovaného seriálu Simpsonovi.\n\nPan Burns pošle Homera Simpsona pro své auto. Homer s sebou vezme rodinu do Itálie vyzvednout Burnsovo auto. S autem ale nabourá a tak hledají v Itálii pomoc. Nakonec přijedou do jednoho Italského města a tam najdou Leváka Boba, který si hraje na dobráka. Opilá Líza Bobovi strhne košili a pod ní bude triko z věznice. Bob pak Simpsonovým „půjde po krku“ spolu s jeho dítětem a manželkou. Dostanou se do Kolosea, kde bude zpívat Krusty a pak přijde i Levák Bob. Ten bude chtít Simpsonovy zabít. Krusty naštěstí vjede na pódium a Simpsonovy zachrání pod podmínkou, že mu pomohou přes hranice převézt starožitnosti.\n"}
{"id": "1376398", "url": "https://cs.wikipedia.org/wiki?curid=1376398", "title": "Théâtre des Cérémonies", "text": "Théâtre des Cérémonies\n\nThéâtre des Cérémonies byl dočasný stadion v Albertville ve Francii. Pojal 35 000 diváků. Byl ústředním stadionem během Zimních olympijských her v roce 1992, kde sloužil pouze pro zahajovací a závěrečný ceremoniál. Měl kapacitu 35 000 míst a kruhovitý půdorys. Hned po skončení olympiády byl 24. února 1992 zbourán. Část stadionu byla dodána do Barcelony a použita během Letních olympijských her v roce 1992. Během své existence se jednalo o největší takovou dočasnou strukturu, která byla kdy postavena. Na jeho místě je dnes park.\n"}
{"id": "1376401", "url": "https://cs.wikipedia.org/wiki?curid=1376401", "title": "Kukačka obrovská", "text": "Kukačka obrovská\n\nKukačka obrovská (\"Scythrops novaehollandiae\") je druh kukačky z monotypického rodu \"Scythrops\" (starořecky „hněvivé oko“), který obývá východ a sever Austrálie, Novou Guineu, Bismarckovo souostroví, Moluky, Sulawesi a Malé Sundy, jedinci byli zastiženi také na Novém Zélandu a Nové Kaledonii.\n\nVyznačuje se mohutným zahnutým zobákem, dlouhým až 8 cm. Obě pohlaví mají peří převážně popelavě šedé, na křídlech šedohnědé a na břiše bělavě zbarvené. Dosahuje váhy 550–930 g, délky 60–67 cm a rozpětí křídel okolo jednoho metru, je tak největší kukačkou a největším ze všech hnízdních parazitů na světě. Vejce klade do hnízd flétňáka australského, medosavky hlučné, vrány hrubozobé, kavčíka bělokřídlého nebo krahujce rudolímcového. Žije stromovým způsobem života, živí se převážně ovocem (fíky, moruše) a semeny blahovičníku, jídelníček si zpestřuje hmyzem a vejci jiných ptáků.\n\nV severní Austrálii připadá tah kukačky obrovské na začátek období dešťů, což jí vyneslo přezdívku „stormbird“ (bouřkový pták). Druh je poměrně hojný: obývá převážně řídké lesy a mangrovy, ale stěhuje se i do blízkosti lidských sídel. Kukačky obrovské jsou poměrně plaché, ale v období rozmnožování se ozývají celou noc nezaměnitelným hlasitým křikem.\n\n\n"}
{"id": "1376405", "url": "https://cs.wikipedia.org/wiki?curid=1376405", "title": "SOS sekvence", "text": "SOS sekvence\n\nSekvence SOS (\"SOS boxes, SOS boxy\") je oblast promotoru různých genů, na které se váže LexA represor. Při navázání má účinky na transkripci bílkovin indukovaných při mechanismu SOS odpovědi. SOS sekvence, je tedy využívána například po dokončení opravy DNA na místě poškození. V přítomnosti narušení DNA je vázání LexA neaktivní a to díky přítomnosti RecA aktivátoru. Sekvence SOS jsou odlišné vzhledem k tomu v jakém organismu se nachází. Lze i nalézt více, jak jednu SOS sekvenci v jednom promotoru (kdy se především jedná o duální SOS box).\n"}
{"id": "1376406", "url": "https://cs.wikipedia.org/wiki?curid=1376406", "title": "Ajos Stefanos", "text": "Ajos Stefanos\n\nAjos Stefanos (Svatý Štefan, ) je město v Řecku nacházející se v kraji Atika, 23 km od Atén. Žije zde 12 000 obyvatel.\n\nMěsto založili v roce 1924 maloasijských Řekové, kteří sem přišli po řecko-turecké výměně obyvatelstva. Tito Řekové pocházeli z Konstantinopole a z Malé Asie.\n"}
{"id": "1376408", "url": "https://cs.wikipedia.org/wiki?curid=1376408", "title": "Maloasijští Řekové", "text": "Maloasijští Řekové\n\nMaloasijští Řekové () je řecké označení pro etnické Řeky ze západní a jižní části Anatolie. Do Řecka byli přesídleni během řecko-turecké výměny obyvatelstva v roce 1923.\n\nPředkové dnešních maloasijských Řeků přišli do Anatolie kolem 12. století př. n. l. Podle některých teorií však Řekové pocházeli původem z Anatolie, čili tyto oblasti jsou skutečným mateřským Řeckem. Víme však, že v tomto období máme v západní Malé Asii tři řecké kmeny. Kraj Troas a Lydii obývali Achájové, kraj Kárie obývali Dórové a mezi Achaji a Dóry žili Iónové a zabírali tak velké území, že se kraj nazýval podle nich – Iónie. Od 8. století př. n. l. začali Řekové osídlovat i další oblasti Anatolie, osídlili pobřežní oblasti Pamfylie a Kilíkie čili jižní pobřeží Anatolie, na severozápadě osídlili Frigo a Bithýnii. Na severovýchodě to byl kraj Pontos, ale podle moderního dělení spadají tito Řekové pod kategorii Pontští Řekové. Tak tedy zůstaly pobřežní oblasti Anatolie osídlené Řeky. Právě zde vznikla řecká filozofie, byla zde velmi známá města jako Efesos, Smyrna, Kolofón, Halikarnassos, Pergamon, Milétos, Fókaia či Patara. Řekové v těchto oblastech se však museli vypořádat s Peršany, které definitivně porazil až Alexandr Veliký. V helénistickém období se po celé Anatolii stavěla řecká města, odcházelo sem mnoho řeckých kolonistů, kteří se v centrálních částech mísili s původním obyvatelstvem a tak se postupně celý kraj helenizoval. Byla zde založena velká řecká města jako Nikomédia, Nikaia či Antiochie.\n\nV 1. století př. n. l. Anatolii definitivně ovládli Římané, přičemž úředním jazykem východu byla řečtina. Právě v Anatolii se silně šířilo křesťanství. V roce 395 připadlo toto území Východořímské říši (Byzanc), která byla čistě řeckou říší, a tak se do 6. století skoro všechny neřecké národy Anatolie helenizovaly. Obyvatelé byli ortodoxní křesťané. Od 11. století však do Anatolie začínají pronikat Turci, Řekové si tu na západě Anatolie udrželi stát Nikájské císařství a Trapezuntské císařství v Ponte. Po obnovení Byzance se začala šířit myšlenka řeckého národního povědomí, helénismus, ale Turci dobyli zbytek řecké Byzance a tak se všechna území Anatolie stala součástí Osmanské říše. Během tohoto období se velká část řeckojazyčného obyvatelstva islamizovala a následně poturčila. V 17. století zůstali Řekové pouze na západě Anatolie a pobřežních oblastech jihu a severu, tedy v těch oblastech, které kolonizovali antičtí Řekové. Během tohoto období se na západě Anatolie usadily tisíce Řeků, hlavně z Egejských ostrovů, ale také z Kréty, Kypru a Peloponésu. Tito přistěhovalci se usadili hlavně ve velkých městech (Smyrna, Aydin, Marmaris, Makri , Ayvalı, Cesme, Prusa, Nikaia, Nikomedia a jiné). Usadili se však i na venkově, kde založili nové vesnice. Tito Řekové tak posílili místní řeckou populaci a zároveň jí zajistili většinu nad muslimy. Řeckou identitu udržovala ortodoxní církev.\n\nV roce 1832 vznikl řecký stát a Řekové měli zájem sjednotit všechny Řeky do jednotného státu (tzv. Megali idea). V roce 1920 se řeckým vojskům pod vedením premiéra Venizelose skutečně podařilo západní Anatólii osvobodit, ale nakonec utrpěli porážku od generála Atatürka. Turci pak zaútočili na město Smyrna a zmasakrovali tu desetitisíce Řeků a Arménů. Město pak zapálili. Tato událost je známá jako maloasijská katastrofa helenismu. Turci zabíjeli i Pontské Řeky. Následně byla podepsána výměna obyvatel, tedy Řekové z Anatolie se po 3000 letech vrátili do Řecka. Odešly asi 2 000 000 etnických Řeků. Tito Řekové se usadili především v Makedonii (přibližně 700 000) a Atice (přibližně 500 000). Do Atiky přišli Řekové z Ionia, protože jejich antičtí předkové přišli z Atiky do Ionia. Tato výměna však způsobila velké ekonomické problémy, ale na druhé straně po výměně se Řekové stali většinovým obyvatelstvem ve všech částech Řecka.\n\nMaloasijští Řekové ve velké míře mateřské Řecko kulturně obohatili. Především sem přinesli svou tradiční hudbu, tance a tradiční drnkací nástroje, které se dnes staly pro Řeky typickými. Je to hudba Chasapiko či nástroj Buzuki. Z anatolské řecké hudby vznikl populární hudební styl rembetika. Zároveň maloasijští Řekové představili Řecku vyspělou městskou kulturu, nakolik Smyrna patřila mezi nejvyspělejší města turecké říše. Dnes se anatolští Řekové aklimatizovali do Řecké republiky a promíchali se s evropskými Řeky, proto je těžké uvést jejich počet, ale předpokládá se, že přibližně 3 000 000 moderních Řeků má původ v Anatolii. Anatolští Řekové si udržují své tradice, mají vlastní spolky, hudební festivaly, média, či jiné způsoby prezentace své kultury.\n\n"}
{"id": "1376416", "url": "https://cs.wikipedia.org/wiki?curid=1376416", "title": "Simen Agdestein", "text": "Simen Agdestein\n\nSimen Agdestein (* 15. května 1967 Asker) je norský šachista a bývalý fotbalista. Je také absolventem politologie na Univerzitě v Oslu, pracuje jako učitel na střední škole ve městě Sandvika. \n\nŠachovým velmistrem se stal v osmnácti letech, na mistrovství světa juniorů v šachu získal v roce 1986 stříbrnou medaili. Sedmkrát se stal mistrem Norska (1982, 1986, 1988, 1989, 2000, 2002 a 2005), reprezentoval na sedmi šachových olympiádách, jeho nejvyšší hodnocení Elo v kariéře bylo 2637 bodů a nejlepším postavením na světovém žebříčku 16. místo. Působí v klubu Norges Toppidrettsgymnas a na webové stránce Internet Chess Club, je autorem šachových příruček. Byl manažerem Magnuse Carlsena, později tuto pozici převzal jeho starší bratr Espen Agdestein.\n\nMediální pozornost vzbudil v roce 2015, když ho při simultánce porazila šestiletá Lykke-Merlot Heliesenová.\n\nZa klub FK Lyn odehrál devět sezón v nejvyšší norské fotbalové soutěži Eliteserien na pozici útočníka. Odehrál také osm zápasů za norskou fotbalovou reprezentaci, jedinou reprezentační branku vstřelil v listopadu 1988 v přátelském utkání proti Československu v Bratislavě, které Norové prohráli 2:3. S fotbalem skončil po zranění v roce 1992.\n\nJeho manželkou byla v letech 1996 až 2008 politička a novinářka Marianne Aasenová. Mají dvě děti.\n\nÚčinkoval v prvním ročníku televizní soutěže \"Skal vi danse?\" (StarDance …když hvězdy tančí).\n\n"}
{"id": "1376421", "url": "https://cs.wikipedia.org/wiki?curid=1376421", "title": "Samsung Galaxy Tab 3 Lite 7.0", "text": "Samsung Galaxy Tab 3 Lite 7.0\n\nSamsung Galaxy Tab 3 Lite 7.0 je 7-palcový tablet s Androidem, vyráběný a prodávaný společností Samsung Electronics.\n\nGalaxy Tab 3 Lite 7.0 byl oznámen na konferenci dne 16. ledna 2014. Cena tabletu byla $159, což je zhruba 3 300 Kč.\n\nGalaxy Tab 3 Lite 7.0 byl vydán s Androidem 4.2.2 Jelly Bean. Společnost Samsung přizpůsobila rozhraní pomocí softwaru TouchWiz UX. Kromě aplikací od Googlu, včetně Google Play, Gmailu a YouTube, má přístup k aplikacím od Samsung, například S Voice, S Plánovač.\n\nTablet je k dispozici ve variantách WiFi a 3G s WiFi. Úložište je na obou modelech 8 GB a slot pro kartu microSD pro rozšíření. Má 7palcovou TFT LCD obrazovku s rozlišením 1024x600 pixelů a pouze zadní kameru.\n"}
{"id": "1376433", "url": "https://cs.wikipedia.org/wiki?curid=1376433", "title": "Vyzobávání rozinek", "text": "Vyzobávání rozinek\n\nVyzobávání rozinek obecně znamená snahu zajistit si pro sebe nejlepší nebo nejvýhodnější části něčeho a horší či méně výhodné části přenechat druhým. V teorii argumentace se tak označuje klam neúplných důkazů, tedy neetický postup, kdy se uvádějí jen argumenty nebo příklady, které svědčí ve prospěch vlastního názoru, zatímco opačné argumenty nebo příklady se vědomě vynechávají. Tak byli z vyzobávání rozinek podezíráni například obhájci tabákového průmyslu v debatě o škodlivosti kouření, popírači člověkem způsobované klimatické změny, ale i alarmistů. Komnata ozvěn však způsobuje i posílení v setrvávání v konsenzu ohledně klimatické změny.\n\n"}
{"id": "1376446", "url": "https://cs.wikipedia.org/wiki?curid=1376446", "title": "Cakónové", "text": "Cakónové\n\nCakónové () je etnická skupina Řeků žijících na Peloponésu. Cakónové jsou pravděpodobně potomci starověkých Sparťanů (Dórů). Žijí v kraji Tsakonia, v peloponéské části východní Arkádie, největší město je zde Leonidio.\n\nPředkové Cakónských Řeků pocházeli z Peloponéského kraje Lakónie (lakedaimón), kde se nacházela starověká Sparta a patřili k dórským Řekům. Svou vlast však opustili v druhé polovině 6. stol., tedy v době, kdy západní Peloponés obsadili Slované. V tomto období mnoho Řeků z Peloponésu odešlo buď do řecké části Itálie, na Sicílii či na ostrovy v Egejském moři, jiní se slovanizovali.\n\nKronika z Monemvasie, byzantská kronika, která popisuje vpád Slovanů do Řecka, vypráví o Řecích z kraje Lakonie, jak někteří uprchli na Sicílii, jiní na poloostrov Peloponésu Mani, dále do města Monemvasia a také na východní Peloponés: \"Oi de tun thremmáton nome kai agroikikoi katokísthisan en tois parakeiménois ekeíse trachinois Topo, mj kai ep escháton Tsakoníai eponomásthisan\" (Jiní strážníci stáda a rolníci usadili se v hornatých oblastech, které se od té doby nazývají Tsakonie). Tak se tedy Lakóňané usadili ve východní Arkádii, v horských oblastech, které Slované nikdy neobsadili. Zde si drželi své antické tradice i pohanské řecké náboženství. Tak zároveň patřili Cakóni k jedněm z posledních pohanských Řeků.\n\nDo své vlasti se nevrátili ani v 9. století, kdy byli Slované v Řecku definitivně poraženi. Teprve v tomto období byli Cakóni konečně christianizovaní. Císaři je začlenili do vojska pro jejich bojovnou spartskou mentalitu. V 11. století byla část Cakónů znovuusídlena do Propontídy císařem Michailem VII. Dukasem. Později byli Cakónští Řekové známí díky klidnému pasteveckému životu a zednické dovednosti. Díky agresivní povaze Cakónů a nepřístupnému horskému terénu měli Turci velké problémy udržet si vládu nad touto oblastí.\n\nCakónští Řekové byli vždy pastýři, zvyklí na horský život. Dnes je velké množství Cakónských Řeků přestěhováno do velkých řeckých měst, a tak zároveň ztrácejí své tradiční zvyky. V kraji Tsakonia se však stále mluví cakonskou řečtinou. Cakončané tančí svůj tradiční lidový tanec Tsakonikos, který má původ ještě v antickém rituálním tanci.\n"}
{"id": "1376449", "url": "https://cs.wikipedia.org/wiki?curid=1376449", "title": "Arambij Jemiž", "text": "Arambij Jemiž\n\nArambij Jemiž (* 9. února 1953 Askalaj, Adygejsko) je bývalý sovětský zápasník–judista a sambista, adygejské národnosti, bronzový olympijský medailista z roku 1980.\n\nZačínal se zápasem sambo na střední škole v Majkopu. Připravoval se v známé majkopské tréninkové skupině trenéra Jakuba Kobleva. Od roku 1977 se zaměřil na zápasení v judo. V roce 1979 se prosadil na post sovětské reprezentační jedničky v superlehké váze do 60 kg. V roce 1980 vybojoval olympijskou nominaci na domácí olympijské hry v Moskvě. V semifinále nestačil na Francouze Thierry Reye, ale v boji o třetí místo porazil Pavla Petřikova staršího a vybojoval bronzovou olympijskou medaili. Od roku 1981 se na větších judistických turnajích neobjevoval. Po skončení sportovní kariéry se věnoval trenérské, funkcionářské a politické práci.\n\n\n"}
{"id": "1376454", "url": "https://cs.wikipedia.org/wiki?curid=1376454", "title": "Jana Želibská", "text": "Jana Želibská\n\nJana Želibská (* 3. května 1941 Olomouc) je slovenská umělkyně, věnující se zejména grafice a intermediálnímu umění a performanci.\n\nJe dcera malíře Jána Želibského a grafičky Márie Želibské. Studovala v letech 1959–1966 na Vysoká škola výtvarných umění v Bratislavě u Vincenta Hložníka a Petera Matejky, v roce 1968 podnikla studijní cesta do Paříže. Jako umělkyně vstoupila na veřejnou scénu záhy v 60. letech a rozešla se s tradiční médiem závěšného obrazu (podobně jako další její vrstevnící z generace 60. let 20. století).\n\nVe své tvorbě se věnovala různému uměleckému vyjádření, po rozchodu s klasickou malbou a grafikou byla v 60. letech průkopnicíc environmentu a objektu, v nálsedujícím desetiletí akci a konceptu, následně postmodernímu objektu a instalaci a konečně i videoartu v 90. letech. Již od počátku tematizovala problém senzuality, sexuality a erotiky. Zobrazovala ženské tělo z feministického hlediska.\n\n"}
{"id": "1376455", "url": "https://cs.wikipedia.org/wiki?curid=1376455", "title": "Lamartinův dům", "text": "Lamartinův dům\n\nLamartinův dům nebo Dům Georgiho Mavridiho (bulharsky Ламартинова къща (Lamartinova kăšta)) je měšťanský kupecký dům z období bulharského národního obrození, nacházející se v architektonické rezervaci Starý Plovdiv na vrcholu pahorku Džambaz Tepe na rohu ulice knížete Cereteleva a ulice Zora ve městě Plovdiv v jižním Bulharsku.\n\nDům byl postaven v letech 1829–1830 pro bohatého kupce Georgiho Mavridiho. V roce 1833 se v domě na 3 dny ubytoval francouzský národní básník a politik Alphonse de Lamartine na své zpáteční cestě z Orientu a od té doby dům nese proto jeho jméno.\n\nPatří mezi největší symetrické budovy ve Starém Plovdivu. V důsledku strmého terénu, na kterém je dům postaven, je fasáda směřující do ulice třípatrová, ale fasáda směřující do dvora pouze dvoupatrová. Přízemí je postaveno v nepravidelné formě, odchylky jsou korigovány na vyšších patrech. Rozmístění pokojů je na všech patrech stejné: 2 velké pokoje, 1 menší pokoj, salon a koupelna.\n\nDům má přiznán status kulturní památky a od roku 1978 se využívá jako tvůrčí útočiště Svazu bulharských spisovatelů. V jedné z místností je stálá expozice věnovaná francouzskému spisovateli Alphonse de La Martinovi.\n"}
{"id": "1376456", "url": "https://cs.wikipedia.org/wiki?curid=1376456", "title": "Jiří Zeman (rozcestník)", "text": "Jiří Zeman (rozcestník)\n\nJméno a příjmení Jiří Zeman má více nositelů:\n\n"}
{"id": "1376457", "url": "https://cs.wikipedia.org/wiki?curid=1376457", "title": "Mazakovův dům", "text": "Mazakovův dům\n\nMazakovův dům (bulharsky Мазаковата къща (Mazakovata kăšta) je měšťanský dům z období bulharského národního obrození. Nachází se v architektonické rezervaci Staré Karlovo v centru města Karlovo v Plovdivské oblasti v jižním Bulharsku. Má status kulturní památky.\n\nByl postaven pravděpodobně v roce 1848 karlovským pedagogem Christem pop Vasilevem, proto se mu někdy říká i Dům Christa Vasileva. Stefan Mazakov byl zeť Christa pop Vasileva, národní buditel a hrdina bojů v Šipčenském průsmyku během osvobozenecké války a z tohoto důvodu byl dům později po něm pojmenován. V současnosti se v domě nachází etnografická expozice karlovského Historického muzea. Expozice se věnuje období konce 19. a počátku 20. století, přičemž každý z pokojů je zaměřen na konkrétní téma. Jedna z expozic představuje i pracovnu Stefana Mazakova, po kterém je dům pojmenován.\n"}
{"id": "1376458", "url": "https://cs.wikipedia.org/wiki?curid=1376458", "title": "Miloš Klíma", "text": "Miloš Klíma\n\nMiloš Klíma (1936–), uváděný také jako Miloslav Klíma, byl český lední hokejista (útočník). Patřil k tzv. obojživelníkům, nejvyšší soutěž hrál jako útočník rovněž ve fotbale za Spartak ZJŠ Brno (dobový název Zbrojovky).\n\nV československé hokejové lize hrál v 50. a 60. letech 20. století za Spartak ZJŠ Brno (dobový název Zbrojovky), během podzimu 1963 přestoupil do TJ Gottwaldov, kde nastupoval v ročnících 1963/64, 1964/65, 1965/66 a 1966/67.\n\nV československé fotbalové lize hrál za Spartak ZJŠ Brno (dobový název Zbrojovky) v ročníku 1963/64. Nastoupil v jediném utkání, které se hrálo v neděli 1. září 1963 v Hradci Králové a domácí Spartak v něm brněnský Spartak ZJŠ porazil 2:1.\n\n\n"}
{"id": "1376461", "url": "https://cs.wikipedia.org/wiki?curid=1376461", "title": "Seznam hor a kopců v Brdech", "text": "Seznam hor a kopců v Brdech\n\nAbecední seznam pojmenovaných vrcholů (hor a kopců) ve vlastních Brdech, západní části Brdské vrchoviny. Geomorfologický podcelek Brdy se dělí na tři geomorfologické okrsky:\n\n\nPoznámky:\n\n"}
{"id": "1376462", "url": "https://cs.wikipedia.org/wiki?curid=1376462", "title": "Brauer", "text": "Brauer\n\nBrauer:\n\n"}
{"id": "1376465", "url": "https://cs.wikipedia.org/wiki?curid=1376465", "title": "Hreinn Halldórsson", "text": "Hreinn Halldórsson\n\nHreinn Halldórsson ( * 3. března 1949) je bývalý islandský atlet, halový mistr Evropy ve vrhu koulí.\n\nV roce 1977 se stal halovým mistrem Evropy. Ze stejné sezóny pochází jeho osobní rekord 21,09 m. O rok později obsadil na evropském šampionátu v Praze sedmé místo. Startoval dvakrát na olympiádě – v roce 1976 nepostoupil z kvalifikace, v roce 1980 skončil v soutěži koulařů desátý.\n"}
{"id": "1376471", "url": "https://cs.wikipedia.org/wiki?curid=1376471", "title": "Stanisław Wróblewski", "text": "Stanisław Wróblewski\n\nStanisław Eugeniusz Wróblewski (13. září 1959 Kutno – 3. června 2019) byl polský zápasník, reprezentant v zápase řecko-římském. V roce 1980 vybojoval na olympijských hrách v Moskvě šesté místo v kategorii do 52 kg. V roce 1986 vybojoval čtvrté a v roce 1990 šesté místo na mistrovství Evropy. V roce 1986 a 1989 vybojoval národní titul.\n\n"}
{"id": "1376488", "url": "https://cs.wikipedia.org/wiki?curid=1376488", "title": "Botaničeskij sad (stanice Moskevského centrálního okruhu)", "text": "Botaničeskij sad (stanice Moskevského centrálního okruhu)\n\nBotaničeskij sad () je stanice na Moskevském centrálním okruhu. Na této stanici je možné přestoupit na stejnojmennou stanici na Kalužsko-Rižské lince metra. Stanice je nazvána po Hlavní botanické zahradě, která se nachází nedaleko.\n\nStanice Botaničeskij sad se nachází na hranici čtvrtí \"Sviblovo\" () a \"Rostokino\" () mezi \"Projezdem Serebrjakova\" () a \"První ulicí Leonova\" () na východ od jejich vzájemného křížení.\n\nStanice disponuje dvěma nástupišti, bočním a ostrovním. Na bočním nástupišti zastavují vlaky jedoucí ve směru hodinových ručiček, na ostrovním nástupišti zastavují vlaky, které jedou opačným směrem. Pozemní vestibul se nachází pod oběma nástupišti (které jsou nad úrovní okolního terénu), východy z něho směřují jak na sever k Projezdu Serebrjakova tak i na jih k První ulici Leonova. \n\nVstup do vestibulu stanice Botaničeskij sad Kalužsko-Rižské linky se nachází v blízkostí severního výstupu ze stanice Moskevského centrálního okruhu. V roce 2018 se počítá s podzemním propojením obou vestibulů i První ulice Leonova. To bude součástí dopravně-přestupního uzlu Botaničeskij sad, který bude zahrnovat autobusové nádraží, záchytné parkoviště, bytovou výstavbu, hotel, společenské, kancelářské a obchodní centrum. Projekt tohoto uzlu je vypracován japonskou společností Nikken Sekkei.\n\n"}
{"id": "1376489", "url": "https://cs.wikipedia.org/wiki?curid=1376489", "title": "Paul Hostovsky", "text": "Paul Hostovsky\n\nPaul Hostovsky (* 1958) je americký básník a překladatel ze znakového jazyka.\n\nNarodil se do rodiny spisovatele Egona Hostovského (tou dobou v exilu), a jeho manželky Reginy \"Reggie\" Weiss (1929-1993). V roce 1965 se rodina Hostovských přestěhovala do Dánska. Egonu se tam velmi líbilo, ale jeho žena se tam cítila až příliš vytržená z rodného prostředí, nešťastná, stejně tak malý Paul. Po nějaké době se tak přestěhovali zase zpátky do USA.\n\nPo smrti své matky organizoval společně s Obcí spisovatelů udělování Ceny Egona Hostovského. Žije se svou rodinou v Bostonu, kde se živí překladatelstvím ze znakového jazyka a učitelstvím Braillova písma.\n\nPoezii se začal věnovat už v útlém věku. Jeho básně jsou známy pro svou humornost. Častým tématem jsou úvahy o denních radostech a strastech, objevují se motivy nalézání krásy v maličkostech, vděčnosti za radost, zármutek a bolest, a v neposlední řadě vděčnosti za samotný život.\n\nPodle svých slov píše spontánně, bez vyšších pohnutek, a jejich konkrétní seřazení ve sbírkách nemá žádné zvláštní opodstatnění.\n\nZdroj:\n\nŽádná Hostovskeho sbírka zatím nebyla přeložena do češtiny.\n\n"}
{"id": "1376491", "url": "https://cs.wikipedia.org/wiki?curid=1376491", "title": "Natalie Richer", "text": "Natalie Richer\n\nNatalie Richer (* 1970 Sisteron) je bývalá francouzská reprezentantka ve sportovním lezení, mistryně světa v lezení na rychlost, mistryně Francie a finalistka mezinárodních závodů v lezení na obtížnost.\n\n"}
{"id": "1376494", "url": "https://cs.wikipedia.org/wiki?curid=1376494", "title": "Lambrusco", "text": "Lambrusco\n\nLambrusco je odrůda révy vinné s modrými hrozny, která se pěstuje v italských krajích Emilia-Romagna a Lombardie. Existuje okolo šedesáti poddruhů, nejrozšířenější jsou \"Lambrusco Salamino\", \"Lambrusco di Sorbara\" a \"Lambrusco Grasparossa\".\n\nProdukce vína v severní Itálii pochází již z dob Etrusků, kteří využívali místní divokou révu pnoucí se po stromech – odtud název \"Lambrusco\", který je odvozován z latinských slov \"labrum\" (hranice pozemku) a \"ruscum\" (divoce rostoucí). O tomto víně se zmiňují ve svých spisech již Cato starší a Vergilius. \n\nLambrusco se původně nechávalo dokvašovat v láhvi, ve dvacátém století zavedla většina producentů tzv. Charmatovu metodu s přidáním oxidu uhličitého; výsledkem je perlivé víno světle rubínové barvy (méně často se z hroznů lambrusca vyrábějí i vína růžová a bílá). Má se spotřebovat mladé, kdy je lehké a osvěžující, s chutí po ovoci (jahody, třešně) a obvykle i s mírným zbytkovým cukrem, i když existuje také suché lambrusco. Pije se studené, podává se k pečenému vepřovému a skopovému masu, lokální uzenině cotechino, parmezánu nebo těstovinám, sladší varianty také k dezertům.\n\nLambrusco z okolí Modeny má chráněné zeměpisné označení. Je nejžádanějším italským vínem ve světě, vyváží se zejména do Spojených států a Skandinávie; ročně se prodá čtyři sta milionů lahví lambrusca.\n"}
{"id": "1376501", "url": "https://cs.wikipedia.org/wiki?curid=1376501", "title": "Copa Colsanitas 2018 – ženská čtyřhra", "text": "Copa Colsanitas 2018 – ženská čtyřhra\n\nŽenská čtyřhra Copa Colsanitas 2018 probíhala v první polovině dubna 2018. Do deblové soutěže bogotského tenisového turnaje nastoupilo šestnáct dvojic. Obhájcem titulu byl brazilsko-argentinský pár Beatriz Haddad Maiová a Nadia Podoroská, jehož členky nestartovaly společně. Haddad Maiová se rozhodla turnaje nezúčastnit. Spoluhráčkou Podoroské se stala Mariana Duqueová Mariñová.\n\nVítězem se stal druhý nasazený slovinsko-ruský pár Dalila Jakupovićová a Irina Chromačevová, který ve finále za 1.26 hodin zdolal kolumbijsko-argentinskou dvojici Mariana Duqueová Mariñová a Nadia Podoroská po dvousetovém průběhu 6–3 a 6–4. Obě šampionky si do žebříčku WTA připsaly 280 bodů a získaly premiérovou společnou trofej. Jakupovićová vybojovala druhý deblový titul na okruhu WTA Tour a pro Chromačevovou to bylo vůbec první finále i turnajové vítězství na túře WTA.\n"}
{"id": "1376502", "url": "https://cs.wikipedia.org/wiki?curid=1376502", "title": "Copa Colsanitas 2018", "text": "Copa Colsanitas 2018\n\nCopa Colsanitas 2018, oficiálním názvem Claro Open Colsanitas 2018, byl tenisový turnaj pořádaný jako součást ženského okruhu WTA Tour, který se odehrával v Clubu Los Lagartos na otevřených antukových dvorcích. Probíhal mezi 9. až 15. dubnem 2018 v kolumbijském hlavním městě Bogotá jako dvacátý šestý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala šedesátá první hráčka žebříčku Tatjana Mariová z Německa. Jako poslední přímá účastnice do dvouhry nastoupila opět slovinská 169. hráčka žebříčku Dalila Jakupovićová, kterou v úvodním kole vyřadila Alison Riskeová.\n\nTřetí singlový titul na okruhu WTA Tour získala 23letá Slovenka Anna Karolína Schmiedlová, když na túře prolomila sérii 16 porážek v řadě během nichž nevyhrála zápas jeden a půl roku. Deblovou trofej si odvezla slovinsko-ruská dvojice Dalila Jakupovićová a Irina Chromačevová, jejíž členky vyhrály premiérovou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1376518", "url": "https://cs.wikipedia.org/wiki?curid=1376518", "title": "Karel Vovorský", "text": "Karel Vovorský\n\nKarel Vovorský (* 1938) je bývalý český fotbalový záložník a mládežnický reprezentant Československa.\n\nV československé lize hrál za Duklu Pardubice (během základní vojenské služby) a Dynamo Praha (dobový název Slavie), aniž by skóroval.\n\nZa juniorskou reprezentaci nastoupil ve dvou utkáních, v prvním z nich se mu podařilo jednou skórovat. Debutoval v neděli 4. října 1959 v Görlitzu proti juniorské reprezentaci Východního Německa (nerozhodně 1:1), naposled reprezentoval ve středu 28. října téhož roku v Amsterdamu proti juniorské reprezentaci Nizozemska (nerozhodně 3:3).\n\n"}
{"id": "1376519", "url": "https://cs.wikipedia.org/wiki?curid=1376519", "title": "Orta mezar", "text": "Orta mezar\n\nStaré lázně Orta mezar (bulharsky Стария хамам (\"баня\") Орта мезар (Starija chamam (\"baňa\") Orta mezar)), nazývané také Židovské lázně (bulharsky Eврейска баня (Evrejska baňa)) jsou bývalé turecké lázně z 15. století, nacházející se blízko bývalé mešity Taš kjuprju v centrální části města Plovdiv v jižním Bulharsku. Budova má přiznán status kulturní památky.\n\nStaré lázně Orta mezar jsou jedna z nejstarších budov v Plovdivu. Vznikly v 15. století poté, co zde Turci po obsazení města začali budovat vlastní čtvrť pro své správce. Orta mezar se dá přeložit jako \"centrální hřbitov\" a místní tuto část města nazývali takto z toho důvodu, že se v ní jednotlivé části hřbitova části střídaly s obytnými. Ve čtvrti žilo během její historie turecké a židovské obyvatelstvo. Většina starých domů bývalé čtvrti byla zbořena v 80. letech 20. století. Lázně však zůstaly zachovány a dlouho nebyla budova nijak využívána. V roce 2005 byly prodána do soukromých rukou a fungovaly jako prodejna a sklad nábytku. Do budoucna měla být z budovy udělána umělecká kavárna. V únoru roku 2016 nicméně budovu postihl rozsáhlý požár, který ji vážně poškodil. V současnosti je v havarijním stavu.\n\n"}
{"id": "1376525", "url": "https://cs.wikipedia.org/wiki?curid=1376525", "title": "Prequelle", "text": "Prequelle\n\n\n\n"}
{"id": "1376529", "url": "https://cs.wikipedia.org/wiki?curid=1376529", "title": "Česko-čínské vztahy", "text": "Česko-čínské vztahy\n\nČesko-čínské vztahy jsou mezinárodní vztahy mezi Českou republikou a Čínskou lidovou republikou. \n\nFormálně vznikly v roce 1919 mezi tehdejším Československem a Čínou. Vztahy se prohloubily díky obchodu, turismu mezi těmito zeměmi zejména po začátku 21. století.\n\nČeská kontrarozvědka Bezpečnostní informační služba (BIS) vyjádřila, že čínské tajné služby patří spolu s ruskými v Česku k nejaktivnějším. Dále BIS identifikovala čínské snahy aktivně zasahovat do české politiky, diplomacie a ekonomiky.\n\nV roce 1919 Čína uznala nově vzniklou Československou republikou. V 30. letech začala Čína od Česka nakupovat průmyslové vybavení a to především zbraně pro modernizaci své armády.\n\nČeskoslovenská socialistická republika uznala 4. října 1949 suverenitu Čínské lidové republiky nad územim Číny po událostech v Čínské občanské válce po které se nacionalistická strana Kuomintang vedená generálem Čankajškem stáhla z kontinentální Číny na čínský ostrov Tchaj-wan.\n\nV roce 1968 Čína vehementně odsoudila sovětskou invazi do Československa. Dne 23. srpna 1968 přednesl premiér a ministr zahraničí Zhou Enlai projev na rumunském velvyslanectví v Pekingu a obvinil Sovětský svaz z „fašistické politiky, velkého mocenského šovinismu, národního egoismu a sociálního imperialismu“. Zhou porovnal invazi do Československa v roce 1968 s Hitlerovou politikou vůči Československu v letech 1938-39 a americkou politikou ve Vietnamu.\n\nRezoluce Valného shromáždění OSN č. 2758 v roce 1971 uznala mezinárodně suverenitu Čínské lidové republiky nad územím Číny a Organizace spojených národů (OSN) tím pádem již neuznává nároky Tchaj-wanu kontrolovat území Číny, jež si Tchaj-wan nárokuje svojí ústavou z roku 1946 z období Čínské republiky (1912–1949) před občanskou válkou – na základě čehož si Tchaj-wan ústavně nárokuje území rovnající se bývalé Říši Čching včetně teritoria zahrnující Tibet a dnešní Mongolsko. Česko také skrze tohle usnesení OSN uznává tzv. politiku jedné Číny, dle které by potencíální vyhlášení nezávislosti Tchaj-wanu na konteinentální Číně představovalo separatismus.\n\nMiloš Zeman, který působil v letech 1998 až 2002 jako předseda vlády České republiky a od roku 2013 jako prezident, se snažil navázat blízké vazby na Čínu. Česká politická reprezentace se otevřela čínské vládě v letech 2013–14 pro „ekonomickou diplomacii“. Do roku 2019 mělo toto sbližování smíšené výsledky, včetně několika hospodářských a politických kontroverzí.\n\nPo roce 2018 ochladly česko-čínské vztahy skrze varování české kontrarozvědky před používáním zařízení společností Huawei a ZTE pro klíčovou infrastrukturu jako jsou telekomunikační sítě z bezpečnostních důvodů. Dále také kvůli tomu, že investice z Číny v hodnotě miliard amerických dolarů očekávané v ČR na základě politických jednání s Čínou se evidentně nerealizovaly.\n\nZa to, že se slibované čínské investice ve výši 95 miliard neuskutečnily, za což Miloš Zeman Čínu zkritizoval a odmítl návštěvu svého čínského protějšku prezidenta Si Ťin-pchinga v dubnu 2019.<ref name=\"seznamzpravy.cz/clanek/naliji-sem-miliardy-snil-zeman-cinska-banka-o-cechy-nestoji-86452\"></ref>\n\nV roce 2019 si čínské velvyslanectví stěžovalo na názory některých českých politiků ohledně demonstrací v Hongkongu, které označilo za „chybné\". Tím dle sinoložky Kateřiny Procházkové porušilo Vídeňskou úmluvu, která říká, že velvyslanectví nesmějí komentovat výroky politiků v zemi působení. České Centrum proti terorismu a hybridním hrozbám spadající pod Ministerstvo vnitra ČR reagovalo na výrok čínského velvyslanectví tak, že se v Česku od roku 1989 (sametová revoluce) termín „chybné názory\" nepoužívá, naopak Listina základních práv a svobod zavedla termín „svoboda projevu\".\n\nKvůli zhoršujícímu se zdravotnímu a svému zdiskreditování vazbou na bývalého prominenta a oficiálního hradního poradce Jie Ťien-minga přestával být Miloš Zeman „motorem“ česko-čínského sbližování.<ref name=\"seznamzpravy.cz/clanek/komentar-nemile-zaskoceny-kellner-proti-ppf-se-obraci-jeji-vlastni-lobbing-84713\"></ref>\n\nV roce 2019 z výzkumu agentury STEM vyplynulo, že Češi mají k Číně nejnegativnější vztah ze 23 vybraných zemí světa (19 z nich v Evropě).\n\nObchod mezi Českem a Čínou několikanásobně vzrostl od roku 2008, avšak dovoz z Číny do ČR je desetkrát větší než český export do Činy (2018). V roce 2017 tvořil český vývoz do Číny 1,32 % všech českých vývozů. Čínský dovoz do Česka tvořil 12,58 % celkového českého dovozu. V Číně tvořily vývozy do Česka 0,39 % ze všech vývozů, importy 0,2 %.\n\nČeská kontrarozvědka Bezpečnostní informační služba (BIS) vyjádřila, že čínské tajné služby patří spolu s ruskými v Česku k nejaktivnějším. Čínská špionáž, jenž zaměstnává dle BIS statisíce osob, cílí na „silové resorty a klíčové sektory, jako jsou energetika, telekomunikace, finance, logistika, zdravotnictví a špičkové technologie. Věnují se také ekonomické a vědeckotechnické špionáži“.\n\nČeská Bezpečností informační služba ve své výroční zprávě v roce 2019 uvedla, že Čína aktivně zasahuje do české politiky, diplomacie i ekonomiky. Svůj vliv Čína cílí na české akademiky, bezpečnostní složky i státní úředníky, tak, že je například zve zadarmo na poznávací zájezdy, školení či semináře. Čína si tak dle BIS vytváří síť kontaktních důvěryhodných osob, které budou Číně nakloněni a budou ji vycházet vstříc. Čínská strana také vydávala v roce 2018 co největší úsilí, aby omezila spolupráci Tchaj-wanu a České republiky. BIS zároveň zaznamenala čínský kybernetický útok na sítě Ministerstva zahraničních věcí ČR. Zpráva BIS také popisuje, že Čína na Česko cílí kybernetické útoky či technologickou špionáž.\n\nZa pražské primátorky Adriany Krnáčové v roce 2016 podepsal pražský magistrát s pekingskou samosprávou partnerskou smlouvu o sesterství měst Praha a Peking. Smlouva, která mimo jiné zahrnovala i souhlas s tvrzením, že Praha uznává politiku jedné Číny (zahrnující území pod jurisdikcí Tchaj-wanu), byla obhájena vedením Prahy tak, že Peking článkem podmiňoval plánované zapůjčení pandy velké do pražské zoo. Dále měla ukotvit hospodářskou a kulturní spolupráci. \n\nNásledující primátor Zdeněk Hřib (úřadující od roku 2018) spolu s celou koalicí prohlásil, že lidská práva jsou pro město víc než panda v pražské zoo. Začalo tak jednání o vyřazení článku o uznání jednotné Číny ze smlouvy s Pekingem, čímž byla ztracena možnost získat pandu. Navíc, prezident Miloš Zeman ani tři roky po podepsání smlouvy o pandu svého čínského protějška nepožádal, bez čehož panda nemohla být získána. Zeman reagoval slovy, že o pandu nepožádal, protože si ji podle něj Praha nezaslouží. Peking neprojevil zájem smlouvu změnit, v září 2019 ji tak Praha nejspíše zruší. Hřib prohlásil „Rada hlavního města jako samospráva mě pověřila, abych vykonal všechny potřebné kroky k vyjmutí politické deklarace s partnerské smlouvy s Pekingem, jelikož tam nemá co dělat. Chceme apolitické vztahy založené na kulturní výměně.“\n\nČínské velvyslanectví v ČR prohlásilo, že pražský magistrát poškozuje zájmy Číny týkající se Tchaj-wanu či Tibetu, vyzvalo ho, aby to nedělal a „jednal ve prospěch společných zájmů obou národů“. Čína následovně zrušila v roce 2019 koncert Pražské filharmonie v Číně, důvodem byly nejspíše zhoršené pražsko-čínské vztahy kvůli snaze změny partnerské smlouvy s Pekingem z roku 2019. \n\nKauzou se v září 2019 zaobíral český ministr kultury Lubomír Zaorálek, který měl schůzi z čínským velvyslancem Čang Ťien-minem. Český ministr ale ze schůze předčasně odešel, prohlásil že nechtěl poslouchat jeho prázdná slova a nedošlo k žádné domluvě. Později český prezident Miloš Zeman čínskému velvyslancovi řekl, že jeho reakce na výrok pražského primátora Hřiba byla přehnaná.\n\nV říjnu 2019 odsouhlasila Rada hl. m. Prahy vypovězení smlouvy s Pekingem. Čína prostřednictvím své ambsády v Praze v reakci na to varovala Prahu, že pocítí újmu, pokud co nejdříve nepřehodnotí své rozhodnutí. Čínská strana vyzvala k přizpůsobení se k „trendu současného vývoje a historického pokroku\". Primátor Hřib v reakci na to uvedl, že nelze mluvit o partnerství, pokud jedna strana otevřeně vyhrožuje. O den později smlouvu vypověděl sám Peking. Kancelář pro mezinárodní záležitosti pekingského magistrátu uvedl, že doufá v to, že představitelé Prahy si co nejdříve uvědomí své chyby a konkrétními kroky napraví negativní dopady. S vypovězením partnerské smlouvy nesouhlasil prezident Miloš Zeman, podle kterého na něj Čína zareaguje tak, že ukončí finacování fotbalového klubu Slavia a odkloněním letů, které měly směřovat do Prahy, do Chorvatska.<ref name=\"seznamzpravy.cz/clanek/janek-rubes-cina-hrozi-ze-turisty-presmeruje-z-prahy-do-chorvatska-kez-by-80561\"></ref>\n\nPo návštěvě Číny předsedou poslanecké sněmovny Radkem Vondráčkem bylo z jeho setkání s vedoucím oddělení mezinárodních styků ÚV KS Číny vydáno komuniké, ve kterém bylo mimo jiné uvedeno, že vládnoucí strany v obou zemích, Komunistická strana Číny a hnutí ANO, by měly „řádně vyřešit citlivou otázku, která by mohla ovlivnit vzájemnou důvěru.“<ref name=\"seznamzpravy.cz/clanek/komentar-dava-nam-vale-i-sanghaj-cinsti-soudruzi-tak-upevnuji-kreslo-primatora-hriba-86392\"></ref>\n\nTchaj-pej – hlavní město Tchaj-wanu – uzavřela partnerskou smlouvu (Memorandum o porozumění, spolupráci a vzájemných výměnách) s Prahou v roce 2001. Důvodem k navázání vztahů byla především podpora tchajwanských investic do Prahy a ČR. V lednu 2020 uzavřela Praha další partnerskou smlouvu s Tchaj-pejí.\n\nJako reakci na uzavření smlouvy mezi Prahou a Tchaj-pejí v lednu 2020 zastavila veškeré oficiální styky s Prahou Šanghaj.\n\nNovinář Edward Lucas píšící pro The Times a dříve působící v časopisu The Economist v reakci na rozhodnutí Šanghaje ukončit styky s Prahou vyzval, že „Ukázat solidaritu se statečnými Čechy by měla okamžitě i další evropská a australská města“.<ref name=\"seznamzpravy.cz/clanek/budte-solidarni-s-prahou-vyzyvaji-zapad-novinari-a-akademici-86457\"></ref> Francouzský analytik François Heisbourg vyzval k reakci pařížskou starostku Anne Hidalgovou.\n\n\n\n"}
{"id": "1376535", "url": "https://cs.wikipedia.org/wiki?curid=1376535", "title": "Alex Roe", "text": "Alex Roe\n\nAlex Roe (* 18. června 1990 Westminster, Londýn, Spojené království), celým jménem Alexander Michael Roe-Brown, je anglický filmový a televizní herec. Objevil se v seriálech \"The Fugitives\" nebo \"The Cut\". Od roku 2018 hraje hlavní roli v seriálu stanice Freeform \"Siréna\".\n\nPoprvé se před kamerou objevil v roce 2000 v hororovém filmu \"Uctívači temnot\". V roce 2005 si zahrál roli Jaye Keatona v dětském sci-fi seriálu \"The Fugitives\". V roce 2010 si zahrál Elliotta Badena, populárního plavce v seriálu stanice BBC Two \"The Cut\". V roce 2011 se objevil v seriálech \"Holby City\", \"Doctors\", \"Hollyoaks\" a \"The Jury\".\n\nV roce 2014 si zahrál hlavní roli v televizním seriálu stanice ABC Family \"Unstrung\". Hlavní roli Evana Walkera si zahrál ve sci-fi filmu z roku 2016 \"Pátá vlna\". A následující rok si zahrál Holta Anthonyho v hororovém filmu \"Kruhy\".\n\nV březnu roku 2017 měl na filmovém festivalu Southwest premiéru filmu \"Hot Summer Nights\". V roce 2018 si zahrál Liama Page v romantickém filmu \"Forever My Girl\". Od roku 2018 hraje hlavní roli Bena v seriálu stanice Freeform \"Siréna\".\n"}
{"id": "1376538", "url": "https://cs.wikipedia.org/wiki?curid=1376538", "title": "Ladies Open Lugano 2018", "text": "Ladies Open Lugano 2018\n\nLadies Open Lugano 2018, oficiálním sponzorským názvem Samsung Open presented by Cornèr 2018, byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích areálu TC Lido Lugano. Probíhal mezi 9. až 15. dubnem 2018 v jihošvýcarském Luganu jako druhý ročník turnaje.\n\nÚvodní ročník se konal v hale Swiss Tennis Arena Švýcarského národního tenisového centra v Bielu, odkud byl přestěhován do Lugana. \n\nUdálost s rozpočtem 250 000 dolarů patřila do kategorie WTA International Tournaments. Nejvýše nasazenou hráčkou ve dvouhře se stala světová devatenáctka Kristina Mladenovicová z Francie, která utkání úvodního kola skrečovala pro bolest zad. Jako poslední přímá účastnice do dvouhry nastoupila švýcarská 112. hráčka žebříčku Viktorija Golubicová.\n\nTřetí singlový titul na okruhu WTA Tour a první antukový vybojovala 22letá Belgičanka Elise Mertensová, která na turnaji získala „double“ po triumfu v deblové soutěži s krajankou Kirsten Flipkensovou. Bodový zisk Mertensovou posunul na nová kariérní maxima, 17. místo singlového a 30. místo deblového žebříčku WTA. \n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1376539", "url": "https://cs.wikipedia.org/wiki?curid=1376539", "title": "Útok nalezením vzoru", "text": "Útok nalezením vzoru\n\nÚtok nalezením vzoru (také \"útok nalezením předlohy\", ) je kryptoanalytický útok na kryptografickou hašovací funkci, který najde k spočítanému haši některou ze zpráv, které jsou mu vzorem. \nU kryptografických hašovacích funkcí se rozlišují dva druhy odolnosti proti hledání vzoru:\n\nOdolnost vůči útoku nalezením druhého vzoru je silnější než vůči útoku nalezením kolize, neboť pokud útočník umí najít druhý vzor, umí tím najít i kolizi. U útoku nalezením kolize je totiž požadováno nalezení libovolných dvou kolizních vzorů, zatímco útok nalezením druhého vzoru požaduje schopnost najít druhý vzor k jednomu již zadanému.\n\nU dříve široce používaných kryptografických hašovacích funkcí MD5 a SHA-1, u kterých už byly objeveny prakticky realizovatelné útoky nalezením kolize (MD5 v roce 2005, SHA-1 v roce 2017), se k roku 2018 nepodařilo najít prakticky realizovatelné útoky nalezením vzoru.\n"}
{"id": "1376547", "url": "https://cs.wikipedia.org/wiki?curid=1376547", "title": "U.S. Men's Clay Court Championships 2018", "text": "U.S. Men's Clay Court Championships 2018\n\nU.S. Men's Clay Court Championships 2018, oficiálním názvem se jménem sponzora Fayez Sarofim & Co. U.S. Men's Clay Court Championships 2018, byl tenisový turnaj pořádaný jako součást mužského okruhu ATP World Tour, který se odehrával v areálu River Oaks Country Club na otevřených antukových dvorcích. Konal se mezi 9. až 15. dubnem 2018 v texaském Houstonu jako jubilejní padesátý ročník turnaje.\n\nTurnaj s rozpočtem 623 710 dolarů patřil do kategorie ATP World Tour 250. Nejvýše nasazeným hráčem ve dvouhře se stal devátý hráč světa John Isner ze Spojených států, kterého ve čtvrtfinále vyřadil krajan Steve Johnson. Jako poslední přímý účastník do hlavní singlové soutěže nastoupil švýcarský 127. hráč žebříčku Henri Laaksonen.\n\nPrvní titul v kariéře obhájil 28letý Američan Steve Johnson, jenž si v týdnu před svatbou připsal třetí singlovou trofej na okruhu ATP Tour. Druhý společný titul ze čtyřhry si odvezl bělorusko-rakouský pár Max Mirnyj a Philipp Oswald. 40letý veterán Mirnyj vybojoval na túře ATP Tour padesátou druhou deblovou trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1376548", "url": "https://cs.wikipedia.org/wiki?curid=1376548", "title": "Bombardování Damašku a Homsu v dubnu 2018", "text": "Bombardování Damašku a Homsu v dubnu 2018\n\nBombardování Damašku a Homsu spojenými silami Spojených států amerických, Spojeného království a Francie se uskutečnilo 14. dubna 2018 ve 4 hodiny syrského času (3 h SELČ). Útok přišel jako odveta za chemický útok v Dúmě 7. dubna 2018. Syrská vláda odmítla svou zodpovědnost za útok v Dúmě a odsoudila útok na Damašek a Homs jako porušení mezinárodního práva.\n\nCíle útoku byly spojeny s údajným útokem chemickými zbraněmi v Dúmě: skladišté prekurzorů a sarinu západně od Homsu, skladiště chemikálií a „důležité velitelství“ taktéž u Homsu a výzkumné zařízení v Barzá u Damašku.\n\nCelkově bylo vypuštěna 105 střel. Spojené státy kromě střel s plochou dráhou letu BGM-109 Tomahawk vystřelených z lodí využily i bombardéry Rockwell B-1 Lancer. Francie nasadila taktéž námořní i letecké síly a vypálila na Sýrii 12 raket. Do útoku se také zapojila čtveřice britských stíhacích bombardérů Panavia Tornado GR4 startujících ze základen na Kypru. Letouny vypustily osm střel Storm Shadow na syrskou základnu ležící 15 kilometrů západně od Homsu. Výzkumné zařízení v Barzá, které Spojené státy podezřívaly z výzkumu bojových látek jako byl chlor a sarin, bylo zasaženo celkem 76 střelami a podle amerického generálporučíka Kennetha McKenzieho „již neexistuje.“\n\nDle ruské armády se podařilo syrské protivzdušné obraně sestřelit 71 ze 103 střel. Pentagon naopak prohlásil, že ačkoliv syrská PVO vypálila na 40 střel, nepodařilo se jí sestřelit ani jednu spojeneckou raketu.\n\nSyrská armáda uvedla, že během bombardování byli zraněni 3 civilisté.\n\n\n\n\n\n"}
{"id": "1376551", "url": "https://cs.wikipedia.org/wiki?curid=1376551", "title": "Sibel Kekilliová", "text": "Sibel Kekilliová\n\nSibel Kekilliová (* 16. června 1980 Heilbronn) je německá herečka turecké národnosti.\n\nJejí rodiče pocházejí z provincie Kayseri a v Německu se usadili roku 1977, otec pracoval jako dělník a matka jako uklízečka. Sibel má čtyři sourozence, německé občanství získala v roce 1999. Po střední škole pracovala jako úřednice, servírka, prodavačka a provozní nočního klubu, také pózovala pro časopis \"Coupé\" a účinkovala v pornofilmech.\n\nV roce 2004 ji režisér Fatih Akın obsadil do svého filmu o životě Turků v Německu \"Proti zdi\", který získal Evropskou filmovou cenu a Zlatého medvěda, debutující Kekilliová za svůj herecký výkon získala cenu Lola a cenu Bambi. Objevily se však protesty proti těmto poctám s poukazem na pornografickou minulost herečky. Později hrála v česko–německém válečném filmu \"Poslední vlak\", za film \"Eve Dönüş\" získala cenu Zlatý pomeranč na festivalu v Antalyi a za film \"Cizinka\" byla oceněna na festivalu v Tribece. Účinkovala také v seriálech \"Kriminálka Istanbul\", \"Místo činu\" a \"Hra o trůny\" a v televizní show \"Paare\", věnuje se rovněž namlouvání audioknih. Byla porotkyní na karlovarském filmovém festivalu v roce 2011.\n\nPodporuje organizaci na ochranu ženských práv Terre de Femmes. Opakovaně odsoudila násilí proti ženám, zejména vraždy ze cti a ženskou obřízku, vystupuje proti radikálnímu islamismu a represím tureckého režimu vůči opozici.\n\nV roce 2017 jí byl udělen Záslužný řád Spolkové republiky Německo.\n\n\n"}
{"id": "1376554", "url": "https://cs.wikipedia.org/wiki?curid=1376554", "title": "Rostokino (stanice Moskevského centrálního okruhu)", "text": "Rostokino (stanice Moskevského centrálního okruhu)\n\nRostokino () je stanice na Moskevském centrálním okruhu. Na této stanici je možné přestoupit na zastávku Severjanin na jaroslavském směru Moskevské železnice.\n\nStanice Rostokino se nachází ve stejnojmenné čtvrti mezi úrovňovým křížením Moskevského centrálního okruhu s \"Prospektem Mira\" () a jaroslavského směru Moskevské železnce.\n\nStanice disponuje jedním ostrovním nástupištěm. U jižní hrany nástupiště zastavují vlaky jedoucí ve směru hodinových ručiček, u severní hrany zastavují vlaky, které jedou opačným směrem. Stanice disponuje dvěma vchody do vestibulu z obou stran železnice, jsou laděny do bílé a červené barvy.\n\nPlánuje se vybudování dopravně-přestupního uzlu, který by měl být zprovozněn v roce 2018. V souvislosti s tím se přesune zastávka Severjanin o 600 metrů na jih a vznikne podzemní průchod mezi oběma druhy dopravy.\n\n"}
{"id": "1376556", "url": "https://cs.wikipedia.org/wiki?curid=1376556", "title": "Grand Prix Hassan II 2018", "text": "Grand Prix Hassan II 2018\n\nGrand Prix Hassan II 2018 byl tenisový turnaj pořádaný jako součást mužského okruhu ATP World Tour, který se odehrával v areálu Royal Tennis Club de Marrakech na otevřených antukových dvorcích. Probíháäl mezi 9. až 15. dubnem 2018 v marocké Marrákeši jako třicátý čtvrtý ročník turnaje. Představoval jedinou událost ATP Tour pořádanou na africkém kontinentu.\n\nTurnaj s rozpočtem 561 345 eur patřil do kategorie ATP World Tour 250. Nejvýše nasazeným hráčem ve dvouhře se stal dvacátý třetí tenista světa Albert Ramos-Viñolas ze Španělska, kterého ve druhém kole vyřadil Tommy Robredo. Jako poslední přímý účastník do hlavní singlové soutěže nastoupil španělský 105. hráč žebříčku Pablo Andújar.\n\nČtvrtý singlový titul na okruhu ATP Tour vybojoval španělský antukář Pablo Andújar, jenž jako první na Grand Prix Hassan II získal tři trofeje po výhrách v letech 2011 a 2012. Z pozice 355. hráče žebříčku ATP se stal nejníže postaveným šampionem události ATP Tour od sezóny 1998 a Hewittova triumfu v Adelaide. Australanu tehdy patřila 550. příčka. Roli favoritů v mužské čtyřhře potvrdili turnajové jedničky Nikola Mektić a Alexander Peya, kteří soutěž vyhráli. Chorvatsko-rakouský pár si v rámci túry ATP odvezl první společnou trofej.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1376563", "url": "https://cs.wikipedia.org/wiki?curid=1376563", "title": "Monte-Carlo Rolex Masters 2018", "text": "Monte-Carlo Rolex Masters 2018\n\nMonte-Carlo Rolex Masters 2018 byl profesionální tenisový turnaj mužů, hraný jako součást okruhu ATP World Tour, v areálu Monte Carlo Country Clubu na otevřených antukových dvorcích. Probíhal mezi 15. až 22. dubnem 2018 ve francouzském příhraničním městě Roquebrune-Cap-Martin u Monte Carla jako sto dvanáctý ročník turnaje.\n\nTurnaj se po grandslamu a Turnaji mistrů řadil do třetí nejvyšší kategorie okruhu ATP World Tour Masters 1000. Jeho dotace činila 5 238 735 eur. Podesáté se oficiálním generálním sponzorem stala švýcarská hodinářská společnost Rolex, jejíž název byl součástí oficiálního pojmenování.\n\nV rámci kategorie Masters 1000 se nejednalo o událost s povinným startem hráčů. Zvláštní pravidla tak upravovala přidělování bodů i počet hráčů. Z hlediska startujících do soutěže dvouhry a čtyřhry nastoupil počet tenistů obvyklý pro nižší kategorii ATP World Tour 500, zatímco body byly přiděleny podle rozpisu kategorie Masters 1000.\n\nNejvýše nasazeným hráčem ve dvouhře se stal první tenista světa, obhájce titulu a desetinásobný vítěz Rafael Nadal ze Španělska. Jako poslední přímý účastník do hlavní singlové soutěže nastoupil argentinský 61. hráč žebříčku Guido Pella. \n\nSedmdesátý šestý singlový titul z okruhu ATP Tour si odvezl 31letý Rafael Nadal, který vyhrál jako první tenista v otevřené éře stejný turnaj jedenáctkrát a navýšil rekordní počet antukových titulů na padesát čtyři. Rovněž se třicátou první trofejí ze série Masters osamostatnil na čele hodnocení této kategorie. Trofejí si zajistil setrvání na postu světové jedničky. Rekordní sto šestnáctý společný deblový titul na okruhu ATP Tour získal bratrský pár 39letých Američanů Boba a Mika Bryanových, kteří vyhráli Monte-Carlo Masters pošesté. Oba také navýšili 38.deblovým titulem rekord v sérii Masters.\n\nNásledující hráči obdrželi divokou kartu do hlavní soutěže:\n\nNásledující hráči se do hlavní soutěže probojovali z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil z pozice náhradníka:\n\n\n\n"}
{"id": "1376573", "url": "https://cs.wikipedia.org/wiki?curid=1376573", "title": "Lacrimosa", "text": "Lacrimosa\n\nLacrimosa znamená v latině „plačtivý“. Další významy:\n\n\n"}
{"id": "1376576", "url": "https://cs.wikipedia.org/wiki?curid=1376576", "title": "Mediální zkreslení", "text": "Mediální zkreslení\n\nMediální zkreslení je zkreslení nebo vnímané zkreslení hromadných sdělovacích prostředků ohledně výběru, pokrytí a způsobu prezentace zpráv a informací, které vzniká následkem nedodržování standardů žurnalistiky. Mediálním zkreslením se rozumí zkreslení celého informačního obsahu média, nikoli perspektiva jednotlivého žurnalisty nebo zprávy. Pokud je mediální zkreslení záměrně vytvářeno s cílem ovlivnit posluchače, hovoří se o mediální manipulaci.\n\nMediální zkreslení nelze nikdy úplně potlačit už proto, že novináři dokáží zjistit a konzumentům médií sdělit jen malou část toho, co se odehrává, a navíc své poznatky musejí zpracovat na základě svého subjektivního pochopení a propojit do uceleného narativu. Vedle toho může být mediální zkreslení způsobeno dalšími příčinami:\n\nK typickým mediálním zkreslením patří:\n\n"}
{"id": "1376589", "url": "https://cs.wikipedia.org/wiki?curid=1376589", "title": "Buď v klidu", "text": "Buď v klidu\n\nBuď v klidu (anglicky \"Be Cool\") je americká komedie z roku 2005 natočená podle stejnojmenného románu Elmora Leonarda, pokračování románu \"Chyťte ho!\" (1990), který byl zfilmován v roce 1995. Pojednává o členovi gangu Chillim Palmerovi a jeho vstupu do hudebního průmyslu.\n\nPřípravy filmu \"Buď v klidu\" započaly v roce 2003. Režisérem filmu je Felix Gary Gray, producentem Danny DeVito, v hlavní roli účinkoval John Travolta. Film byl vydán v roce 2005. \"Buď v klidu\" je poslední film, ve kterém učinkoval Robert Pastorelliev před svou smrtí.\nPoté, co ruská mafie popravila jeho přítele Tommyho Athense, majitele nahrávací společnosti, vstoupil Chili Palmer po letech filmování do hudebního průmyslu. Nabídnul pomoc v neúspěšném podnikání Edie Athens, vdově po zavražděném příteli, která dluží 300 000 dolarů hip-hopovému producentovi Sinu LaSallemu.\n\nChili je ohromen zpěvačkou Lindou Moonovou a pomáhá jí se zbavit finančních závazků od Nicka Carra a Rajiho, který má za bodyguarda samojského homosexuála Elliotta, aspirujícího herce a oběť homofobních vtipů Carra a Rajiho. Carr a Raji si najmou zabijáka jménem Joe Lupino, aby zabil Chiliho před tím, než se mu podaří zachránit Ediinu společnost tím, že uspořádá živé představení pro Lindu společně se Stevenem Tylerem a Aerosmith.\n\nLaSalle požaduje zaplacení dluhu, ale souhlasí s tím, že Chilimu poskytne několik dní navíc, aby situaci vyřešil. Když se Rusové pokusí zabít Chiliho, Joe Lupino omylem zavraždí Ivana Argianjjeva, zabijáka ruské mafie. Carr je rozzuřený. Raji zabije Lupina kovovou baseballovou pálkou, poté co je k němu neuctivý.\n\nCarr se pokusí Chiliho podvést tím, že mu předá záložní lístek, tvrdí, že Lindina smlouva se nachází v zastavárně vlastněné Rusy. Edie předá lístek policii, která Rusům zaplatí návštěvu. Raji a Elliott přesvědčí LaSalleho, že Carr podvedl Chiliho a dal mu 300 000 dolarů, aby získal Lindinu smlouvu. LaSalle a DubMD stanou tváří v tvář společně s Bulkinem a jeho muži. Urážený Bulkinovými rasistickými poznámkami umírá rukou LaSalleho.\n\nRaji posílá Elliotta, aby zabil Chiliho. Přitom mu přislíbí, že mu může pomáhat při budování herecké kariéry. Poté co se Elliott dozví, že mu Chili zajistil místo na konkurzu filmu s Nicole Kidmanovou, zradí Rajiho. Raji se octne v požáru způsobeného ohňostrojem, a v živém vysílání umírá. Carr je obviněn z vraždy a zatčen, poté co se Chili ujistí, že ho chytí s pálkou, kterou byl usmrcen Joe Lupino.\n\nChili se společně s Edie protlačí na taneční parket a oslavují, když Linda vystoupí společně s Aerosmith. LaSalle souhlasí s tím, že se stane novým producentem Lindy. Na MTV Video Music Awards získá Linda ocenění za nejlepšího nového umělce a video roku. Během její děkovné řeči, děkuje Edie, Sinu a Chilimu. A když Chili odjíždí, míjí v autě billboard, který odhaluje, že Elliott bude vystupovat v jedné z hlavních rolí ve filmu s Nicole Kidmanovou.\n\n"}
{"id": "1376591", "url": "https://cs.wikipedia.org/wiki?curid=1376591", "title": "Lake Placid Equestrian Stadium", "text": "Lake Placid Equestrian Stadium\n\nLake Placid Equestrian Stadium je stadion zejména pro jezdectví v Lake Placid. Pojme 30 000 diváků. Byl hlavním centrem dění při Zimních olympijských hrách v roce 1980, kde se konaly zahajovací a závěrečné ceremoniály.\n"}
{"id": "1376592", "url": "https://cs.wikipedia.org/wiki?curid=1376592", "title": "Matěj Belko", "text": "Matěj Belko\n\nMatěj Belko je český hudebník, především baskytarista, ale také kytarista a klávesista. Hraje v kapele Davida Kollera, Kláry Vytiskové, Oskara Petra, Radical Miracle, v Hudbě Praha Michala Ambrože a v projektu Blue Shadows Petra Ostrouchova. V minulosti hrál s například v Baromantice Lenky Dusilové, s Adamem Mišíkem, Terezou Černochovou, Petrem Kolářem, a zaskakoval ve velkém množství různých kapel a projektů. Pro \"Muzikus\" píše recenze hudebních nástrojů. S kolegou Petrem Šťastným natáčí satirický hudební pořad \"Kumšt\".\n\nSe skupinou Blue Shadows hraje na baskytaru na albu Vladimíra Mišíka Jednou tě potkám i na koncertech doprovázejících album.\n\nJe synem Tomáše Belka, dřívějšího saxofonisty a autora většiny textů skupiny Sto zvířat.\n"}
{"id": "1376594", "url": "https://cs.wikipedia.org/wiki?curid=1376594", "title": "Peter Jupke", "text": "Peter Jupke\n\nPeter Jupke (* 3. června 1957 Ingolstadt) je bývalý německý zápasník–judista.\n\nS judem začínal v 11 letech v rodném Ingolstadtu. Připravoval se v Mnichově v klubu TSV Großhadern. V západoněmecké reprezentaci se prosazoval od roku 1979 v superlehké váze do 60 kg. V roce 1980 přišel o možnost startovat na olympijských hrách v Moskvě kvůli bojkotu her zemí sympatizujících s politikou Spojených států. Své olympijské účasti se dočkal v roce 1984 v Los Angeles, ale nevyužil dobrého nalosování k zisku olympijské medaile. Vypadl ve čtvrtfinále s domácím Američanem Edem Liddiem. Od roku 1987 startoval v pololehké váze do 65 kg, ve které se však na své úspěchy ze superlehké váze nenavázal. Sportovní kariéru ukončil po nevydařené nominaci na olympijské hry v Soulu v roce 1988. Věnuje se trenérské práci doma v Bavorsku.\n\n\n"}
{"id": "1376597", "url": "https://cs.wikipedia.org/wiki?curid=1376597", "title": "Vojenská nemocnice Olomouc", "text": "Vojenská nemocnice Olomouc\n\nVojenská nemocnice Olomouc je zdravotnické zařízení v Olomouci, příspěvková organizace Ministerstva obrany. Sídlí v bývalém klášteře Hradisko a má odloučené pracoviště na Pasteurově ulici. Disponuje 265 lůžky, je výukovou nemocnicí Fakulty vojenského zdravotnictví Univerzity obrany, ale i přes svůj název léčí všechny pacienty. \n\nJde o nejstarší českou vojenskou nemocnici, v Olomouci byla jako polní vojenská nemocnice založena už roku 1748 v souvislosti s budováním olomoucké pevnosti. Původně sídlila v části městského špitálu sv. Ducha (dnes sloužící jako Muzeum umění), pak krátce v blízkém jezuitském konviktu a v roce 1802 se přesunula do budovy zrušeného kláštera Hradisko. Protože ten se ale nacházel už za opevněním města, byly v letech 1840–1846 navíc postaveny Špitálská (dnes Hanácká) kasárna a roku 1910 ještě Zeměbranecká nemocnice na Pasteurově ulici. Intenzivně byla využívána v období napoleonských válek a zejména za první světové války (zemřelí vojáci byli pohřbeni na černovírském vojenském hřbitově, pro jihoslovanské vojáky bylo později zřízeno mauzoleum v Bezručových sadech). Nazývala se původně Posádková nemocnice, v československé armádě byla vedena jako Divizní, resp. Sborová nemocnice 7 a od roku 1950 už jako Vojenská nemocnice Olomouc.\n"}
{"id": "1376601", "url": "https://cs.wikipedia.org/wiki?curid=1376601", "title": "Bělokamennaja (stanice Moskevského centrálního okruhu)", "text": "Bělokamennaja (stanice Moskevského centrálního okruhu)\n\nBělokamennaja () je stanice na Moskevském centrálním okruhu.\n\nStanice Bělokamennaja se nachází na hranici čtvrtí \"Bogorodskoje\" () \"Metrogorodok\" () mezi ulicemi \"Abramcevskaja proseka\" () a \"Jauzskaja alleja\" ().\n\nStanice disponuje jedním ostrovním nástupištěm. U jižní hrany nástupiště zastavují vlaky jedoucí ve směru hodinových ručiček, u severní hrany zastavují vlaky, které jedou opačným směrem. Východy z podzemního vestibulu vycházejí na povrch na obě dvě strany železnice na konec Jauzské aleje i směrem k Abramcevské prosece.\n\nJedná se o nejméně využívanou stanici na Moskevském centrálním okruhu – denně ji využívá cca 1 tisíc cestujících. Není zde možné přestoupit na metro ani příměstské vlaky. Je to také jediná stanice, která se nachází na území národního parku Losí ostrov.\n\n"}
{"id": "1376605", "url": "https://cs.wikipedia.org/wiki?curid=1376605", "title": "Marko Valev", "text": "Marko Valev\n\nMarko Dimitrov Valev (* 20. listopadu 1969 Pazardžik) je bývalý bulharský zápasník–judista.\n\nSvojí kariéru začínal v armádním sportovním centru CSKA v Sofii v období zlaté éry bulharské těžké atletiky. V reprezentaci se poprvé objevil v roce 1986 v polotěžké váze do 95 kg. V roce 1988 se kvalifikoval na olympijské hry v Soulu, ale nevyladil optimálně formu a vypadl v úvodním kole. Od roku 1991 se nevypořádal se změnami financování bulharského vrcholového sportu (pád Živkova režimu) a sportovní kariéry zanechal. Jeho vášní se staly zápasy bojových plenem psů.\n\n\n"}
{"id": "1376606", "url": "https://cs.wikipedia.org/wiki?curid=1376606", "title": "Kapnobátai", "text": "Kapnobátai\n\nKapnobátai („ti, kdo chodí v kouři“) byla podle Strabóna jedno z jmen thráckého kmene Mýsijců. Tito lidé měli být silně nábožensky založení a odmítali jíst maso a živili se tak medem, mlékem a sýrem. Mircea Eliade vykládá jejich pojmenování s intoxikací kouřem z konopí, která měla umožnit dosáhnout extáze a považuje jej za možný doklad existence šamanismu mezi Thráky, výraz \"kapnobátai\" vykládá jako označení pro tanečníky a čaroděje dosahující transu. Jiné zdroje považují za prostředek intoxikace kouř z lněného semínka. Užívání jistých semen mezi Thráky k dosažení stavu podobného opilosti je doloženo u Pomponia Mela, u Skytů – severních sousedů Thráků, je vdechování konopného kouře v lázni přímo zmiňováno Hérodotem.\n"}
{"id": "1376613", "url": "https://cs.wikipedia.org/wiki?curid=1376613", "title": "Nišitókjó", "text": "Nišitókjó\n\nNišitókjó ( – doslova \"západní Tokio\") je město v Japonsku. K roku 2017 mělo přes dvě stě tisíc obyvatel.\n\nNišitókjó leží v oblasti Kantó na jihovýchodě ostrova Honšú. Patří do prefektury Tokio a nachází se západně od centra Tokia. V rámci prefektury Tokio hraničí na východě s Nerimou, na jihovýchodě s Musašinem, na jihozápadě s Koganei, na západě s Kodairou a na severozápadě s Higašikurume. Na severu hraničí s Niziou v prefektuře Saitama.\n\nNišitókjó vzniklo v roce 2001 sloučením měst Hója a Tanaši.\n\n\nV letech 2003–2009 sídlil ve městě hokejový klub Seibu Prince Rabbits.\n"}
{"id": "1376619", "url": "https://cs.wikipedia.org/wiki?curid=1376619", "title": "Jevgenij Pečurov", "text": "Jevgenij Pečurov\n\nJevgenij Alexandrovič Pečurov (* 28. srpna 1966) je bývalý sovětský a ruský zápasník–judista a sambista.\n\nPřipravoval se v Kolomně nedaleko Moskvy pod vedením Borise Jegošina. V sovětské judistické reprezentaci se poprvé objevil v roce 1986 v polotěžké váze do 95 kg. V roce 1988 nahradil na pozici reprezentační jedničky zraněného Kobu Kurtanydzeho, ale na olympijské hry v Soulu ho jeho trenér Jegošin nedokázal prosadit do sovětské olympijské nominace. V dalších letech i přes vítězství na mezinárodních turnajích a několika titulů ruské mistra v polotěžké váze do 95 kg se jeho pozice v sovětské a později ruské reprezentaci nezlepšila. S reprezentací se rozloučil v roce 1996. Věnuje se trenérské práci.\n\n\n"}
{"id": "1376622", "url": "https://cs.wikipedia.org/wiki?curid=1376622", "title": "Sadská (Praha)", "text": "Sadská (Praha)\n\nSadská je ulice v Hloubětíně na Praze 14, která spojuje ulici Kbelskou a Nehvizdskou. Směrem od západu ji postupně protíná ulice V Novém Hloubětíně a V Humenci, následně do ní ústí ulice Pod Turnovskou tratí. Má přibližný západovýchodní průběh.\n\nNazvána je podle středočeské obce Sadská v okrese Nymburk, která byla ve středověku po více než dvě stě let sídlem kapituly. Ulice vznikla a byla pojmenována v roce 1925. V době nacistické okupace v letech 1940–1945 se německy nazývala \"Sadsker Straße\".\n\nZástavba má charakter rodinných domů se zahradami. Pouze jižní strana mezi ulicemi V Novém Hloubětíně a V Humenci má parkovou úpravu (bývalé náměstí V Novém Hloubětíně), od roku 2013 se tam nachází dětské hřiště a venkovní posilovna. Východní úsek tvoří domy z 60. let 20. století z období výstavby sídliště Hloubětín.\n\n\n"}
{"id": "1376623", "url": "https://cs.wikipedia.org/wiki?curid=1376623", "title": "Monte-Carlo Rolex Masters 2018 – mužská dvouhra", "text": "Monte-Carlo Rolex Masters 2018 – mužská dvouhra\n\nMužská dvouhra Monte-Carlo Rolex Masters 2018 probíhala ve druhé polovině dubna 2018. Do singlové soutěže monackého tenisového turnaje nastoupilo padesát šest hráčů, z nichž se deset probojovalo z kvalifikace. Dvojnásobným obhájcem titulu byl desetinásobný monacký šampion Rafael Nadal ze Španělska. \n\nZ hráčů první světové desítky vyjma Federera chyběli odpočívající šestý Argentinec Juan Martín del Potro, osmý Kevin Anderson a devátý na žebříčku John Isner, jenž triumfoval na předešlé akci série Miami Masters 2018. Monte-Carlo Masters nevyžadoval povinnou účast hráčů. \n\nVítězem se stal nejvýše nasazený 31letý Španěl Rafael Nadal, jenž ve finále zdolal japonského tenistu Keie Nišikoriho po dvousetovém průběhu 6–3 a 6–2. V probíhající sezóně si tak připsal premiérové turnajové vítězství, které představovalo sedmdesátý šestý singlový titul na okruhu ATP Tour. Nadal vyhrál jako první tenista v otevřené éře stejný turnaj jedenáctkrát, čímž posunul vlastní rekord a navýšil i rekordní počet antukových titulů na padesát čtyři. Rovněž se třicátou první trofejí ze série Masters osamostatnil na jejím čele. Šňůru neporazitelnosti na antuce navýšil na 36 setů. Nišikori se vracel na okruh po pětiměsíční přestávce zaviněné zraněním zápěstí a ani v Monte-Carlu svůj první titul ze série Masters nezískal. Titul Španělovi zajistil setrvání na čele světové klasifikace. V případě finálové porážky by jej na vrcholu vystřídal Roger Federer, který se rozhodl celou antukovou sezónu vynechat. \nOsm nejvýše nasazených hráčů obdrželo volný los do druhého kola.\n"}
{"id": "1376624", "url": "https://cs.wikipedia.org/wiki?curid=1376624", "title": "Jiří Tondl", "text": "Jiří Tondl\n\nJiří Tondl (* 19. ledna 1950, Zruč nad Sázavou) je český fotograf žijící v Praze. Od roku 1993 působí jako fotograf na volné noze. Převážnou část své tvorby zasvětil dokumentární fotografii, street photography a fotožurnalistice a po přechodu na digitální fotografii se začal věnovat i dalším druhům fotografie. V roce 1998 byl přijat do Asociace profesionálních fotografů České republiky, kde od roku 2017 působí v její dozorčí radě. Vystavoval na mnoha autorských i společných výstavách v České republice, v Evropě a v USA. Jeho práce jsou zastoupeny v řadě sbírek a publikovány v knihách v České republice i v zahraničí.\n\nJiří Tondl pochází ze středního Posázaví. Zde vznikaly v 60. letech 20. století jeho první fotografie. Na fotografii ho zajímal jak samotný tvůrčí proces výběrem záběru, tak i jeho komponování v obrazovém poli fotografického hledáčku a následné fotochemické zpracování od negativu až po výsledný pozitiv s možností tento proces různými způsoby ovlivňovat. K fotografické tvorbě přistoupil jako zanícený samouk, využívající ke svému sebevzdělávání tehdy sporadicky vydávanou odbornou literaturu a specializovaná periodika. K nim patřil měsíčník \"Československá fotografie\". Po prvním \"ochutnání\" tvůrčího úspěchu v 16 letech na výstavě fotografií v roce 1966 v Kutné Hoře byl vybídnut, aby se stal členem Svazu českých fotografů (SČF). Po příchodu do Brna, kde jako vyučený dřevomodelář začal studovat Střední průmyslovou školu slévárenskou, se seznámil se studenty oboru fotografie Střední uměleckoprůmyslové školy (Suřky). Na jejím foto oddělení vyučoval známý brněnský pedagog a fotograf Karel Otto Hrubý. Sblížil se zejména s Bohumilem Prokůpkem. V roce 1971 se Jiří Tondl zúčastnil soutěže SČF Juniorfoto Teplice, kde získal v kategorii do 26 let bronzovou jehlici. Své fotografie publikoval v brněnském i celostátním tisku. To rozhodlo o jeho dalším směrování k novinařině a fotožurnalistice. Před maturitou se mu náhodně dostala do rukou informace o možnosti studia v zahraničí. Při přijímacích zkouškách uspěl a získal stipendium ke studiu na fakultě žurnalistiky Leningradské státní univerzity. V rámci studia (1972–1977) se specializoval na fotografii a vytvořil obsáhlý archiv dokumentárních fotografií o životě města v 70. letech 20. století, který částečně využil i pro svou diplomovou práci. Ty nejcennější záběry však zůstaly z pochopitelných důvodů pouze v autorově archivu. Už při vysokoškolském studiu působil jako externí spolupracovník foto oddělení ČTK. Po návratu do Prahy se krátce věnoval agenturní novinařině a v roce 1979 absolvoval povinnou roční vojenskou službu. Pobyt v armádě využil k vytvoření poměrně unikátního souboru fotografií o „záklaďácích“ a armádním životě v období tzv. studené války. V dalších letech pokračoval v mapování navštívených míst jak doma, tak i v zahraničí formou „street photography“, ať už během své práce jako tlumočník v Libyi nebo při svém působení na velvyslanectví v Číně (1985–1990). Čínský soubor Mizející Peking je další autorovou rozsáhlou prací, v němž mají své místo mimo jiné i cenné fotografie z událostí na náměstí Tchien-an men v roce 1989. Po svém návratu do ČR obnovil své členství ve SČF a následně byl přijat do APF ČR. Založil agenturu Prague Photo Agency a věnoval se fotografickým zakázkám i volné tvorbě, ve které se zaměřil na mapování proměn Prahy, člověka a krajinu z rodného Posázaví. S příchodem digitální techniky začal rozšiřovat své portfolio o další fotografické žánry např. fine art photography, abstraktní digitálně manipulované fotografie, portréty a akty. I když prvoplánově neupřednostňuje obesílání výstav a soutěží, obdržel řadu ocenění doma i v zahraničí. Od roku 1990 své fotografie vystavuje samostatně i v rámci kolektivních výstav. Jeho fotografie jsou zastoupeny v prestižních souborech sběratelských tisků vydávaných Asociací profesionálních fotografů - s názvem Almanachy APF. Pravidelně věnuje fotografie do dárcovských aukcí Nadace Leontinka, která podporuje nevidomé děti.\n\n\n\n\n\n\n\n\n\n\n"}
{"id": "1376628", "url": "https://cs.wikipedia.org/wiki?curid=1376628", "title": "IPMI", "text": "IPMI\n\nIPMI (zkratka z anglického , doslova \"inteligentní rozhraní pro správu platformy\") je standardizované rozhraní v oblasti počítačů, zejména serverů, které umožňuje základní správu počítače nezávisle na aktuální přítomnnosti a funkčnosti operačního systému, standardního firmwaru (tj. BIOSu, UEFI, Open Firmware, ...) i hlavního procesoru. Závisí tedy jen na funkčnosti napájení a v případě vzdálené správy i na funkčnosti patřičného síťového propojení. Jeho základem bývá proto nezávislý jednoúčelový integrovaný obvod nazývaný BMC ( - \"kontrolér správy základní desky\"), který má propojení i na kontrolované moduly počítače i na konzoli vzdálené správy. Typické bývá napojení na teplotní senzory, status CPU, možnost vzdáleně počítač restartovat i možnost konfigurovat vzdáleně BIOS.\n\nS návrhem toho rozhraní přišla v roce 1998 společnost Intel a od počátku jej rovněž podporovaly i společnosti Hewlett-Packard, NEC a Dell. Později jej začala podporovat i řada dalších (mj. Cisco Systems, Super Micro Computer a Tyan) a k roku 2014 měl standard víc než 200 podporovatelů. Různé společnosti přitom vytváří své vlastní implementace standardu a mezi nejrozšířenější patří\n\nKromě toho existuje také projekt OpenBMC zaštiťovaný nadací Linux Foundation, který se snaží vytvořit nezávislý otevřený firmware na bázi Linuxu.\n\nV rámci čísel portů používá UDP port 623.\n\n"}
{"id": "1376636", "url": "https://cs.wikipedia.org/wiki?curid=1376636", "title": "Viktor Poddubnyj", "text": "Viktor Poddubnyj\n\nViktor Anatolijevič Poddubnyj (* 30. května 1965 Omsk) je bývalý sovětský a ruský zápasník–judista a sambista.\n\nPřipravoval se v Krasnojarsku pod vedením Vladimira Nazarova. V sovětské judistické reprezentaci se poprvé objevil v roce 1984 ve střední váze do 86 kg. V roce 1987 se prosadil na pozici reprezentační jedničky na úkor zraněného Vitalije Pesňaka. V olympijském roce 1988 šel kvůli Pesňakovi do vyšší polotěžké váhy do 95 kg a uspěl v sovětské olympijské nominaci. Na olympijské hry v Soulu si však formu nepřivezl a vypadl v úvodním kole s Belgičanem Robertem Van de Wallem. Po olympijských hrách vypadl z užšího výběru reprezentace.\n\nPo rozpadu Sovětského svazu v roce 1991 se prosadil v tvrdém světě podnikání v Rusku v devadesátých letech dvacátého století. Je majitelem několika restaurací, čerpacích stanic apod.. Jako štědrý sponzor krasnojarského úpolového (bojového) sportu si vysloužil čestné pozice ve vedeních sportovních klubů a svazů. V novinách je však jeho osoba spojována především s vyřizováním osobních účtů. V kruzích ve kterých se pohybuje má přezdívku Podduba.\n\n\n"}
{"id": "1376638", "url": "https://cs.wikipedia.org/wiki?curid=1376638", "title": "Kamil Mařík", "text": "Kamil Mařík\n\nKamil Mařík (* 2. června 1946, Nová Včelnice) je český básník, rozhlasový dramatik a překladatel (především z bulharštiny, ale i z dalších slovanských jazyků).\n\nV letech 1963-1967 vystudoval češtinu a tělesnou výchovu na Pedagogické fakultě v Českých Budějovicích, kde také roku 1983 získal titul doktora pedagogiky (PaedDr.) Při zaměstnání absolvoval v letech 1971–1973 postgraduální studium kulturní politiky na Vysoké škole politické ÚV KSČ v Praze.\n\nV letech 1968–1971 pracoval jako metodik v Jihočeském krajském kulturním středisku a pak do roku 1974 jako inspektor pro kulturu Jihočeského krajského národního výboru. Následně do roku 1983 vedl literární oddělení na ministerstvu kultury a pak do roku 1990 působil jako tajemník Sdružení českých překladatelů. V letech 1990–1991 učil na základní škole pro děti s vadami řeči, pak se stal šéfredaktorem nakladatelství Victoria Publishing (do roku 1994) a šéfredaktorem ekonomické redakce nakladatelství Grada Publishing (do roku 1997). V roce 1998 pracoval v tiskovém odboru firmy Chemapol Group, v letech 1999–2001 jako vedoucí redakce podniku SEVT. Od roku 2001 provozuje nakladatelství odborné literatury Professional Publishing, ve kterém vydal i své poslední básnické sbírky.\n\nJe autorem prorežimní politické lyriky někdy inklinující až k žánru agitační litanie, dále původních rozhlasových her a také překladů především z jihoslovanských jazyků, na kterých částečně spolupracoval se svou manželkou Marií Maříkovou (*1948).\n\n"}
{"id": "1376650", "url": "https://cs.wikipedia.org/wiki?curid=1376650", "title": "Alexandr Sivcev", "text": "Alexandr Sivcev\n\nAlexandr Anatolijevič Sivcev (* 21. října 1962) je bývalý sovětský a ruský zápasník–judista a sambista.\n\nPřipravoval se v Kursku pod vedením Michaila Skrypova. V širším výběru sovětské reprezentace se pohyboval od roku 1982 ve střední váze do 86 kg. Od roku 1985 se zkoušel prosadit v polotěžké váze do 95 kg, ale od roku 1987 startoval opět ve střední váze. V roce 1988 neuspěl v sovětské olympijské nominaci na olympijské hry v Soulu a vzápětí vypadl z užšího výběru sovětské reprezentace. Sportovní kariéru ukončil po roce 1990. Věnuje se trenérské práci.\n\n\n"}
{"id": "1376680", "url": "https://cs.wikipedia.org/wiki?curid=1376680", "title": "Chráněný trh práce", "text": "Chráněný trh práce\n\nTermín „chráněný trh práce“ se v českém právu oficiálně objevil s novelou zákona o zaměstnanosti (č. 435/2004 Sb.), která vešla v platnost 1. 1. 2018. Rozdělila trh práce na dva typy – chráněný a volný trh práce. Ve své podstatě je zdůrazněno, že osoby se zdravotním postižením (dále OZP) mohou být zaměstnány na volném i chráněném trhu práce, pro každý však platí trochu jiné podmínky.\n\nChráněným trhem práce jsou vymezeny dva typy aktérů:\n\n\nVýraznou podporou OZP jsou příspěvky, které Úřad práce nabízí v rámci aktivní politiky zaměstnanosti, byť mají nenárokový charakter. \n\nTato tabulka přibližuje rozdíl mezi nárokem na jednotlivé příspěvky vzhledem k postavení na trhu práce.\nOznačovat se však za osobu na chráněném trhu práce mohou pouze aktéři, kteří podepsali s Úřadem práce dohodu o uznání zaměstnavatele za zaměstnavatele na chráněném trhu práce a to dle § 78 zákona o zaměstnanosti, ve znění pozdějších předpisů. O toto uznání však lze požádat až po roce fungování daného pracoviště bez podpory spádového Úřadu práce ČR.\n\nVelkou výhodou toho, být uznán jako zaměstnavatel na chráněném trhu práce, je možnost stát se dodavatelem náhradní plnění. Náhradní plnění znamená, že firma splní svoji zákonnou povinnost zaměstnávat na 25 zaměstnanců alespoň jednu OZP (tzn. povinný podíl jsou 4 %):\n\n"}
{"id": "1376692", "url": "https://cs.wikipedia.org/wiki?curid=1376692", "title": "Heidelberský institut pro mezinárodní výzkum konfliktů", "text": "Heidelberský institut pro mezinárodní výzkum konfliktů\n\nHeidelberský institut pro mezinárodní výzkum konfliktů (HIIK) je nezávislá, nezisková a interdisciplinární organizace. Vznikla roku 1991 a věnuje se výzkumu vývoje, dynamiky a řešení politických konfliktů na celém světě. Díky silnému nárůstu z posledních let pracuje pro organizaci přes 200 dobrovolníků, včetně studentů a absolventů.\n\nFinancování je založeno výlučně na členských příspěvcích, darech a licenčních poplatcích za publikaci.\n\nKonfliktní výzkum v Heidelbergu zahrnuje práci dvou organizací umístěných v Institutu pro politické vědy Univerzity v Heidelbergu: Heidelberský institut pro mezinárodní konfliktní výzkum (HIIK) založený v roce 1991 a výzkumná skupina Conflict Information System (skupina CONIS) založená v roce 2005.\n\nHlavním cílem dokumentování konfliktních událostí je poskytnout kvalitní datové soubory pro další výzkum příčin konfliktů. Problémem zůstávají zjištěné nesrovnalosti mezi různými databázemi, které vznikají hlavně kvůli použití rozdílných metod k získávání a vyhodnocování údajů.\n\nKonflikty jsou rozděleny do regionálních skupin, ve kterých pracují výzkumní pracovníci konfliktů. Mezi tyto regionální oblasti patří: Asie, Blízký východ, Maghreb, Amerika, Subsaharská Afrika a Evropa. Regionální představitelé poté podporují členy týmu při výzkumu a tvorbě textů.\n\nV oblasti výzkumu lze najít 3 různé přístupy k vymezení konfliktu.\n\n1. Úřední vyhlášení války\n\nTento přístup byl využíván především v raných stádiích pokusů o dokumentaci. Způsob je zastaralý, protože současné války nejsou obvykle oficiálně vyhlášeny, a to zejména kvůli normám mezinárodního práva.\n\n2. Počet nehod\n\nTato metoda je využívána dvěma nejvýznamnějšími konfliktními databázemi jako je COW (The Correlas of War Project) či UCDP (The Uppsala Conflict Data Programme). Oba programy mají nastavené kritérium pro existenci konfliktu na 1000 úmrtí. UCDP dokumentuje také menší násilné konflikty, jejichž práh je 25 úmrtní za rok a vytvořila pro ně kategorii Minor Armed Conflicts.\n\n3. Charakter konfliktu\n\nTento přístup byl přijat dvěma německými projekty konfliktních databází, a to AKUF (\"Arbeitsgemeinschaft Kriegsursachenforschung\") a KOSIMO (\"Conflict Simulation Model\"). Heidelberský institut vychází z databáze KOSIMO, která je předchůdcem CONIS, a udržuje databázi CONTRA.\n\nKoncept politického konfliktu se dle heidelberské metodiky skládá z aktérů konfliktu, předmětu sporu a z kroků, které byly v rámci vývoje konfliktu podniknuty.\n\nAktéry konfliktu mohou být jednotlivci či kolektivy, které charakterizuje společná struktura preferencí. Mohou to být státy, mezinárodní organizace a ale i nestátní subjekty.\n\nMezi opatření nebo také kroky patří akce a komunikace, které stojí mimo stanovené postupy a ohrožují mezinárodní řád nebo základní funkci státu. Zavedené regulační postupy jsou definovány jako mechanismy řízení konfliktů, které jsou akceptovány účastníky konfliktu. Zařazují se mezi ně např. volby nebo soudní řízení. Stanoveným postupem nesmí být použití nebo hrozba fyzického násilí.\n\nPodle charakteru konfliktního opatření má konflikt na společnost různý dopad. Konflikty jsou klasifikovány na základě cílů účastníků konfliktu. Mezi příčiny vzniku konfliktů lze zařadit „systém“ – ideologické, náboženské, socioekonomické nebo politické spory, „zdroje“ – vlastnictví přírodních zdrojů a surovin nebo zisky z nich získané, „území“ – změny mezinárodních hranic, „mezinárodní moc“ – změny vojenských schopností či politického a ekonomického vlivu státu.\n\nKoncept politického konfliktu lze rozřadit do pěti kategorií podle intenzity konfliktu. Mezi nenásilné konflikty se řadí první dvě úrovně konfliktu (spor a nenásilná krize), mezi násilné konflikty patří násilná krize, omezená válka a konečně pátý, nejvyšší stupeň konfliktu, se nazývá válka.  \n\nCharakter konfliktu dále určuje míra zapojení zbraní, počty zapojených účastníků, počet obětí a uprchlíků. Hranicemi mezi třemi stádii v počtu aktérů je 50 a 400 aktérů, v případě obětí jsou hranice nastaveny na počty pod 20, počet mezi a nad 60, v počtu uprchlíků pak pod 1000, počet mezi a nad 20 000.\n\nConflict Barometer je dokument, který vydává každoročně Heidelberský institut pro mezinárodní výzkum konfliktů. V tomto dokumentu se HIIK zabývá dynamikou řešení konfliktů na celém světě. V roce 2017 byl zaznamenán zvýšený počet válek v Africe. Nové války se vyvinuly v Demokratické republice Kongo, Středoafrické republice a v Etiopii. Další nové války byly zaznamenány na Filipínách a v Myanmaru. Barometr konfliktů obsahuje také rozsáhlé zprávy o řešení konfliktů a časové řady sítových grafů, které vizualizují mezistátní konfliktní konstelace. Ke stažení zde: Anglická verze\n"}
{"id": "1376696", "url": "https://cs.wikipedia.org/wiki?curid=1376696", "title": "Akaki Kibordzalidze", "text": "Akaki Kibordzalidze\n\nAkaki Kibordzalidze (* 17. srpna 1963 — 10. července 2001 Moskva) byl sovětský zápasník–judista a sambista gruzínské národnosti.\n\nPřipravoval se v Kutaisi pod vedením Omara Merabišviliho. V širším výběru sovětské reprezentace se pohyboval od počátku osmdesátých let dvacátého století v těžké váze nad 95 kg. Na úkor Grigorije Veričeva se však na post reprezentační jedničky neprosadil. V Kutaisi po jeho boku vyrostl budoucí olympijský vítěz Davit Chachaleišvili, kterému od roku 1990 přepustil pozice gruzinské jedničky v těžké váze.\n\nZemřel předčasně po srdeční příhodě v roce 2001. Nepomohla mu ani nejlepší dostupná lékařská péče na klinice v Moskvě. Je pochován v Kutaisi.\n\n\n"}
{"id": "1376702", "url": "https://cs.wikipedia.org/wiki?curid=1376702", "title": "Frédéric Noirhomme", "text": "Frédéric Noirhomme\n\nFrédéric Noirhomme (* 5. září 1981 Namur) je belgický kameraman, režisér a scenárista. Svou kariéru zahájil natáčením krátkometrážních snímků různých režisérů, včetně Laurence Bibota. Po několika letech se začal prosazovat také na poli celovečerních filmů, jedním z prvních byl \"Zabijte mě, prosím\" (2010) režiséra Oliase Barca. Později pracoval například na filmech \"Jsem fanda Standardu\" (2013), \"Préjudice\" (2015) a \"Paul Sanchez est revenu!\" (2018). Za film \"Préjudice\" byl nominován na cenu Magritte du cinéma. V roce 2010 natočil ve spolupráci s Olivierem Burletem krátký film \"Eisbär\" – vedle kamery byl rovněž jeho spolurežisérem a spoluscenáristou. V roce 2012 byl členem poroty na festivalu dokumentárních filmů v Bruselu a téhož roku vystavoval své fotografie v organizaci CIVA.\n\n"}
{"id": "1376737", "url": "https://cs.wikipedia.org/wiki?curid=1376737", "title": "Timo Aaltonen", "text": "Timo Aaltonen\n\nTimo Aaltonen (* 11. dubna 1969, Vehmaa) je bývalý finský atlet, halový mistr Evropy ve vrhu koulí.\n\nSvých největších úspěchů dosáhl na přelomu 20. a 21. století. V roce 2000 se stal halovým mistrem Evropy výkonem 20,62 m (jeho osobní rekord 20,70 m pochází také z této sezóny), na olympiádě obsadil dvanácté místo. Na mistrovství světa o rok později skončil v soutěži koulařů čtvrtý.\n"}
{"id": "1376753", "url": "https://cs.wikipedia.org/wiki?curid=1376753", "title": "Vysoká vojenská škola pozemního vojska ve Vyškově", "text": "Vysoká vojenská škola pozemního vojska ve Vyškově\n\nVysoká vojenská škola pozemního vojska ve Vyškově (VVŠ PV) byla vojenská vysoká škola ve Vyškově, v místní části Dědice, existující mezi lety 1972–2004. Poskytovala vojenskoodborné vzdělání a vysokoškolské inženýrské nebo inženýrsko-ekonomické vzdělání pro výkon základních a středních důstojnických funkcí. Zanikla s ostatními českými vojenskými vysokými školami sloučením do Univerzity obrany.\n\nVyškovská vojenská vysoká škola navázala na tradici vojenského školství v tomto městě. V roce 1937 zde vzniklo Učiliště útočné vozby, po druhé světové válce pak Tankové učiliště, které bylo v roce 1958 změněno na obecné Vojenské učiliště. Roku 1967 bylo učiliště zahrnuto do Velitelsko-organizátorské fakulty Vojenské akademie Antonína Zápotockého v Brně, která byla přesunuta právě do Vyškova. Tato fakulta byla roku 1972 přetransformována do Vysoké vojenské školy pozemního vojska kapitána Otakara Jaroše. O tři roky později byl název změněn na Vysokou vojenskou školu pozemního vojska trojnásobného Hrdiny ČSSR a Hrdiny SSSR armádního generála Ludvíka Svobody, který vydržel až do roku 1990.\n\nŠkola zanikla v roce 2004 sloučením s Vojenskou akademií v Brně a Vojenskou lékařskou akademií Jana Evangelisty Purkyně v Hradci Králové do nově vzniklé Univerzity obrany, sídlící v brněnském areálu bývalé Vojenské akademie. Vysoká vojenská škola pozemního vojska se stala základem Fakulty vojenského leadershipu.\n\n"}
{"id": "1376763", "url": "https://cs.wikipedia.org/wiki?curid=1376763", "title": "Univerzální platforma Windows", "text": "Univerzální platforma Windows\n\nUniverzální platforma Windows (zkratka UWP) je v informatice na softwarové platformě nezávislé prostředí firmy Microsoft určené pro vývoj univerzálních aplikací (též nazývány jako \"moderní aplikace\", \"Metro aplikace\" atp.), které bez přepisování zdrojového kódu běží na platformách Windows 10, Windows 10 Mobile, Xbox One a Hololens. Podporuje vývoj aplikací v programovacích jazycích C++, C#, VB.NET a XAML. Jeho API je napsáno v C++ a dále podporuje i jazyky F#\na JavaScript. UWP bylo uvedeno ve Windows 10, ale jako rozšíření Windows Runtime (WinRT) bylo k dispozici už ve Windows 8 a Windows Server 2012. UWP je částečným nástupcem WPF (viz dále). V roce 2019 je UWP po ukončení Windows Phone a po vstupu Win32 aplikaci do Microsoft Store (oznámeno 30. května 2019) zřetelně odstaveno Microsoftem na vedlejší kolej.\n\nUWP (\"Univerzální platforma Windows\") umožňuje vytvářet Aplikace Windows, které sice mohou běžet na mnoha platformách (mobilní zařízení, Xbox One, ...), ale jsou omezeny na nejnovější systémy Windows 8 a Windows 10. Pomocí UWP tedy nelze vytvořit aplikace pro starší, již nepodporované systémy Windows 7, Windows Vista, Windows XP. UWP poskytuje programátorovi vůči WPF zjednodušené prostředí a možnosti. Navíc UWP aplikace běží v chráněném prostředí (sandbox), kde jsou oddělené od zbytku systému (což však uživateli poskytuje vyšší bezpečnost).\n\nWPF (\"Windows Presentation Foundation\") je vhodné prostředí pro vývoj složitějších aplikací, které jsou však vázány pouze na desktopové verze Windows (například Windows 10, Windows XP). Proto WPF zůstává doporučovaným nástrojem pro tvorbu aplikací jak pro Windows 10, tak pro starší systémy Windows 7 a podobně.\n"}
{"id": "1376767", "url": "https://cs.wikipedia.org/wiki?curid=1376767", "title": "Seznam rektorů Vysoké vojenské školy pozemního vojska ve Vyškově", "text": "Seznam rektorů Vysoké vojenské školy pozemního vojska ve Vyškově\n\nToto je chronologický seznam rektorů Vysoké vojenské školy pozemního vojska ve Vyškově, která existovala v letech 1972 až 2004, kdy byla sloučena do nově vzniklé Univerzity obrany. Do roku 1991 velel škole jmenovaný náčelník, od roku 1991 byl rektor volen akademickým senátem.\n\n\n"}
{"id": "1376772", "url": "https://cs.wikipedia.org/wiki?curid=1376772", "title": "Windows 10 Mobile", "text": "Windows 10 Mobile\n\nWindows 10 Mobile je v informatice název mobilního operačního systému vyvinutého firmou Microsoft a uvedeného v roce 2015. Přestože jde o následovníka Windows Phone 8.1,\njde o jednu z 12 edicí Windows 10 jako důsledek snahy firmy Microsoft o unifikaci prostředí Windows napříč různými zařízeními.\n\nPřes původní proklamace dne 8. října 2017 Joe Belfiore oznámil, že firma Microsoft nebude nadále aktivně vyvíjet nové vlastnosti nebo hardware pro Windows telefony s odkazem na malý podíl na trhu a tím i následný nedostatek software třetích stran pro tuto platformu. Microsoft v roce 2016 z velké části opustil mobilní podnikání a propustil většinu mobilních vývojářů,\naby mohl zaměřit své úsilí na poskytování aplikací a služeb kompatibilních se systémem Android a iOS. Další vývoj Windows 10 Mobile bude omezen na údržbu a (bezpečnostní) opravy.\n"}
{"id": "1376780", "url": "https://cs.wikipedia.org/wiki?curid=1376780", "title": "Mezinárodní batalion svobody", "text": "Mezinárodní batalion svobody\n\nMezinárodní batalion svobody (turecky \"Enternasyonalist Özgürlük Taburu\", kurdsky \"Tabûra Azadî ya Înternasyonal\", arabsky \"تابور الحرية العالمي\", zkráceně IFB nebo EÖT) je ozbrojená skupina složená ze zahraničních bojovníků bojujících společně s Lidovými obrannými jednotkami (YPG) a Ženskými obrannými jednotkami (YPJ) v syrské občanské válce proti Islámskému státu. Vznik organizace byl inspirován Interbrigádami ve španělské občanské válce.\n\nMezinárodní batalion svobody v sobě spojuje několik různých skupin.\n\nThe Queer Insurrection and Liberation Army (TQILA) je queer-anarchistická vojenská jednotka zformovaná 24. července 2017 za účelem boje proti Islámskému státu.\n"}
{"id": "1376781", "url": "https://cs.wikipedia.org/wiki?curid=1376781", "title": "Vojenská lékařská akademie Jana Evangelisty Purkyně v Hradci Králové", "text": "Vojenská lékařská akademie Jana Evangelisty Purkyně v Hradci Králové\n\nVojenská lékařská akademie Jana Evangelisty Purkyně v Hradci Králové (VLA JEP) byla vojenská lékařská vysoká škola v Hradci Králové, v místní části Nový Hradec Králové, existující mezi lety 1951–1958 a 1988–2004. Zanikla začátkem 21. století s ostatními českými vojenskými vysokými školami sloučením do Univerzity obrany.\n\nVojenská lékařská akademie v Hradci Králové vznikla transformací královéhradecké pobočky Lékařské fakulty Univerzity Karlovy v roce 1951. Zřízena byla na základě rozkazu prezidenta Klementa Gottwalda o organizaci vojenských škol ze dne 15. srpna 1951. Roku 1955 byla VLA přejmenována na Vojenskou lékařskou akademii Jana Evangelisty Purkyně. V roce 1958 byla rozkazem prezidenta Antonína Novotného akademie zrušena. V civilní oblasti ji nahradila nově zřízená Lékařská fakulta UK, zatímco nástupnickým vojenským útvarem se stal Vojenský lékařský výzkumný a doškolovací ústav Jana Evangelisty Purkyně, který s fakultou úzce spolupracoval a v postgraduálním studiu dále vzdělával vojenské lékaře, kteří na fakultě vystudovali. Tento systém fungoval 30 let. Rozkazem prezidenta Gustáva Husáka byl v roce 1988 ústav transformován do obnovené Vojenské lékařské akademie Jana Evangelisty Purkyně.\n\nŠkola zanikla v roce 2004 sloučením s Vojenskou akademií v Brně a Vysokou vojenskou školou pozemního vojska ve Vyškově do nově vzniklé Univerzity obrany, sídlící v brněnském areálu bývalé Vojenské akademie. Bývalá VLA JEP se stala základem Fakulty vojenského zdravotnictví, která zůstala v Hradci Králové.\n\n"}
{"id": "1376783", "url": "https://cs.wikipedia.org/wiki?curid=1376783", "title": "Separatismus na Srí Lance", "text": "Separatismus na Srí Lance\n\nSeparatismus na Srí Lance vznikl v důsledku britského kolonialismu v 19. a první polovině 20. století. Separatistické tendence se začaly poprvé objevovat mezi tamilským obyvatelstvem v 70. letech a v roce 1983 přerostly v občanskou válku, která trvala 26 let.Celková populace Srí Lanky čítající cca 22 milionů lidí sestává ze dvou dominantních etnik. Tím prvním jsou Sinhálci, kteří tvoří zhruba 75 % populace ostrova. Druhé dominantní etnikum, srílanští Tamilové, tvoří pouhých 12 % populace. Zbylých 13 % je tvořeno indickými Tamily, muslimy a Burghery. \n\nKolonialismus je jednou z hlavních příčin vzniku etnického konfliktu mezi Sinhálci a Tamily. \n\nOstrov byl kolonizován již od 16 století. Jako první dobyli jižní část ostrova Portugalci. Ti se potom na ostrově snažili šířit křesťanství, mnohdy i násilným způsobem. Portugalci byli v 17. století vyhnáni Holanďany, kteří byli v 19. století nahrazeni Brity. Britové se v Napoleonských válkách obávali, že bych Srí Lanka mohla připadnout Francii, rozhodli se proto na ostrov vydat a podmanit si ho dříve, než Francie. V roce 1815 se Britům podařilo dobýt poslední odolávající království v Kandy a tím i celý ostrov. \n\nBritové zaváděli velké množství moderních opatření, budovali infrastrukturu a vzdělávací systém. Později v 19. Století začali s pěstováním kávy na plantážích, která musela být kvůli napadení plísní nahrazena čajem. Pěstování čaje se ukázalo jako velmi úspěšné a z čaje se tak stala jedna z nejvýznamnějších vývozních komodit.\n\nS rozmachem pěstování čaje a rozšiřování čajovníkových plantáží začala na ostrově docházet pracovní síla, která by se o tyto plantáže starala. Proto kolonizátoři přikročili k dovozu této pracovní síly ze zahraničí, konkrétně z Indie. Tito takzvaní plantážní Tamilové byly ve 20. století jednou z mnoha příčin rozporu mezi Sinhálci a Tamily. \n\nV průběhu britského kolonialismu se srílanské obyvatelstvo mělo příležitost vzdělávat v anglických školách. Toho využívali především Tamilové, kteří díky tomu získávali zaměstnání na úřednických postech. To vedlo později k nevoli ze strany Sinhálců a z anglického vzdělání se tak stal jeden z hlavních důvodů občanské války. \nV roce 1948 získala Srí Lanka (tehdy stále nazývaná Cejlon) nezávislost a naplno se začaly projevovat rozepře mezi Tamily a Sinhálci. V průběhu kolonizace Velkou Británií bylo především Tamilům umožněno získat kvalitní anglické vzdělání a následně mohli být zaměstnáváni ve veřejném sektoru na úřednických postech. Tento fakt se setkal s nevolí sinhálské většiny, která větší vzdělanost a pracovní příležitosti pro Tamily vnímala jako neoprávněná privilegia, která Sinhálci neměli. \n\nPo získání nezávislosti začala většinová silnhálská vláda prosazovat politiky, ze kterých benefitovala především sinhálská populace. V roce 1949 byl například prosazen zákon omezující práva plantážních Tamilů, ze kterých tak de facto bylo učiněno etnikum bez domova, identity a volebního práva.\nOd 50. Let 20. Století se potom začaly silněji projevovat nacionalistické tendence mezi sinhálskou populací. V roce 1956 premiér Bandaranaike prohlásil sinhálštinu za jediný oficiální jazyk na Srí Lance. To vedlo k tomu, že velká část Tamilů, do té doby zaměstnaná ve státním sektoru, přišla o práci jednoduše proto, že neuměla sinhálsky. Tento krok byl vnímán jako další pokus vlády o utlačování tamislké menšiny. \n\nV 70. letech potom diskriminace Tamilů ze strany sinhálské vlády pokračovala reformami školství, kdy pro Tamily bylo podstatně náročnější dostat se na univerzitu. V 70. Letech byl navíc za státní náboženství prohlášen Buddhismus. Buddhismus je náboženstvím většinového sinhálského etnika, zatímco Tamilové jsou převážně hinduisté. To bylo proto důvodem další vlny nevolí ze strany Tamilů a 70. Letech se poprvé objevilo volání po samostatném tamilském státu. V důsledku toho se zformovala separatistická skupina Tamilských tygrů (LTTE), jejímž cílem bylo založení samostatného tamilského státu na severu země neboli Tamilského Ílamu. \nObčanská válka na Srí Lance začala oficiálně roku 1983, kdy Tamilští tygři zavraždili 13 vojáků srílanské armády. Odpovědí na tyto vraždy byly masakry Tamilů ze strany Sinhálců. Více než 300 000 Tamilů opustilo zemi a tím se rozšířila tamilská diaspora po celém světě. Tamilové žijící v zahraničí se potom významně podíleli na financování aktivit LTTE. Činy Tamilských tygrů se vyznačovaly vysokou mírou násilnosti a brutality. Na denním pořádku byly vraždy, vydírání a zastrašování. Organizace také jako první na světě začala využívat sebevražedných bombových útoků. \n\nV roce 1987 se do konfliktu zapojila Indie, když na Srí Lanku vyslala vojáky, kteří sice měli původně pomoci ukončit probíhající konflikt, nakonec se však přidali na stranu Tamilských tygrů. O tři roky později proto muselo být toto vojsko staženo. \n\nV devadesátých letech začala síla LTTE narůstat. Poté, co v roce 1991 zavraždili indického premiéra Gándhího a o dva roky později srílanského prezidenta, se organizaci podařilo vytvořit de facto samostatný stát na severu země. Na konci 90. Let se boje zintenzivňovaly a srílanské armádě se podařilo dobýt jednu z bašt LTTE – město Jaffna na severu země. Kvůli využití modernějších technologií a velice brutálního násilí byla organizace prohlášena za teroristickou, což později znesnadnilo její financování ze zahraničí. \n\nV novém tisíciletí se v konfliktu začaly angažovat i další země, zejména Norsko. To se v roce 2002 pokusilo zprostředkovat uzavření úmluvy o klidu zbraní, avšak vyjednávání byla přerušena vlnou tsunami v roce 2004. V roce 2005 byl pak zvolen za prezidenta Mahinda Rajapaksa, který neměl zájem na pokračování mírových vyjednávání. Naopak upřednostňoval rychlé a násilné řešení celé situace. Rajapaksa se nebál poskytnou armádě jakékoliv prostředky, které by pomohly porazit Tamilské tygry. V důsledku toho se pak srílanská armáda chovala téměř stejně násilně, jako LTTE. V posledních letech války se podařilo armádě zatlačovat separatisty stále více na sever. Při svém postupu využívala například i bombardování civilistů, za což byla velmi kritizována a odsuzována v zahraničí. \n\nPo dalším vyostření bojů v roce 2009, při kterých zemřelo více než 10 000 lidí, uznali Tamilští tygři 17. května porážku.\nV konfliktu, který trval 26 let, zemřelo více než 100 000 lidí. Mimo to se konflikt podepsal na snížené ekonomické výkonnosti země, odlivu vzdělaných lidí do zahraničí a rozdělení společnosti. \n\nV průběhu konfliktu ze země uprchlo až 300 000 Tamilů, kteří se usadili v zahraničí, především pak v indickém státě Tamil Nadu. Tito uprchlíci se potom významně podíleli na financování činnosti Tamilských tygrů a na šíření dezinformačních kampaní. \n\nBezprostředně po skončení konfliktu byly zahájeny programy navracení bývalých přívrženců LTTE zpět do společnosti. Více než 11 000 lidí prošlo procesem resocializace ve specializovaných centrech, kde byli školeni vojenským personálem. Resocializační programy byly velmi úspěšné, protože žádný z těch, kteří byli úspěšně zařazeni zpět do společnosti, se nevrátil zpět k násilnostem. \n\nDále byla zahájena obnova ekonomiky. Ta zahrnovala rekonstrukci a budování infrastruktury a příliv zahraničních investic. Proces obnovy ekonomiky byl úspěšný, pozitivně se projevily především investice z Číny. Čína se ve velké míře podílí na financování budování infrastruktury. Významným čínským projektem je například přístav Hambantota na jihu země, který je součástí iniciativy Nová hedvábná stezka (OBOR). Došlo také k výraznému nárůstu turistického ruchu. V roce 2009 bylo zaznamnenáno 445 000 příjezdů turistů, v roce 2010 už to bylo 654 000 a v roce 2016 více než 2 miliony. \n\nAčkoliv byli Tamilští tygři poraženi již v roce 2009, stále přetrvává mnoho stoupenců, kteří si přejí vytvoření Tamilského Ílamu. Tito přívrženci jsou především ze skupiny Tamilů, která v průběhu občanské války odešla do zahraničí. V současnosti se snaží podporovat zbytky teroristické organizace finančními příspěvky a šířením dezinformačních kampaní.\n\nKromě LTTE se začaly na Srí Lance projevovat i islámské radikální skupiny, například skupina Towheed Jamath nebo Al Kaida. Tyto islámské skupiny vzbuzují znepokojení srílanské vlády, protože je prkázáno, že některé z nich jsou napojeny na členy bývalých Tamilských tygrů. \n\nV roce 2015 byl prezident Rajapaksa nahrazen Maithripalem Sirisenou. Ten po svém zvolení slíbil, že ukončí éru despotismu, autoritářství a korupce, což se mu do jisté míry podařilo splnit. Ovšem jiné, o poznání ambicióznější plány, se mu však plnit nedaří. I přes to však zůstává mezi srílanským obyvatelstvem velice populární. \n\nV roce 2017 byla přislíbena ústavní reforma, která by měla zavést federativní uspořádání státu. Srí Lanka by tak byla rozdělena na devět samostatných regionů, přičemž každý by měl vlastní práva a samosprávu. Federativní rozdělení by tak bylo de facto vyslyšením přání tamilských separatistů požadujících vznik samostatného státu. \n"}
{"id": "1376784", "url": "https://cs.wikipedia.org/wiki?curid=1376784", "title": "Aplikace pro univerzální platformu Windows", "text": "Aplikace pro univerzální platformu Windows\n\nAplikace pro univerzální platformu Windows (UWP aplikace, Windows aplikace, ,\npůvodně \"Windows Store apps\" a \"Metro-style apps\")\njsou v informatice aplikace, které mohou být použity na všech kompatibilních Microsoft Windows zařízeních (Windows 8, Windows 10, Xbox One, HoloLens a Windows IoT). \"UWP aplikace\" používají návrhový jazyk Microsoft design language (MDL) a Univerzální platformu Windows (UWP). Uživatelé mohou UWP aplikace primárně získat a nakupovat z Microsoft Store,\nkde jsou distribuovány ve formátu balíčku APPX (nahradil formát XAP). \n\nOd Windows 10 jsou UWP aplikace nazývány „Windows aplikace“. Pokud splní specifikace Microsoftu a jsou nainstalovány z Microsoft Store, jedná se o „Trusted Windows Store app“. Ostatní aplikace běžící na desktopovém počítači jsou „desktopové aplikace“.\n\nUWP aplikace běží po spuštění v sandboxu a nemohou volně přistupovat ke všem zdrojům v počítači (jako mohou běžné aplikace na základě uživatelských oprávnění a UAC). UWP aplikace potřebují oprávnění, aby mohly přistupovat k hardwarovým zařízením (např. webkamera, mikrofon) a mohou přistupovat pouze k souborům v adresáři \"Moje Dokumenty\" (adresář \"Dokumenty\" v domácím adresáři přihlášeného uživatele). Firma Microsoft může tyto aplikace na dálku z počítače uživatele odstranit, pokud aplikace poruší podmínky obchodu Windows Store tím, že naruší soukromí nebo bezpečnost uživatele. Tím se liší od starších modelů aplikací používajících Windows Presentation Foundation (WPF) nebo Windows Forms (WinForms), které v systému omezeny nejsou.\n\n"}
{"id": "1376816", "url": "https://cs.wikipedia.org/wiki?curid=1376816", "title": "Zálužská", "text": "Zálužská\n\nZálužská je ulice v Hloubětíně na Praze 14, která začíná na Zelenečské a končí u podjezdu Turnovsko-pražské dráhy (trať 070). Na ulici nad tratí navazují cesty vedoucí k zahradnickým osadám. Podle Geoportálu Praha jsou i tyto cesty součástí Zálužské ulice. Má přibližný severojižní průběh a protíná ji frekventovaná hlavní severní hloubětínská tepna – ulice Kolbenova.\n\nNazvána je podle středočeské obce Záluží v okrese Praha-východ. Ulice vznikla a byla pojmenována v roce 1933.\n\nZástavbu v jižní části tvoří čtyřpodlažní domy na sídlišti Hloubětín ze 60. let 20. století. Na východní straně severního úseku se nachází Hloubětínský hřbitov založený v roce 1904 a letní jízdárna, na západní straně je supermarket s parkovištěm. Až do 60. let 20. století, kdy se stavělo sídliště Hloubětín, byla ulice delší. V lokalitě bývalého Vetiškova náměstí se stáčela od ulice Poděbradské na sever ke hřbitovu, v jihozápadní části ulice stávala hloubětínská sokolovna. Trasu tohoto původního úseku ulice s nepatrnými rozdíly kopíruje cesta pro pěší.\n\n\n"}
{"id": "1376818", "url": "https://cs.wikipedia.org/wiki?curid=1376818", "title": "Zakšínská", "text": "Zakšínská\n\nZakšínská je ulice na Praze 9 v katastrálním území Střížkov. Vznikla v letech 2006/2007 v lokalitě, kde společnost Finep budovala svůj developerský projekt nazvaný „Prosek Park“. Během roku 2013 se navíc dočkala prodloužení se stejným názvem.\n\nVýchodně od komunikace se nachází ulice sportovní areál FK Bohemians Praha, jemuž dominují dvě fotbalová hřiště, a severozápadně pak areál prodejce automobilů „Porsche Prosek Praha“. V ulici k roku 2018 stojí celkem dvanáct domů.\n"}
{"id": "1376820", "url": "https://cs.wikipedia.org/wiki?curid=1376820", "title": "Seznam rektorů Vojenské lékařské akademie Jana Evangelisty Purkyně v Hradci Králové", "text": "Seznam rektorů Vojenské lékařské akademie Jana Evangelisty Purkyně v Hradci Králové\n\nToto je chronologický seznam rektorů Vojenské lékařské akademie Jana Evangelisty Purkyně v Hradci Králové, která existovala v letech 1951–1958 a 1988–2004, kdy byla sloučena do nově vzniklé Univerzity obrany. Do roku 1991 velel škole jmenovaný náčelník, od roku 1991 byl rektor volen akademickým senátem.\n\n\n"}
{"id": "1376863", "url": "https://cs.wikipedia.org/wiki?curid=1376863", "title": "Lsjbot", "text": "Lsjbot\n\nLsjbot je uživatelský účet a software (bot), který na Wikipedii automaticky vytváří články. Vyvinul ho Švéd Sverker Johansson. Nejčastěji vytváří články o živých organismech nebo o místech (například o řekách, horách aj.). Nejprve byl spuštěn na švédské Wikipedii, poté na cebuánské (cebuánština je rodným jazykem Johanssonovy ženy) a warajské Wikipedii. Dokáže vyprodukovat až 10 000 článků za den.\n\nPrávě díky Lsjbotovi je cebuánská Wikipedie počtem článků druhou nejrozsáhlejší na světě (po anglické) a švédská třetí .\n\n"}
{"id": "1376868", "url": "https://cs.wikipedia.org/wiki?curid=1376868", "title": "Lampa (sbírka)", "text": "Lampa (sbírka)\n\nLampa je první sbírka básní Josefa Hanzlíka z roku 1961.\n\nDebut Josefa Hanzlíka je zároveň první počin nastupující generace básníků 60. let, vymezujících se svým dílem proti předchozímu směru poezie všedního dne. Bývá označován za nejvýraznější prvotinu českých básníků této generace. Lampa se stala „prvním záchytným bodem diskuzí o směřování mladých autorů, především o jejich ideové tváři.“ Význam Lampy tkví zvláště ve vybudování jakéhosi mostu mezi poválečnou poezií a nastupujícími novými trendy; Hanzlík zde spojil reflexi válečných útrap, typickou pro poválečné básníky, s novou nadějí, dětstvím a optimismem. Sbírka nadchla zvláště mladé čtenáře, a to pro svou „senzibilní předmětnost, emotivnost, dětsky důvěrný, ale úzkostný, válečnými osudy šokovaný pohled na svět“. Dílo bylo inspirováno americkými básníky, zvláště Edgarem Lee Mastersem nebo Nezvalovými překlady Rimbauda, svěřil se sám autor.\n\nSbírka měla zásadní význam pro vývoj české poezie. Podle některých kritiků však „byla Hanzlíkova Lampa teprve nesmělým pokusem o hledání vlastního výrazu, který však vzbudil velká očekávání.“\nSbírka je rozdělena na tři části: \"Příběhy\", \"Hranaté slunce\", poslední oddíl nese název \"A tam zasadíme magnólii\". \"Příběhy\" tvoří sedm, \"Hranaté slunce devatenáct\" pak devatenáct kratších básních, zpravidla jen o několika strofách. Třetí část \"A tam zasadíme magnólii\" tvoří jediná, stejnojmenná báseň, jež je nejdelší básní sbírky.\nTémata ani motivy se u jednotlivých oddílů příliš neliší. Leitmotivem sbírky je vzpomínání: zpravidla na dětství obklopené rodinou; nevinnost a zraniteolnost dětství je ale zásadně spojena se svým kontrastem krutosti války, která Hanzlíkovo dětství zásadně ovlivnila. Odtud pravděpodobně pochází i silná židovská motivika sbírky.\n\nPozoruhodné jsou aluze na slavná umělecká díla, především se ale čtenář setká se známými postavami historie i mýtů: Hanzlík píše o osobách Ovidia, Mozarta nebo Beethovena, ale i Orfea, Ikara, kapitána Nema nebo Lazara a mnoha dalších. Zvláště v básni \"Ó, hodino dnešní\" Hanzlík využívá těchto slavných motivů historie lidstva i nejznámějších umělckých děl. \n"}
{"id": "1376874", "url": "https://cs.wikipedia.org/wiki?curid=1376874", "title": "Jozef M. Kirschbaum", "text": "Jozef M. Kirschbaum\n\nJozef M. Kirschbaum (25. března 1913, Dolné Vestenice – 16. srpna 2001, Willowdale) byl slovenský politik, diplomat a slovakista.\n\nNarodil se v rodině Jozefa Kirschbauma a Márie rozené Goldbergerové-Kováčikové. Jak jedenáctiletý odešel do školy do Nitry, pak studoval na gymnáziu v Ružomberku. Po přemístění školy dokončil gymnaziální studium v Košicích. Již během středoškolského studia začal pod pseudonymem \"Marian Čerešňa\" psát autonomistické a protičechoslovakistické články.\n\nOd roku 1933 začal studovat právo, politologii a slavistiku v Bratislavě, Varšavě, Paříži, Římě, Ženevě a Montrealu. Patřil k radikálním představitelům kolem čtrnáctideníku \"Nástup\" a od roku 1938 byl jeho šéfredaktorem.\n\nProjevem v rozhlase přivítal vyhlášení první Slovenské republiky 14. března 1939 a Jozef Tiso ho jmenoval generálním tajemníkem HSLS (1939–1940). Po tzv. Salcburských jednáních v roce 1940 musel na Hitlerův příkaz opustit slovenskou politickou scénu. V roce 1941 se oženil s Marií Magdalenou Danihelovou, dcerou poslance Štefana Danihela.\n\nJako ne zcela spolehlivá osoba byl v roce 1941, podobně jako Karol Sidor, odložen do diplomacie, nejprve jako legační rada v Římě (1941–1942), později chargé d’affaires na vyslanectví ve Švýcarsku (1942–1945).\n\nV březnu 1945 Švýcarsko přerušilo diplomatické styky se Slovenskou republikou a Kirschbaum zůstal v emigraci ve Švýcarsku. Po komunistickém puči v Československu v roce 1948 byl v nepřítomnosti odsouzen na 20 let vězení. V letech 1946–1948 byl delegátem Slovenské ligy v Americe ve Výboru pro uprchlíky v Ženevě.\n\nDne 1. listopadu 1949 přijel do Kanady a usadil se v Montrealu, od roku 1957 v Torontu. Při zaměstnání studoval slavistiku na univerzitě v Montrealu a později se zařadil mezi přední slavisty v Kanadě. Na univerzitě v Ottawě založil v roce 1990 katedru slovenské historie a kultury.\n\n\n"}
{"id": "1376884", "url": "https://cs.wikipedia.org/wiki?curid=1376884", "title": "Seznam dílů seriálu Closer", "text": "Seznam dílů seriálu Closer\n\nToto je seznam dílů seriálu \"Closer\".\n\n<onlyinclude>\n</onlyinclude>\n\n"}
{"id": "1376885", "url": "https://cs.wikipedia.org/wiki?curid=1376885", "title": "Jozef Šalamon", "text": "Jozef Šalamon\n\nJozef Šalamon (* 28. ledna 1933 Trebišov) je bývalý slovenský fotbalista, který začínal jako útočník a později nastupoval jako obránce. Po skončení hráčské kariéry působil jako trenér a činovník (funkcionář). Žije v Trebišově.\n\nV československé lize hrál za Sokol NV Bratislava (dobový název Slovanu) a Iskru/Dynamo Žilina, aniž by skóroval. Debutoval v neděli 16. března 1952 v Bratislavě v zápase Sokol NV Bratislava – Kovosmalt Trnava (nerozhodně 0:0). Pár minut před koncem vystřídal na pravé spojce Vlastimila Hlavatého.\n\nZačínal ve svém rodišti, byl prvním hráčem pocházejícím z Trebišova, který hrál I. ligu a řadí se k největším osobnostem v historii trebišovské kopané. Působil také v Nižné Myšľe.\n\nTrénovali jej mj. Karol Bučko, Arpád Regecký, Rudolf Zibrínyi, Jozef Molnár, Jozef Karel a Jozef Kertész.\n\nV sezoně 1965/66 trénoval druholigový Slavoj Trebišov, který převzal po odchodu Rudolfa Zibrínyiho.\n\nPo návratu z angažmá v Žilině se stal v Trebišově předsedou Okresního výboru tělovýchovy a sportu. V této organizaci setrval 47 let až do 30. června 2002. V polovině 80. let byl delegátem SFZ. Byl činný také v rámci Slovenského svazu tělesné kultury a na oblastním fotbalovém svazu.\n\n"}
{"id": "1376897", "url": "https://cs.wikipedia.org/wiki?curid=1376897", "title": "Slavoj Brichcín", "text": "Slavoj Brichcín\n\nSlavoj Brichcín (* 7. února 1935, Čermná) je český sexuolog a psychiatr, soudní znalec v těchto oborech. \n\nVyrůstal v Čermné na Domažlicku v učitelské rodině jako prostřední ze tří dětí. Do první třídy začal chodit už v pěti letech, učil ho jeho otec. Maturoval proto již v 17 letech.\n\nAbsolvoval gymnázium v Domažlicích. Přál si studovat literární vědu, kvůli politickým poměrům byl však vyslán na lékařskou fakultu Univerzity Karlovy v Plzni. Ve vyšších semestrech studoval zároveň dva roky psychologii na Filozofické fakultě UK.\n\nPoté působil v psychiatrické léčebně v Dobřanech, od roku 1961 v Českých Budějovicích a pak v Praze. Po roce 1986 se stal primářem Psychiatrické léčebny v Bohnicích.\n\nByl jmenován členem Centrální etické komise Ministerstva zdravotnictví ČR. Založil a organizoval Bohnické sexuologické dny. Vede psychoterapeutickou sekci České křesťanské akademie. Je dlouholetým členem Psychiatrické, Sexuologické a Psychoterapeutické společnosti ČLS J. E. Purkyně.\n\nSlavoj Brichcín je ženatý. Měl pět dětí, jedna dcera a jeden syn v dospělosti zemřeli. Životní oporou je pro něj víra v Boha. Účastní se aktivit Koinonie Jan Křtitel. \n\n"}
{"id": "1376898", "url": "https://cs.wikipedia.org/wiki?curid=1376898", "title": "Jaroslav Riedl", "text": "Jaroslav Riedl\n\nJaroslav Riedl (2. ledna 1893 Praha – květen 1945 ?) byl český malíř a legionář.\n\nNarodil se na Královských Vinohradech v rodině sochaře Antonína Riedla. V roce 1909 nastoupil ke studiu na pražské Akademii výtvarných umění u prof. Vlaho Bukovace. Po čase však přestoupil k prof. Janu Preislerovi, kde také v roce 1914 studium ukončil. Ve stejném roce v důsledku mobilizace odešel do války a byl poslán na ruskou frontu. V roce 1915 se dostal do ruského zajetí a v následujícím roce vstoupil do československých legií. Byl přidělen k 10. rotě 1. čs. střeleckého pluku s nímž se zúčastnil bitvy u Zborova. Poté byl přidělen ke 3. čs. střeleckému pluku, kde velel výzvědné rotě. Do Československa se vrátil 20. lodním transportem v roce 1920 v hodnosti poručíka. Po návratu zůstal aktivním důstojníkem a od roku 1926 působil jako výtvarný referent v Památníku osvobození.\n\nV letech 1920–1922 vystavoval svá díla na členských výstavách Umělecké besedy v Praze a v letech 1923–1927 vystavoval společně se Sdružením severočeských výtvarných umělců. Roku 1933 se aktivně zapojil do skupiny Klín, která sdružovala různé malíře, například Emanuela Frintu, J. Herbsta, J. Kodla, Pravoslava Kotíka a dalších. V roce 1926 začal Jaroslav Riedl malovat pro Památník osvobození cyklus dvanácti olejomaleb pod názvem Československý voják v zahraničí. Pro Vojenskou akademii v Hranicích namaloval portrét prezidenta T.G.Masaryka na koni v životní velikosti. Na konci druhé světové války byl začátkem února 1945 za odbojovou činnost zatčen a uvězněn v koncentračních táborech. Zahynul při pochodu smrti v květnu roku 1945, není však známo kdy a kde zemřel. Jeho tělo nebylo nikdy nalezeno.\n\nJaroslav Riedl byl aktivním členem Umělecké besedy v Praze a Sdružení severočeských výtvarných umělců, jehož byl v roce 1927 i předsedou.\n\n\n"}
{"id": "1376908", "url": "https://cs.wikipedia.org/wiki?curid=1376908", "title": "Karel Postranecký", "text": "Karel Postranecký\n\nKarel Postranecký (7. února 1898 Baumgartenberg – 4. listopadu 1974 Praha) byl český filmový a divadelní herec.\n\nNarodil se jako Karel Josef Postranecký do rodiny stavitele, Karla Postráneckého a jeho ženy Kamily, rozené Zavřelové. V Praze vystudoval lékařství, ale byl zlákán do divadla Vlasty Buriana, jelikož ovládal latinu a Vlasta Burian potřeboval pro jednu divadelní hru několik vět latinsky. V divadle Vlasty Buriana působil od konce 20. let až do roku 1945.\n\nOd roku 1931 hrál i ve filmu, za celé jedno desetiletí (1931–1941) účinkoval v 74 filmech. Nejčastěji v epizodních rolích, větší uplatnění našel ve filmech svého zaměstnavatele, Vlasty Buriana.\n\nVe filmu \"Anton Špelec, ostrostřelec\" (1932), ztvárnil roli známého z Polska. V komedii \"Nezlobte dědečka\" (1934), hrál anglicky mluvícího konzulárního úředníka. Ve filmu \"Hrdinný kapitán Korkorán\" (1934) se převtělil do postavy strojníka Balvana. Za zmínku stojí i role psychiatra ve filmu \"Jedna z milionu\" (1935). S Vlastou Burianem se opět setkal ve filmu \"Hrdina jedné noci\" (1935, věřitel). Další rolí byl svojí ženou napadený muž v komedii \"Advokátka Věra\" (1937), svou původní profesi si zahrál coby MUDr. Procházka ve filmu Vdovička spadlá s nebe (1937), nafoukaného komorníka Viléma si zahrál po boku Vlasty Buriana ve filmu \"Ducháček to zařídí\" (1938), profesora Mykisku ztvárnil ve filmu \"Škola základ života\" (1938), vrtmistra Zázvorku si zahrál ve filmu Svátek věřitelů (1939), neoblíbeného lékaře, přezdívaného „uslintanej bernardýn“, ztvárnil opět po boku Vlasty Buriana ve známém filmu \"U pokladny stál...\" (1939), nevěrného ředitele Touše si zahrál ve filmu \"Vy neznáte Alberta\" (1940). Jednou z posledních rolí, byl revizor Šajn ve filmu Přednosta stanice (1941).\n\nJeho početnou filmografii však přerušilo účinkování v „neblaze proslulých“ protektorátních rozhlasových skečích Hvězdy nad Baltimore, kde několikrát vystoupil. Po roce 1945, v soudním procesu proti němu, mu tato skutečnost takzvaně „zlomila vaz“. I když někteří jeho kolegové z divadla vypovídali v jeho prospěch (Ladislav Hemmer), byl odsouzen k trestu vězení a doživotně vyřazen z řad filmových a divadelních umělců. Nepomohlo ani to, že všechny vydělané peníze z těchto rozhlasových skečů posílal rodinám, jejich otcové bojovali ve válce. V květnu 1945 byl v místě svého bydliště v Praze velitelem na jedné z barikád, za svoji statečnost a obětavost byl krátce po osvobození vyznamenán.\n\nPo návratu z vězení s podlomeným zdravím pracoval nejčastěji jako skladník a pomocný dělník. Byl dvakrát ženat, první manželství uzavřené 15. listopadu 1922 v Praze-Proseku s Marií Komberecovou (1901), skončilo rozvodem. Druhé manželství s MUDr. Marií Seidlovou (1897), které uzavřel v roce 1927, vydrželo do konce jeho života.\n\n"}
{"id": "1376910", "url": "https://cs.wikipedia.org/wiki?curid=1376910", "title": "Veronika Šikulová", "text": "Veronika Šikulová\n\nVeronika Šikulová (* 15. března 1967 Modra, Slovensko) je současná slovenská prozaička. \n\nVeronika Šikulová se narodila 15. března 1967 v Modre na Slovensku jako nejstarší dítě spisovatele Vincenta Šikuly a psychiatričky Alice Šikulové. Vystudovala žurnalistiku na Filozofické fakultě Univerzity Komenského, následně pracovala v Literárnom týždenníku, Novém čase a v Muzeu Ľudovíta Štúra v Modre. V současné době je zaměstnaná v Malokarpatské knihovně v Pezinku. Má dvě děti a žije v Modre. \n\nDebutovala sbírkou krátkých próz \"Odtiene\", za kterou dostala cenu Ivana Kraska. Po ní následovaly knihy \"Z obloka\" a \"Mesačná dúha\". Svým, ale i jiným dětem věnovala veselou knížku pro děti \"To mlieko má horúčku.\" Některé její prózy vyšly ve sbornících v Rakousku, časopisecky publikovala v Srbsku a Polsku. Za prozaické dílo \"Medzerový plod\" (2009) získala ocenění Anasoft litera a také ocenění Křišťálové křídlo za rok 2015 v kategorii publicistika a literatura. V domácích literárních periodikách se objevila její poezie.\n\n\n\n\n"}
{"id": "1376913", "url": "https://cs.wikipedia.org/wiki?curid=1376913", "title": "B13R (protein)", "text": "B13R (protein)\n\nB13R (někdy také označovaný jako SPI-2) je protein exprimovaný virem vakcínie. \n\nVirus vakcínie je zástupce rodu orthopoxviridae. Tyto viry nesou ve svém genomu zhruba 200 genů, z nichž přibližně třetina není nutná pro samotnou replikaci viru. Tyto exprimované produkty slouží k modulaci imunitní odpovědi hostitele. Jedním z těchto imunomodulačních faktorů je právě SPI-2.\n\nSPI-2 je neglykosylovaný polypeptid o velikosti 38,5 kDa. Je exprimován v časné fázi infekce. Iniciační místo transkripce bylo identifikováno 72 nukleotidů upstream od otevřeného čtecího rámce. Translatovnaný protein zůstává v cytosolu hostitelské buňky. SPI-2 sdílí z 92 % aminokyselinovou sekvenci s modifikátorem cytokinové odpovědi viru kravských neštovic crmA.\n\nStrukturně patří do rodiny inhibitorů serinových proteáz (neboli serpinů). Serpiny jsou nejrozšířenější rodinou inhibitorů proteáz a byly nalezeny ve všech vícebuněčných eukaryotních organismech. U savců jich je celá řada sekretována do plasmy, kde fungují jako inhibitory proteáz podílejících se na zánětlivých procesech, aktivaci komplementu a srážení krve.\n\nSPI-2 inhibuje štěpení neaktivního prekurzoru interleukinu-1β (pro-IL-1β) na aktivní IL-1β. A to vazbou na kaspázu 1 (neboli ICE – interleukin-1 konvertující enzym), která je za normálních okolností aktivovaná po aktivaci a sestavení inflamasomu. Exprese SPI-2 vede rovněž k inhibici apoptotické dráhy aktivované Fas ligandem a TNFα. \n\nDelece SPI-2 vede ke značné atenuaci viru (pozorováno v myším modelu po intranasální infekci) ovšem bez výraznějšího vlivu na intenzitu imunitní odpovědi hostitele. Což byl jeden z důvodů, proč byl SPI-2 považován za vhodný terč při přípravě bezpečnější vakcíny proti pravým neštovicím. Bylo ukázáno, že při deleci SPI-2 a 1 a při současné expresi IFNγ vloženého do genomu viru vakcínie dochází ke značné atenuaci, ale zároveň stále k vyvolání silné imunitní odpovědi. Reakce organismu byla srovnatelná s reakcí na MVA (modifikovaný virus Ankara), což je virus sloužící jako vakcína proti pravým neštovicím v dnešní době. \n\nVirus vakcínie kóduje ještě dva další sepriny SPI-1 a 3. SPI-1 ovlivňuje hostitelské spektrum viru a SPI-3 brání fúzi infikovaných buněk.\n"}
{"id": "1376916", "url": "https://cs.wikipedia.org/wiki?curid=1376916", "title": "Mezinárodní konsorcium investigativních novinářů", "text": "Mezinárodní konsorcium investigativních novinářů\n\nMezinárodní konsorcium investigativních novinářů (anglicky: International Consortium of Investigative Journalists; ICIJ) je nezávislá mezinárodní síť sdružující investigativní žurnalisty se sídlem ve Washingtonu, která byla založena v roce 1997 z iniciativy Centra pro veřejnou bezúhonnost (Center for Public Integrity). V únoru roku 2017 se ICIJ stala plně nezávislou organizací sdružující více než 200 investigativních žurnalistů z více než 70 zemí, kteří společně pracují na článcích zabývajících se problémy, jako jsou mezinárodní organizovaný zločin, korupce, odpovědnost za výkon moci, daňové úniky a další.\n\nMezi velké úspěchy ICIJ patří zveřejnění dokumentů Panama Papers (2015) a Paradise Papers (2017), díky nimž byly odhaleny masivní daňové úniky přes daňové ráje. Tyto daňové úniky se týkají mimo jiné velkých mezinárodních firem a významných příslušníků společenských a politických elit. V obou případech byly tyto dokumenty předány právě ICIJ a německému deníku Süddeutsche Zeitung anonymním zdrojem. K další úspěchům novinářů z ICIJ patří odhalení, že se mezinárodní tabákové společnosti dopouštějí daňových úniků a ilegálního pašování (2000).\n\nMezinárodní konsorcium investigativních novinářů spolupracuje s 121 mediálními partnery. Mezi tyto partnery patří slavné zavedené mediální značky, jako jsou BBC, The New York Times, Asahi shinbun, až po malé neziskové organizace regionálního charakteru. Jediným českým partnerem ICIJ je České centrum pro investigativní žurnalistiku.\n\n\n\n\nV roce 1997 začalo Centrum pro veřejnou bezúhonnost pracovat na vytvoření sítě předních investigativních novinářů. Tento projekt byl založen s cílem zabývat se problémy s nadnárodním přesahem, jako je například mezinárodní trestná činnost, pašování, zneužívání moci aj.\n\nV roce 2000 bylo ICIJ tvořeno 75 novináři z 39 zemí. V únoru roku 2017 se z ICIJ stala pně nezávislá organizace. V červenci téhož roku dostalo ICIJ od amerických daňových úřadů statut neziskové organizace.\n\nV roce 2017 bylo dostalo ICIJ Pulitzerovu cenu za články týkajících se takzvanýsch Panamských dokumentů. Mezinárodní konsorcium investigativních žurnalistů za svou práci získalo mnoho dalších mezinárodních cen a ocenění.\n\nICIJ se také skrze Centrum pro veřejnou bezúhonnost podílelo na udílení ceny Daniel Pearl. Tato cena se jmenuje podle významného amerického novináře, po němž byla cena pojmenována v roce 2008 (Dřive nesla název ICIJ award).\n\nV roce 2016 dostal deník Süddeutsche Zeitung a Mezinárodní konsorcium investigativních novinářů od anonymního zdroje dokumenty o velikosti 2,6 terabajtu s detailními informacemi o více než 214 000 offshorových firmách a jejich vlastnické struktuře. Data byla dále šířena dalším novinářům do různých zemí. Tyto dokumenty unikly z panamské právnické firmy Mossac Fonseca, která pomáhala svým klientům skrze neprůhledné vlastnické struktury a svěřenecké účtů skrývat své finance a vyhýbat se daním.\n\nMezi klienty firmy Mossac Fonseca patřilo mnoho významných politiků a také mezinárodních firem. Kvůli tomuto úniku a následné práci investigativních novinářů muselo mnoho politiků rezignovat a firma Mossac Fonseca oznámila ukončení své činnosti.\n\nO rok později proběhl další masivní únik únik více než 13,4 milionu finančních dokumentů z firmy Appleby poskytující offshorové  služby. Dokumenty byly opět předány anonymním zdrojem novinářům z německého deníku Süddeutsche Zeitung, kteří následně dokumenty sdíleli s Mezinárodním konsorciem pro investigativní žurnalistiku a jejich sítí více než 380 novinářů. Paradise Papers odhalují způsob jakým nadnárodní společnosti, politici, celebrity a jiní příslušníci společenských elit využívají složité struktury k ochraně svých peněz před vyššími daněmi. Detaily z těchto dokumentů byli poprvé zveřejněny 5. listopadu 2017. Dokumenty obsahují informace o více než 120 000 společnostech a jedincích. Z celkového množství 13,3 milionů dokumentů se jich 12 060 týká přímo Česka. Česká stopa obsahuje informace o lidech spojených s kauzou Mostecké uhelné, prominentním právníkovi Josefovi Brožovi spojeným s bývalým ředitelem ČEZ Martinem Romanem, obchodníkovi se zlatem Kamilem Braxatorou nebo rodině Komárkových.\n\n"}
{"id": "1376918", "url": "https://cs.wikipedia.org/wiki?curid=1376918", "title": "Belagávi", "text": "Belagávi\n\nBelagávi (, , do roku 2014 ) je město v Karnátace, jednom ze svazových států Indie. K roku 2011 měl přes 490 tisíc obyvatel.\n\nBelagávi leží na západním kraji Dekánské plošiny na okraji Západního Ghátu. Od pobřeží Arabského moře je vzdáleno přibližně 90 kilometrů východně. Z hlediska hranic leží u severozápadního okraje Karnátaky v blízkosti hranic se svazovými státy Goa a Maháráštra.\n\nPřes Belagávi prochází národní dálnice 4, která začíná v Bombaji v Maháráštře a vede na jihovýchod přes Kolhápur do Belagávi a pak dále do Bengalúru a pak přes Ándhrapradéš do Tamilnádu, kde vede přes Káňčipuram do svého cíle v Čennaí.\n\nPodle sčítání lidu v roce 2011 se 73 % obyvatelstva hlásilo k hinduismu, 21 % se hlásilo k islámu, 4 % se hlásila k džinismu a 1 % ke křesťanství. Nejrozšířenějším rodným jazykem byla maráthština s 38 % obyvatel, karnátacký oficiální jazyk kannadštinu mělo za rodný 36 %, urdštinou mluvilo zhruba 18 % (především muslimové), hindsky 3 % a telugsky přibližně 2 %.\n"}
{"id": "1376919", "url": "https://cs.wikipedia.org/wiki?curid=1376919", "title": "Vasariho sakristie", "text": "Vasariho sakristie\n\nVasariho sakristie je jedna ze dvou sakristií starobylého kostela a kláštera \"Sant'Anna dei Lombardi\" v Neapoli. Prostor je znám jako Vasariho sakristie. Giorgio Vasari namaloval renesanční fresky v roce 1545, v době, kdy sakristie byla ještě refektářem. Intarzované dřevěné obložení s nikami vytvořil Fra Giovanni da Verona mezi roky 1506 a 1510.\nAž do roku 1688 tato místnost sloužila jako refektář olivetského kláštera \"Santa Maria di Monteoliveto\". Po roce 1688, kdy byl refektář přebudován na sakristii, byly odhaleny intarzie italského olivetanského mnicha Fra Giovanni da Verona (kolem 1457, Verona – 1525), jenž byl nejen řezbářem, ale také sochařem, architektem a malířem miniatur. \n\nCentrální klenba lodi je rozdělena do tří kvadrantů, z nichž jeden každý kvadrant personifikuje jeden z pilířů církve: víru, náboženství a věčnost. Klenbu vyzdobil renesančními freskami Giorgio Vasari v toskánském manýristickém stylu. Dřevěné obložení stěn je bohatě zdobeno intarziemi od Fra Giovanni da Verona. Ostění je přerušováno dřevěnými nikami s olivetskými světci. Za oltářem je obraz \"Sv. Karel Boromejský\" od Girolamo d'Areny. Obraz visel v původním kostele \"Sant'Anna dei Lombardi\" (který byl tomuto světci také věnován) a byl zničen při zemětřesení v roce 1805. Po stranách oltáře jsou dvě malby: Archanděl Michael a Panna Marie. Obraz \"Adorace pastýřů\" byl následovníky Vasariho přesunut. Je nyní umístěn nad protějšími dveřmi. Ve dvou bočních lunetách stojí dvě sochy: Archanděl Gabriel a Panna Marie, spočívající na mramorových lavabo. Sochy jsou připisované Giovannimu Battistovi Cavagnovi (Řím, kolem 1545 – 1613).\nSakristie je pojmenována po Vasarim, jenž v roce 1545 vytvořil fresky na klenbě lodi. V té době prostor sloužil jako refektář. Vasari tuto zakázku dostal nejen na základě slávy získané v Římě v letech 1542-44, ale také pro jeho schopnost dokončit objednávku nejen kvalitně ale i rychle. Vasari pobyl v Kampánii od roku 1544 do roku 1545. Čas zde strávený Vasari vyplnil prací. Z Říma přinesl do Neapole \"toskánský manýrismus\". V Neapoli získal několik zakázek od španělského místodržícího Dona Pedra da Toledo, od významných šlechticů a také od klášterů. Nejprve měl vyzdobit starý refektář kláštera \"Santa Maria di Monteoliveto\". Vasari nejprve nebyl rozhodnut zakázku převzít, prostor vytvořený v gotickém stylu považoval za příliš tmavý pro své fresky. Nakonec se rozhodl práci převzít, prostor projasnit, a klenbu vymalovat. Některé postavy byly namalovány podle Vasariho kreseb malířem Raffaellinem del Collem. Stefano Veltroni a další pomáhali při práci na dotvoření dekorativních ploch. Během práce na freskách Vasari vytvořil také dva triptychy, jeden pro protější průčelí místnosti a jeden pro její zadní stěnu: \"Nebeská mana (The Manna from Heaven)\" a \"Hostina v domě Šimonově\" (\"The Feast in the House of Simon\"), nyní v Národním muzeu v Capodimonte a Diecézním museu v Neapoli. \n\n"}
{"id": "1376920", "url": "https://cs.wikipedia.org/wiki?curid=1376920", "title": "Seznam děkanů Fakulty vojenského zdravotnictví Univerzity obrany", "text": "Seznam děkanů Fakulty vojenského zdravotnictví Univerzity obrany\n\nToto je seznam děkanů Fakulty vojenského zdravotnictví Univerzity obrany.\n\n"}
{"id": "1376928", "url": "https://cs.wikipedia.org/wiki?curid=1376928", "title": "Karloman (majordomus)", "text": "Karloman (majordomus)\n\nKarloman (706/716 – 17. srpna 754) byl franský majordom a později i mnich, nejstarší syn Karla Martela a Rotrudy Trevírské. Jeho bratrem byl první franský král z rodu Karolovců Pipin Krátký.\n\nPo smrti otce Karla Martela (22. října 741) se spolu se svým bratrem Pipinem Krátkým stal majordomem ve Franské říši. Podle vůle Karla Martela z roku 737 měl Karloman obdržet Austrasii, Alemanii a Durynsko, jeho bratr Pipin Neustrii a Burgundsko s Provensálskem.\n\nI přes vysokou prestiž rodu Karlovců a fakticky neomezenou moc, kterou tento rod získal postupně za Karla Martela a jeho otce Pipina Prostředního (645–714), byli jeho členové v pozici \"„pouhých“\" správců (majordomů) říše, teoreticky moc stále spočívala v rukou královského rodu Merovejců, jejichž vliv na dění v říši však již po několikátou generaci upadal. A stejně jako jejich otec a děd, i oni museli čelit řadě odpůrců moci jejich rodu, kteří proti nim po smrti Karla Martela vyvstali.\n\nV první řadě to byl jejich nevlastní bratr Grifo, který se narodil z druhého manželství jejich otce ze Swanachildou z bavorsko-alemanského rodu Agilolfingů. V jeho prospěch byla závěť krátce před smrtí Karla Martela pozměněna tak, aby obdržel do správy Durynsko a části Neustrie a Austrasie. Po smrti Karla Martela se spolu se svoji matkou Swanichildou a spojenci snažil skutečně uchytit v městě Laon v severovýchodní Francii a odtud ovládat nějaké území, byl však záhy poražen a internován v rodovém klášteře Chèvremont u Lutychu, protože ani Karloman ani Pipin nehodlali pozměněnou závěť akceptovat.\n\nReakce Grifových příbuzných, spojenců a i těch, kterým se tato událost hodila k odporu proti Frankům, na sebe nenechala dlouho čekat. Vedle bavorského vévody Odila, taktéž Agilolfinga, se vzbouřili i Alamani a Akvitánský vévoda Hunoald, který se po smrti svého otce Oda musel podrobit Karlu Martelovi. Tomu se museli dočasně podrobit i Sasové, kteří se opět osamostatnili. \n\nMezi prvními obětmi společného úsilí obou bratrů o udržení moci byl dřívější neustrijský majordomus Theudoald, který byl zavražděn již v roce 741. Trestnou vojenskou výpravu podnikli společně nejprve proti Hunoaldovi z Akvitánie (roku 742), který však teprve mezi roky 744 až 745 přistoupil na podmínky kapitulace, vzdal se vévodské hodnosti ve prospěch syna Waiofara a uznal franskou svrchovanost. Stejně tak se roku 742 podrobila část Alemanů (další výpravy podnikli Frankové roku 744 a 746), svrchovanost Franského království musel následujícího roku uznat po své porážce na řece Lechu i bavorský vévoda Odilo, který byl zároveň i manželem sestry obou majordomů Hiltrudy. Také proti Sasům podnikl Karloman trestnou výpravu, a to mezi léty 743 až 744. \n\nZáminkou ke vzpourám proti oběma bratrům byla i nelegitimnost jejich úřadu, neboť Franské království od roku 737 nemělo panovníka. Proto se oba bratři rozhodli k dosazení loutkového krále z královského rodu Merovejců Childericha III., který byl zároveň i posledním mužským členem tohoto rodu. Formálně panoval až do svého svržení Pipinem Krátkým roku 751.\n\nByl to právě Karloman, který byl z obou bratrů v církevních věcech aktivnější. V dubnu roku 743 uspořádal první církevní synodu na sever od Alp, které předsedal významný církevní činitel, misionář a „apoštol Němců“ Anglosas sv. Bonifác (původním jménem Winfried). Závěry koncilu kladly na církevní život vyšší nároky a potíraly dosavadního \"světský\" život církevních hodnostářů. Pomoci tomu mělo i to, že ze společné snahy Karlomana a Bonifáce vznikl reformní klášter ve Fuldě s benediktinskou řeholí.\n\nV roce 746 vytáhl Karloman opět proti odbojným Alamanům dřívějšího vévody Theudebalda(oficiálně do roku 744). Ti i po porážce Odila Bavorského nadále vzdorovali. Jeho postup proti této vzpouře byl mimořádně tvrdý. Okolnosti nejsou sice přesně známé, zdá se však, že Alamani se na popud Karlomana shromáždili v pevnosti Cannstatt (dnes součást Stuttgartu), snad k opětné kapitulaci, ale majordomus je obvinil ze zrady a zúčastněné alamanské šlechtice nechal popravit (tzv Krvavý soud v Cannstattu). Likvidací urozených Alamanů zaniklo i jejich vévodství, země byla rozdělena na hrabství pod franskou správou.\n\nPřes vzájemnou nekonfliktní spolupráci mezi bratry se Karloman roku 747 rozhodl k razantnímu životnímu kroku. Syna Droga svěřil do výchovy zatím bezdětnému bratru Pipinovi a sám se odebral do Říma, aby sdělil papeži Zachariáši o svém záměru stát se mnichem a žádal jeho požehnání. To se i stalo a po krátkém pobytu v Římě odešel do odlehlého kláštera Montecassino. Krátce před smrtí se ještě jednou pokusil ovlivnit franskou politiku, to když se roku 754 pokusil u bratra Pipina, který se mezitím stal králem, zasáhnout ve prospěch langobardského krále Aistulfa. Ani papež Štěpán II., který se snažil čelit agresivní politice langobardského krále, ani Pipin, který se pro změnu obával, že Karloman kolem sebe shromáždí nespokojenou opozici, takový diplomatický pokus od Karlomana nepotřebovali. Nechali jej, oficiálně na příkaz papeže, internovat v klášteře v burgundském městě Vienna, kde záhy zemřel. V klášteře skončil i jeho syn Drogo.\n\n\n\n"}
{"id": "1376929", "url": "https://cs.wikipedia.org/wiki?curid=1376929", "title": "František Nechvátal", "text": "František Nechvátal\n\nFrantišek Nechvátal (22. října 1905, Velký Újezd (u Olomouce) – 10. září 1983, Tanvald) byl český básník a překladatel, autor nejprve nábožensky meditativní a později i socialisticky orientované lyriky a básní opěvujících smyslový život a rodnou zemi.\n\nNarodil se v rodině sezónního dělníka. Roku 1924 maturoval na učitelském ústavu v Olomouci a pak vstoupil do Československé církve. Studium na Husově evangelické fakultě z finančních důvodů nedokončil a od roku 1926 učil náboženství na různých obecných a měšťanských školách. Za svého působeni v Prostějově v letech 1929-1935 se seznámil s Bedřichem Václavkem, který jej výrazně názorově ovlivnil a přivedl jej k levicovému smýšlení. Společně s ním patřil mezi zakladatele skupiny Blok, která usilovala o socialistický realismus a za druhé světové války s ním spolupracoval v odboji. \n\nZa svého působení v Praze v letech V letech 1935-1945 se definitivně rozešel s křesťanstvím a roku 1945 se stal členem KSČ. Pracoval na ministerstvu informací a osvěty jako referent odboru pro kulturní styky se zahraničím, v letech 1948–1953 působil jako kulturní přidělenec ve Varšavě a v letech 1959–1962 v Sofii. Mezitím byl v letech 1954–1958 redaktorem literárního měsíčníku \" Nový život \". Pak byl až do svého odchodu do důchodu roku 1965 zaměstnán v Památníku národního písemnictví.\nJeho básnické dílo je značně rozsáhlé a námětově různorodé. Ve svém knižním debutu, sbírce básní s náboženskými motivy \"Vichřice\" (1932), vycházel z mysticizmu Otokara Březiny, ale již jeho druhá sbírka \"Slunovrat\" (1933) obsahuje touhu po sociální spravedlnosti, která ve sbírce \"Oheň a meč\" (1934) vyústila až v neurčité revoluční sny. Sbírka \"Vedro na paletě\" (1935) vychází formálně z poetismu Vítězslava Nezvala. Za druhé světové války našel inspiraci v rodné Moravě a v národní písni, využíval opět náboženské symboly a převládaly u něho pesimistické nálady.\n\nBrzy po válce a v následných letech se jeho poezie dočasně obrátila k socialistickému optimismu. Báseň \"Říjen\" (1947) věnoval V. I. Leninovi a ve sbírce \"Slova lásky\" (1953) vyjádřil i lásku k vůdcům socialismu. Později se opět navrátil k motivům přírody, lidského osudu, milostného citu a k básním vyznávajícím lásku k ženě, k rodné zemi a k mateřskému jazyku. Sbírka \"Bílá holubice\" (1978) tak obsahuje barvité obrazy života. Ve sbírce sonetů \"Čas motýlů a hvězd\" (1982) rekapituluje svůj život a vyjadřuje vyrovnání se smrtí. \n\nJeho dílo doplňuje básnická tvorba pro děti, příspěvky do celé řady periodik a překlady z ruštiny, polštiny a zejména ze španělštiny.\n\n"}
{"id": "1376938", "url": "https://cs.wikipedia.org/wiki?curid=1376938", "title": "Nulová operace", "text": "Nulová operace\n\nNulová operace (zkracováno NOP nebo NOOP z anglického \"no operation\", doslova \"žádná operace\") je v oboru počítačů zvláštní příkaz, který je na rozdíl od jiných běžných příkazů sám o sobě jalový, tedy nevykonává žádnou konkrétní činnost. Používán je jak v protokolech, tak v programovacích jazycích. Zvláště významné je jeho použití v jazyce symbolických adres.\n\nV jazyce symbolických adres má nulová operace obvykle název NOP. K výjimkám patří jazyk MMIX vyvinutý Donaldem Knuthem pro hypotetický RISCový počítač.\n\nNa různých platformách s různými instrukčními sadami je instrukce NOP překládána na instrukce s různými opkódy. Cílem je vždy taková instrukce strojového kódu, která nemění na stavu procesoru nic jiného než instrukční čítač. Některé procesory mají pro tento účel i zvláštní instrukci (například Motorola 6809), ale obvyklejší bývá překlad na běžnou instrukci aritmetické nebo logické operace, kopírování nebo skok doplněnou takovými operandy, aby instrukce neměla žádný efekt. Například na procesorech z rodiny x86 se standardně NOP překládá na codice_1, což znamená codice_2, tedy instrukci na prohození hodnot, která dostaneme v obou parametrech stejný registr. Podobně na procesorech z rodiny SPARC funguje instrukce codice_3, která znamená codice_4, tedy nastavuje na nulu registr codice_5, který je ovšem nulový vždy.\n\nMotivací pro použití nulové operace může být více, například:\n\nZvláštní kapitolou je používání NOPů pro dodatečné změny strojového kódu. To může mít jak tu podobu, že si programátor předem připraví místo, kam může později snadno včlenit instrukci skoku na dodatečně přidaný kód, nebo naopak situaci, kdy je nějaký skok či celý dlouhý kód přepsán NOPy, čímž je vyřazena některá z funkcí programu. Tento způsob používání NOPů je zvláště častý při crackování softwaru, tedy při odstraňování ochranných částí kódů ověřujících, zda je uživatel z hlediska tvůrce programu k použití programu oprávněn.\n"}
{"id": "1376941", "url": "https://cs.wikipedia.org/wiki?curid=1376941", "title": "Seznam děkanů Fakulty vojenských technologií Univerzity obrany", "text": "Seznam děkanů Fakulty vojenských technologií Univerzity obrany\n\nToto je seznam děkanů Fakulty vojenských technologií Univerzity obrany.\n\n"}
{"id": "1376945", "url": "https://cs.wikipedia.org/wiki?curid=1376945", "title": "Postvakcinační encefalitida", "text": "Postvakcinační encefalitida\n\nPostvakcinační encefalitida (PVE) je postvakcinační komplikace, která doprovázela očkování virem vakcínie v průběhu celosvětové kampaně za eradikaci pravých neštovic. S úmrtností mezi 25 – 30 % a doživotními následky mezi 16 – 30 % patřila mezi nejzávažnější nežádoucí reakce na toto očkování.\n\nVakcinace virem vakcínie – ať jakkoli účinná – byla doprovázena řadou nežádoucích účinků, z nichž některé mohly končit až úmrtím. Celkově se uvádí, že očkování živou vakcínou vedlo k jednomu úmrtí na milion vakcinací. Nicméně v rámci celosvětové eradikační kampaně bylo používáno více vakcinačních kmenů, které se značně lišily incidencí vyvolaných nežádoucích účinků. \n\nIncidence postvakcinační encefalitidy se pohybovala od 44,9 případů na 1 000 000 vakcinací u kmene Bern (požívaný v západní Evropě) po 2,9 případů na 1 000 000 vakcinací u kmene NYCBH, který byl používán v USA. Případy úmrtí, která se připisovala přímo PVE, se též lišily kmen od kmene od 11 úmrtí na 1 000 000 vakcinací u kmene Bern po 1,2 úmrtí u kmene NYCBH. Výskyt PVE byl rovněž závislý na věku, kdy byl jedinec primárně očkován. Proto se upustilo od očkování dětí mladších jednoho roku (v USA) a dětí mladších tří let (v Evropě).\n\nKomplikace postihující nervový systém po očkování proti pravým neštovicím byly pozorovány už v jeho prvopočátku. První diagnostikovaný případ PVE je dokumentován z roku 1905. \n\nSymptomy PVE se projevují mezi 8. – 14. dnem po vakcinaci. Mezi první patří horečka, bolesti hlavy, zmatení, zvracení. Postupem času pak letargie, záchvaty, poruchy krátkodobé i dlouhodobé paměti, lokalizovaná paralýza, hemiplegie, polyneuritida a křeče. V extrémních případech dochází až ke kómatu a smrti.\n\nZánětlivé extra-adventiciální léze postihují nejen mozek, ale i prodlouženou míchu. Léze mohou být v akutní fázi uniformní nebo diseminované v subakutní fázi. Na rozdíl od encefalitidy letargiky se hlavní poškození nachází v bílé hmotě mozkové. Meningy jsou infiltrované T lymfocyty, plasmatickými buňkami a fagocytujícími buňkami. Polymorfonukleární buňky byly pozorované pouze ve velkých lézích. Kromě infiltrace buněk do perivaskulárního prostoru dochází ke „zředění“ tkání v blízkosti cév. V místě zředění dochází v těsné blízkosti cév k akumulaci drobných jader. PVE se též vyznačuje silnou demyelinizací, kdy je degradovaný myelin velmi rychle odstraňován. Poškození tkání vede v konečné fázi k nekróze.\n\nV době eradikace pravých neštovic, kdy byla PVE značným problémem, nebyly k dispozici nástroje, které by umožnily osvětlit imunologickou příčinu této komplikace. A s přihlédnutím k tomu, že dnešní vakcíny proti pravým neštovicím jsou mnohem bezpečnější a nejsou distribuované plošně, není už PVE ve středu zájmu. Nicméně s ohledem na podobnosti s akutní diseminovanou encefalomyelitidou (ADEM), což je též postvakcinanční komplikace (pozorovaná například po očkování proti viru hepatitidy A, B, nebo polioviru), se usuzuje na autoimunitní mechanismus spíš než na poškození vzniklé pomnožení viru v nervové tkáni. \n\nPVE byla tlumena podáváním vakcíniového imunoglobulinu. Ten ovšem zabíral pouze v případě, že byl podán ještě před rozvojem PVE. Pacientům s PVE byly tedy podávány pouze podpůrné léky zmírňující přiznaky.Zdroj\n"}
{"id": "1376948", "url": "https://cs.wikipedia.org/wiki?curid=1376948", "title": "Jiří Mašík", "text": "Jiří Mašík\n\nJiří Mašík (* 17. dubna 1973, Litomyšl) je několikanásobný reprezentant a mistr světa v hokejbale, trenér reprezentace U20 a hlavní trenér A týmu reprezentace.\n\nV šesti letech se s rodiči přestěhoval do Chrudimi, kde se ihned přihlásil do hokejového oddílu. V mládežnických kategoriích prošel i extraligovými Pardubicemi, ale převážnou část kariéry strávil v Chrudimi. Nejvýše hrál II. NHL.\n\nPo vojně s kamarády založili v Chrudimi hokejbalový oddíl. Tři roky hrál souběžně extraligu hokejbalu za Kometu Polička a zároveň za Jokerit Chrudim. Během těch tří let pomohl Jokeritu postoupit z nejnižší soutěže až do extraligy. Mezi lety 1998 až 2001 reprezentoval Českou republiku na třech mistrovstvích světa a jednom mistrovství Evropy. V roce 1998 získal titul mistra světa a v roce 2000 titul mistra Evropy. Ve hře vynikal přehledem, výbornou nahrávkou a úspěšným zakončením, kdy patříval k lídrům kanadského bodování. Za své úspěchy byl vyhlášen nejúspěšnějším sportovcem města Chrudim za rok 1999.\n\nVinou zdravotních problémů se ve svých 32 letech vydal na trenérskou dráhu. Tři roky trénoval v extralize Letohrad, se kterým vybojoval dvakrát třetí místo a jednou vyhrál Světový pohár. Poté dva roky trénoval Hradec Králové, který dovedl ke stříbrné medaili a k vítězství v Českém i Evropském poháru. Od roku 2011 působí v klubu HBC Autosklo H.A.K. Pardubice. S tímto týmem získal v roce 2016 titul mistra České republiky. Mimo tento úspěch získali jedenkrát stříbro a dvakrát bronz. Navíc vyhráli dvakrát Český pohár a jedenkrát Superpohár, když porazili Slovenského mistra z Martina 7:1. V klubu působí i jako šéf hokejbalového centra mládeže.\n\nV roce 2006 byl jmenován hlavním trenérem reprezentace U20, kde vydržel dlouhých osm let a získal třikrát stříbrnou medaili na mistrovství světa juniorů. Na mistrovství světa v Plzni v roce 2009 jako asistent hlavního trenéra reprezentace mužů, získal titul mistra světa.\n\nVe 44 letech vyhrál výběrové řízení a byl jmenován hlavním trenérem reprezentace mužů.\nMá dvě dcery, který celý život vede ke sportu. Anita i Sarah prošli gymnastikou, tenisem, atletikou a volejbalem. Od řidiče nákladních automobilů se vypracoval na vedoucího cestmistrovství Správy a údržby silnic Pardubického kraje.\n"}
{"id": "1376960", "url": "https://cs.wikipedia.org/wiki?curid=1376960", "title": "Seznam děkanů Fakulty vojenského leadershipu Univerzity obrany", "text": "Seznam děkanů Fakulty vojenského leadershipu Univerzity obrany\n\nToto je seznam děkanů Fakulty vojenského leadershipu Univerzity obrany.\n\n"}
{"id": "1376963", "url": "https://cs.wikipedia.org/wiki?curid=1376963", "title": "Rena Owen", "text": "Rena Owen\n\nRena Owen (* 22. července 1962, Nový Zéland) je novozélandská herečka. Proslavila se rolemi ve filmech \"Kdysi byli bojovníky\" a \"\". Od roku 2018 hraje jednu z hlavních rolí v seriálu stanice Freeform \"Siréna\".\n\nNarodila se na Novém Zélandě, má maorské, welšské a evropské kořeny. Má osm sourozenců. Byla vychovávaná jako katolička v malém městě v regionu Bay of Islands na Severním ostrově. Pravidelně vystupovala s místní maorskou skupinou a objevovala se v muzikálech a dramatických hrách na střední škole. Původně se chtěla věnovat práci ve zdravotnictví. Tři roky se připravovala na práci v Aucklandské nemocnici. Poté co splnila kvalifikaci a stala se registrovanou sestrou, se přestěhovala do Londýna.\n\nOd osmdesátých let spolupracovala s Actors Institute a pracovala v Britských divadlech. Sama napsala scénář a zahrála si ve hře \"Te Awa i Tahuti\" (\"The River That Ran Away\"), se kterou úspěšně absolvovala Londýnské turné a později byla publikována nakladatelstvím NZ Playmarket v roce 1991.\n\nV roce 1989 se vrátila na Nový Zéland a zahrála si ve dvou televizních seriálech stanice Television NZ. Owen stále pracovala i v divadlech, kde hrála, psala scénáře, režírovala a pracovala jako dramaturgyně. Je jednou ze zakladatelek divadla Taki Rua. Napsala scénář a zahrála si ve filmu \"Daddy's Girl,\" vedlejší role hrála v seriálech \"Betty's Bunch\" a \"Shark in the Park\". V roce 1994 si zahrála ve filmu \"Kdysi byli bojovníky\" a o pět let později se objevila v sequelu \"Jak dopadají zoufalci?\". Roli Taun We si zahrála ve filmech \" a .\" Malou roli si zahrála ve filmu režiséra Stevena Spielberga \"A.I. Umělá inteligence\". Vedlejší roli získala v seriálu stanice The WB (nyní The CW) \"Angel\". Hlavní roli si zahrála v v roce 1998 v australském dramatickém seriálu \"Hladina adrenalinu\". V roce 2016 byla obsazena do jedné z hlavních rolí seriálu stanice Freeform \"Siréna\". Seriál měl premiéru dne 29. března 2018.\n"}
{"id": "1376969", "url": "https://cs.wikipedia.org/wiki?curid=1376969", "title": "Anthony Obame", "text": "Anthony Obame\n\nAnthony Obame Mylann (* 10. září 1988 Libreville) je gabonský taekwondista, soutěžící v nejtěžší váhové kategorii. Taekwondo začal praktikovat v rodném Libreville ve věku šesti let. Připravuje se v pařížském INSEPu, jeho trenérem je Španěl Juan Antonio Ramos, bývalý mistr světa. Na Letních olympijských hrách 2012 v Londýně vybojoval pro svou zemi první olympijskou medaili v historii, když postoupil do finále, kde ho Ital Carlo Molfetta porazil až díky výroku rozhodčích. Na mistrovství světa v taekwondu 2013 v Pueble vyhrál kategorii nad 87 kg, v roce 2014 získal titul mistra Afriky, na MS 2015 byl třetí. Na olympiádě 2016 byl vlajkonošem gabonské výpravy, v soutěži taekwondistů nad 80 kg ho v prvním kole vyřadil Brit Mahama Cho. Na MS 2017 obhájil bronzovou medaili. Jeho bilance v mistrovských zápasech je 50 vítězství v 76 utkáních.\n\n"}
{"id": "1376970", "url": "https://cs.wikipedia.org/wiki?curid=1376970", "title": "Rodrigo Lara", "text": "Rodrigo Lara\n\nRodrigo Lara Bonilla (11. srpna 1946 Neiva - 30. dubna 1984 Bogota) byl kolumbijský právník a politik, ve vládě prezidenta Betancura zastával úřad ministra spravedlnosti. Na tuto pozici dosáhl již ve věku 38 let.\n\nNež se stal ministrem spravedlnosti, působil v politice jako starosta svého rodného města (poprvé byl starostou zvolen ve 23 letech), senátor i velvyslanec. Ihned po svém nástupu do funkce začal vyšetřovat vliv kartelů na kolumbijský politický systém, navzdory bezpočtu výhrůžek smrtí nebo nabídnutých úplatků. Larovým nejbližším podporovatelem byl jeho kolega z téže strany, Luis Carlos Galán. Oba otevřeně odsuzovali drogové kartely a bojovali s kartely přímo, Lara ze své pozice zadržel prostředky i více než stovku letadel medellínského kartelu a zdiskreditoval třicet politiků podporovaných drogovými kartely, podobné razie probíhaly i v oblasti sportu. Byl považován za jednu z největších osobností války proti drogám.\n\nLara Bonilla se dostal do sporu se senátorem Escobarem a otevřeně ho kritizoval za spojení s kartely, doslova ho vyhnal z kolumbijského kongresu. Ten prohlásil ministra za stoupence amerického imperialismu. Jairo Ortega, Escobarův straník, tehdy také obvinil ministra spravedlnosti ze spolupráce s drogovými překupníky. Když se Ortegovo obvinění ukázalo jako křivé, kolumbijské vládě byly odhaleny výsledky vyšetřování medellínského kartelu a Escobar byl z kongresu vyloučen. Lara poté nařídil jeho trestní stíhání, stejně jako stíhání dalších drogových bossů, jako byl například Carlos Lehder.\n\nNěkolik měsíců po nástupu do úřadu přerostly vyhrůžky smrtí míru, kterou mohl Lara ignorovat. Napíchnuté telefony v ministrově domě i úřadu dokázaly, že skutečně existuje mafií podporované spiknutí, které má za cíl ministra spravedlnosti zavraždit. Zanedlouho poté byl zavražděn právník Gonzalez Vidales, specializujicí se na boj proti drogám, a Lara dostal zprávu, že je na řadě. Vláda tehdy rozhodla o jeho odvolání z funkce a přeložení na pozici velvyslance v Československé socialistické republice. Na zařízení transferu si československá strana vyhradila 30 dní. Na konci dubna však byl Larův mercedes přepaden dvěma útočníky na motorce. Ministr spravedlnosti zemřel na následky střelných zranění, jeden z útočníků, Ivan Dario Guisado, byl také na místě zabit. Druhý z útočníků, Byron Velasquez, byl zadržen a přiznal, že za vraždu ministra obdržel dvacet tisíc dolarů. Tím, kdo si vraždu objednal, byl právě bývalý senátor Escobar.\n\nRodrigo Lara byl jednou z prvních významných obětí narkoterorismu, který nastolil Medellínský kartel. Zanechal po sobě ženu a tři syny. Po jeho smrti započali prezident Belisario Betancur Cuartas a ministr Enrique Parejo González oficiální válku proti organizovanému zločinu v Kolumbii a prosadili kontroverzní zákon o vydávání drogových překupníků do USA. Zákon stavěl na plánu ministra Lary vytvořit mezinárodní smlouvu, která by sjednotila jednotlivé země v boji proti drogovým překupníkům. Právě existence tohoto zákona se v budoucnosti stala předmětem spekulací a vleklých sporů, které stály tisíce životů.\n"}
{"id": "1376971", "url": "https://cs.wikipedia.org/wiki?curid=1376971", "title": "Raffaellino del Colle", "text": "Raffaellino del Colle\n\nRaffaellino del Colle (1490 Sansepolcro – 17. listopadu 1566 tamtéž) byl italský manýristický malíř, který působil převážně v Umbrii. Narodil se v části Colle města Borgo Sansepolcro v provincii Arezzo v italském Toskánsku.\n\nRaffaellino či Raffaellino della Colle byl žákem Raffaela Santi a je považován za jeho asistenta při práci na výzdobě renesančního příměstského domu Villa Farnesina v Římě. Po Raffaelově smrti pokračoval Raffaellino v práci ve Vatikánu, kde pomáhal dokončit práce v Apoštolském paláci. Práce řídil Giulio Romano. Místnosti jsou známy jako Raffaelovy sály. V roce 1527 došlo v Římě k události známé jako \"Sacco di Roma\", vyrabování Říma vojskem Karla V. císaře Svaté říše římské. Po této události se mnoho umělců vrátilo do svých domovských měst. Rafaellino odešel do blízkosti svého rodiště, do Perugie, oblasti v severní části Umbrie. Maloval zde oltářní obrazy pro hlavní kostely. Díla se nyní většinou nacházejí v městském muzeu umění. Pracoval také v městě Sansepolcro, dříve Borgo Santo Sepolcro, v toskánské provincii Arezzo. \n\nOd roku 1539 do roku 1543 pracoval na zakázkách rodiny Della Rovere v Urbinu. Jedním z umělců, s kterým Raffaellino spolupracoval, byl italský manýristický malíř a architekt pozdní renesance Girolamo Genga (kolem 1476 – 11. července 1551). Pracoval s ním na dekoracích pozdně renesančního předměstského palácového domu v Pesaru, v Císařské vile (\"Villa Imperiale\"), kde vytvořili výzdobu v \"Camera dei Semibusti\", \"Sala della Calunni\" a v \"Herkulově kabinetu\" pro urbinského vévodu Francesco Maria I. della Rovere . V Perugii pracoval u Rocca Paolina (1540). V roce 1536 Vasari pověřil Raffaellina pracemi na pouličních dekoracích k oslavě vstupu Karla V. do Florencie.\n"}
{"id": "1376991", "url": "https://cs.wikipedia.org/wiki?curid=1376991", "title": "Synagoga v Novém Jičíně", "text": "Synagoga v Novém Jičíně\n\nSynagoga v Novém Jičíně je nečinná synagoga stojící v moravském městě Nový Jičín v Moravskoslezském kraji na ulici Havlíčkova asi 200 m od Masarykova náměstí. Slouží jako depozitář okresního archivu a je veřejnosti nepřístupná.\n\nSynagoga byla vybudována stavební firmou Richarda Klose v prvním desetiletí 20. století dle návrhů architekta Ernsta Lindnera. Při Křišťálové noci z 9. na 10. listopadu 1938 antisemité vyházeli náboženské knihy z budovy a rozšlapali je. Původní návrh synagogu zapálit se naštěstí neuskutečnil, neboť budova stála blízko plynárny a hrozilo nebezpečí výbuchu. Během 2. světové války sloužila synagoga jako skladiště. Původně eklekticky členěnou fasádu nahradila po přestavbě v letech 1951–1953 tvrdá škrábaná omítka. V roce 1967 byla přestavěna na depozitář okresního archivu.\n\nRoku 1992 byla na průčelí synagogy odhalena pamětní deska v hebrejštině, češtině a němčině.\n"}
{"id": "1376993", "url": "https://cs.wikipedia.org/wiki?curid=1376993", "title": "Cavehill", "text": "Cavehill\n\nCavehill nebo také Cave Hill je čedičový vrch v Severním Irsku, dosahující výšky 370 metrů nad mořem. Nachází se na jihovýchodním okraji Antrimské plošiny a je charakteristickou dominantou severoirského hlavního města Belfastu. Pojmenování pochází od trojice velkých jeskyní vytvořených těžbou železné rudy, kopec je známý také pod původním irským názvem \"Beann Mhadagáin\" (Madiganův kopec, podle ulaidského panovníka Matudána mac Muiredaiga).\n\nLokalita byla osídlena již v neolitu, ve středověku byla na vrcholu vybudována pevnost McArt's Fort. Za druhé světové války byl Cavehill vystaven německému bombardování, v roce 1944 se zde zřítil americký letoun Boeing B-17 Flying Fortress. O těchto událostech natočil Richard Attenborough film \"Tajemství prstenu\". \n\nKopec je oblíbeným místem výletů, na vrchol vede turistická stezka od Belfastského hradu. Nabízí výhled na celý Belfast a záliv Belfast Lough, za jasného počasí je vidět také ostrov Man. Populární atrakcí je skalní útvar zvaný \"Napoleon's Nose\". Oblast má status country park, nachází se zde dětské hřiště a návštěvnické centrum. Na úpatí Cavehillu se nachází Belfastská zoologická zahrada.\n\nJonathan Swift byl údajně inspirován siluetou kopce, připomínající ležícího obra, k napsání \"Gulliverových cest\". \n"}
{"id": "1376999", "url": "https://cs.wikipedia.org/wiki?curid=1376999", "title": "Seppo Myllylä", "text": "Seppo Myllylä\n\nSeppo Kaleva Myllylä (* 9. srpna 1958 Orivesi) je bývalý finský zápasník–judista.\n\nPřipravoval se v Tampere pod vedením japonského trenéra Tecuji Satóa, který ve Finsku působil od konce šedesátých let jako mentor a propagátor tehdy nového olympijského sportu. Ve finské reprezentaci se pohyboval od konce sedmdesátých let v lehké váze do 71 kg. V roce 1980 se kvalifikoval na olympijské hry v Moskvě, kde vypadl ve druhém kole s Němcem Karl-Heinzem Lehmannem. Po olympijských hrách přešel do polostřední váhy do 78 kg, ve které se díky pravidelným tréninkovým pobytům v Japonsku vypracoval mezi přední evropské judisty. V roce 1984 si však na olympijské hry v Los Angeles formu nepřivezl. Vypadl ve druhém kole s Francouzem Michelem Nowakem. Sportovní kariéru ukončil v roce 1986. Věnuje se trenérské práci. Jeho nejznámějěím žákem byl Jorma Korhonen.\n\n\n"}
{"id": "1377002", "url": "https://cs.wikipedia.org/wiki?curid=1377002", "title": "Válka proti drogám", "text": "Válka proti drogám\n\nVálka proti drogám je označení celé skupiny ozbrojených konfliktů. Může označovat:\n\n"}
{"id": "1377004", "url": "https://cs.wikipedia.org/wiki?curid=1377004", "title": "Dicerothamnus rhinocerotis", "text": "Dicerothamnus rhinocerotis\n\nDicerothamnus rhinocerotis, syn. \"Elytropappus rhinocerotis\", je stálezelená, nevysoká, do široka rozložená keřovitá rostlina, endemit Jihoafrické republiky, kde roste v provinciích Západní, Východní a Severní Kapsko a částečně i na jihu Namibie. Vyskytuje se jako dominantní druh v tamním ekosystému renosterveld, pojmenovaném podle jejího jména, které zní \"renosterbos\".\nPřestože rostlina byla na mnoha úrodných rovinatých místech vymýcena a nahražena obilninami, celkově ohrožena není. Roste hojně i na místech nevhodných k pěstování užitkových rostlin, ať již z důvodu vyšší nadmořské výšky, suchého klimatu nebo špatně dostupného svažitého terénu, kde dokáže v krátké doby vytvoří rozlehlé jednodruhové porosty.\n\nDruhové jméno \"rhinocerotis\" (rhinoceros nosorožec) je odvozeno od domněnky, že se rostlinou v minulosti živili nosorožci, kteří dnes v jižní Africe, stejně jako sloni a lvi, již nežijí. Druh byl původně začleněn do rodu \"Stoebe\", později přeřazen do rodu \"Elytropappus\", který je nyní shledán parafyletickým a je rozdělen do tří nových. \"Elytropappus rhinocerotis\" je proto uváděn pod novým vědeckým jménem \"Dicerothamnus rhinocerotis\", které však dosud není plně uznáváno.\n\n\"Dicerothamnus rhinocerotis\" roste na úživnějších jemnozrnných půdách, nejčastěji na zvětrávajícím pískovcovém, břidlicovitém nebo žulovitém podloží v nadmořské výšce od 200 do 1900 m n. m. Vyskytuje se v oblastech s ročním úhrnem srážek 250 až 600 mm, z nichž většina spadne v zimních měsících. Rostlina prosperuje i na velmi suchých místech s prostupnou půdou, neboť její kůlovitý kořen může být až 6 m dlouhý a dosáhne do podzemní vody. Mladý semenáč s krátkým kořínkem je extrémně citlivý na sucho nebo zastínění, je slabý konkurent v zapojeném porostu. Dospělý jedinec snese krátkodobě mráz i sníh, v případě poškození nadzemní části rychle obrazí z kořene.\n\nVyskytuje se na místech, která občas bývají postižena stepním požárem, při kterém hoří suchý travinový a keřovitý porost. Oheň je rozdmýcháván větrem, šíří se velmi rychle a povrchově, obvykle nepostihuje hlubší kořeny rostlin a vypadaná semena. Požáry přicházejí v období vrcholícího sucha, těsně před obdobím dešťů. Následná vláha urychlí rašení nových rostlin z kořenů i klíčení semen v půdní bance. Po požáru a dešti vzklíčí i semena dopravená již v minulosti na nová místa, kde byla dosud zastíněna vyššími rostlinami.\n\nVytrvalý keř s prutovitými větvemi, které jsou ve stáří dlouhé až 2 m, mají lysou, šedavou kůru a vyrůstají z nich vztyčené tenké větvičky. Ty jsou hustě porostlé střídavými, trojúhelníkovitými, šupinovitými a k větvičkám těsně přitisklými listy velkými 2 × 1 mm, které jsou po obvodě celokrajné, mírně podvinuté a pokryté tečkovitými žlázkami. Mezi listy hustě prorůstají jemné bílé chlupy, které svým vlnitým vzhledem propůjčují rostlině šedavý vzhled.\n\nU vrcholu větviček roste množství nenápadných květních úborů složených nejčastěji ze tří drobných, oboupohlavných květů s pětizubou, trubkovitou korunou žlutě zbarvenou. Úbor je kryt víceřadým, ve zralosti nahnědlým zákrovem, jehož vnitřní listeny jsou blanité. Plod je drobná, eliptická, podélně žebrovaná nažka s chmýrem, který je na bázi srostlý, na vrcholu péřitý a za podpory větru ji šíří daleko do okolí. Květy rozkvétají na počátku zimy, bývají opylovány větrem a semena uzrávají koncem zimy.\n\nRostliny se přirozeně rozšiřují semeny, která nejlépe klíčí po ošetření kouřem a vysetá na podzim. Spolehlivější je rozmnožování řízky z mladých větviček s patkou starého dřeva, které dobře koření ve vlhké a teplé půdě. Rostliny mají málo přirozených nepřátel, mezi občasné a nepříliš nebezpečné patří nelétavé saranče \"Lentula obtusifrons\" spásající listy a červci rodů \"Cerus\", \"Refrolix\" a \"Renosteria\" sající šťávy listů.\n\n\"Dicerothamnus rhinocerotis\" obsahuje hojně glykosidů a tříslovin, jakož i neobvyklou kyselinu rinocerotinovou a diterpen labdan. U původních obyvatel sloužívá k léčbě koliky, nadýmání a průjmu u malých dětí. Dospělí ji používají hlavně proti poruše zažívání a jako hořké tonikum na povzbuzení chuti k jídlu, někdy slouží i k vyvolání pocení při léčbě chřipky. Dětí užívají odvar z čerstvých nebo prášek ze sušených konců mladých větviček, dospělí je macerují v alkoholu. Odborníci zkoumají potenciální vliv na zastavení nádorového onemocnění.\n\n"}
{"id": "1377008", "url": "https://cs.wikipedia.org/wiki?curid=1377008", "title": "Kukačka (Frýdlantská pahorkatina)", "text": "Kukačka (Frýdlantská pahorkatina)\n\nKukačka (německy \"\", 471 m n. m.) je vrchol ve Frýdlantské pahorkatině na severu České republiky. Leží při česko-polské státní hranici, v severovýchodních partiích Frýdlantského výběžku u obce Jindřichovice pod Smrkem. Jihovýchodně od vrcholu je na polní cestě od roku 2005 otevřen hraniční přechod pro pěší pojmenovaný „Kukačka“.\n\nZ geologického hlediska je vrchol tvořen ortorulami, po východní a jižní straně lze nalézt oblasti, u nichž převládá rula. Geomorfologicky se Kukačka řadí do provincie Česká vysočina, konkrétně do Krkonošsko-jesenické soustavy, ve které je součástí Krkonošské oblasti a jejího okrsku Bulovská pahorkatina. Na jižním úbočí pramení Bleskový potok, jenž je pravostranným přítokem Jindřichovického potoka.\n"}
{"id": "1377011", "url": "https://cs.wikipedia.org/wiki?curid=1377011", "title": "Černé zrcadlo", "text": "Černé zrcadlo\n\nČerné zrcadlo (v anglickém originále Black Mirror) je britský dramatický sci-fi televizní seriál vytvořený Charliem Brookerem. Seriál zkoumá moderní společnost, zejména pokud jde o neočekávané důsledky nových technologií. Jednotlivé díly jsou samostatné, obvykle zasazené do alternativní současnosti nebo blízké budoucnosti, často s temným a satirickým tónem, i když některé jsou experimentálnější a lehčí.\n\nPrvní dvě řady seriálu měly ve Spojeném království premiéru v prosinci 2011 a únoru 2013 na britské stanici Channel 4. Vánoční speciál měl premiéru 16. prosince 2014 na britské stanici Channel 4. Další dvě řady, obsahující celkově 12 dílů (každá po šesti), byly zveřejněny na Netflixu 21. října 2016 a 29. prosince 2017. \n\nV březnu 2018 získal seriál pátou řadu. V Česku měl seriál premiéru 4. ledna 2017 na druhém kanálu České televize.\n\nPodle Brookera, \"černé zrcadlo\" představuje obrazovku televizoru, monitor a displej telefonu.\n\nSeriál byl původně objednán stanicí Channel 4 a měl premiéru v prosinci 2011. Druhá řada seriálu měla premiéru během února 2013. V září 2015 Netflix odkoupil seriál a zveřejnil 12 dílů, později rozdělených na dvě řady se šesti epizodami. Třetí řada seriálu byla vydána na Netflixu 21. října 2016. Čtvrtá řada byla zveřejněna 29. prosince 2017.\n\n"}
{"id": "1377013", "url": "https://cs.wikipedia.org/wiki?curid=1377013", "title": "Apsus Vallis", "text": "Apsus Vallis\n\nApsus Vallis je údolí či bývalé řečiště na povrchu Marsu, nachází se na 35.1° severní šířky a 225° západní délky. Je přibližně 120 km dlouhé a jméno má po tradičním jméně řeky Seman.\n"}
{"id": "1377014", "url": "https://cs.wikipedia.org/wiki?curid=1377014", "title": "Viržinia Veselinovová", "text": "Viržinia Veselinovová\n\nViržinia Veselinovová (* 19. listopadu 1957) je bývalá bulharská atletka, halová mistryně Evropy ve vrhu koulí.\nV roce 1975 se stala juniorskou mistryní Evropy v vrhu koulí. Na olympiádě v roce 1980 obsadila páté místo. Největší úspěch pro ni znamenal titul halové mistryně Evropy v roce 1982. Ve stejné sezóně vytvořila svůj osobní rekord výkonem 21, 61 m.\n"}
{"id": "1377016", "url": "https://cs.wikipedia.org/wiki?curid=1377016", "title": "Asopus Vallis", "text": "Asopus Vallis\n\nAsopus Vallis je údolí na povrchu Marsu, nachází se 4.4° jižní šířky a 149.7° západní délky. Je přibližně 33 km dlouhé a je pojmenované podle řeky Asopos (Boeotian) v Řecku.\n"}
{"id": "1377018", "url": "https://cs.wikipedia.org/wiki?curid=1377018", "title": "Dao Vallis", "text": "Dao Vallis\n\nDao Vallis je údolí či bývalé řečiště na povrchu Marsu, táhnoucí se jihozápadně do Hellas planitia přes východní sestup z bývalé sopky Hadriacus Mons. Společně s přítokem z Niger Vallis tvoří udolí dohromady rozměr až o 1200 km. Nachází se na 38.7° jižní šířky a 272.1° západní délky. Pojmenováno je podle thajského slova pro hvězdu. V roce 2012 bylo údolí navrhnuto jako jedno z možných míst pro přistání vozítka Curiosity. Dao Vallis má počátek u velké sopky, předpokládá se že v oblasti bylo poměrně velké množství vody poté, co horká láva zahřála okolní led. Tyto události měly mít v oblasti záplavový charakter.\n"}
{"id": "1377034", "url": "https://cs.wikipedia.org/wiki?curid=1377034", "title": "Mjohjang", "text": "Mjohjang\n\nMjohjang ( – \"Mjohjangsan\") je hora v Severní Koreji na hranici mezi provinciemi Severní Pchjongan a Čagang jen nedaleko od trojmezí s provincií Jižní Pchjongan. \n\nMjohjang hraje významnou úlohu v korejské mytologii jako jeden z možných domovů Tanguna, zakladatele Kočosonu. dalšími kandidáty jsou Pektusan na hranici s Čínskou lidovou republikou a Tchäbäksan v Jižní Koreji.\n\nKromě řady chrámů je u něj také Mezinárodní výstava přátelství, což je výstava darů, které během své vlády obdrželi Kim Ir-sen a Kim Čong-il.\n\nVětšinu porostu tvoří smíšený les. Kolem hory je zhruba národní park o rozloze přibližně 16 tisíc hektarů. Necelá polovina z něj je významné ptačí území.\n"}
{"id": "1377036", "url": "https://cs.wikipedia.org/wiki?curid=1377036", "title": "Gauríšankar", "text": "Gauríšankar\n\nGauríšankar (, ) je hora v Himálaji na hranici mezi Nepálem a Čínskou lidovou republikou. S vrcholkem ve výšce 7134 metrů nad mořem se jedná o sedmitisícovku.\n\nJméno je odvozeno z hinduismu, kde jména \"Gaurí\" a \"Šankar\" jsou jinými jmény pro Párvatí a Šivu. Od hory je odvozeno nepálské časové pásmo .\n\nPrvovýstup provedli 8. května 1979 John Roskelley a Šerpa Dordže.\n"}
{"id": "1377042", "url": "https://cs.wikipedia.org/wiki?curid=1377042", "title": "Nikken Sekkei", "text": "Nikken Sekkei\n\nNikken Sekkei Ltd (japonsky 日建設計) je japonská architektonická kancelář se sídlem v okrese Čijoda v Tokiu, založená v roce 1900. Je to soukromá společnost částečně vlastněná zaměstnanci a od svého založení dokončila přes 25 000 projektů ve 50 zemích. V roce 2017 to byla druhá největší architektonická kancelář na světě podle zisku a dlouhodobě největší architektonická kancelář v Japonsku.\n\nRoku 2019 společnost Nikken Sekkei zaměstnává přes 2 600 odborníků a dokončila více než 25 000 projektů ve více než 50 zemích. Mezinárodní pobočky společnosti se nacházejí v Soulu, Hanoi, Ho Chi Minh City, Singapuru, Dubaji, Moskvě, Barceloně, Šanghaji, Pekingu a Dalianu; zatímco japonské kanceláře jsou lokalizovány ve městech Tokio, Osaka, Nagoya, Kobe, Chugoku, Kitakyushu, Kumamoto, Kagoshima, a Okinawa mimo jiné.\n\n\n"}
{"id": "1377044", "url": "https://cs.wikipedia.org/wiki?curid=1377044", "title": "Mistrovství Československa jednotlivců na klasické ploché dráze 1960", "text": "Mistrovství Československa jednotlivců na klasické ploché dráze 1960\n\nMistrovství Československa jednotlivců na klasické ploché dráze 1960 se skládalo z 4 závodů.\n\n\nZapočítávali se 3 nejlepší výsledky ze 4.\n\n"}
{"id": "1377050", "url": "https://cs.wikipedia.org/wiki?curid=1377050", "title": "František Richter", "text": "František Richter\n\nFrantišek Richter (* 26. října 1938) je bývalý český motocyklový závodník, reprezentant v ploché dráze. \n\nV Mistrovství Československa na klasické ploché dráze vyhrál v roce 1959, v roce 1961 skončil na 2. místě a v roce 1962 na 3. místě. V mistrovství světa družstev 1960 v Göteborgu skončil na 3. místě. Ve finále Mistrovství světa jednotlivců na dlouhé ploché dráze v roce 1960 v Plattlingu skončil na 5. místě. Několikrát startoval v Mistrovství světa jednotlivců, nejlepší výsledek dosáhl 13. místem v evropském finále 1960 ve Wroclawi. V roce 1959 vyhrál Zlatou přilbu SNP.\n\n"}
{"id": "1377054", "url": "https://cs.wikipedia.org/wiki?curid=1377054", "title": "Veronika Stýblová", "text": "Veronika Stýblová\n\nVeronika Stýblová (* 17. srpna 1994, Pardubice) je česká zpěvačka, účastnice soutěže Československo má talent a finalistka Superstar 2013. Momentálně studuje Mezinárodní konzervatoř v Praze, obor populární zpěv. Od roku 2018 působí jako členka hudební skupiny Verona, kde zaujala místo po Markétě Jakšlové.\n\n"}
{"id": "1377056", "url": "https://cs.wikipedia.org/wiki?curid=1377056", "title": "David Buckel", "text": "David Buckel\n\nDavid Stroh Buckel (13. června 1957 – 14. dubna 2018) byl americký aktivista a právník. Studoval na Cornell Law School, kterou dokončil roku 1987. Jako advokát obhajoval práva homosexuálů a LGBT lidí. Byl hlavním advokátem v případu transgenderového muže Brandony Teeny, který byl roku 1993 zavražděn. Coby environmentalista pracoval v organizaci NYC Compost Project. Dne 14. dubna 2018 se upálil v newyorském Prospect Parku. U jeho těla byla nalezena obálka, v níž uvedl důvod svého činu, který zároveň poslal do redakce novin \"The New York Times\". Důvodem sebeupálení bylo přílišné používání fosilních paliv; ve zprávě uvedl, že velké množství lidí kvůli znečištěnému vzduchu předčasně umírá, což demonstroval právě svým upálením. V době úmrtí mu bylo šedesát let.\n"}
{"id": "1377061", "url": "https://cs.wikipedia.org/wiki?curid=1377061", "title": "Radek Micopulos", "text": "Radek Micopulos\n\nRadek Micopulos (* 12. května 1987 Dvůr Králové nad Labem) je konstruktér hlavolamů a znalec hlavolamu Ježek v kleci.\n\nRadek Micopulos od roku 2005 oživuje Ježka v kleci i jeho zapomenuté odnože, jako např. Ježivala v kleci. V roce 2012 vynalezl nový typ Ježka GEN, s nímž získal cenu Hlavolam roku. Je autorem Ježků s ložisky Bearing, AXIS a Ježka ORIGINAL, který je doposud nejvěrohodnější podobou tohoto známého hlavolamu. Autor stále rozšiřuje historii hlavolamu a vypátral také samotného předchůdce našeho Ježka z USA z 19. století. Radek Micopulos navrhl více než deset typů jedinečných hlavolamů. Jedná se o tradiční i moderní ježky v kleci, které dále rozvíjejí princip i design tohoto hlavolamu. Ve sbírce má přibližně 120 kusů různých Ježků v kleci. Od začátku roku 2017 buduje s kreslířem Rychlých šípů Milanem Teslevičem muzeum Jaroslava Foglara na hradě Ledeč nad Sázavou. Od roku 2018 navrhuje další nevšední hlavolamy jako např. HEXAHOG. Ten kombinuje dva typy hlavolamů. Klec HEXA s principem vyjímatelného hlavolamu a klec HEXXA - trojrozměrné skládací puzzle. Název HEXAHOG (HEXA - šestiúhleník) je odvozen od anglického HedgeHOG (ježek). Posledním počinem je Ježek v kleci EPIC, který má velmi netradičně “otevřený” tvar tří rozšiřujících se spirál a ježka s kuličkou kapkovitého tvaru. \n\nKromě základních modelů vzniklo také mnoho dalších materiálových variant. Celkem se jedná o více než 30 typů - různobarevně eloxovaný nebo komaxitovaný dural, ocel, nerez a mosaz.\n\n"}
{"id": "1377067", "url": "https://cs.wikipedia.org/wiki?curid=1377067", "title": "Henry Sire", "text": "Henry Sire\n\nHenry J. A. Sire (* 1949) je britský katolický historik, spisovatel a maltézský rytíř francouzského původu, autor knih \"Phoenix from the Ashes\" (2015) a \"Il Papa Dittatore\" (2017). \n\nV roce 2015 vydal knihu \"Phoenix from the Ashes: The Making, Unmaking, and Restoration of Catholic Tradition\", v níž ostře zkritizoval druhý vatikánský koncil, který označil za zradu katolické víry, jejíž následky nemohou být správně ohodnoceny, dokud nebude jako zrada rozpoznána.\n\nV roce 2017 vydal (původně jen v elektronické podobě) pod pseudonymem Marcantonio Colonna (podle slavného katolického admirála) knihu \"Il Papa Dittatore\" (Papež diktátor), ve které ostře zkritizoval dosavadní pontifikát papeže Františka. Kniha byla později přeložena do angličtiny a rychle se stala jednou z nejprodávanějších knih s náboženskou tematikou v italském a anglickém jazykovém prostoru. \n\nKdyž Sire v březnu 2018 odhalil pro druhé vydání knihy své autorství (dle vlastního vyjádření už od samého počátku zamýšlel skrýt svou identitu jen dočasně, neboť měl obavy, že by se obratem stal terčem perzekucí, které by mu znemožnily dokončit rozdělanou historickou práci), bylo jeho členství v řádu až do „vyšetření“ díla suspendováno. Tento zásah proti němu, který provedlo vedení vnucené řádu papežem rok předtím, ovšem v očích jeho příznivců podpořil teze o papeži diktátoru a stalo se z jejich strany terčem silné kritiky. Siry sám označil suspendaci svého členství za jednoznačně nelegitimní a nelegální. Tentýž postoj zaujal k vyloučení z řádu, které bylo vyhlášeno na konci roku.\n\n"}
{"id": "1377068", "url": "https://cs.wikipedia.org/wiki?curid=1377068", "title": "Fed Cup 2018 – baráž Světové skupiny", "text": "Fed Cup 2018 – baráž Světové skupiny\n\nBaráž Světové skupiny Fed Cupu 2018 představovala čtyři mezistátní zápasy, které se hrály mezi 21. a 22. dubnem 2018. Utkaly se v nich čtyři týmy, které prohrály v 1. kole světové skupiny – Bělorusko, Švýcarsko, Nizozemsko a Belgie, se čtyřmi vítěznými družstvy z druhé světové skupiny – Slovenskem, Austrálií, Rumunskem a Itálií. Podle aktuálního žebříčku ITF byly čtyři nejvýše klasifikované týmy nasazeny. \n\nVítězné týmy – Bělorusko, Rumunsko, Austrálie a Belgie, se kvalifikovaly do Světové skupiny 2019 a poražení – Slovensko, Nizozemsko, Švýcarsko a Itálie, sestoupili do Světové skupiny II pro rok 2019.\n"}
{"id": "1377070", "url": "https://cs.wikipedia.org/wiki?curid=1377070", "title": "Bayannurosaurus", "text": "Bayannurosaurus\n\nBayannurosaurus (\"ještěr z Bayin-Nur\") byl rod iguanodontního ornitopodního dinosaura, žijícího v období rané křídy na území dnešního Vnitřního Mongolska (autonomní oblast Číny). Jediný známý druh \"B. perfectus\" byl popsán na základě výborně dochované a značně kompletní fosilní kostry (odtud druhové jméno).\n\nTento velký, převážně kvadrupední, býložravý ornitopod obýval východní Asii v době rané křídy. Je významným prvkem pro pochopení geografického rozšíření iguanodontů v kritickém období po přelomu jurské a křídové periody před zhruba 145 miliony let.\n\n\"B. perfectus\" byl ornitopod ze skupiony Ankylopollexia a jeho blízkými příbuznými byly například rody \"Hypselospinus\" a \"Ouranosaurus\". Nepatřil však ještě do nadčeledi Hadrosauroidea.\n\n"}
{"id": "1377072", "url": "https://cs.wikipedia.org/wiki?curid=1377072", "title": "Digitální demence", "text": "Digitální demence\n\nJako digitální demence se označují poruchy v poznávání a snížení mentálních schopností, způsobené dlouhodobou závislostí na digitálních médiích, zejména na počítačích, tabletech a chytrých mobilních telefonech. Týká se to i nadměrného sledování televize. Jedná se např. o závady soustředění pozornosti, závady samostatného myšlení nebo o postupnou ztrátu každodenních vzorců chování a schopnosti zapamatovat si některé důležité detaily používané v běžném životě.\n\nTermín digitální demence se objevil v roce 2007 v práci jihokorejských vědců, kteří spojili ztrátu schopnosti zapamatovat si různá přístupová hesla a telefonní čísla s intenzívním užíváním mobilních telefonů a malých kapesních počítačů typu PDA. Tímto problémem se zabývali i mnozí jiní a zpopularizoval jej zejména německý neurolog a psychiatr Manfred Spitzer, když v roce 2012 vydal svou knihu \"Digitale Demenz. Wie wir uns und unsere Kinder um den Verstand bringen\". Ta byla brzy na to přeložena do různých jazyků včetně češtiny.\n\nKniha vyvolala velký ohlas a je jí věnována celá řada recenzí, a to i českých. Spitzer je kritikem současné digitalizace společnosti. Mentální úpadek těch, kteří se více než na svůj mozek spoléhají na digitální technické prostředky, demonstruje např. na řidičích, kteří se spoléhají výhradně na navigace GPS a ochabují tak svůj orientační smysl. Něco podobného potvrzují i výsledky výzkumu pracovníků Národního ústavu duševního zdraví v Klecanech. Ti zjistili, že chodci, kteří pro svou orientaci používali chytré brýle s navigací GPS, vykazovali již po třech měsících sníženou míru konektivity hipokampů s jinými oblastmi mozku. (Hipokampus je součástí velkého mozku a hraje významnou úlohu při prostorové orientaci.) Povrchní zpracování informací snižuje také schopnost kritického myšlení a s ním související vyhledávání relevantních informací a jejich hodnocení.\n\nSpitzerovy úvahy o digitální demenci vyvolávají vedle souhlasných hodnocení také kritické reakce. Spitzer je přesvědčivý zejména tam, kde se uplatňuje jako odborník – neurolog. Věrohodné je třeba jeho vysvětlení, jak se rozvíjí mozek, když navazujeme sociální vztahy. Když však kritizuje videohry (zejména násilné) a sociální sítě, dopouští se paušálních odsudků. Se Spitzerovými závěry je rovněž v rozporu \"Flynnův efekt\". Americký politolog a ekonom James Flynn totiž tvrdí, že inteligence populace v industriální společnosti měřená pomocí IQ od počátku 20. století trvale roste. Problémem může být jednak to, že Spitzer vidí kauzální souvislosti i tam, kde se může jednat o pouhou náhodnou korelaci některých jevů, a další otázkou je, jak inteligenci definujeme a jak ji měříme.\n"}
{"id": "1377073", "url": "https://cs.wikipedia.org/wiki?curid=1377073", "title": "Nanedi Valles", "text": "Nanedi Valles\n\nNanedi Valles je údolí, jedno z možných řečišť na povrchu Marsu, nachází se v kvadrátu Lunae Palus o 4.9° severní šířky a 49.0° západní délky. Název má z sesothštiny, to je národní jazyk afrického státu Lesotho. Jinak je také Nanedi Valles lokalizováno mezi Shalbatana Vallis a horní Maja Valles. Údolí je 4 km široké na severním konci a tvarem připomíná Nirgal Vallis, má jen pár malých větvících se částí. U tohoto údolí lze někdy pozorovat detailnější struktury uvnitř širokého systému údolí.\n\n"}
{"id": "1377077", "url": "https://cs.wikipedia.org/wiki?curid=1377077", "title": "Chabil Biktašev", "text": "Chabil Biktašev\n\nChabil Biktašev (* 28. srpna 1966) je bývalý sovětský a ruský zápasník–judista a sambista tatarské národnosti.\n\nZačínal se středoasijským tradičním zápasem kureš po vzoru svého otce. Během základní vojenské služby v Syzrani si osvojil základy samba a po návratu z vojny sloužil jako policista v Kujbyševu (dnění Samara). V Kujbyševu si ho všimnul trenér Nikolaj Petrov pod jehož vedením se dostal na přelomu sedmdesátých a osmdesátých let do sovětské judistické reprezentace. V roce 1983 se probojoval do užšího výběru sovětských těžkých vah, ve které bojoval o post reprezentační jedničky s Grigorijem Veričevem. V roce 1984 přišel o účast na olympijských hrách v Los Angeles kvůli bojkotu zemí východního bloku. Sportovní kariéru ukončil potom co neuspěl v sovětské olympijské nominaci na olympijské hry v Soulu v roce 1988.\n\n\n"}
{"id": "1377081", "url": "https://cs.wikipedia.org/wiki?curid=1377081", "title": "Zuzana Beňušková", "text": "Zuzana Beňušková\n\nZuzana Beňušková (rozená Wagnerová, * 27. října 1960 Bratislava) je slovenská etnoložka, etnografka, kulturní a sociální antropoložka. Je profesorkou etnologie na Univerzitě Konstantina Filozofa v Nitře. Jejími oblastmi výzkumu jsou etnické menšiny, sociální vztahy, zvyky, kulturní regiony Slovenska a historie etnologie.\n\nNarodila se v Bratislavě. Je dcerou učitele a sociologa doc. PhDr. Vojtecha Wagnera, CSc., a andragogistky PhDr. Ireny Wagnerové, CSc. Působila jako tanečnice v tradiční slovenské taneční skupině Lúčnica, nyní je členkou Seniorek Lúčnice. Má syna Mateje.\n\nJe absolventkou Univerzity Komenského v Bratislavě. Po studiu začala pracovat v Ústavu etnologie Slovenské akademie věd, kde se věnuje rituálům, religiozitě, etnickým menšinám a etnologii města. Od roku 1996 vyučuje také na Filozofické fakultě Univerzity Konstantina Filozofa v Nitře. V roce 2004 se stala docentkou a v roce 2013 profesorkou. V letech 2005 až 2011 byla vedoucí katedry etnologie a etnomuzikologie UKF.\n\nJe přispěvatelkou více než 80 odborných časopisů a publikačních projektů „Tradiční kultury regionů na Slovensku“ (VEDA 1998, 2005, DAJAMA 2010 pod názvem Lidová kultura), „Religiozita a mezikonfesní v místním společenství“ (ÚEt SAV 2004) a „Tekovské Lužany: kulturní a sociální diverzita venkovského společenstva“ (UKF, Nitra 2011).\n\nV letech 2002–2003 byla redaktorkou časopisu \"Etnologické rozpravy\" a v letech 2002–2008 předsedkyní Národopisné společnosti Slovenska. Od roku 2006 je členkou organizačního výboru filmového festivalu Etnofilm Čadca filmový.\n"}
{"id": "1377082", "url": "https://cs.wikipedia.org/wiki?curid=1377082", "title": "Unichess", "text": "Unichess\n\nUnichess je český šachový klub se sídlem v Praze. Do Šachové extraligy postoupil v sezónách 2008/2009 a 2013/2014 vždy na jednu sezónu. Od sezóny 2016/17 patří mezi její stálé účastníky.\n\nKlub vznikl v Praze v roce 2004 pod jménem FIMA ČSOB a účastnil se pražských šachových soutěží družstev. V roce 2011 došlo ke sloučení dvou oddílů hrajících pod hlavičkou ČSOB, když do FIMA ČSOB hromadně přestoupili hráči v Litoměřicích hrajícího ŠK Litoměřice, který už měl v té době za sebou jednu odehranou sezónu v Šachové extralize, kde vystupoval v sezóně 2008/2009 pod názvem SPACE Poštovní spořitelna a svoje zápasy odehrál v budově ČSOB v Radlicích. Podruhé se už sloučený oddíl probojoval do Extraligy v sezóně 2013/2014 a odehrál ji v EraSvětě na Jungmanově náměstí v Praze 1 pod názvem ŠK ERA Poštovní spořitelna. Poté klub opustil hlavní sponzor ČSOB a došlo k přejmenování oddílu na Unichess. V sezóně 2016/2017 se po návratu do extraligy jmenovalo družstvo Prestige Photo Unichess podle sponzora Prestige Photo. V následující sezóně hrálo A družstvo extraligu bez hlavního sponzora pod názvem Unichess, B družstvo 1. ligu pod jménem hrajícího kapitána Bartoš Unichess. C družstvo hrálo na podzim 2. ligu pod jménem Unichess Výletná v restauraci Výletná v Letenských sadech. Pro sezónu 2018/2019 si právo účasti v extralize vybojovalo i B družstvo. Několik sezón hrála ligová družstva oddílu své domácí zápasy první a druhé ligy v Hostinci U Kaštanu na Břevnově, kde klub každoročně na konci března pořádá turnaj v rapid šachu. Od roku 2004 klub pořádal každý měsíc kromě prázdnin pravidelné šachové turnaje v rapid šachu v čítárně Unijazzu. Po jejím uzavření na konci roku 2018 se tyto turnaje přesunuli na Výletnou.\n\nKlub reprezentovala dvě družstva v Česko-Slovenské Extralize žen v roce 2015, přičemž jedno z nich získalo stříbrné medaile.\nZa šachový klub hráli Extraligu velmistři:\n\nmezinárodní mistři:\n\nmezinárodní mistryně:\n\n"}
{"id": "1377089", "url": "https://cs.wikipedia.org/wiki?curid=1377089", "title": "Klášter alžbětinek (Brno)", "text": "Klášter alžbětinek (Brno)\n\nKlášter a špitál svaté Alžběty v Brně vznikl v polovině 18. století. Nachází se v Kamenné ulici v městské části Brno-střed.\n\nRoku 1748 řádu svaté Alžběty darovala hraběnka Marie Johana Alžběta z Waldorfu dům se zahradou. Ten však byl příliš malý a nevyhovoval potřebám řádu, proto byl poblíž Svratky zakoupen pozemek pro zřízení nového kláštera. Ten byl koncem 18. století dokončen, plánovaný kostel ale postaven nebyl (je zde pouze kaple svaté Alžběty). Zakladatelka kláštera alžbětinek Marie Johana Alžběta z Waldorffu byla štědrou dárkyní také řádu kapucínů. Po smrti roku 1758 byla pochována v brněnské kapucínské hrobce.\n\nPo roce 1950 se konvent stal součástí Charity, nacházela se zde léčebna dlouhodobě nemocných a domov důchodců, řeholnice tu však i nadále mohly pracovat. \n\nPo Sametové revoluci byl objekt alžbětinkám vrácen. V současné době zde opět existuje konvent a sestry pracují v tamním hospici. \n\nV rámci Programu záchrany architektonického dědictví bylo v letech 1995-2014 na opravu kostela čerpáno 2 605 000 Kč.\n"}
{"id": "1377091", "url": "https://cs.wikipedia.org/wiki?curid=1377091", "title": "Jakob Juratzka", "text": "Jakob Juratzka\n\nJakob Juratzka (8. července 1821, Olomouc – 22. listopadu 1878, Vídeň) byl rakouský botanik, specializující se na výzkum mechorostů (bryolog).\n\nJeho autorská zkratka v botanické taxonomii zní „Jur.“.\n\n"}
{"id": "1377105", "url": "https://cs.wikipedia.org/wiki?curid=1377105", "title": "Os Mutantes", "text": "Os Mutantes\n\nOs Mutantes je brazilská hudební skupina. Založili ji v roce 1966 v São Paulu bratři Arnaldo a Sergio Dias Baptistovi, ve skupině začínala také později úspěšná sólová zpěvačka Rita Lee. Tvorba skupiny vycházela z brazilské lidové hudby, kterou originálním způsobem propojovala s vlivy psychedelického rocku. Os Mutantes patřili k hlavním představitelům kulturního proudu zvaného tropikalismus, který se pro svoji svobodomyslnost stal terčem represí ze strany brazilské vojenské diktatury, autor jejich písní Caetano Veloso byl v roce 1969 donucen odejít do exilu. Po řadě personálních změn skupina v roce 1978 ukončila činnost, od roku 2006 část členů spolu opět vystupuje. K obdivovatelům skupiny patřili David Byrne, Beck, Michael Balzary, Devendra Banhart nebo Kurt Cobain.\n\n\n\n"}
{"id": "1377107", "url": "https://cs.wikipedia.org/wiki?curid=1377107", "title": "Záhlaví stránky", "text": "Záhlaví stránky\n\nZáhlaví je text, který je umístěn v horní části stránky a je vizuálně oddělen od vlastního obsahu. Tento knižní prvek najdeme především v knihách, katalozích, bulletinech, časopisech, novinách a dalších vícestranných publikacích a periodikách. Funkce záhlaví je především informativní, nejčastěji je nositelem jména autora, titulu publikace nebo označení konkrétní kapitoly či části knihy. Záhlaví také napomáhá orientaci v knize. V záhlaví se může objevit i paginace nebo jiná relevantní informace.\n\nPočítačové editory textu umožňují nadefinovat text, který se na jednotlivých stránkách automaticky opakuje. Text záhlaví se může měnit podle tisku liché nebo sudé stránky (stranové převrácení pro recto a verso stránky). Záhlaví se obvykle netiskne na titulní stránku textu.\n\nZáhlaví lze rozdělit na živé a neživé. Živé záhlaví se dynamicky mění podle obsahu na konkrétní straně, často obsahuje název kapitoly nebo části. Neživé záhlaví je v rámci celé publikace stejné. Nejčastěji obsahuje jméno autora a knihy.\n\nI když název záhlaví naznačuje umístění v horní části strany, můžeme se setkat i s umístěním na straně nebo v dolní straně stránky. V takovém případě mluvíme o zápatí, to je ale formálně i obsahově stejné jako záhlaví.\n"}
{"id": "1377108", "url": "https://cs.wikipedia.org/wiki?curid=1377108", "title": "Zápatí stránky", "text": "Zápatí stránky\n\nZápatí stránky je v typografii text, který je umístěn na dolní části stránky vytištěného textu a je vizuálně oddělen od vlastního těla textu. Tradičně je zápatí stránky vyhrazeno pro čísla stránek. Počítačové editory textu umožňují nadefinovat text, který se na jednotlivých stránkách v zápatí automaticky opakuje. Text zápatí se může měnit podle tisku liché nebo sudé stránky (stranové převrácení pro recto a verso stránky), může obsahovat automaticky generované číslo stránky, kapitoly a podobně. Zápatí se obvykle netiskne na titulní stránku textu.\n\nZápatí je často také místo, kam jsou umisťovány poznámky k textu.\n\nNa webových stránkách je v záhlaví obvykle informace o autorském právu, licence, časové údaje vzniku stránky či její poslední úpravy a podobně.\n\n"}
{"id": "1377111", "url": "https://cs.wikipedia.org/wiki?curid=1377111", "title": "Tělo textu", "text": "Tělo textu\n\nTělo textu je v typografii část textu, která obsahuje hlavní sdělení knihy, časopisu, webové stránky nebo jiné tiskoviny. Tělo textu je v opozici k záhlaví stránky, zápatí stránky a titulní stránce nejen obsahem, ale i formou (stylem) sazby. Tělo textu by mělo mít takovou úpravu, aby nebyl čtenář rušen a mohl se při čtení koncentrovat na obsah sdělení, které je v těle textu obsaženo. Mezi hlavní typografické zásady tak patří, že v těle textu je nutné šetřit zvýrazňujícími prostředky (tučné, podtržené písmo, barvy, velikost písma apod.) a používat jeden zvolený font (typ písma).\n\n"}
{"id": "1377112", "url": "https://cs.wikipedia.org/wiki?curid=1377112", "title": "Alexej Ťurin", "text": "Alexej Ťurin\n\nAlexej Alexejevič Ťurin (* 30. ledna 1955 Jelec — 20. září 1995 Moskva) byl sovětský zápasník–judista a sambista ruské národnosti.\n\nPřipravoval se v Jelci pod vedením Alexandra Sokolova. V širším výběru sovětské reprezentace se pohyboval od poloviny sedmdesátých let a v užším výběru od roku 1979. V roce 1980 nebyl nominován na olympijské hry v Moskvě na úkor zkušeného Vitalije Kuzněcova. Od roku 1981 dostával v reprezentaci přednost Grigorij Veričev. V roce 1984 byl připraven reprezentovat Sovětský svaz na olympijské hry v Los Angeles, ale naději na start mu vzala studená politika let osmdesátých. Po skončení sportovní kariéry pracoval jako trenér v CSKA Moskva a po rozpadu Sovětského svazu v roce 1991 se vrhl na podnikání. V roce 1995 se stal obětí atentátu.\n\n\n"}
{"id": "1377113", "url": "https://cs.wikipedia.org/wiki?curid=1377113", "title": "Patička", "text": "Patička\n\nPatička může být:\n"}
{"id": "1377114", "url": "https://cs.wikipedia.org/wiki?curid=1377114", "title": "Hrad Vallis", "text": "Hrad Vallis\n\nHrad Vallis je údolí vzniklé odtokem v oblasti Cebrenia na Marsu. Nachází se 38,7° severní délky a 224,7° západní šířky. Dlouhé je přibližně 825 km. Je předpokládáno, že se pod povrchem Marsu ukrývá poměrně velké množství vody ve formě ledu a některá údolí se nachází v blízkosti vulkanických oblastí. Když byla vulkanická činnost aktivní, horko účinkovalo na okolní led vypouštějící na povrch tekutou vodu, která mohla formovat známé údolí.\n"}
{"id": "1377115", "url": "https://cs.wikipedia.org/wiki?curid=1377115", "title": "Fed Cup 2018 – baráž Světové skupiny II", "text": "Fed Cup 2018 – baráž Světové skupiny II\n\nBaráž Světové skupiny II Fed Cupu 2018 představovala čtyři mezistátní zápasy, které se hrály mezi 21. a 22. dubnem 2018. Střetly se v nich čtyři týmy, které odešly poraženy ze čtvrtfinále druhé světové skupiny – Rusko, Ukrajina, Kanada a Španělsko, se čtyřmi vítěznými družstvy z 1. skupin kontinentálních zón. Lotyšsko a Velká Británie se k barážovým zápasům kvalifikovaly z evropsko-africké zóny, Japonsko z asijsko-oceánské zóny a Paraguay z americké zóny. Podle aktuálního žebříčku ITF byly čtyři nejvýše klasifikované týmy nasazeny. \n\nVítězné týmy – Lotyšsko, Španělsko, Kanada a Japonsko, si zajistily účast ve Světové skupině II 2019 a poražení – Rusko, Paraguay, Ukrajina a Velká Británie, sestoupili do 1. skupin tří kontinentálních zón pro rok 2019.\n"}
{"id": "1377116", "url": "https://cs.wikipedia.org/wiki?curid=1377116", "title": "Arnus Vallis", "text": "Arnus Vallis\n\nArnus Vallis bývalo řečiště na povrchu Marsu, údolí se nachází v kvadrátu Syrtis Major. Severní šířka činí 14,1 a západní délka činí 289,5. Údolí je kolem 280 km dlouhé, jméno má podle italské řeky Arno (dřívější název Arena Rupes).\n"}
{"id": "1377117", "url": "https://cs.wikipedia.org/wiki?curid=1377117", "title": "Patička (informatika)", "text": "Patička (informatika)\n\nPatička ()\nje v informatice označení pro doplňující data, která jsou umístěna za konec vlastních přenášených nebo ukládaných dat. Mohou obsahovat doplňující informace (metadata), která se váží k vlastním předcházejícím datům, například kontrolní součet, pokyn pro zpracování dat, případně pouze prosté ukončení dat (např. nulový znak ukončující textový řetězec).\n\nPři přenášení dat je první část označována jako hlavička, následují vlastní data (datový obsah) a za nimi pak je patička. Patička je obvykle speciálně formátována, aby bylo usnadněno její parsování. Chybí-li patička nebo není čitelná, není obvykle zpracování vlastních přenášených dat možné.\n\n"}
{"id": "1377118", "url": "https://cs.wikipedia.org/wiki?curid=1377118", "title": "Jan Raszka", "text": "Jan Raszka\n\nJan Florian Raszka (2. května 1871, Ropice – 23. listopadu 1945, Krakov) byl významný polský sochař, rytec, medailér, malíř, profesor a akademický pedagog z Těšínského Slezska .\n\nNarodil se v Ropici  na Těšínsku v chudé evangelické rodině. Byl synem Jana Raszky, správce železnice, a Marie roz. Kisza. Vystudoval lidovou školu v Pudlově (nyní část Bohumína). V roce 1892 složil maturitu v německém státním gymnáziu v Těšíně, kde vstoupil do polské tajné studentské organizace \"Jedność\" (Jednota). O dva roky později spoluzakládal Asociaci polských akademiků na  Těšínském Slezsku – \"Znicz\" (Pochodeň).\n\nPo absolvování střední školy se podle svých uměleckých zájmů zapsal na Akademii výtvarných umění ve Vídni. Pět let studoval malbu a sochařství pod vedením Julia Victora Bergera, Siegmunda L'Allemanda, Augusta Eisenmengera, Edmunda von Hellmera a Caspara von Zumbuscha . Jeho jezdecký portrét císaře Františka Josefa I. pochází z vídeňského období. \n\nV roce 1900 zvítězil v soutěži, kterou vyhlásil Artur Krupp, majitel společnosti na výrobu kovových výrobků v Berndorfu, při příležitosti výstavy v Paříži, za model hnědé skupiny zobrazující konec a nadcházející století. Jeho dílo \"„19. a 20. století“\" mělo zdůraznit význam páry a elektřiny v obou stoletích. Devatenácté století symbolizovalo postavu pracovníka, jehož pravá ruka drží kladivo, spočívá na okřídleném kole – symbolu komunikace a obchodu. Elektřina byla ztělesněna mladým mužem, který zapálil čtyři plameny, rozkvétající z šeříkových pohárů na větvi, označující oblouk nad tělem ženy. Sokl pokrývá had, symbol věčnosti .\n\nV roce 1902 se přestěhoval do Krakova, kde byl zaměstnán při restaurátorských pracích na Wawelu a zároveň se stal lektorem kresby a sochařství na Fakultě umění na Technické univerzitě v Krakově. Ještě před vypuknutím první světové války se během svého pobytu ve městě setkal s Józefem Piłsudskim a dalšími polskými aktivisty.\n\nV roce 1914 se jako dobrovolník zapsal v Těšíně  do Slezské legie, která se zúčastnila první světové války jako součást východní legie a poté polských legií. Od roku 1916 sloužil Raszka ve druhé brigádě, které velel generál Józef Haller. 10. srpna 1917 začal sloužit v Krakovském archivu polských legií  a  byl zde veden  jako válečný sochař. Od 1. října 1917 zastával pozici úředníka, který se staral o hroby legionářů. Během tohoto období navrhoval mimo jiné legionářské medaile a vlastenecké odznaky. Výtěžek z jejich prodeje byl použit na financování legií.\n\nPo první světové válce se vrátil do Vyšší průmyslové školy v Krakově. V letech 1922–1931 byl  ředitelem této instituce. Od roku 1919 byl prezidentem Svazu umělců v Krakově. V roce 1921 byl spoluzakladatelem Společnosti umělců a sochařů  \"Rodzina\" .\n\nVe druhé polovině roku 1931, ve věku 60 let, odešel do důchodu. Kromě umění, byla jeho vášni technika. Byl členem Krakovské společnosti techniků. Na některé své nápady získal patenty.\n\nNa konci svého života napsal monografie, které zůstaly v rukopisu mnoho let. Byly upraveny Joannou Walaszakovou a poprvé publikovány v roce 2005  Výborem pro obnovu památníku slezských legionářů v Těšíně .\n\nZemřel 23. listopadu 1945 v Krakově  a byl pohřben na zdejším Rakovickém hřbitově\n\nVytvořil klasická díla, ale zůstal pod vlivem modernismu: zpočátku secesního stylu, později uměleckého stylu art deco, který po několik desetiletí dominoval umění na konci 19. a začátku 20. století. Jako sochař je Jan Raszka znám především svými památníky , zejména těmi, které jsou věnovány padlým vojákům z první světové války. Během druhé polské republiky byl autorem mnoha soch a památníků, které stály ve veřejném prostoru. Po vypuknutí druhé světové války Němci zničili všechny vnější reliéfy a památníky J. Raszky. V letech 1920–1939 vznikly tyto práce :\n\n\nSamostatnou skupinou uměleckých aktivit Jana Raszky jsou plastiky a sochařské architektonické detaily, které jsou integrovány do podhledů veřejných budov nebo do nich umístěny. Mezi ně patří:\n\n\nByl také autorem mnoha menších soch ve dřevě a kameni, zobrazující scény ze života slezského lidu, např. \"Baca Kantor z Kozubové\".\n\nPůsobil také v oblasti žánru, náboženské a dekorativní malby. Během legionářského období maloval  portréty legionářů a bitevní obrazy vytvořené převážně pomocí akvarelu – „U ohně“, „Náš dvorek v Piaseczně“, „Ubytování v Piaseczně“, „Ranní cvičení“ a další \n\nMaloval také náboženské obrazy a ozdobné detaily, které tvoří výzdobu chrámů v Cieszynském Slezsku.\n\nUdělal řadu medailí zobrazujících aktivisty za nezávislost, z nichž mnozí znal osobně. Byli to hlavně lidé spojení s polskými legiemi. Zhotovil  následující medaile:\n\n\nByl také autorem řady medailí a plaket věnovaných událostem v polské historii, jakož i významným osobnostem a umělcům:\n\n\n\n\n\n\nByly to především menší umělecká díla, jako jsou medaile a reliéfy, které byly zahrnuty do sbírek Muzeum medailí umění ve Vratislavi a Národního muzea v Krakově. V současné době se jeho práce nacházejí v řadě měst Malopolska a Slezska.\n\n\nV Těšíně je ulice pojmenovaná po Janu Raszce.\n\n\n \n"}
{"id": "1377124", "url": "https://cs.wikipedia.org/wiki?curid=1377124", "title": "Gustl Berauer", "text": "Gustl Berauer\n\nGustl Berauer, správně Gustav Berauer (5. listopadu 1912, Pec pod Sněžkou - 18. května 1986, Schliersee) byl československý lyžař německé národnosti. Po roce 1938 závodil za Německo.\n\nNa IV. ZOH v Garmisch-Partnkirchenu 1936 skončil v severské kombinaci na 14. místě, v v běhu na lyžích na 18 km na 21. místě a ve štafetě na 4x10 kilometrů na 5. místě. Na Mistrovství světa v klasickém lyžování 1937 v Chamonix skončil v severské kombinaci na 5. místě.\n\nNa Mistrovství světa v klasickém lyžování 1939 v Zakopanem získal pro Německo zlatou medaili. Byl prvním německým mistrem světa v klasickém lyžování. Titul obhájil na mistrovství světa v klasickém lyžování 1941 v Cortina d'Ampezzo, tento šampionát byl FIS v roce 1946 oficiálně zrušen. Byl prvním německým skokanem na lyžích, který překonal stometrovou hranici. Během 2. světové války byl feldvéblem u horských myslivců wehrmachtu. Na východní frontě byl raněn a ke sportu se již nemohl vrátit, ale v letech 1963-1975 byl předsedou výboru pro severskou kombinaci FIS.\n\n"}
{"id": "1377125", "url": "https://cs.wikipedia.org/wiki?curid=1377125", "title": "Auqakuh Vallis", "text": "Auqakuh Vallis\n\nAuqakuh Vallis je údolí či bývalé řečiště na povrchu Marsu, v kvadrátu Syrtis Major na povrchu planety. Je 312 km dlouhé. Název má podle slova Mars v kečuánštině (místní jazyk Inků). Údolí má počátek na sever od kráteru Antoniadi a končí u Coloe Fossae v blízkosti Nilosyrtus Mensae. U údolí se nachází původní vrstvy vyčnívající nad údolí a odolávající účinkům eroze, poukazují na ohromné množství horniny, které bylo z místa odstraněno.\n"}
{"id": "1377127", "url": "https://cs.wikipedia.org/wiki?curid=1377127", "title": "Samsung Galaxy Tab E 9.6", "text": "Samsung Galaxy Tab E 9.6\n\nSamsung Galaxy Tab E 9.6 je 9,6-palcový Android tablet, který vyrábí a prodává společnost Samsung Electronics. Tablet spadá do série Samsung Galaxy Tab E a k nadřazené sérii Samsung Galaxy Tab. Tablet byl oznámen 16. června 2015 a vydán  1. července 2015. Je k dispozici ve variantě s Wi-Fi nebo Wi-Fi/4G.\n\nGalaxy Tab E 9.6 je prodáván s Androidem 4.4.4 KitKat. Samsung  u tohoto modelu použil nadstavbu TouchWiz. Stejně jako standardní aplikace od Google, Samsungu (například ChatON, S Suggest, S Voice, S Překladač, S Plánovač, WatchON, Smart Stay, Multi-Window, Group Play, All Share Play).\n\nÚložiště Galaxy Tab E 9.6 má 8 GB nebo 16 GB, v závislosti na modelu. Do tabletu lze vložit kartu microSDXC pro rozšíření až na 128 GB.Tablet má 2 MP přední fotoaparát bez blesku a zadní 5.0 MP AF fotoaparát bez blesku.\n\nModel pro USA a Kanadu (SM-T560NU) dostal Android aktualizace na Lollipop, Marshmallow a Nougat. Modely pro ostatní země zůstaly na Androidu KitKat.\n"}
{"id": "1377128", "url": "https://cs.wikipedia.org/wiki?curid=1377128", "title": "Bahram Vallis", "text": "Bahram Vallis\n\nBahram Vallis je údolí či řečiště na povrchu Marsu v oblasti Lunae Palus o severní šířce 20,7° a západní délce 57,5°. Přibližná délka údolí je 302 km, údolí se nachází mezi Vedra Valles a spodní oblastí Kasei Valles. Jedná se o jednotné údolí s vytesanými útesy, formace vytvořené erozí na dně údolí poukazují na dřívější průtok vody.\n"}
{"id": "1377129", "url": "https://cs.wikipedia.org/wiki?curid=1377129", "title": "Annapurna II", "text": "Annapurna II\n\nAnnapurna II je hora na východě masivu Annapurna v Himálaji, která leží na území Nepálu. Hora dosahuje výšky 7937 m n. m. a po hlavním vrcholu masivu je jeho nejprominentnějším vrcholem (2437 m). Jde o šestnáctou nejvyšší horu světa. Prvovýstup na horu provedla expedice vedená J. O. M. Robertsem dne 17. května 1960, a to přes západní hřeben. Vrcholu tehdy dosáhli Richard Grant, Chris Bonington a šerpa Ang Nyima. V roce 1969 vrcholu hory dosáhla jugoslávská expedice, a to stejnou cestou jako při prvovýstupu. Další výstup provedl Japonec Katsuyuki Kondo v roce 1973, který lezl nejprve přímo severní stěnou mezi IV a V a následně pokračoval přes západní hřeben. Z jihu na horu vystoupil v roce 1983 Australan Tim Macartney-Snape. V roce 2007 byl čtyřčlenným týmem proveden první zimní výstup.\n"}
{"id": "1377132", "url": "https://cs.wikipedia.org/wiki?curid=1377132", "title": "Batura Sar", "text": "Batura Sar\n\nBatura Sar (případně Batura I) je hora v Karákóramu, která leží na pákistánském území. S výškou 7795 m n. m. je pětadvacátou nejvyšší horou světa, podle prominence (3118 m) pak 77. Jde o nejvyšší horu pohoří Batura Muztagh a desátou nejvyšší v Pákistánu.\n\nV roce 1959 se o výstup na horu pokoušel pětičlenný tým, avšak všichni jeho členové na hoře zahynuli, aniž by dosáhli jejího vrcholu. Prvovýstup nakonec proběhl v roce 1976, kdy vrcholu hory dosáhli dva členové expedice vedené Alexanderem Schleem – Hubert Bleicher a Herbert Oberhofer. Další výstup absolvovala v roce 1983 rakouská expedice, a to jinou cestou než při prvovýstupu.\n\n"}
{"id": "1377135", "url": "https://cs.wikipedia.org/wiki?curid=1377135", "title": "Osuga Valles", "text": "Osuga Valles\n\nOsuga Valles je údolí či bývalé řečiště na povrchu Marsu, údolí má délku kolem 164 km a šířku až 20 km. Nachází se přibližně 170 km na jih od Eos Chaos, které je samotné na východ od systému Valles Marineris. V blízkosti údolí Osuga Valles se nachází i poměrně hojné množství impaktních kráterů.\n"}
{"id": "1377137", "url": "https://cs.wikipedia.org/wiki?curid=1377137", "title": "Buvinda Vallis", "text": "Buvinda Vallis\n\nBuvinda Vallis je údolí či řečiště na povrchu Marsu, které se nachází v oblasti Cebrenia a má přibližnou délku kolem 119.6 km. Pojmenováno je po zastaralém názvu řeky Boyne.\n"}
{"id": "1377139", "url": "https://cs.wikipedia.org/wiki?curid=1377139", "title": "Orlície bornejská", "text": "Orlície bornejská\n\nOrlície bornejská (\"Orlitia borneensis\"), též nazývaná želva bornejská, je ohrožený druh sladkovodní želvy, který zároveň patří mezi největší. Ve volné přírodě se vyskytuje v jihovýchodní Asii, konkrétně na Malajském poloostrově a v indonéských ostrovech Sumatra a Borneo.\n\nJde o jeden z největších druhů sladkovodních želv, neboť dosahuje délky krunýře až 80 cm a váhy zpravidla do 50 kg. Klade 5–15 vajec, která jsou inkubována po dobu minimálně 100 dní. Živí se rostlinami, plody a někdy také drobnými bezobratlými živočichy žijícími ve vodě. Orlície se dožívá až 60 let.\n\nOrlície ohrožuje zejména jejich lov na maso, případně na vejce, podobně jako u dalších želvích druhů. Svou roli ale hraje také destrukce a znečištění původního prostředí jejich výskytu. \n\nTento druh želvy je v Evropě chován v přibližně třiceti zoo. V rámci Česka se konci roku 2017 jednalo o čtyři zařízení:\n\n\nPrvní orlície přišly do Prahy v roce 2002. Jednalo se o zvířata z obrovské zabavené zásilky, která byla zabavena v Hongkongu, ještě než se stačila dostat na čínský trh. Do Zoo Praha původně putovalo 27 jedinců, všichni ve špatném zdravotním stavu. Podařilo se zachránit všechna zvířata, a to až na jednu výjimku. Tyto želvy se staly základem chovů v evropských zoo. Přímo v Zoo Praha byla ponechána tříčlenná skupina dvou samců a jedné samice.\n\nV roce 2007 se podařilo odchovat tři mláďata, která byla první v Česku. To úplně první se vylíhlo 25. 6. 2007. O rok později se narodilo další mládě. Snahou však není jen zvířata množit, ale zjišťovat základní informace o tomto donedávna nepříliš prozkoumaném druhu želvy. Na konci roku 2017 žily v Zoo Praha dvě orlície bornejské. V průběhu roku 2018 byli dovezeni další tři jedinci, a tak na konci roku 2018 bylo chováno pět příslušníků tohoto druhu.\n\nZoo Praha vede Evropskou plemennou knihu (ESB) pro tento druh.\n"}
{"id": "1377140", "url": "https://cs.wikipedia.org/wiki?curid=1377140", "title": "Kamet", "text": "Kamet\n\nKamet je hora v Himálaji, ležící na území indického státu Uttarákhand. Hora má tvar pyramidy a její nejvyšší vrchol dosahuje výšky 7756 m n. m., což z ní dělá devětadvacátou nejvyšší horu světa. Přestože se první pokusy o výstup datují k roku 1855, první úspěšný výstup proběhl až v roce 1931. Vrcholu tehdy dosáhli tři Angličané – Frank Smythe, Eric Shipton a R. L. Holdsworth – spolu se šerpou. V té době se Kamet stal nejvyšším zlezeným vrcholem, jímž zůstal po dobu pěti let (do prvovýstupu na Nandá Déví v roce 1936). Druhý úspěšný výstup proběhl až v roce 1955. Vrcholu tehdy dosáhlo pět horolezců. V roce 2008 byla poprvé překonána jihovýchodní stěna hory, a to japonskými horolezci Keiem Taniguchim a Kazuyou Hiraidem. Později byla francouzským týmem zlezena též jihozápadní stěna.\n"}
{"id": "1377143", "url": "https://cs.wikipedia.org/wiki?curid=1377143", "title": "Clanis Valles", "text": "Clanis Valles\n\nClanis Valles je údolí či řečiště na povrchu Marsu, které je součástí mnohem větší oblasti \"Coloe Fossae\". Název pochází z latiny, dle řeky Clanis v italském Toskánsku, dříve oblasti kultury Etrusků.\n\n"}
{"id": "1377144", "url": "https://cs.wikipedia.org/wiki?curid=1377144", "title": "Konrád z Feuchtwangenu", "text": "Konrád z Feuchtwangenu\n\nKonrád z Feuchtwangenu ( \"Konrad von Feuchtwangen\", * před rokem 1230 - 4. července 1296 v Praze) byl 13. velmistr Řádu německých rytířů v letech 1290 až 1296.\n\nPocházel pravděpodobně z ministeriálního hraběcího rozrodu Oettingenů, avšak příbuzenství nebylo dosud spolehlivě doloženo. Nicméně z téhož rodu pocházel také jeho druhý nástupce v úřadu velmistra, Siegfried z Feuchtwangenu.\n\nPrvní písemná zmínka o Konrádovi z Feuchtwangenu pochází z roku 1259, kdy byl jmenován jako rakouský zemský komtur.\n\nZ let 1258 a 1264 jsou první zmínky o osobě jménem „frater Conradus de Viuchtban/Vuchtwang“. Byl komturem v Čilé (Wechselburg bei Chemnitz), 1259 und 1271–1279 zemský komtur rakouského balivátu, v letech 1279–1280 zemský mistr v Prusku, v letech 1279–1281 zemský mistr v Livonsku, 1284–1290 německý mistr, a roku 1287 komturem v Mergentheimu.\n\nRoku 1291 byla Mameluky dobyta pevnost Akko, kde se v té době nacházelo sídlo řádu. Poté řád své sídlo přemístil do Benátek.\n\nKonrád z Feuchtwangenu zemřel 4. července 1296 v Praze. Byl pochován v řádovém kostele v Dobrovítově poblíž Čáslavi.\n"}
{"id": "1377151", "url": "https://cs.wikipedia.org/wiki?curid=1377151", "title": "Položka (informatika)", "text": "Položka (informatika)\n\nPoložka (), prvek ( ) nebo člen ( ) je v informatice označení pro jednotlivé části jednoho záznamu.\n\nV relační databázi jsou jednotlivé záznamy v tabulce organizovány do řádků. Každý řádek obsahuje stejné sloupce. Každý sloupec (položka) má dán datový typ společný pro všechny záznamy. Položky stejného typu zde tedy tvoří jeden sloupec v tabulce. Jedna položka jsou pak data ležící na průsečíku určitého řádku a sloupce.\n\nV objektově orientovaném programování tvoří položka (neboli členská proměnná) data zapouzdřená ve třídě nebo objektu.\n\n"}
{"id": "1377154", "url": "https://cs.wikipedia.org/wiki?curid=1377154", "title": "Metropole Zličín", "text": "Metropole Zličín\n\nMetropole Zličín je nákupní a zábavní centrum 2. generace, kde hypermarket není hlavní nájemce. Bylo otevřeno v říjnu 2002 na ploše 44 tisíc metrů čtverečních. Počet návštěvníků je přes 7 milionů ročně.\n\nV druhém mezipatře centra je Cinema City obsahující 10 kinosál s 1841 místy. Použita je projekční technika belgické firmy Barco.\n\n\n\n"}
{"id": "1377155", "url": "https://cs.wikipedia.org/wiki?curid=1377155", "title": "Guglielmo da Marsiglia", "text": "Guglielmo da Marsiglia\n\nGuglielmo da Marsiglia (1475–1537) byl italský umělec, vitrážista. Je také znám jako Guglielmo da Marcillat. Narodil se v departmentu Michiel blízko Meuse ve Francii. V roce 1519 vytvořil vitráže pro tři okna pro katedrálu v Arezzu za honorář 180 dukátů. Dokončil vitráže pro dvě okna v kostele \"Santa Maria del Popolo\", složené z dvanácti scén ze života Krista a Panny Marie (1509). Maloval také fresky. Jedním z jeho žáků byl malíř, architekt a životopisec Giorgio Vasari.\n"}
{"id": "1377156", "url": "https://cs.wikipedia.org/wiki?curid=1377156", "title": "Helena Monczáková", "text": "Helena Monczáková\n\nHelena Monczáková, provdaná Helena Štuková (22. května 1882, Lvov, Rakousko-Uhersko – 11. / 25. listopadu 1958, Praha, Československo), byla česká operetní zpěvačka, divadelní a filmová herečka a spisovatelka.\n\nNarodila se v polsko-české rodině, její otec Polák Ondřej Monczák (Andrzej Monczak), byl listonoš, maminka Češka Josefa, roz. Friedrichová. Vyrůstala se třemi sestrami, Annou, Marií a Josefou, a bratrem Janem. Po smrti otce se rodina přestěhovala do Prahy na Žižkov.\n\nPo pěveckém školení, se stala subretou řady pražských operetních scén (Vinohradská zpěvohra, Aréna na Smíchově, Tylovo divadlo, Rokoko, Malá opereta, Žižkovská deklarace), ale i mimopražských scén (Plzeň, Brno, Olomouc, Pardubice) aj.\n\nJejím manželem byl od roku 1917 dirigent a hudební skladatel Jaroslav Štuka (1883–1968), manželství však zůstalo bezdětné.\n\nOd roku 1929, začala hrát i ve filmu, a až do roku 1935 natočila 12 filmů. Někdy pouhé epizodky, jako například zpívající uklízečka ve filmu \"Děvčátko, neříkej ne!\" z roku 1932, švadlena ve filmu \"Madla z cihelny\" (1933) nebo majitelka kloboučnického závodu ve filmu \"Okénko\" (1933). Výrazněji na sebe upozornila ve filmu \"Právo na hřích\" (1932) v roli Fanynky Machové, matky hlavního hrdiny filmu. Ve filmu \"Barbora řádí\" (1935), si zahrála ženu s děckem ve vlaku, která požádá cestujícího T. Pištěka, aby jí pohlídal dítě, že si dojde na zastávku pro jídlo, mezitím jí však vlak i s děckem ujel. Po boku Adiny Mandlové si zahrála i ve filmu \"Ať žije nebožtík\" (1935) jako dáma na zámku a ještě toho roku ztvárnila paní domácí ve snímku \"Cácorka\".\n\nMezi její nejvýraznější role patří ještě němý film \"Pražské švadlenky\" (1929), kde si zahrála majitelku módního salonu Serafínu Škrtilovou, a také němý film \"Vendelínův očistec a ráj\" (1930), kde jako Karolína Žemličková chtěla provdat svou dceru v podání Máni Ženíškové. Ve zvukovém filmu C. a k. polní maršálek 1930, si zahrála manželku opět, jako v předešlém filmu, T. Pištěka, ráznou paní plukovníkovou Přecechtělovou, opět ráznou matku Eulálii Švarcovou, ve filmu Kariéra Pavla Čamrdy 1931, naposled si zahrála výraznou postavu rázné manželky exekutora (Eman Fiala) ve filmu Hrdina jedné noci 1935.\n\nJejí další osudy, po roce 1935, a hlavně po roce 1945, již nejsou známy. Zemřela 11. nebo 25. listopadu 1958 ve věku 76 let. Je pochovaná na Vinohradském hřbitově, shodou náhod, je její hrob naproti hrobu herce Theodora Pištěka, jejího častého filmového partnera.\n\nPsala i drobné povídky, mezi nejznámější patří povídka \"Schovanka Dana\", o nalezené dívce Daně.\n"}
{"id": "1377157", "url": "https://cs.wikipedia.org/wiki?curid=1377157", "title": "Enipeus Vallis", "text": "Enipeus Vallis\n\nEnipeus Vallis je údolí či řečiště na povrchu Marsu. Nachází se mezi sopkou Alba Mons a oblastí Tempe Terra. Název má podle řeky Enipeus v řecké Thesálii. Šířka údolí je kolem 10 km a uvnitř jednolitého údolí jsou viditelné vnitřní kanály procházející dnem.\n"}
{"id": "1377158", "url": "https://cs.wikipedia.org/wiki?curid=1377158", "title": "Řádek (databáze)", "text": "Řádek (databáze)\n\nŘádek () je v relační databázi označení pro jednotlivé záznamy uložené v tabulce, rozdělené do sloupců s definovanými datovými typy. Není proto možné, aby dva různé řádky ve stejné tabulce měly rozdílný počet položek nebo obsahovaly ve svých položkách ve stejném sloupci rozdílné datové typy. Počet záznamů (řádků) v tabulce je obvykle omezen jen technickými možnostmi použité databáze.\n\n"}
{"id": "1377159", "url": "https://cs.wikipedia.org/wiki?curid=1377159", "title": "Hermus Vallis", "text": "Hermus Vallis\n\nHermus Vallis je údolí či řečiště na povrchu Marsu, s přibližnou délkou 46 km se jedná o menší údolí na planetě. Údolí ma poměrně spletitý tvar. Název má podle řeky Gediz v Turecku.\n"}
{"id": "1377161", "url": "https://cs.wikipedia.org/wiki?curid=1377161", "title": "We Wish You a Merry Christmas (videohra)", "text": "We Wish You a Merry Christmas (videohra)\n\nWe Wish You a Merry Christmas je vánoční videohra pro Wii. Hra obsahuje celkem 13 vánočních miniher, jako například \"Candy Cane Lanes\", \"Present Catch\", nebo \"Elf Hunt\". Hra obsahuje také adventní kalendář. Hráč také může psát dopisy Santovi nebo si přehrávat vánoční koledy. Do hry se mohou připojit až čtyři hráči.\n\nHra se jmenuje podle stejnojmenné anglické vánoční koledy.\n"}
{"id": "1377163", "url": "https://cs.wikipedia.org/wiki?curid=1377163", "title": "Zemský komtur", "text": "Zemský komtur\n\nZemský komtur ( \"Landkomtur\") byla nejvyšší hodnost uvnitř balivátu Řádu německých rytířů.\n\nV jednotlivých balivátech bylo sdruženo vždy několik komend. Některé z balivátů německých rytířů ve Svaté říši římské se řadily mezi říšské stavy, byly vedeny v říšské matrice s hodností preláta. Po přeměně řádu v duchovní organizaci přešly řádové baliváty do provincií / převorství (prioráty) dnešního klerikálního Řádu německých rytířů, jejichž provinciál má hodnost převora (Prior).\n\nV kompetenci zemského kontura bylo vedení řádu a k dispozici měl \"poradce\" (\"Ratsgebietiger\"). Tím byl jeden z bratří rytířského řádu, jenž byl zvolen ze středu řádu konkrétního balivátu. Poradce měl spolurozhodovací právo v řádových záležitostech, týkajících se přemisťování a přidělování komend.\n"}
{"id": "1377164", "url": "https://cs.wikipedia.org/wiki?curid=1377164", "title": "Sebastiano Flori", "text": "Sebastiano Flori\n\nSebastiano Flori (aktivní od roku 1545) byl italský malíř působící v Římě a Umbrii. Sebastiano byl žákem Giorgia Vasariho a pracoval s ním v \"Palazzo della Cancelleria\" v Římě. Vytvořil také fresky v římskokatolickém kostele \"San Francesco (Sv. Františka)\" ve městě Terni, oblast Umbrie, Itálie.\n"}
{"id": "1377168", "url": "https://cs.wikipedia.org/wiki?curid=1377168", "title": "Warrego Valles", "text": "Warrego Valles\n\nWarrego Valles je údolí či řečiště na povrchu Marsu, nacházející se v oblasti Thaumasia. Snímky z výzkumných misí Mariner 9 a Viking Orbiter ukázaly spletitou síť údolí Warrego. Důkazy poukazují na to, že dříve mohl být Mars teplejší a povrch mohl být více vlhký, dokonoce mohli být přítomné občasné přeháňky, nebo sněžení. Nicméně po zvěřejnění detailnějších snímků bylo viditelné, že je údolí přerušované a je velmi staré. Některé úseky se větví a Warrego Valles byl sledován sondou THEMIS i MOC (Mars orbiter camera).\n"}
{"id": "1377172", "url": "https://cs.wikipedia.org/wiki?curid=1377172", "title": "Seznam komturů českého balivátu Německého řádu", "text": "Seznam komturů českého balivátu Německého řádu\n\nToto je seznam zemských komturů Českého balivátu Řádu německých rytířů.\n\n"}
{"id": "1377177", "url": "https://cs.wikipedia.org/wiki?curid=1377177", "title": "Cumbia", "text": "Cumbia\n\nCumbia (výslovnost: \"kumbia\") je tradiční hudební styl a tanec afrického původu, který vznikl v Kolumbii a Panamě. Krom toho je rozšířena také v Mexiku, Nikaragui, Salvadoru, Bolívii, Chile, Argentině, Peru a také v dalších Latinskoamerických zemích.\nCumbia má mnoho podstylů, většina latinoamerických národů má svůj národní podstyl. Ve Střední Americe existuje také podstyl \"Cumbia marimbera\", který využívá hudební nástroj marimba. Smísením cumbie a elektronické hudby vznikl podstyl \"tecnocumbia\".\n"}
{"id": "1377183", "url": "https://cs.wikipedia.org/wiki?curid=1377183", "title": "Klášter svatého Františka v Terni", "text": "Klášter svatého Františka v Terni\n\nKlášter Sv. Františka v Terni (italsky \"San Francesco\") je římskokatolický kostel a konvent postavený v raně gotickém a pozdně románském slohu v městě Terni, region Umbrie, Itálie. Původní stavba pochází ze 13. století, kostel měl jednoduchou loď a transept jako typické františkánské řádové kostely. Kostel byl dokončen v roce 1445. Design byl kdysi připsán Fra Filippo da Campello. Ve 14. století byla postavena kaple s freskami od Bartolomea di Tommaso z Foligno. Fresky zobrazují \"Poslední soud\" se scénami \"Ráj, Peklo a Sedm smrtelných hříchů\". Zvonice byla postavena v 16. století a je zdobena majolikovými dlaždicemi. V kostele je obraz \"Klanění mudrců\" od italského malíře Cesare Sermei (Città della Pieve, kolem 1581 – Assisi, 1668). Sebastiano Flori z Arezza, žák Giorgia Vasariho, vytvořil roku 1575 pro kostel fresku \"Legenda o pravém kříži\".\n"}
{"id": "1377187", "url": "https://cs.wikipedia.org/wiki?curid=1377187", "title": "Marte Vallis", "text": "Marte Vallis\n\nMarte Vallis je údolí či řečiště na povrchu Marsu, které se nachází v oblasti Amazonis. Marte Vallis byl identifikován jako odtokový kanál vyrytý do geologické vrstvy povrchu Marsu. Toto údolí nese první nalezené náznaky chladnoucí lávy na povrchu Marsu.\n"}
{"id": "1377190", "url": "https://cs.wikipedia.org/wiki?curid=1377190", "title": "King Gizzard &amp; the Lizard Wizard", "text": "King Gizzard &amp; the Lizard Wizard\n\nKing Gizzard & the Lizard Wizard je australská rocková kapela vzniklá roku 2010 v Melbourne. Členy kapely jsou Stu Mackenzie (vokály, kytara, klávesy, flétna), Lucas Skinner (basa), Michael Cavanagh (bubny, bicí) a Eric Moore (bubny, bicí, management). Kapela je známá pro svá energická živá vystoupení a plodnou nahrávací produkci: od roku 2012 vydala třináct plnohodnotných studiových alb. Počáteční tvorba King Gizzard & the Lizard Wizard se nese v duchu surf rocku, garage rocku a psychedelického rocku, zatímco poslední alba vykazují širší záběr vlivu a zahrnují prvky filmové hudby, progresivního rocku, folku, jazzu, soulu a heavy metalu.\n\nVšichni členové kapely vyrostli a chodili do škol v oblasti Deniliquin, Melbourne a Geelong. Kapela začala jako skupina přátel, kteří spolu jamovali, než je jeden z jejich společných kamarádů požádal, aby zahráli na živo. Jméno kapely vzniklo na poslední chvíli. Mackenzie chtěl, aby se kapela jmenovala „Gizzard Gizzard“, zatímco jiný člen kapely chtěl použít přezdívku Jima Morrisona „Lizard King“. Nakonec došli ke kompromisu s názvem „King Gizzard and the Lizard Wizard“. Umělec Jason Galea vytvořil všechny přebaly alb a většinu z jejich hudebních klipů.\n"}
{"id": "1377194", "url": "https://cs.wikipedia.org/wiki?curid=1377194", "title": "Setralit", "text": "Setralit\n\nSetralit® je obchodní značka textilních vláken vyrobených speciální úpravou z rostlinných surovin. \n\nTuto technologii poprvé úspěšně použil francouzský (alsaský) inženýr Jean-Léon Spehner v roce 1989, dále ji rozvíjela německá firma ECCO Gleittechnik GmbH. V roce 2018 vyrábí Setralit výlučně německá firma Ecco. Název „Setralit“ je odvozen z názvu francouzské firmy Setral S.à.r.l., dceřiné společnosti firmy ECCO, kde v té době Spehner pracoval. \n\nJako surovina se používá především len a konopí. \nSurovina prochází vodnatou lázní za současného působení ultrazvuku (cca 30 sekund), kde se rozkládá na jednotlivá elementární vlákna. Vlákenná masa se potom suší, rozvolňuje a dočišťuje. Touto technologií se dá (např. oproti zpracování lnu nebo konopí rosením nebo chemickým rozkladem) získat produkt dokonale zbavený všech nečistot a příměsí, při čemž se parametry produktu dají snadno určovat a kontrolovat. \n\nK výrobě se používá kontinuální zařízení (viz \"snímek vpravo\"), které v roce 2014 běželo jako ukázkový agregát s roční kapacitou cca 500 tun. V plánu byla instalace zařízení s kapacitou 10 000 tun. \nPod značkou Setralit se vyrábějí \n\nBěžně se zhotovují také směsi Setralitu s Kevlarem, průmyslovým způsobem se dosud (2014) vyrábějí jen vlákna pro zpevnění kompozitů na brzdová obložení.\n"}
{"id": "1377198", "url": "https://cs.wikipedia.org/wiki?curid=1377198", "title": "Granicus Valles", "text": "Granicus Valles\n\nGranicus Valles je údolí či řečiště na povrchu Marsu, údolí bylo identifikováno jako odtokový kanál s přibližnou délkou kolem 750 km.\n\n"}
{"id": "1377201", "url": "https://cs.wikipedia.org/wiki?curid=1377201", "title": "Natalie Coughlinová", "text": "Natalie Coughlinová\n\nNatalie Anne Coughlin Hall (* 23. srpna 1982 Vallejo) je americká plavkyně. Je držitelkou šedesáti medailí z velkých mezinárodních soutěží, z toho dvanácti olympijských: jako první dokázala obhájit olympijské vítězství na 100 metrů znak, v roce 2004 byla také členkou vítězné štafety na 4×200 m volným způsobem. V roce 2002 jako první plavkyně v historii překonala hranici jedné minuty na stometrové znakařské trati. Byla vyhlášena nejlepší světovou plavkyní roku 2002 a sportovkyní roku 2008 podle Olympijského výboru Spojených států amerických. Závodní kariéru ukončila v roce 2015.\n\nJe irského a filipínského původu. Vystudovala psychologii na Kalifornské univerzitě v Berkeley. Jejím manželem je plavecký trenér Ethan Hall. Pracuje pro potravinářskou firmu Luvo Inc., jako své záliby uvádí zahrádkaření a vaření. Vystupovala jako spolukomentátorka sportovních televizních přenosů na stanici MSNBC, účinkovala v televizních soutěžích \"Dancing with the Stars\" a \"Chopped\", pózovala pro \"Sports Illustrated Swimsuit Issue\" a časopis \"Self\".\n\n"}
{"id": "1377203", "url": "https://cs.wikipedia.org/wiki?curid=1377203", "title": "Lapérusie", "text": "Lapérusie\n\nLapérusie (\"Lapeirousia\") je rod rostlin z čeledi kosatcovité. Jsou to vytrvalé, sezónně zatahující cibuloviny s unifaciálními listy a pravidelnými nebo dvoustranně souměrnými květy v klasovitých či latovitých květenstvích. Plodem je kulovitá tobolka. Rod zahrnuje asi 39 druhů a je rozšířen výhradně v subsaharské Africe, zejména v Západním Kapsku a Namaqualandu. Upřednostňují vesměs sušší oblasti. Hlízy jsou jedlé a tvořily součást jídelníčku některých jihoafrických etnik. Vzácně se pěstují jako okrasné cibuloviny.\n\nLapérusie jsou vytrvalé, sezónně zatahující hlíznaté byliny. Hlíza je zespodu zploštělá, zvonovitého tvaru. Listy jsou unifaciální, někdy se zřetelnou střední žilkou. Několik nejspodnějších listů bývá redukovaných. Stonek je nadzemní nebo podzemní, většinou větvený. Květy jsou pravidelné nebo dvoustranně souměrné, zvonkovité až kolovité, u některých druhů sladce vonné, uspořádané v klasech nebo latách, případně v přízemním svazečku. Okvětí je modré, purpurové, červené, růžové nebo bílé, s krátkou až extrémně dlouhou okvětní trubkou. Na všech nebo jen na spodních okvětních lístcích bývé často tmavší nebo světlejší kresba. Tyčinky jsou přirostlé pod ústím okvětní trubky. Čnělka je nitkovitá, vyčnívající, většinou hluboce dvouklanná. Plodem je víceméně kulovitá, blanitá až papírovitá tobolka, obsahující hladká, kulovitá semena.\n\nRod lapérusie zahrnuje asi 39 druhů a je rozšířen výhradně v subsaharské Africe.\nNejvětší počet druhů se vyskytuje v severní polovině Namibie a v Západním Kapsku.\n\nČást druhů se vyskytuje v subtropických oblastech jižní Afriky se zimními dešti a horkým létem (mediteránní klima), část druhů je tropických. Pouze jediný druh, \"Lapeirousia littoralis\", je zastoupen v obou oblastech. V rámci tropické Afriky je centrum rozšíření v Namibii (zejména v její severní polovině v oblasti Namaqualand), Angole a Zambii, s přesahy do zemí východní tropické Afriky a do Mosambiku, Etiopie a Nigérie.\nLapérusie se vesměs vyskytují v aridnějších oblastech než většina jiných afrických cibulovin. Upřednostňují štěrkovité a jílovité půdy.\n\nKvěty lapérusií jsou opylovány hmyzem. U druhů s bledými květy s dlouhou korunní trubkou (zejména subgen. \"Lapeirousia\") jsou hlavními opylovači lišajové a dvoukřídlí s dlouhým sosákem, zatímco vesměs barevné květy s kratší korunní trubkou (větší část podrodu \"Paniculata\") opylují zejména včely a různí motýli.\n\nRod \"Lapeirousia\" je v rámci čeledi \"Iridaceae\" řazen do podčeledi \"Ixioideae\". Je rozčleňován na 2 podrody: \"Lapeirousia\" a \"Paniculata\".\n\n\nHlízy lapérusií tvořily významnou složku jídelníčku domorodých lovců a sběračů z etnika Khoisan v oblasti Namaqualand. Jedli je pečené v horkém popelu. Chuť je popisována jako nasládlá, avšak poněkud svíravá. Některé druhy jsou velmi zřídka pěstovány ve sbírkách cibulovin. Nejsou uváděny ze žádné české botanické zahrady.\n"}
{"id": "1377205", "url": "https://cs.wikipedia.org/wiki?curid=1377205", "title": "Harmakhis Vallis", "text": "Harmakhis Vallis\n\nHarmakhis Vallis je údolí či řečiště na povrchu Marsu, které se nachází v blízkosti Hellas Planitia. V místě se měly dle předpokladů dříve odehrát potopy, odtokové údolí se nachází v těsné blízkosti k Dao Vallis.\n"}
{"id": "1377209", "url": "https://cs.wikipedia.org/wiki?curid=1377209", "title": "Hypanis Valles", "text": "Hypanis Valles\n\nHypanis Vallis je údolí a bývalé řečiště na povrchu Marsu, o délce 270 km, spadá pod oblast Xanthe Terra. V údolí je zformována celá vyschlá delta a celý útvar se nachází v oblasti Lunae Palus. Hypanis Vallis bylo jedním z navrhovaných míst pro přistání vozítka Curiosity od Mars Science Laboratory, nicméně se nedostalo do užšího výběru. Hypanis Vallis je také navrhovaným místem pro přístání dalšího vozítka mise ExoMars, které by mělo být vysláno kolem roku 2020. Výzkumné vozítko by mělo hledat stopy po možném výskytu formy života na Marsu.\n"}
{"id": "1377213", "url": "https://cs.wikipedia.org/wiki?curid=1377213", "title": "Layer Ampliﬁcation Method", "text": "Layer Ampliﬁcation Method\n\nL.A.M. (Layer Ampliﬁcation Method) Technique (český termín zatím neexistuje) je zobrazovací metoda, která se užívá k neinvazivní analýze maleb. Výsledný obraz kombinuje multispektrální analýzu pigmentů měřením absorpce světla o různých vlnových délkách v rozmezí 380–1050 nm (viditelné až infračervené záření) a následné počítačové zpracování.\n\nNedestruktivní metody pro zkoumání uměleckých děl pomocí multispektrální analýzy pigmentů se používají již od 90. let. Spektrální analýzu následovalo statistické zpracování obrazu. Ke zkoumání lze užít rovněž světelného zdroje s diodami produkujícími světlo o různých vlnových délkách.\n\nMetoda L.A.M., považovaná za radikální inovaci multispektrální analýzy, využívá vlastnosti světla, které v závislosti na vlnové délce věrně reprodukuje barvy pigmentů a je schopno pronikat do různé hloubky vrstev obrazu (zejména dlouhovlnné infračervené světlo). Omezení vlnových pásem v úzkém rozsahu 40 nm pro viditelné a 100 nm pro blízké infračervené světlo je dosaženo pomocí třinácti interferenčních filtrů umístěných před snímačem. Lineární CCD snímač, obsahující 12 000 pixelů 6.5µm × 6.5µm je umístěn v pohyblivém rámu, který umožňuje postupně snímat 30 000 sousedních linií a nahradí tak plošný snímač o rozměru 195mm × 78mm. S kamerou je propojen dynamický synchronní a autokalibrovaný osvětlovací systém JumboLux, který produkuje úzké pruhy světla o šířce 3 palce, aby maximálně ochránil dílo a nepoškodil pigmenty.\n\nExpoziční čas pro každou linii je 10 ms. Obraz o šířce 1,5 m, digitalizovaný v rozlišení 300 dpi, vyžaduje celkem 18 000 linií. To představuje tříminutový sken pro každý barevný filtr. Výsledný soubor má rozměry 12 000 × 30 000 px a při 8 bitech/pixel velikost 4,7 Gb, při 16 bitech/pixel 9,4 Gb (nekomprimováno). Multispektrální analýza, kterou kamera provádí, umožňuje digitální zobrazení na 165 cm monitoru až do velikosti 240 milionů pixelů.\n\nSnímky pořízenými při různých vlnových délkách, které proniknou pouze do určité hloubky malby, je možno analyzovat jednotlivé vrstvy odděleně. Analýza poskytuje věrné zobrazení původních barevných pigmentů, založené na absorpci přesně definovaných vlnových délek. Díky vysokému rozlišení je možno zkoumat detaily, neviditelné pouhým okem, a odlišit složení pigmentů i v jednotlivých tazích štětce, které mají na první pohled shodnou barvu. Tímto způsobem lze např. zřetelně identifikovat originál a jeho kopie. Výsledný obraz se získá složením vrstev pomocí počítačového softwaru, který umožňuje zvlášť pro každý barevný filtr zesílit signál, měnit délku expozice nebo zaostřovat. Tak lze např. eliminovat reflexe světla na reliéfním povrchu, digitálně odstranit pozdější přemalby nebo virtuálně odstranit vrstvu ztmavlého krycího laku a rekonstruovat původní podobu díla.\n\nSystém zavedla a využívá firma Lumiere Technology, jejímž ředitelem je právník Jean Pénicaut. Technickým ředitelem je inženýr optiky a vynálezce první multispektrální kamery CRISATEL s vysokým rozlišením Pascal Cotte. Analýzou pigmentů se zabývá restaurátor François Perego, který vytvořil jejich referenční databázi. \nNa obraze je sedmnáctiletá milenka Ludovico Sforzy Cecilia Gallerani. Obraz měl v první verzi světlejší pozadí s dveřmi, hlava ženy byla pokryta poloprůsvitnou rouškou, později přemalovanou jako vlasy. Podrobná analýza metodou L.A.M. odhalila, že v původní verzi obrazu chyběl hranostaj. Ten byl domalován později, v druhé verzi obrazu šedý a teprve pak bílý, pravděpodobně na žádost Cecilie Gallerani, aby zakryl její rané těhotenství nebo symbolizoval očekávání dítěte. Jinou možností je, že hranostaj je identifikačním znakem, protože řecké slovo pro hranostaje je Galee a může být slovní hříčkou k příjmení Gallerani.\nPascal Cotte zkoumal obraz po dobu deseti let a své výsledky představil v dokumentu televize BBC. Podle něj se pod vrstvami malby skrývají dvě starší studie k portrétu Lisy del Giocondo, z nichž druhá je ve stylu renesanční Madony. Tyto výsledky vyvrací mnoho mýtů, kterými je obraz obestřen. Cotte uvedl i další výsledky průzkumu obrazu, např. že oděv byl původně bohatší a více odpovídal dobové renesanční módě, ramena kryla průhledná rouška, prsty levé ruky byly namalovány v jiné pozici a držely přikrývku, ústa i obličej Mony Lisy byly v první verzi poněkud užší a lépe odpovídají historickým záznamům o podobě Lisy del Giocondo. Významným zjištěním je, že absence řas a obočí je patrně důsledkem necitlivého čištění nebo restaurování, protože stopa obočí byla nalezena na snímku s vysokým rozlišením. Metoda L.A.M. odhalila originální barvy obrazu, skryté pod 500 let starou patinou. Pleť měla přirozený teple růžový odstín a obloha a voda v pozadí byla zářivě modrá.\n\nNěkteří kritici s podobným „pitváním“ mistrovských děl a narušením iluze nesouhlasí a považují je za perverzní.\n\n\n"}
{"id": "1377215", "url": "https://cs.wikipedia.org/wiki?curid=1377215", "title": "Schmiedeberg", "text": "Schmiedeberg\n\nSchmiedeberg může být:\n\n\n\n"}
{"id": "1377216", "url": "https://cs.wikipedia.org/wiki?curid=1377216", "title": "Hebrus Valles", "text": "Hebrus Valles\n\nHebrus Valles je údolí či bývalé řečiště na povrchu Marsu, nacházející u oblasti Amenthes. Někteří pozorovatelé považují Hebrus Valles za odtokový kanál, nicméně údolí není dostatečně prozkoumáno. Charakter údolí byl utvářen jednou události razící prasklinu na povrchu Marsu. Původem byla záplava tekuté vody, která se následně již v takovém měřítku neopakovala.\n"}
{"id": "1377217", "url": "https://cs.wikipedia.org/wiki?curid=1377217", "title": "Dětské hřiště Kaštánek", "text": "Dětské hřiště Kaštánek\n\nDětské hřiště Kaštánek se nachází na okraji pražského parku Stromovka, podél ulice Nad Královskou oborou, na Letné, v městském obvodu Praha 7. Oplocené hřiště je rozděleno do dvou sekcí, pro děti do 6 let a pro děti od 6 do 15 let. Kromě velkého počtu herních prvků se zde nachází zázemí pro správce, umývárna a toalety.\n\nBetonové objekty jsou autorskými skulpturami Olbrama Zoubka a jeho první manželky Evy Kmentové z roku 1961. Hřiště je proto považováno i za galerii výtvarného umění pod širým nebem.\n"}
{"id": "1377218", "url": "https://cs.wikipedia.org/wiki?curid=1377218", "title": "Winfried Klepsch", "text": "Winfried Klepsch\n\nWinfried Klepsch (* 22. května 1956) je bývalý západoněmecký atlet, halový mistr Evropy ve skoku do dálky.\n\nV roce 1980 se stal halovým mistrem Evropy ve skoku dalekém výkonem 798 cm, Při mistrovství SRN v letech 1978 a 1984 vybojoval v soutěži dálkařů stříbrnou medaili.\n\n"}
{"id": "1377223", "url": "https://cs.wikipedia.org/wiki?curid=1377223", "title": "Integrace zemí jihovýchodní Asie (ASEAN)", "text": "Integrace zemí jihovýchodní Asie (ASEAN)\n\nV 90. letech do Sdružení národů jihovýchodní Asie (ASEAN) přistoupila skupina zemí CLMV, tvořená Kambodžou, Laosem, Myanmarem a Vietnamem. Tyto země jsou členy seskupení ASEAN, ale také dalších (různě hlubokých) integračních celků.\n\nSe vstupem čtyř nových zemí do ASEANu vzrostly obavy ze vzniku dvourychlostní integrace – rozdíly mezi ASEAN-6 a CLMV se totiž ukázaly jako značně komplexní (nejen rozdílné HDP na hlavu, ale také ve výskytu chudoby, úrovní infrastruktury, ICT a cestovního ruchu i rozvoji lidských zdrojů). Ve spolupráci s OECD byly pro zkoumání těchto rozdílů zavedeny tzv. indikátory sbližování (\"Narrowing the gap indicators\").\nVědomy si těchto rozdílů, přijaly hlavy států ASEAN v říjnu roku 2000 v Singapuru speciální program s názvem \"Narowing the development Gap\" (který zahrnoval širší škálu aktivit), později známý jako Iniciativa pro integraci ASEANu (zastřešující konkrétní projekty). Na následujícím setkání v roce 2001 v Hanoji podepsali deklaraci pro narovnání rozdílů mezi zeměmi ASEANu a pro bližší integraci zemí ASEAN. Cílem bylo, slovy deklarace: „podpořit efektivní spolupráci a vzájemnou pomoc k narovnání rozdílů mezi zeměmi ASEAN, respektive mezi nimi a zbytkem světa“. Roku 2003 během setkání na Bali došli ke konsenzu, že by tato snaha měla být podpořena technickou a rozvojovou spoluprací.\n\nKvůli horší startovací pozici měly země CLMV problémy s rychlou liberalizací zahraničního obchodu, proto jim byl jak v rámci AFTA, tak v rámci dalších dohod umožněn pomalejší postup při realizaci závazků ke snižování cel. Země CLMV měly na snížení cel o 5 let více než země ASEAN-6. V roce 2002 země ASEAN-6 spustily preferenční celní režim, v rámci něhož zemím CLMV nerecipročně snižovaly cla. V roce 2005 se však zjistilo, že země CLMV toho režimu příliš nevyužívají. Na specifické potřeby zemí CLMV je brán ohled i v plánovaném Regionálním komplexním ekonomickém partnerství – ostatní země RCEP jim poskytnou „speciální a rozdílné zacházení“, což může mít formu jak pomalejšího recipročního snižování, tak jednostranného snižování cel. Ekonomové však upozorňují, že přílišná rozvolněnost vede ke snižování motivace přijímat ambiciózní cíle v oblasti liberalizace.\n\nAktivity inciativy jsou realizovány prostřednictvím konkrétních projektů, které financují země ASEAN, třetí země (například Německo či Japonsko), donoři rozvojové pomoci a další instituce. O chod iniciativy se stará každý rok jedna ze zemí CLMV (rotují abecedně), příslušné oddělení sekretariátu ASEANu má pouze monitorovací a podpůrnou funkci.V současnosti již byla ukončena dvě programovací období Iniciativy (první mezi lety 2002 a 2008 a druhé mezi lety 2009 až 2015). Aktuálně běží období třetí (pro roky 2016–2020), jehož specifikem je, že se nezaměřuje pouze na země CLMV, ale také na další rozvojové části zemí ASEAN-6. V rámci současného programovacího období byly definovány následující priority: potraviny a zemědělství, usnadňování obchodu, podpora MSMEs, školství, zdraví a blahobyt. Příkladem jednoho z projektů je zavádění standardů společného trhu v oblasti potravin (v CLMV vyjma Vietnamu), finančně a technicky projekt zajištuje německé ministerstvo ekonomické spolupráce a rozvoje. Ačkoli projekty v rámci Iniciativy přinášejí výsledky, proces tvorby koncepce byl kritizován, protože byl proveden top-down přístupem a ignoroval některé potřeby přijímajících zemí (například environmentální nebo problém nerozvinutých institucí). Ve snaze ušít projekt pro 3 nebo 4 země najednou byly také opominuty specifické potřeby jedné země (například Laos potřebuje urgentně zlepšit makroekonomickou politiku, ostatní země nikoliv). V regionu jihovýchodní Asie tak dochází ke značným překryvům mezi rozvojovými programy, což může vést k neefektivní alokaci zdrojů.\n\nPro země CLMV ovšem není ASEAN jedinou integrační platformou. Jsou také součástí subregionální spolupráce horního Mekongu (\"Greater Mekong Subregion\") spolu s Thajskem a dvěma čínskými provinciemi (Yunnan a Guangxi). Tato spolupráce je zaštítěna Asijskou rozvojovou bankou a vznikla v roce 1992 – její aktivity se zaměřují zejména na infrastrukturní projekty a prohlubování vzájemného obchodu (jedná se o přímo sousedící země). Z konkrétních projektů stojí za zmínku Východo-západní ekonomický koridor, který umožňuje snížení administrativní zátěže při proclívání zboží. Země CLMV sousedí také s Indií, která v roce 2015 přijala komplexní strategii pro ekonomickou spolupráci s těmito zeměmi (jde zejména o vzájemný obchod zbožím a službami a přímé zahraniční investice). Země ASEANu jsou totiž ekonomicky značně propojené, zatímco Indie se do místních hodnotových řetězců zapojuje méně, proto chce podpořit obchodní výměnu se svými sousedy. V delším časovém horizontu je také v plánu omezení vízové povinnosti nebo netarifních celních bariér. Vlastní iniciativou zemí CLMV je spolupráce v oblasti letecké dopravy (CLMV Sub-Regional Co-operation on Air Transport). Spolupráce začala v roce 1992 a zvýšila leteckou propojenost zemí tím, že nahradila předchozí různorodé dvoustranné smlouvy o letecké dopravě mezi zeměmi CLMV.\n\n"}
{"id": "1377225", "url": "https://cs.wikipedia.org/wiki?curid=1377225", "title": "Licus Vallis", "text": "Licus Vallis\n\nLicus Vallis je údolí či bývalé řečiště na povrchu Marsu v oblasti Mare Tyrrhenum. Jeho rozměry přesahují 350 km na délku, 2 km na šířku a 150 m do hloubky. Je pojmenované podle řeky Lech protékající přes Německo a Rakousko, \"vallis\" je označení z latiny pro údolí.\n\nÚdolí vychází z impaktního kráteru o průměru asi 30 km a směrem k svému druhému konci se postupně svažuje. Jeho strmost ale není po celé délce stejná: spodní část klesá asi čtyřikrát strměji než vrchní a kolem 12. kilometru od vrchního konce se nachází zlom, kde na dvou kilometrech klesne dno údolí asi o 200 metrů. Na vnitřních stranách údolí byly rozpoznány terasovité vrstvy táhnoucí se desítky kilometrů, tyto vrstvy mají naznačovat nejméně dvojí formování údolí tekutou vodou.\n\nViditelné vrstvy údolí naznačují velmi intenzivní erozi způsobenou vodou, která svým výsledkem mnohem předchází následným vlivům eroze působící na tvar celého údolí. Síť údolí Lucis Vallis je charakteristická přítomností svraštělých hřebenů odkazujících na postupné vysychání geologické oblasti.\n\nPodle Goudgeho a Fassetta tak bylo Licus Vallis nejdříve vyhloubeno vodou z přetékajícího 1000–10000 km² velkého jezera, načež přeteklo i menší jezero ve výše zmíněném impaktním kráteru, jeho vody se napojily na existující údolí a dotvořily jej; to by vysvětlovalo pozvolnější průběh údolí ve vrchní části i zlom na 12. kilometru.\n"}
{"id": "1377226", "url": "https://cs.wikipedia.org/wiki?curid=1377226", "title": "Hodnota", "text": "Hodnota\n\nHodnota může být:\n\n\n"}
{"id": "1377229", "url": "https://cs.wikipedia.org/wiki?curid=1377229", "title": "UFO 1 (album)", "text": "UFO 1 (album)\n\nUFO 1 je debutové album britské rockové hudební skupiny UFO. Ve Spojeném království ho jako první vydala společnost Beacon Records v říjnu 1970. Ve spojených státech ho vydala společnost Rare Earth Records v dubnu 1971. Ani jedno z těchto vydání se neumístilo v žebříčcích. ačkoliv album se stalo úspěšným v Německu a Japonsku.\n\nAlbum bylo znovu vydáno pod titulem Unidentified Flying Object doplněné o čtyři skladby z druhého alba skupiny. Toto vydání na obalu nesprávně zobrazuje fotografii skupiny z 80. let.\n\nAlbum též bylo znovu vydáno na kompilaci \"Flying, The Early Years\", společně s ostatními skladbami z doby před příchodem Schenkera. \n\nAutory všech skladeb jsou Pete Way, Phil Mogg, Andy Parker a Mick Bolton, pokud není uvedeno jinak.\n\n"}
{"id": "1377232", "url": "https://cs.wikipedia.org/wiki?curid=1377232", "title": "Milka Balek-Brodská", "text": "Milka Balek-Brodská\n\nMilka Balek-Brodská, rozená Matylda Häusslerová (26. prosince 1888 Praha-Steré Město – 8. říjen 1961 Praha) byla česká divadelní a filmová herečka.\n\nNarodila se jako Matylda Häusslerová do rodiny Ladislava Häusslera a jeho ženy filmové herečky Marie Anny Häusslerové roz. Kubíčkové (1866–1937), byla nejstarší z jedenácti dětí, kteří manželé Häusslerovi měli. Všichni její sourozenci byli umělecky činní. Bratr Ladislav Häussler (* 1894), byl baletní mistr v Národním divadle v Praze, bratr Jaroslav Häussler (1899–1948) vystupující jako Jaro Häussler, byl také tanečník, ostatní sourozenci, byli artisté.\n\nMilka Balek-Brodská, neproslula svým divadelním herectvím (je známo pouze jediné divadelní angažmá, v Praze v divadle Unitarii). Mylně se uvádí, že hrála v divadle v Ostravě. Do dějin české kinematografie se nesmazatelně zapsala jako rekordmanka. Během let 1922 až 1961 natočila 161 filmů. \n\nZ osobního života je známo, že se v roce 1916 v Praze provdala za divadelního a filmového herce, spisovatele a cestovatele Filipa Balek-Brodského (1871–1949), který krátce před svatbou sice ovdověl (jeho první manželka, byla herečka Marie Balek-Brodská, která hrála okolo roku 1905 v divadle v Ostravě). Filip Balek-Brodský však s Milkou žil již 10 let před svatbou, ačkoliv byl stále ženat s první ženou. Milka Balek-Brodská mu porodila i dvě nemanželské dcery, Růženu (1906) a Miroslavu (1911–1916), která za záhadných okolností zemřela v pěti letech na udušení, a její záhadné úmrtí v Berouně v roce 1916, bylo vyšetřováno trestní komisí. \n\nZajímavostí je, že celá početná rodina Häusslerů žila dlouhá léta ve velkém domě v pražské Spálené ulici. \n\nPrvním filmem, ve kterém si zahrála epizodku ženy na ulici, byl němý film Adam a Eva (1922), od roku 1925, pak hrála ve filmu pravidelně, nepřetržitě až do své smrti v roce 1961. \n\nV bohaté filmografii ztvárnila služky, domovnice, uklízečky, drbny, matky, atd. V letech 1925 až 1929, tedy ještě v němých filmech, hrála výrazné role, jako například \"Jedenácté přikázání\" (1925, role Veroniky Králíčkové), \"Otec Kondelík a ženich Vejvara\" (1926, role bytné Muknšnáblové), \"Děvče z tabákové továrny\" (1928, role zlé pěstounky Rabasové), \"Andělíčkářka\" (1929, role zlé tety Rozamové), \"Popelka\" (1929, macecha), a řada dalších. V letech 1925 až 1929, natočila 47 filmů.\n\nOd roku 1930, kdy se začaly natáčet zvukové filmy, sice dál filmovala (od roku 1930 až 1945 natočila 76 filmů), ale musela se spokojit s výrazně menšími rolemi, než v němém období filmů. Ze známějších, ale epizodních rolí, stojí za připomenutí: Nevlídná domkářka Nováková, nelidsky trestající malého chlapce ve filmu \"Když struny lkají\" (1930), hospodyně s utrženým knoflíkem u Procházky (Vlasta Burian) ve filmu \"C. a k. polní maršálek\" (1930), baronka, která v nemocnici pohostí Švejka, ve filmu \"Dobrý voják Švejk\" (1931), pekáčem napadená žena ve filmu \"Načeradec král kibiců\" (1932), opět nevlídná sousedka ve filmu \"Zlaté ptáče\" (1932), drbna-sousedka Silná ve filmu \"Kariéra matky Lízalky\", majitelka penzionu Straková, ve filmu \"Děvčata, nedejte se!\" (1937), sousedka Marešová, která způsobí odhozením nedopalku cigarety požár domu ve filmu \"Královna stříbrných hor\" (1939). \n\nV období 1930 až 1945 se dočkala pouze pěti velkých rolí, zamilovaná Barbora Vychytralová, sestra vypočítavé statkářky Kuličkové (Antonie Nedošinská) ve filmu \"Strýček z Ameriky\" (1933), ježibaba v pohádce \"Perníková chaloupka\" (1933), rázná Rézinka Popelková v komedii \"Koho jsem včera líbal?\" (1935), továrnice Adéla Dominiková ve filmu \"Panenka\" (1938), za peníze pomlouvající domovnice ve filmu \"Druhé mládí\" (1938).\n\nPo roce 1945, kdy došlo k zestátnění české kinematografie, na ní čekali již jen nevýznamné epizodky, mnohdy již jen ve filmu statovala. Od roku 1946 až do své smrti 1961 natočila 37 filmů, kdy za připomenutí stojí pouze tyto filmy, překvapivě vlídná dozorkyně ve filmu Martina Friče Past 1950, plátenice v pohádce Martina Friče \"Dařbuján a Pandrhola\" (1959). V roce 1959, se po dlouhých 21 letech dočkala opět výrazné postavy švadleny Prokopové, která by se ráda nastěhovala k čerstvému vdovci (Zdeněk Štěpánek) ve filmu režiséra Vladimíra Čecha \"První a poslední\" 1959. V této roli, však byla „předabována“ herečkou Marií Rosůlkovou.\n\nFilmovala i v roce své smrti, a to hned ve dvou filmech (\"Kde alibi nestačí\", a \"Kohout plaší smrt\") druhý měl premiéru v kinech až několik měsíců po její náhle smrti ve věku nedožitých 73 let.\n\n"}
{"id": "1377235", "url": "https://cs.wikipedia.org/wiki?curid=1377235", "title": "Objekt (informatika)", "text": "Objekt (informatika)\n\nObjekt je v informatice označení pro samostatnou datovou entitu. V programování se za objekty považují proměnné, případně konstanty (přinejmenším složené), datové struktury, obvykle též podprogramy a metody, ve speciálních případech též datové typy. Objekt zpravidla zabírá určitý prostor v paměti na nějaké adrese, má nějakou hodnotu a je dosažitelný identifikátorem nebo referencí.\n\nV objektově orientovaném programování (OOP) je objekt entita, která v sobě slučuje datovou část (uchovávající stav) a (často pouze konceptuálně) operace (procedury a funkce, které jsou součástí objektu se zpravidla nazývají metody), které s daty objektu pracují. Datové složky objektu se obvykle nazývají atributy. Mnoho objektově orientovaných jazyků je založeno na konceptu třídy, a objekt v nich je instanci třídy, proto se pojem objektu často zužuje na toto pojetí, existují však objektově orientované jazyky (Haskell, Self), které koncept třídy nemají.\n\nV relačních databázích se termínem objekt označuje tabulka, sloupec nebo asociace mezi daty a určitou databázovou entitou (např. věk určité osoby).\n\nV krajním případě lze s daty objektu pracovat pouze pomocí metod objektu, což nazýváme zapouzdření.\n\nObjekty zpravidla zavádějí koncept jmenného prostoru – datové atributy různých instancí i různých typů mohou mít stejná jména.\n\nDalšími často používanými koncepty v objektově orientovaném programování je polymorfismus – různé objekty mohou mít vlastní realizace metod a při volání se konkrétní metoda vybírá podle objektu (obvykle podle typu objektu) a přetěžování ( ) metod (objekt může mít více metod téhož jména a konkrétní metoda se vybírá podle typů a počtu parametrů) a operátorů (lze definovat chování existujících operátorů včetně codice_1, codice_2, codice_3, codice_4 a operátoru přiřazení pro objekty a uživatelem definované typy, případně lze i definovat vlastní operátory).\n\n"}
{"id": "1377238", "url": "https://cs.wikipedia.org/wiki?curid=1377238", "title": "Her Desher Vallis", "text": "Her Desher Vallis\n\nHer Desher Vallis je údolí či bývalé řečiště na povrchu Marsu, nachází se v kvadrátu Coprates. Má přibližnou délku 107 km.\n"}
{"id": "1377243", "url": "https://cs.wikipedia.org/wiki?curid=1377243", "title": "Hodnota (informatika)", "text": "Hodnota (informatika)\n\nHodnota je v informatice reprezentace nějaké entity programu, se kterou může program pracovat (nastavit, přečíst, změnit). Členové datového typu jsou (možné) hodnoty tohoto typu.\n"}
{"id": "1377244", "url": "https://cs.wikipedia.org/wiki?curid=1377244", "title": "Huo Hsing Vallis", "text": "Huo Hsing Vallis\n\nHuo Hsing Vallis je velmi staré údolí či bývalé řečiště na povrchu Marsu, nachází se v Syrtis Major. Údolí je velmi typické charakterem eroze, která zanechala síť prasklin na povrchu Marsu.\n"}
{"id": "1377245", "url": "https://cs.wikipedia.org/wiki?curid=1377245", "title": "Čomo Lonzo", "text": "Čomo Lonzo\n\nČomo Lonzo () je hora v Himálaji, ležící na území Tibetu. Nachází se čtyři kilometry od osmitisícové hory Makalu a sama dosahuje výšky 7804 m n. m., což z ní dělá čtyřiadvacátou nejvyšší horu světa. Kromě hlavního (jižního) vrcholu má ještě další dva – střední (7565 m n. m.) a severní (kolem 7200 m n. m.). Z pohledu od Nepálu je hora zastíněna mnohem vyšší Makalu. Dominantním útvarem hory je její tříkilometrová severovýchodní stěna. Prvovýstup na horu provedli v roce 1950 Francouzi Jean Couzy a Lionel Terray. Další výstup proběhl až v roce 1993, kdy vrcholu dosáhla japonská výprava.\n\n"}
{"id": "1377247", "url": "https://cs.wikipedia.org/wiki?curid=1377247", "title": "Lazzaro Vasari", "text": "Lazzaro Vasari\n\nLazzaro Vasari (1399 Arezzo – 1468 tamtéž), také znám jako Lazzaro Taldi či Lazzaro di Niccolò de' Taldi byl italský malíř narozený v Arezzu. Jeho otec byl hrnčíř, stejně jako syn Lazzara Vasariho, Giorgio Vasari I. Malíř Luca Signorelli (1441–1523) byl synovcem Lazzara Vasariho a historik umění Giorgio Vasari byl jeho pravnukem. Nejznámějším dílem Lazzara Vasariho je freska zobrazující Sv. Vincenta Ferrerského v bazilice \"San Domenico\" v Arezzu. Lazzaro Vasari v Arezzu zemřel a v tomto městě byl také pohřben u kaple San Giorgio.\n"}
{"id": "1377251", "url": "https://cs.wikipedia.org/wiki?curid=1377251", "title": "Tyras Vallis", "text": "Tyras Vallis\n\nTyras Vallis je údolí či bývalé řečiště na povrchu Marsu, nachází se v oblasti Lunae Palus. Pro údolí je typické, že směřuje do kráteru a nachazí se u něho slabé větvení do dvou směrů.\n"}
{"id": "1377255", "url": "https://cs.wikipedia.org/wiki?curid=1377255", "title": "Samsung Galaxy Tab S", "text": "Samsung Galaxy Tab S\n\nSlovo Samsung Galaxy Tab S má více významů:\n\nTablety\n\n"}
{"id": "1377256", "url": "https://cs.wikipedia.org/wiki?curid=1377256", "title": "Tagus Valles", "text": "Tagus Valles\n\nTagus Valles je údolí či bývalé řečiště na povrchu Marsu, které je nasnímáno především zásluhou sondy Mars Express. Nachází se severně od Hesperia Planum. Jeho délka je přibližně odhadována na 155 kilometrů.\n"}
{"id": "1377259", "url": "https://cs.wikipedia.org/wiki?curid=1377259", "title": "Samsung Galaxy Tab S 10.5", "text": "Samsung Galaxy Tab S 10.5\n\nSamsung Galaxy Tab S 10.5 je 10.5-palcový Android tablet, který vyrábí a prodává společnost Samsung Electronics. Tablet spadá do série Samsung Galaxy Tab S a do nadřazené série Samsung Galaxy Tab. Samsung Galaxy Tab S má s verzi 8.4 nebo 10.5 palcovou obrazovkou. To bylo oznámeno dne 12. června 2014, a byla vydána v červenci 2014. Je to Samsung je první 10.5-palcový tablet, který je zaměřen tak, aby byl přímým konkurentem proti iPad Air.\n\nGalaxy Tab S 10.5 byl představen dne 12. června 2014 spolu s Galaxy Tab S 8.4 na Samsung Galaxy Premier 2014 v New Yorku.\n\nGalaxy Tab S 10.5 je vydán s operačním systémem Android 4.4.2 Kitkat. Samsung má vlastní rozhraní s jeho TouchWiz Nature UX 3.0 software. Samsung má vlastní nadstavbu, která se jmenuje TouchWiz Nature UX 3.0 software. Tablet obsahuje standardní Google aplikace a aplikace od Samsungu (ChatON, S Suggest, S Voice, S Překladač, S Plánovač, WatchON, Smart Stay, Multi-Window, Group Play, All Share Play, Samsung Magazine, Professional pack, režim Více uživatelů, SideSync 3.0, Gear/Gear Fit manager.).\n\nGalaxy Tab S 10.5 je k dispozici ve variantě s Wi-Fi a 4G/LTE s Wi-Fi. Úložiště se pohybuje od 16 GB do 32 GB v závislosti na modelu, velikost úložiště lze zvýšit s kartou microSDXC až na 128 GB. Talet je také vybaven 2.1 MP předním fotoaparátem bez blesku a zadním 8.0 MP AF fotoaparátem s LED bleskem. Tablet má schopnost natáčet HD videa.\n\nPro Samsung Galaxy Tab S byla navržena funkce \"Multi Window\" (\"Rozdělená obrazovka\"), která umožňuje spustit dvě aplikace současně, například Samsung Notes (poznámky) a YouTube.\n\nGalaxy Tab S 10.5 WiFi dostal Android 5.0.2 Lollipop ve Francii a v Kanadě dne 17. Března 2015.\n\nSamsung oznámil, že aktualizace pro \"Samsung Galaxy Tab S 10.5\" 4G/LTE na Androidem 5.0 Lollipop bude aktualizace vydána v některých Evropských zemích během poslední poloviny dubna. Je to Slovinsko, Česká reublika, Chorvatsko a Švýcarsko.\n\nV červnu 2015 tablet obdržel aktualizaci na Lollipop v Itálii.\n\nV říjnu 2015 vydal Samsung aktualizaci na Android 5.0.2 pro USA.\n\n14.1. byla vydána neoficiální aktualizace na Android 7 Nougat pro Galaxy Tab S 10.5 Wi-Fi.\n"}
{"id": "1377265", "url": "https://cs.wikipedia.org/wiki?curid=1377265", "title": "Iberus Vallis", "text": "Iberus Vallis\n\nIberus Vallis je údolí či bývalé řečiště na povrchu Marsu, nachází se v kvadrátu Elysium. Údolí má být dlouhé kolem 80,2 km. Pojmenováno je podle řeky Ebro ve Španělsku.\n"}
{"id": "1377267", "url": "https://cs.wikipedia.org/wiki?curid=1377267", "title": "Nástrojářská", "text": "Nástrojářská\n\nNástrojářská je ulice v Hloubětíně na Praze 14, která má tvar neúplného písmene \"U\". Začíná na křižovatce ulic Zelenečská a Slévačská a má slepé zakončení.\n\nNazvána je podle profese nástrojaře, který vyrábí nebo opravuje nástroje. Název patří do stejné skupiny jako Slévačská, Zámečnická a Soustružnická. Ulice vznikla a byla pojmenována v roce 1975, když se budovala Ubytovna pro pracovníky ČKD, pozdější Ubytovna Areál Hloubětín. Ulice tento areál obíhá na severu, na východě a částečně i na jihu, kde je ukončena. Pár metrů od ulice Slévačská je ulice uzavřena bránou, která je ochranným prvkem parkoviště.\n\n"}
{"id": "1377268", "url": "https://cs.wikipedia.org/wiki?curid=1377268", "title": "Louros Valles", "text": "Louros Valles\n\nLouros Valles je údolí či bývalé řečiště na povrchu Marsu, nachází se v kvadrátu Coprates na jižním rohu od kaňonu Ius. Na východ od Noctis Labyrinthus, údolí Louros Valles je velmi vrstevnaté. Název praskliny je podle řeky v Řecku, kdy byl tento název odsouhlasen v roce 1982. Geologický původ vrstvení této specifické oblasti není plně znám.\n"}
{"id": "1377276", "url": "https://cs.wikipedia.org/wiki?curid=1377276", "title": "Maja Valles", "text": "Maja Valles\n\nMaja Valles je velké a staré údolí na povrchu Marsu, v oblasti Lunae Palus. Táhne se od kaňonu Juventae stovky kilometrů po Chryse Planitia. Některé jeho části jsou částečně pohřbené pod vrstvou hornin z vulkanické činnosti.\n\nSondy programu Viking nalezly na Marsu mnoho stop po bývalých vodních tocích. Našly stopy po tom, jak dávné vody prorazily hráze, vyhloubily hluboká údolí a rozlily na tisíce kilometrů daleko. V severních oblastech Maja Valles byly pozorovány též stopy po lávových proudech. Podle výzkumu za využití snímků od HiRISE a CTX však tyto proudy nebyly tak silné, aby mohly vyhloubit Maja Valles — to tak bylo vytvořeno tekoucí vodou.. U ústí údolí Maja Valles dosedl 1976 přistávací modul sondy Viking 1. Po výběru možných míst z asi 600 snímků byly vybrány souřadnice, později upřesněny na 22,487° severní šířky a 48,041° západní délky.\n"}
{"id": "1377281", "url": "https://cs.wikipedia.org/wiki?curid=1377281", "title": "Zsolt Zsoldos", "text": "Zsolt Zsoldos\n\nZsolt Zsoldos (* 14. února 1967 Pécs — 5. července 1996 Kecskemét) byl maďarský zápasník–judista.\n\nS judem začínal v 7 letech v rodné Pécsi. Vrcholově se připravoval v Kecskemétu pod vedením Andráse Vargy. V maďarské reprezentaci se pohyboval od roku 1988 v polostřední váze do 78 kg. V roce 1992 startoval na olympijských hrách v Barceloně, kde vypadl ve třetím kole s Belgičanem Johanem Laatsem. Po olympijských hrách přešel do vyšší střední váhy do 86 kg, ve které se mezinárodní úrovni neprosazoval. Zahynul při dopravní nehodě v roce 1996 ve věku 29 let.\n\n\n"}
{"id": "1377286", "url": "https://cs.wikipedia.org/wiki?curid=1377286", "title": "Marcantonio II. Colonna", "text": "Marcantonio II. Colonna\n\nMarcantonio II. Colonna (26. února 1535 Lanuvio – 1. srpna 1584 Medinaceli) byl italský šlechtic a vojevůdce z rodu Colonna, vévoda z Tagliacozza, princ a vévoda z Paliana a pán Marina, který působil v papežských a španělských službách. \n\nNa počátku 70. let byl generálním kapitánem Církve (\"Capitano generale della Chiesa\"); tj. vrchním velitelem vojsk Papežského státu, a osobně vedl papežské loďstvo v bitvě u Lepanta. V letech 1577–1584 byl španělským místokrálem Sicílie.\n\nMěl sedm dětí, mimo jiné syny Ascania, který se stal kardinálem, a Fabrizia, jehož synové Marcantonio a Filippo se stali později hlavami rodu, a dceru Vittorii.\n"}
{"id": "1377288", "url": "https://cs.wikipedia.org/wiki?curid=1377288", "title": "Marcantonio Colonna", "text": "Marcantonio Colonna\n\nMarcantonio Colonna je jméno označující vícero osob z mocného rodu Colonna.\n\n\n\n"}
{"id": "1377290", "url": "https://cs.wikipedia.org/wiki?curid=1377290", "title": "Karl-Heinz Lehmann", "text": "Karl-Heinz Lehmann\n\nKarl-Heinz Lehmann (* 2. ledna 1957 Reichenberg) je bývalý německý zápasník–judista, bronzový olympijský medailista z roku 1980\n\nVyrůstal v obci Julianenhof nedaleko Berlína. Ve 13 letech byl poslán na internátní školu do Frankfurtu nad Odrou, kde se připravoval v armádním sportovním centru do konce sportovní kariéry pod vedením Rudolfa Hendela. V roce 1980 překonal ve východoněmecké reprezentaci v lehké váhové kategorii do 71 kg Güntera Krügera a startoval na olympijských hrách v Moskvě. Získal bronzovou olympijskou medaili, když nestačil pouze v semifinále na favorizovaného Brita Neila Adamse. V roce 1984 ho o účast na olympijských hrách v Los Angeles připravil bojkot her zeměmi východního bloku. Po olympijské sezoně 1984 ukončil působení v reprezentaci. Věnuje se trenérské práci, specializuje se na ženské judo. K jeho nejznámějším žákyním patřila Mareen Krähová nebo Romy Tarangulová.\n\n\n"}
{"id": "1377291", "url": "https://cs.wikipedia.org/wiki?curid=1377291", "title": "Mad Vallis", "text": "Mad Vallis\n\nMad Vallis je údolí či bývalé řečiště na povrchu Marsu, v oblasti Hellas. Poblíž se nachází krátery Gledhill a Spallanzani, na jihozápad od údolí se nachází Malea Planum, na západ je Axius Valles a na sever je Hellas Planitia, směrem na sever se nachází Zea Dorsa.\n"}
{"id": "1377292", "url": "https://cs.wikipedia.org/wiki?curid=1377292", "title": "Bislett Stadion", "text": "Bislett Stadion\n\nBislett Stadion je víceúčelový stadion sloužící zejména pro fotbal a atletiku v Oslu v Norsku. Pojme 42 062 diváků. Odehrávají se zde soutěže mnoha druhů sportů, kromě toho stadion slouží jako kulturní zařízení s možností pořádání koncertů. Otevřen byl v roce 1922 a během Zimních olympijských her v roce 1952 byl hlavním místem. Hrají zde týmy Skeid Fotball a FK Lyn. Byl několikrát rekonstruován, zásadní renovace proběhla v roce 2004, kdy byla původní stavba zbořena a na jejím místě byl ve stejné architektonické podobě postaven nový stadion.\n\nNa místě stadionu byla cihelna z 19. století, kterou koupilo město Oslo, aby poskytla sportovní a dětské hřiště severovýchodním okrskům. Stavba stadionu byla zahájena v roce 1917, architektem byl Ole Sverre. Stadion byl dokončen roku 1922, jeho hlavní stavební materiál bylo dřevo. Po funkcionalistické přestavbě v roce 1940 architektem Frodem Rinnanem byla jeho kapacita kolem 20 000 míst a sloužil pro atletiku a rychlobruslení. Frode Rinnan byl také zodpovědný za modernizaci pro Zimní olympijské hry 1952, při kterých byl využit nejen pro zahajovací a závěrečný ceremoniál, ale soutěžilo se zde také v krasobruslení a rychlobruslení.\nV roce 1994 byla zřízena pracovní skupina se zástupci různých sportovních organizací, ministerstva kultury a parku a sportu v Oslu. Skupina měla prozkoumat možná opatření pro Bislett Stadion. Šetření vedlo v roce 1995 k oslovení města Oslo, které vyzvalo k architektonické soutěži na rekonstrukci stadionu. Nejdůležitějším úkolem komise bylo přizpůsobit nový stadion městu a jeho okolí. Soutěž vyhrála dánská firma C. F. Møller Architects. Po deseti letech a dlouhém politickém boji ohledně demolice nebo přestavby stávajícího stadionu byl nakonec dán jasný signál pro demolici. Přestavba byla zahájena 2. června 2004 a trvala 10 měsíců. Bislett Stadion byl otevřen v červenci 2005 pro mezinárodní hry Bislett Games.\n\n"}
{"id": "1377301", "url": "https://cs.wikipedia.org/wiki?curid=1377301", "title": "Rolf Bernhard", "text": "Rolf Bernhard\n\nRolf Bernhard (* 13. prosince 1949) je bývalý švýcarský atlet, halový mistr Evropy ve skoku do dálky.\n\nByl několikanásobným mistrem Švýcarska ve skoku do dálky. Jeho osobní rekord 814 cm pochází z roku 1981. V této sezóně se stal halovým mistrem Evropy, o rok později vybojoval stříbrnou medaili. Třikrát startoval na olympiádě, bez výraznějšího úspěchu.\n\n"}
{"id": "1377302", "url": "https://cs.wikipedia.org/wiki?curid=1377302", "title": "Generální kapitán Církve", "text": "Generální kapitán Církve\n\nGenerální kapitán Církve (italsky \"Capitano generale della Chiesa\") byl významný post a titul v hierarchii Papežském státu, který byl obsazován v průběhu středověku a raného novověku. \n\nNejprve byl jako čestný titul příležitostně udělován významným křesťanským panovníkům, které papež žádal o vojenskou ochranu a pomoc (obdrželi jej např. Karel Veliký, Jakub II. Aragonský či Filip VI. Francouzský), později byl obsazován pravidelněji věrnými šlechtici a začal odpovídat pozici vrchního velitele vojsk papežského státu.\n\nJmenovaný generální kapitán zpravidla obdržel maršálskou hůl požehnanou papežem. Podřízen býval zpravidla pouze papeži či jeho ministru války, byl-li jmenován, jen výjimečně mohl být nad ním zřízen ještě vyšší vojenský post. Jeho hlavním úkolem bylo vedení armády v poli.\n\nVedle tohoto titulu existoval ještě spíše čestný a ceremoniální post \"Gonfaloniere della Chiesa\". Papež Inocenc XII. oba tituly zrušil.\n"}
{"id": "1377307", "url": "https://cs.wikipedia.org/wiki?curid=1377307", "title": "Bedrifelek Kadınefendi", "text": "Bedrifelek Kadınefendi\n\nBedrifelek Kadınefendi (4. ledna 1851 – 6. února 1930) byla konkubína osmanského sultána Abdulhamida II. \n\nBedrifelek se narodila jako členka dynastie Karzeg v lednu 1851 v Poti, kde Gruzie spadala pod Osmanskou říši. Její otec byl princ \"Mehmed Bey Karzeg\" a její matka princezna \"Faruhan Hanim Inal-Ipa\". Její otec se hlásil ke kmeni Natukhai a její matka byla Čerkeska. Její rodné jméno není známo. Byla neteří Şayeste Hanım, manželky sultána Abdulmecida I. Měla čtyři sestry Bezmigül Dilber, Şazıdil, Nevrestan a Melekistan a bratra Kazima. Měla modré oči a blonďaté vlasy. \n\nV roce 1864, během etnické čistky Čerkesů, společně s rodinou emigrovala z Kavkazu do Istanbulu, kde byla darována do harému osmanského sultána. V listopadu 1868 se provdala za prince Abdulhamida, který se později stal sultánem. Zastávala pozici třetí nejvýše postavené ženy. Později postoupila na druhou nejvýše postavenou ženu, když se s Abdulhamidem rozvedla jeho dřívější žena Safinaz. Když zemřela sultánova první žena Nazikeda, stala se nejvyšší ženou. \n\nPo sesazení Abdulhamida z trůnu v roce 1909 se společně s ním a jejich synem, princem Mehmedem Selimem, usadila v paláci Serencebey, kde Abdulhamid v roce 1918 zemřel. Když se v roce 1924 z Osmanského chálífátu stala Turecká republika, odešla se synem do exilu do Nice ve Francii. Na rozdíl od ostatních členů sultánské rodiny nebyla Bedrifelek vyhoštěna a nakonec zůstala v Turecku. Zemřela v únoru 1930 a byla pohřbena na hřbitově Yahyi Efendiho.\n\nSpolu s Abdulhamidem měla tři děti:\n\n"}
{"id": "1377308", "url": "https://cs.wikipedia.org/wiki?curid=1377308", "title": "Kasei Valles", "text": "Kasei Valles\n\nKasei Valles je ohromný systém kaňonů v oblasti Mare Acidalium a Lunae Palus na Marsu. Ohromný systém je rozšířen až po 300 mil, jedná se o jeden z nejdelších odtokových kanálů na povrchu Marsu. Kasei Valles počíná u Echus Chasma poblíž systému Valles Marineris, dále vede na sever a směřuje do Chryse Planitia, nedaleko od místa přistání sondy Viking 1. Ohromné údolí Kasei Valles se dělí na dvě větvě, které obepínají ostrov, nazývaný Sacra Mensa. Některé části Kasei Valles jsou až 2 - 3 km hluboké. Pravděpodobný původ údolí je vytvoření tekutou vodou razící si cestu po povrchu planety, po zahřátí oblasti vulkanickou činností. Dokonce se obejvují i spekulace o možném pohybu ledovců na Marsu, i když nejsou přímé důkazy.\n"}
{"id": "1377312", "url": "https://cs.wikipedia.org/wiki?curid=1377312", "title": "Miroslav Rafaj", "text": "Miroslav Rafaj\n\nMiroslav Rafaj (25. dubna 1934, Zubří (u Rožnova pod Radhoštěm) – 5. prosince 1987, Opava) byl český lesní inženýr, redaktor a prozaik, bratr (dvojče) literárního kritika a básníka Oldřicha Rafaje.\n\nVyrůstal v rodině krejčího. Po maturitě na reálném gymnáziu v Novém Jičíně roku 1953 vystudoval na Vysoké škole zemědělské a lesnické v Brně obor inženýrské stavby lesnické a roku 1958 získal titul inženýr. Od roku 1960 žil v Opavě, kde do roku 1968 působil jako stavbyvedoucí a projektant v podniku zemědělských meliorací. Pak řídil opavskou Okresní správu silnic a v letech 1971–1972 byl vedoucím odboru výstavby Městského národního výboru ve Vítkově. Roku 1973 se stal šéfredaktorem nakladatelství Profil v Ostravě a tuto funkci vykonával až do své smrti. Zároveň se roku 1977 stal tajemníkem severomoravské pobočky normalizačního Svazu českých spisovatelů.\n\nNáměty pro své prózy čerpal především z pracovních prostředí, které osobně poznal. Jeho hrdinové v nich překonávají pracovní těžkosti a vzájemná nedorozumění a nacházejí k sobě cestu tím, že zapomínají na osobní zájmy ve prospěch společného díla, čímž demonstrují zrání nového socialistického člověka. V letech tzv. normalizace byly proto jeho knihy vyzvedány jako vzor tzv. angažované literatury. Jeho prozaické dílo doplňuje několik divadelních, televizních a rozhlasových her.\n\n"}
{"id": "1377314", "url": "https://cs.wikipedia.org/wiki?curid=1377314", "title": "Günter Krüger", "text": "Günter Krüger\n\nGünter Krüger (* 10. ledna 1953) je bývalý německý zápasník–judista.\n\nS judem začínal v Pasewalku. Připravoval se v policejním sportovním středisku v Hoppegartenu nedaleko Berlína pod vedením Gerta Schneidera. Ve východoněmecké reprezentaci se pohyboval od roku 1973 v lehké váze do 70 (71) kg a o post reprezentační jedničky soutěžil s Dietmarem Hötgerem. V roce 1976 prohrál s Hötgerem nominaci na olympijské hry v Montréalu. V roce 1980 ho v nominaci na olympijské hry v Moskvě překonal mladý Karl-Heinz Lehmann a svojí úspěšnou sportovní kariéru zakončil bez olympijského startu. Žije v Berlíně a věnuje se trenérské práci především s mládeží.\n\n\n"}
{"id": "1377324", "url": "https://cs.wikipedia.org/wiki?curid=1377324", "title": "Replot", "text": "Replot\n\nReplot ( \"Raippaluoto\") je ostrov v Botnickém zálivu u západního pobřeží Finska. Má rozlohu 141,7 km² (osmý největší ostrov Finska) a žije na něm okolo 2100 obyvatel, z nichž více než 98 % hovoří švédsky. První písemná zmínka o zdejším osídlení pochází z roku 1407, obyvatelé se tradičně věnovali rybolovu, chovu ovcí a těžbě dřeva, Replot se také stává vyhledávanou rekreační oblastí. Ostrov tvořil původně samostatnou obec, od roku 1973 je součástí obce Korsholm v rámci kraje Pohjanmaa. Od roku 1997 ho s pevninou spojuje Replotský most, který měří 1045 m a je nejdelším mostem ve Finsku. Spolu s okolními menšími ostrovy je Replot součástí oblasti Kvarken, zapsané na seznam Světového dědictví. Ostrov se postupně zvětšuje vzhledem k postglaciálnímu izostatickém výzdvihu Baltského štítu.\n\n"}
{"id": "1377325", "url": "https://cs.wikipedia.org/wiki?curid=1377325", "title": "Markéta Colonna", "text": "Markéta Colonna\n\nBlahoslavená Markéta Colonna (italsky \"Margherita Colonna\"; 1255 Palestrina, Papežský stát — 30. prosince 1280 Castel San Pietro, Řím Papežský stát) byla italská šlechtična a řeholnice z rodu Colonna. \n\nSpolu se svými následovnicemi vytvořila řeholní komunitu na Mt. Prenestino nad Palestrinou, kde sestry žily v souladu s františkánskou spiritualitou v chudobě a rozjímání a pomáhaly chudým a nemocným. V jejích životopisech se mluví o tom, že měla stigmata a v posledních sedmi letech svého života trpěla žaludečními vředy. Zemřela v pověsti svatosti a její neoficiální památka byla církví původně tolerována a ctěna zejména v oblastech vlivu jejího rodu. \n\nV roce 1285 papež Honorius IV. prohlásil jí založenou komunitu, která stále fungovala, za oficiální součást klarisek, a věnoval jim klášter San Silvestro in Capite. V roce 1847 ji papež bl. Pius IX. blahořečil. Její památka je připomínána 30. prosince, o výročí její smrti, zejména ve střední Itálii a v řadách františkánské rodiny.\n"}
{"id": "1377328", "url": "https://cs.wikipedia.org/wiki?curid=1377328", "title": "Mistrovství Československa jednotlivců na klasické ploché dráze 1961", "text": "Mistrovství Československa jednotlivců na klasické ploché dráze 1961\n\nMistrovství Československa jednotlivců na klasické ploché dráze 1961 se skládalo z 4 závodů.\n\n\n\n"}
{"id": "1377332", "url": "https://cs.wikipedia.org/wiki?curid=1377332", "title": "Richard Mélillo", "text": "Richard Mélillo\n\nRichard Mélillo (* 24. června 1959) je bývalý francouzský zápasník–judista.\n\nS judem začínal v Marseille. V roce 1983 si vítězstvím na francouzském mistrovství řekl o pozvánku do reprezentace a při své první účasti na velkém turnaji mistrovství Evropy v Paříži získal před domácím publikem titul mistra Evropy. V roce 1984 však prohrál olympijskou nominaci na olympijské hry v Los Angeles s Sergem Dyotem. V roce 1985 přestoupil do prestižního klubu L'ACBB na předměstí Paříže. V roce 1988 neuspěl v olympijské nominaci na olympijské hry v Soulu s Marcem Alexandrem. V dalších letech vypadl z užšího výběru reprezentace. Sportovní kariéru ukončil v roce 1992. Věnuje se trenérské práci.\n\n\n"}
{"id": "1377333", "url": "https://cs.wikipedia.org/wiki?curid=1377333", "title": "Jaroslav Machač", "text": "Jaroslav Machač\n\nJaroslav Machač (* 1926) je bývalý český motocyklový závodník, reprezentant v ploché dráze. \n\nV Mistrovství Československa na klasické ploché dráze vyhrál v roce 1960 a v roce 1959 skončil na 2. místě. V mistrovství světa družstev 1960 v Göteborgu skončil na 3. místě. Několikrát startoval v Mistrovství světa jednotlivců, nejlepší výsledek dosáhl 16. místem v kontinentálním finále 1959 v Monaku. Ve finále Mistrovství světa jednotlivců na dlouhé ploché dráze v roce 1960 v Plattlingu skončil na 14. místě a v roce 1969 v Oslo skončil na 17. místě. Ve Zlaté přilbě v Pardubicích 1962 skončil na 2. místě. Vítěz 2. ročníku Zlaté přilby SNP v roce 1960. Třikrát startoval i ve finále mistrovství světa na ledové ploché dráze, v roce 1969 skončil na 8. místě a v letech 1970 a 1971 na 10. místě.\n\n"}
{"id": "1377334", "url": "https://cs.wikipedia.org/wiki?curid=1377334", "title": "Polak", "text": "Polak\n\nPříjmení Polak nese více různých osobností:\n\n"}
{"id": "1377341", "url": "https://cs.wikipedia.org/wiki?curid=1377341", "title": "Tiki-taka", "text": "Tiki-taka\n\nTikitaka ( \"tiqui-taca\") je označení pro fotbalový herní styl, založený na co nejdelší kontrole míče pomocí krátkých přihrávek. Hráči se snaží pomocí rychlých narážeček ovládnout prostor a vířivým pohybem vyšachovat soupeřovu obranu. Nácvik tiki-taky ve čtverci je důležitým prvkem fotbalového tréninku, zejména v mládežnických kategoriích. \n\nS tímto stylem přišel počátkem devadesátých let trenér FC Barcelona Johan Cruijff, který navázal na nizozemský totální fotbal a upravil ho pro španělské poměry, kde jsou hráči hůře atleticky vybavení, ale mají lepší individuální techniku. Vedl tak hráče k vysunuté obraně, kombinaci ve středu hřiště a postupnému přechodu do útoku. Javier Clemente začal této taktice říkat \"tiki-taka\" (podle španělského onomatopoického názvu hračky klik-klak), termín pak zpopularizoval televizní komentátor Andrés Montes. Josep Guardiola postavil z odchovanců barcelonské mládežnické akademie La Masia tým, který na počátku 21. století díky tiki-tace dominoval evropskému fotbalu. Obdobný styl hry zavedli trenéři Luis Aragonés a Vicente del Bosque také ve španělské fotbalové reprezentaci, která vyhrála mistrovství Evropy ve fotbale 2008, mistrovství světa ve fotbale 2010 a mistrovství Evropy ve fotbale 2012. Objevily se však také kritické hlasy, označující tento styl za divácky neatraktivní, protože většina dění se koncentruje do středu hřiště a za příznivého stavu často tiki-taka slouží ke zdržování hry. Poté, co Španělé na mistrovství světa ve fotbale 2014 vypadli již v základní skupině, označila řada odborníků za příčinu neúspěchu přílišné lpění na překonaném způsobu hry a vyzvala k nutným úpravám ortodoxní tiki-taky. \n"}
{"id": "1377343", "url": "https://cs.wikipedia.org/wiki?curid=1377343", "title": "Kraska krátkoocasá", "text": "Kraska krátkoocasá\n\nKraska krátkoocasá (\"Cissa thalassina\"), nebo také kráska malá, je kriticky ohroženým druhem pěvce, který patří mezi endemity západní Jávy v Indonésii.\n\nRozlišují se dva poddruhy:\n\n\nDruh patří mezi kriticky ohrožené. Největším problém a příčinou úbytku krasek je jejich lov pro asijský obchod s ptáky. Svou roli hraje také ničení pralesů v Indonésii. Ochranou krasek se od roku 2011 zabývá chovná a záchranná stanice Cikananga Conservation Breeding Centre (CCBC) přímo na Jávě. Tento druh se stal také jedním ze čtyř vlajkových pro ochranářskou kampaň Silent Forest (Ztichlý les), zacílené na ochranu vzácných pěvců jihovýchodní Asie.\n\nZatímco v přírodě pravděpodobně populace dosahuje pouze kolem 50 až 250 jedinců, v zajetí se svého času jednalo o necelých třicet zvířat. V létě 2019 se v lidské péči nacházelo 69 jedinců. V Evropě byly v dubnu 2018 chovány v pěti zoo, včetně Zoo Praha. Ta je v současnosti jedinou kontinentální zoo Evropy, kde je tento druh chován, neboť ostatní zoo se tímto druhem se nacházejí ve Spojeném království. V Evropě se v dubnu 2018 jednalo se o tato zařízení:\n\n\nV roce 2018 však byl ukončen chov v Aylesbury, naopak v roce 2019 započal chov ve Whipsnade Zoo, tedy další anglické zoo (odchovy z Prahy a Chesteru).\n\nHistoricky byly v Česku chovány také v Zoo Olomouc a Zoo Zlín.\n\nHistorie chovu krasky krátkoocasé jávské v Zoo Praha započala v roce 2015. Do britské Zoo Chester bylo tehdy v rámci mezinárodního záchranného programu dovezeno šest párů, které byly rozmístěny mezi nejúspěšnější chovatele ptáků. Do Prahy putoval jeden ze zmíněných párů. Ptáci pocházejí z indonéské chovné a záchranné stanice Cikananga na Jávě, která je finančně podporována i pražskou zoo. V roce 2016 se v Praze podařil první odchov v evropských zoo – celkem tři mláďata – a zároveň nejpočetnější zdokumentovaná snůška na světě. Na počátku roku 2018 tak v Zoo Praha žili dva samci a tři samice tohoto velmi vzácného jávského endemita. Na jaře 2018 došlo k odchovu mláděte pomocí \"maňáska\" s typickými znaky, který napodobuje dospělou krasku tak, aby si mládě nevtisklo jako svého rodiče přímo člověka. Tato aktivita zaujala i novináře ve Washington Post. Mládě narozené v roce 2018 bylo na konci července 2019 převezeno do Whipsnade Zoo ve Spojeném království. Tento samec má být spojen se samicí ze Zoo Chester.\n\n"}
{"id": "1377347", "url": "https://cs.wikipedia.org/wiki?curid=1377347", "title": "Věra Putíková-Stiborová", "text": "Věra Putíková-Stiborová\n\nVěra Putíková-Stiborová (15. ledna 1926 Písek – 20. března 2018) byla česká spisovatelka a překladatelka. \n\nVěra Stiborová vystudovala užitné umění na Škole dekorativního umění v Praze. Po studiích nastoupila v roce 1950 do nakladatelství Máj, odkud ještě téhož roku odešla do kulturní a literární rubriky Lidových novin. V roce 1952 přešla do deníku Práce. Zde působila asi čtyři roky v zahraniční rubrice, než v roce 1956 odešla na mateřskou dovolenou. Po jejím ukončení v roce 1961 krátce působila v Československém rozhlasu, než se ve stejném roce rozhodla pro svobodné povolání. \n\nV letech 1969 až 1989 nesměla publikovat a pracovat v kulturních institucích. V té době nejprve pracovala v podniku Sady, lesy, zahradnictví, od roku 1975 pak jako prodavačka gramofonových desek. \n\nV roce 1954 se provdala za spisovatele Jaroslava Putíka.\n\n"}
{"id": "1377353", "url": "https://cs.wikipedia.org/wiki?curid=1377353", "title": "Přeloučský tank", "text": "Přeloučský tank\n\nTzv. Přeloučský tank se účastnil druhé světové války, posléze byl součástí pomníku osvobození v Přelouči a dnes je znovuzprovozněným exponátem vojenského muzea v Lešanech.\n\nExemplář těžkého tanku IS-2 resp. jeho nejstarší verze původně nazývané IS-122 byl vyroben v Čeljabinsku na přelomu let 1943 a 1944 pod výrobním číslem IS-122-31221. Se 42. gardovou těžkou brigádou se zúčastnil Ostravské operace a poté byl i s jednotkou vyslán společně s 1. československou samostatnou tankovou brigádou na pomoc Praze. Byl jedním z osmi tanků, které 42. brigáda zapůjčila 1. československé na slavnostní přehlídku konanou 17. 5. 1945 v Praze. Tanky při ní řídili sovětští vojáci, českoslovenští tvořili \"viditelnou\" část posádky. Poté se staly základem praporu těžkých tanků poválečné Československé armády konkrétně tento pod evidenčním číslem 73704. Na věži nesl jedno z čísel z rozmezí 112 - 120. Již od roku 1945 ale stál poškozený v Autozbrojovce AZ-1 v Přelouči, kde se v roce 1949 dočkal vyřazení.\n\nV roce 1950 obdržel opět označení Rudé armády v podobě rudé hvězdy s číslem 121 a v květnu byl k pátému výročí osvobození umístěn v Přelouči na tehdejším náměstí Rudé armády (dnes Masarykovo náměstí). Zaujal čestné místo na kamenném podstavci přímo před hlavním vstupem do budovy staré školy uprostřed horní podélné strany náměstí. \nPrvní snahy o jeho odstranění proběhly již během okupace roku 1968, kdy se tank stal pro řadu místních občanů bezděky jejím symbolem. Odstranění slíbil národní výbor, ovšem slib nesplnil. 25. 8. 1968 došlo i k amatérskému pokusu provést to za pomoci koňského spřežení. Současně se tank stal i terčem vandalismu, kdy byl nejprve opatřen nápisem \"Lenine probuď se Brežněv se zbláznil\", na jaře 1969 pak hákovými kříži. Po jejich odstranění obdržel nové číslo 357.\nV roce 1990 se stal tank opět ze stejných důvodů stal předmětem kontroverzí a terčem vandalismu mj. byl opatřen nápisem \"Já chci dolů\" čímž poněkud připomíná osudy pražského tanku číslo 23. Ten je shodou okolností modernější verzí stejného typu. Nakonec byl přeloučský tank za pomoci těžké vojenské techniky snesen a podstavec zbourán. Na jeho místě nyní roste lípa a stojí pomník Tomáše Garrigue Masaryka. Pamětní deska s nápisem \"Rudé armádě osvoboditelce 1945\" byla přenesena na místní hřbitov mezi válečné hroby Ludevíta Chorváta a Vasilije Vladimiroviče Tromova.\n\nStroj byl po snesení a domluvě s tehdejším ředitelem Leteckého muzea Kbely Vladimírem Remkem odvezen do jeho depozitáře. Později se dostal do sbírek Vojenského historického ústavu Praha a stal se součástí expozice věnované Ostravské operaci ve Vojenském technickém muzeu v Lešanech. V této expozici byl po roce 2010 nahrazen strojem pocházejícím z pomníku v Kroměříži, v Novém Jičíně opět zprovozněn a v roce 2014 při příležitosti sedmdesátiletého výročí představen veřejnosti v rámci \"Tankového dne\".\n\n\n"}
{"id": "1377354", "url": "https://cs.wikipedia.org/wiki?curid=1377354", "title": "Ferdinand Krch", "text": "Ferdinand Krch\n\nFerdinand Krch (7. května 1881, Praha – 13. dubna 1973, Praha) byl český pedagogický pracovník, stoupenec reformní pedagogiky, redaktor časopisů pro děti a mládež, spisovatel. \n\nNarodil se v Praze na Smíchově jako třetí dítě ze sedmi sourozenců, do rodiny c. k. úředníka, stavebního rady Matyáše Krcha. Vystudoval reálné gymnázium a Právnickou fakultu Univerzity Karlovy, kterou však opustil těsně před řádným ukončením. Rozhodl se, že se bude věnovat výchově dětí.\n\nPo doplňovací maturitě na pražském učitelském ústavě sbíral několik let pedagogické zkušenosti jako pomocný a prozatímní učitel na pražských obecných školách, včetně internátní školy pro mladistvé kárance. V roce 1913 otevřel se skladatelem a pedagogem Josefem Křičkou bezplatný Dětský hudební ústav, který financoval z vlastních prostředků. \n\nV letech 1919–1924 byl Ferdinand Krch ředitelem Domu dětství v Horním Krnsku, reformního výchovného ústavu pro legionářské sirotky. Spolu s pedagogy Ladislavem Švarcem a Ladislavem Havránkem zde vybudovali opravdový dům dětství s rodinnými vztahy, důraz byl kladen na výchovu v přírodě, výchovu hrou a na jednotu mravní, citové, estetické a tělesné výchovy. V Domě dětství Ferdinand Krch důsledně propracoval svou „výchovu srdce“, stejně později vedl děti v Milíčově domě.\n\nV roce 1919 založil Ferdinand Krch časopis pro děti Zlatá brána. Později redigoval dětské časopisy Lípa a Radost (zde spolupracoval s Josefem Ladou). Krch byl autorem nebo spoluautorem mnoha dětských knih, divadelních her a zpěvníčků. \n\nZačátkem 30. let 20. století se Ferdinand Krch připojil k Přemyslu Pittrovi a jeho spolupracovníkům, kteří se rozhodli vybudovat Milíčův dům, denní útulek pro zanedbané žižkovské děti. Těm pak věnoval bezplatně svůj volný čas jako učitel sborového zpěvu, vedoucí čtenářských kroužků a vychovatel. V roce 1944 byl Krch spoluzakladatelem ilegálního Výboru křesťanské pomoci židovským dětem. Pro tyto děti, které se vrátily z koncentračních táborů, byly v květnu 1945 v rámci „akce zámky“ zřízeny ozdravovny v zámcích v okolí Prahy. Kromě židovských dětí prošlo ozdravovnami také mnoho německých dětí z českých internačních táborů. Hledání domova a rodičů pro tyto děti se po ukončení „akce zámky“ v roce 1947 přesunulo do Milíčova domu a Ferdinand Krch se na něm podílel značnou měrou.\n\nPo roce 1945 pracoval Ferdinand Krch spolu s učitelem Ladislavem Havránkem a malířem Antonínem Pospíšilem na nových čítankách, počtářských listech a pomůckách pro mateřské školy, prvňáčky i zvláštní školy; několik z nich vyšlo i v zahraničí (v nakladatelství Flammarion v Paříži).\n\nPo roce 1948 zůstaly některé práce Ferdinanda Krcha pouze v rukopise, za jeho života nebyl vydán Dům dětství ani Výchova srdce (rukopisy těchto prací spolu s celou pozůstalostí Ferdinanda Krcha jsou uloženy v archivu Národního pedagogického muzea a knihovny J. A. Komenského v Praze). Za svou práci si získal mezinárodní uznání. Oceněn byl i doma, v roce 1966 obdržel k 85. narozeninám titul zasloužilého učitele.\n\n\n\n"}
{"id": "1377356", "url": "https://cs.wikipedia.org/wiki?curid=1377356", "title": "Project Ara", "text": "Project Ara\n\nProjekt Ara byl modulární smartphone, který vyvíjel Google. Projekt byl původně veden týmem Advanced Technology and Projects pod Motorola Mobility, která byla dceřinou společností Google. Společnost Google si ponechala skupinu ATAP při prodeji společnosti Motorola společnosti Lenovo a byla umístěna pod tým Androidu. Ara se později oddělil jako nezávislá operace.\n\nProjekt Ara měl podle svého původního návrhu obsahovat hardwarové moduly, které nabízejí běžné části smartphonu, jako jsou procesory, displeje, baterie a kamery, stejně jako moduly poskytující více specializované komponenty a \"rámce\", které by měly být připojeny k těmto modulům. Tento návrh by umožnil, aby zařízení bylo časem vylepšováno o nové funkce a upgradovalo bez nutnosti nákupu celého nového zařízení, čímž by bylo možné prodloužit životnost zařízení a potenciálně snížit množství elektronického odpadu. Do konce roku 2016 však byla koncepce revidována, což mělo za následek vznik konceptu základního telefon s neupravitelnými jádrovými komponentami a moduly poskytující doplňkové funkce.\n\nSpolečnost Google plánovala vydat první verzi \"natalie Swedroe\" pro vývojáře společnosti Ara ve čtvrtém čtvrtletí roku 2016 s nákladovou cenou 50 USD pro základní telefon, což by znamenalo plánované uvedení do provozu v roce 2017. 2.září 2016 Reuters informovali o tom, že z nezveřejněného zdroje unikly informace, že výroba rámů pro Alphabet Inc. byla zrušena a může být licencována třetí stranu, a že mluvčí to odmítl komentovat.\n\nGoogle uvedl, že Projekt Ara byl navržen tak, aby jej využio \"6 miliard lidí\": 1 miliarda současných uživatelů smartphonů a 5 miliard uživatelů feature phone. Společnost Google zamýšlela prodat počáteční sadu, ve které je materiál za 50 USD a zahrnuje rámeček, displej, baterii, levné CPU a WiFi.\n\nGoogle zamýšlela Project Ara tak aby snížil vstupní bariéru pro výrobce hardwaru telefonu, takže namísto stávající oligarchie výrobců telefonů by mohlo existovat \"stovky tisíc vývojářů\". Google plánoval poskytnout otevřené zdroje pro vývoj modulů tak aby výrobci nemuseli platit licenční poplatky.\n"}
{"id": "1377361", "url": "https://cs.wikipedia.org/wiki?curid=1377361", "title": "Modulární smartphone", "text": "Modulární smartphone\n\nModulární chytrý telefon je smartphone vyrobený s použitím různých komponentů, které mohou být nezávisle aktualizovány nebo nahrazeny díky modulárnímu designu. Cílem je snížit náklady na elektroniku a opravy a zvýšit uživatelské pohodlí.\n\nNejdůležitější součástí je základní deska, na kterou jsou připojeny další součástky (například fotoaparát nebo baterie). Ty jsou zabaleny do snadno demontovatelných modulů, které lze podle potřeby vyměnit, aniž by bylo nutné pájení. Komponenty lze získat z obchodů s open-source hardwarem.\n"}
{"id": "1377363", "url": "https://cs.wikipedia.org/wiki?curid=1377363", "title": "Gabriele Moroni", "text": "Gabriele Moroni\n\nGabriele Moroni (* 20. září 1987 Galliate, Novara) je italský sportovní lezec, vítěz Mellobloca a mistr Itálie v boulderingu. Juniorský mistr světa a vítěz Evropského poháru juniorů v lezení na obtížnost.\n\n\n"}
{"id": "1377381", "url": "https://cs.wikipedia.org/wiki?curid=1377381", "title": "Mladší dáma", "text": "Mladší dáma\n\nMladší dáma je neformální jméno, které egyptologové dali mumii objevené archeologem Victorem Loretem v hrobce KV35 v Údolí Králů v Egyptě roce 1898. Mumie je také označována jako KV35YL. Podle DNA testů bylo zjištěno, že Mladší dáma je matka faraona Tutanchamona. Mumie se nachází v Egyptském muzeu v Káhiře\n\nMumie této ženy byla nalezena spolu s dalšími dvěma mumiemi v předsíni hrobky KV35 v Údolí králů. Hrobka KV35 byla původně určena pro faraona Amenhotepa II., protože se tam našel jeho sarkofág, ale sloužila spíše jako jisté skladiště mumií, mumií tam bylo totiž nalezeno asi sedmnáct. První z mumií nalezených v předsíni hrobky byl asi desetiletý chlapec, druhá – mumie starší ženy, která se označuje neformálním jménem jako „Starší dáma“, byla nedávno díky DNA testům identifikována jako královna Teje. Všechny tři mumie byly nalezeny nahé, bez jakékoli identifikace v předsíni hrobky KV35. Byly také velmi poškozeny starověkými vykradači hrobů.\nObjevitel hrobky KV35 Victor Loret se domníval, že mumie Mladší dámy patří muži, až mnohem později egyptolog Grafton Elliot Smith, po zevrubnějším zkoumání potvrdil, že se jedná o ženu. Nedávné mitochondriální DNA testy odhalily, že Mladší dáma je biologickou matkou faraona Tutanchamona a také biologickou sestrou svého muže, jehož mumie byla nalezena hrobce KV55. O mumii v hrobce KV55 se spekulovalo, že by se mohlo jednat o mumii faraona Achnatona, ale podle nedávného antropologického výzkumu provedeném Eugenem Strouhalem se jedná o mumii muže ve stáří 19–22 let. Achnaton díky své doložené alespoň sedmnáctileté vlády nepřichází tedy v úvahu, takže dalším nejpravděpodobnějším kandidátem je jeho nástupce faraon Smenchkare. Jelikož se tedy ukázalo, že rodiče Tutanchamona (Mladší dáma a muž pohřbený v hrobce KV55- pravděpodobně Smenchkare) jsou sourozenci není velmi pravděpodobné, že by Mladší dámou byla Nefertiti či vedlejší Achnatonova manželka Kija, protože na žádném artefaktu nejsou titulovány jako „králova sestra“. Egyptologové předpokládají, že nejpravděpodobnějšími kandidátkami jsou princezny Baketaton nebo Nebetah, dcery Amenhotepa III. a Teje. Další možností opírající se o DNA testy je teorie, že Mladší dáma je Meritaton, s tím je ale potíž, pak by totiž Nefertiti musela být podle maternální dědičnosti dcerou královny Teje nebo Tejiny matky Cuje.\n\nJedná se o asi pětadvacetiletou 158 cm vysokou ženu. Egyptologové se domnívají, že byla členkou královské rodiny. Původně se myslelo, že hluboká rána v levé části obličeje byla způsobena vykradači hrobů, ale poslední DNA testy a CT skenování odhalily, že k ráně došlo před ženinou smrtí a že rána byla smrtící. Zajímavostí je, že v levém uchu mumie, které zůstalo neporušeno, jsou propíchnuty dvě dírky pro náušnice, což v té době bylo spíše vzácné, ale bylo typické třeba pro Nefertiti.\n"}
{"id": "1377393", "url": "https://cs.wikipedia.org/wiki?curid=1377393", "title": "Fairphone 2", "text": "Fairphone 2\n\nFairphone 2 je dual-SIM smartphone poprvé vydaný v prosinci 2015. Jedná se o první modulární smartphone, který je v prodeji a je navržen tak, aby jej uživatel mohl snadno opravit. Je to druhý telefon od sociálního podniku Fairphone a první z telefonu které společnost navrhla od základů. je eticky, bez konfliktních minerálů, z Fair trade zlata a recyklovaných materiálů. Je sestaven v kontrolovaných továrnách s dobrými pracovními podmínkami.\n\nTelefon byl primárně financován prostřednictvím předběžných objednávek a většinou se prodává přímo, k dispozici prostřednictvím distributorů, jako například Phone Coop v UK. Kampaň před objednávkou byla zahájena dne 16. července 2015 a skončila 30. září 2015 s 17 418 objednanými telefony (cíl byl 15 000).\n\n\n"}
{"id": "1377400", "url": "https://cs.wikipedia.org/wiki?curid=1377400", "title": "Calogero Vizzini", "text": "Calogero Vizzini\n\nCalogero Vizzini (24. července 1877 Villalba – 10. července 1954 Villalba) byl italský politik a legendární gangster, vůdce italské mafie v sicilském městě Villalba. \n\nPřezdívaný \"Don Calò\", je Vizzini považován za nejvlivnějšího poválečného představitele sicilské organizace Cosa Nostra. Byl označován jako \"muž cti\", představitel staré mafiánské školy, kdy nejmocnější členové mafie vystupovali jako hlídači pořádku a drželi si vysoký společenský status. Ač jsou s jeho nástupem k moci spojeny desítky násilných aktů (včetně prokázaných 39 vražd), v pozdní fázi svého života podnikal především legálním způsobem a násilí používal zcela výjimečně. Právě kolem jeho moci se točí obrovský mýtus, kdy podle historiků média tohoto gangstera silně přecenila a dokonce ho považovala za nejmocnějšího mafiána na Sicílii. \n\nNejvýznamnější roli sehrál Don Calò během druhé světové války, kdy aktivně podporoval vojska Spojenců při jejich invazi do Itálie v roce 1943 (Operace Husky), čímž napomohl pádu fašistického režimu. Před druhou světovou válku, když působil jako obchodník s dobytkem a sulfurem, však byl přítelem a přímým podporovatelem Benita Mussoliniho, jehož kampaň na Sicílii vedl. Po převzetí moci se však italský diktátor rozhodl zlikvidovat bývalé spojence na Sicílii, kteří by mohli jeho moc ohrozit a v roce 1926 prohlásil Vizziniho nepřítelem státu, do Palerma poté dosadil muže jménem Cesare Mori, který započal represe proti mafiánským organizacím. V důsledku Moriho represí ztratil Don Calò většinu své moci. Americká invaze mu ji navrátila, když ho americká správa okupovaných území jmenovala plukovníkem US Army a také starostou města, kterému dřív vládl jako mafiánský boss, Villalby. Těsně po skončení války se stal tváří znovunastolení řádu, který je udržován mafií a byl právě v předválečném a válečném období fašistickou vládou tvrdě potírán. Po porážce Mussoliniho se angažoval v aktivní politice jako demokrat, z počátku jako člen Hnutí za nezávislost Sicílie a později jako člen křesťanskodemokratické strany, když se myšlenka samostatné Sicílie ukázala jako nereálná. Byl zapřísáhlým antikomunistou, přičemž se dostával do sporu s komunisty jako byl Girolamo Li Causi, kteří jej obviňovali z vykořisťování obyvatelstva ale také socialisty jako byl Michele Pantaleone, kteří chtěli zabránit propojení politiky a organizovaného zločinu. Tyto spory vedly k násilnostem, při nichž musela zasahovat italská armáda. V následujících letech pak italská mafie napadala a vraždila levicové aktivisty v Sicílii jako na běžícím páse.\n\nMezi známé Vizziniho spolupracovníky patřil Vito Genovese, se kterým Don Calò vládl černému trhu v Itálii, přičemž k pašování Vizzini zneužíval také své kontakty v americké okupační armádě. Na druhou stranu spolu zásobovali základními potravinami hladovějící oběti války v Neapoli. Dalším z mužů, se kterými spolupracoval byl také Charles \"Lucky\" Luciano, který Vizziniho navštěvoval a také s ním založil v Palermu laboratoř na heroin.\n"}
{"id": "1377405", "url": "https://cs.wikipedia.org/wiki?curid=1377405", "title": "Tupolev Tu-14", "text": "Tupolev Tu-14\n\nTupolev Tu-14 (v kódu NATO: Bosun, kód v rámci USAF/DOD: Type 35) byl sovětský proudový lehký dvoumotorový bombardér odvozený z typu Tupolev Tu-73, který se nevyráběl v prospěch typu Iljušin Il-28. Sovětské námořní letectvo ho v letech 1952–59 používalo jako torpédový bombardér a také se dočkal vývozu do ČLR.\n\nPředchůdcem letounu byl projekt 72, dvoumotorový letoun. Verze s továrním označením Tu-73 dne 29. prosince 1947 prodělala s pilotem F. F. Opadščim první let. Kvůli příliš slabým motorům Rolls-Royce Nene byl v zadní části umístěn ještě jeden pomocný motor Derwent V. Druhý prototyp Tu-78 s mírně odlišným překrytem kabiny a ocasní částí se vznesl 17. dubna 1948. Postupně takto vznikly různé verze (známé pod továrním označení Tu-74, Tu-78 a Tu-79), ale k sériové výrobě nikdy nedošlo, protože přednost dostal Iljušin Il-28. Další testovací model Tu-81 vznikl pod vedením Sergeje Jegera a podstoupil první let v roce 1951 – třetí motor byl odstraněn, protože už byly k dispozici výkonnější motory Klimov VK-1. Do uvolněného prostoru po třetím motoru byla do zadní části stroje umístěna střelecká věž. \n\nPrototyp Tu-14 byl postaven v roce 1948 v závodě n. 156 a po svém prvním letu 13. října 1949 a následném testování až do podzimu roku 1950 byla v roce 1951 zahájena sériová výroba v továrně č. 125 v Irkutsku a stroj byl uveden do služby v sovětském námořnictvu. Oproti prototypům měl nižší rychlost a větší dolet. Mezi varianty patřila průzkumná Tu-14R a torpédová Tu-14T se dvěma torpédy 45-36-A.\n\nBylo vyrobeno asi 550 kusů (jiné zdroje hovoří o asi 200), 50 až 60 z nich bylo v letech 1958/59 dodáno do Číny. Tu-14 zůstal ve službě asi deset let, včetně služby v rezervě, než byl nahrazen letouny Tupolev Tu-16.\n\n\n\n"}
{"id": "1377408", "url": "https://cs.wikipedia.org/wiki?curid=1377408", "title": "Halogenketony", "text": "Halogenketony\n\nHalogenketony jsou ketony, které ve své molekule kromě karbonylové skupiny mají i atom halogenu. Jejich obecný vzorec je RRC(X)C(=O)R, kde R, R a R jsou uhlovodíkové zbytky a X je halogen (platí pro α halogenketony). Přednostně se u nich vyskytuje cis uspořádání, kdy jsou halogen a karbonyl ve stejné rovině.\n\nHalogenketony (a obdobně také ostatní halogenkarbonylové sloučeniny) se připravují reakcí ketonů s příslušnými halogenačními činidly, například:\n\n\nBylo popsáno několik způsobů asymetrické syntézy halogenkarbonylových sloučenin za použití organických katalyzátorů. V jednom případě byl acylchlorid přeměněn na α-halogenester pomocí silné zásady (hydridu sodného), donoru bromu a organokatalyzátoru založeného na prolinu a chininu:\n\nMechanismus této reakce spočívá v přeměně acylchloridu na keten pomocí zásady, organokatalyzátor následně vytváří chiralitu přes chininoidový terciární amin za vzniku ketenového aduktu:\n\nHalogenketony se účastní reakcí několika typů. Na reakci s nukleofilem jsou k dispozici dvě elektrofilní místa a při reakcích se zásadami se objevují kyselé protony kvůli přítomnosti dvou skupin odtahujících elektrony. U α-halogenketonů vykazuje uhlíkový atom, na nějž je navázán halogen, díky indukčnímu efektu karbonylové skupiny, který navyšuje jeho elektropozitivitu, zvýšenou polaritu.\n\n"}
{"id": "1377413", "url": "https://cs.wikipedia.org/wiki?curid=1377413", "title": "Jihovýchodní anatolský projekt", "text": "Jihovýchodní anatolský projekt\n\nJihovýchodní anatolský projekt (turecky Güneydoğu Anadolu Projesi, GAP) je regionální rozvojový projekt turecké vlády na vybudování systému 22 přehrad a 19 vodních elektráren na řekách Eufrat a Tigris. Projekt vznikl již v sedmdesátých letech dvacátého století a do současné doby nebyl zcela dokončen. Od roku 1997 se na projektu podílí i Rozvojový program OSN (UNDP). GAP se týká devíti provincií Jihovýchodní Anatolie, která představuje asi 10% celkové plochy Turecka, přičemž většinu obyvatel této oblasti tvoří Kurdové. Hlavním cílem projektu je zvýšení životní úrovně obyvatel v této chudé oblasti a snížení nerovností v porovnání se zbytkem Turecka.\n\nÚzemí jihovýchodního Turecka má mnoho socioekonomických problémů. Oblast je jednou z nejchudších v Turecku. Z hospodářství zde převládá zemědělství, které se na tvorbě tamního HDP podílí z jedné třetiny. Lidé z této oblasti se průměrně dožívají nižšího věku, jsou méně gramotní a ukazatel HDP na obyvatele je v porovnání se zbytkem Turecka nižší o polovinu. GAP je tedy rozvojový projekt, který má díky vybudování zavodňovacího systému pomoci místním zemědělcům, kteří by tak měli mít lepší přístup k vodě, sloužící k zavlažování zemědělské půdy. Tím by se měl navíc zvýšit počet lidí, pracujících v tomto odvětví, a tedy by došlo ke snížení nezaměstnanosti v regionu. To by přispělo ke snížení regionálních disparit, k dosažení ekonomického růstu a sociální stability. Od roku 1998 se s vydáním Akčního plánu rozšiřují i cíle projektu. Nově se GAP věnuje i tématům jako rozvoj vzdělávání, budování infrastruktury, či zlepšování zdravotní péče.\n\nPři budování systému přehrad a vodních nádrží dochází k zatopení přilehlých měst a vesnic. Lidem, žijícím na daném území tedy hrozí, že budou nuceni opustit svá obydlí. Odhaduje se, že jenom do roku 2004 bylo z tohoto důvodu přemístěno mezi 200 a 350 tisíci lidmi. Otázkou zůstává, jestli je těmto lidem poskytnuta adekvátní finanční náhrada. V těchto oblastech se také nachází mnoho cenných historických památek, které jsou tak v důsledku zatopení zničeny.\n\nProjekt stále pokračuje, přičemž se uvádí, že výstavba hydroelektráren je téměř kompletní, zatímco zavlažovací projekty jsou hotovy jen asi z 20%. Projekt je z tohoto důvodu kritizován, že se zaměřuje na zajišťování dodatečných zdrojů energie spíše, než na zlepšení životní úrovně tamních obyvatel.\n\nNejvíce je projekt kritizován kvůli dopadu budování vodních nádrží na snižování průtoku řek Eufrat a Tigris. Jelikož obě řeky pramení v Turecku, dále protékají Sýrií a ústí v Iráku, všechny vodní projekty budované v Turecku mají vliv na omezování množství vody proudící do států na dolním toku obou řek. Řeky na území blízkého východu znamenají jeden z nejdůležitějších zdrojů pitné vody a jakékoliv jejich omezení představuje pro státy velký problém. Jihovýchodní anatolský projekt byl v této souvislosti v minulosti příčinou zvýšeného napětí mezi těmito třemi státy.\n\nNejnovější akční plán projektu GAP, který byl vydán na období roku 2014-2018 má za cíl zvýšení životní úrovně a zajištění míru a stability v Jihovýchodní Anatolii. Vláda stanovila pět rozvojových oblastí, na které se projekt v tomto období zaměřuje. Jsou jimi:<br>\nI. Zrychlování ekonomického rozvoje<br>\nII. Posilování sociálního rozvoje<br>\nIII. Zlepšování obyvatelnosti městských center<br>\nIV. Zlepšování infrastruktury<br>\nV. Budování kapacity institucí\n"}
{"id": "1377414", "url": "https://cs.wikipedia.org/wiki?curid=1377414", "title": "Mistrovství Československa silničních motocyklů 1962", "text": "Mistrovství Československa silničních motocyklů 1962\n\nMistrovství Československa silničních motocyklů 1962 se konalo v objemových třídách do 125, 175, 250 a 350 cm³. \n\n\n...\nNeumístění - 30 bodů\n\n\n"}
{"id": "1377416", "url": "https://cs.wikipedia.org/wiki?curid=1377416", "title": "Daniel Wu", "text": "Daniel Wu\n\nDaniel Wu Yin-cho (* 30. září 1974 Berkeley) je americký herec, režisér, scenárista a filmový producent. Hrál ve více než 60 filmech, jeho v současnosti nejznámější rolí je Sunny v akčním seriálu Pustiny (Into the Badlands). Jeho rodiče jsou čínského původu, otec George emigroval do USA po komunistické revoluci, sám Daniel hrál v některých filmech v hongkongské produkci.\n\n"}
{"id": "1377422", "url": "https://cs.wikipedia.org/wiki?curid=1377422", "title": "Unijazz", "text": "Unijazz\n\nUnijazz je spolek který vznikl jako občanské sdružení v roce 1987. Spolu s dalšími skupinami navázal na činnost Jazzové sekce. Sdružuje převážně zájemce o hudbu v návaznosti na další umělecké činnosti. Od roku 1991 vydává nekomerční měsíčník kulturní magazín UNI.\n\nSpolek pravidelně pořádá dva hudební festivaly v Boskovicích a v Praze.\nFestival probíhá v polovině července každoročně od roku 1993. Trvá čtyři dny. Zahrnuje koncerty, divadla, filmy a výstavy.\nFestival probíhá v listopadu nebo v prosinci každoročně od roku 1993 v Praze. Jedná se o jeden z největších festivalů zaměřených na alternativní a experimentální hudbu v Česku.\n\nČítárna a knihovna spolku sídlí v Jindřišské ulici v Praze 1. Je v provozu od roku 1997. Jsou v ní k dispozici knihy, periodika, katalogy a fanziny. Probíhají zde besedy s videoprojekcemi, autorská čtení a projekce 16mm filmů. Šachový klub Unichess zde pořádá od roku 2004 každý měsíc pravidelné šachové turnaje. V září 2018 bylo oznámeno, že prostory čítárny musí být do konce roku 2018 vyklizeny, budou rekonstruovány a po rekonstrukci budou sloužit jinému účelu. Klubu Unijazz byla smlouva o pronájmu prostor vypovězena.\n\nScéna v hostinci U Kaštanu slouží především k pořádání koncertů, ale také divadelní představení a filmové projekce. Šachový klub Unichess zde pořádá od roku 2004 každoročně na konci března šachový turnaj. V suterénu se nachází kavárna.\n\nOd roku 2015 má klub pobočku v Brně.\n\n"}
