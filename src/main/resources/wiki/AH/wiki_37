{"id": "1243280", "url": "https://cs.wikipedia.org/wiki?curid=1243280", "title": "Jan Amos Pellar", "text": "Jan Amos Pellar\n\nJan Amos Pellar (14. dubna 1905 Krucemburk – 2. února 1982 Hradec Králové) byl český evangelický teolog a farář, vysokoškolský pedagog a senior královéhradeckého seniorátu. Byl žákem religionisty Otakara Pertolda a orientalisty Bedřicha Hrozného a předsedou Evangelického díla. Povolání faráře vykonával v královéhradeckém sboru od své instalace roku 1940 až do své smrti roku 1982. Jeho švagrem byl Josef Lukl Hromádka a prof. MUDr. Pavel Lukl. \n\nJan Amos Pellar se narodil 14. dubna 1905 v Krucemburku (Křížové) č.p. 178 jako šestý potomek Gustava Pellara a Luisy, roz. Zrzavé. Otec ho pokřtil jmény Jan Amos Jindřich. Měl šest sourozenců, bratry Gustava, Emila, Pavla, Jiřího a sestry Evženii a Noru. Otec Jana zemřel mlád r. 1914 a matka r. 1958.\n\nJeho děd Jan Pellar, narozený r. 1814, pocházel ze slezské Velké Císovnice. Byl 24 let farářem luterského sboru v Pržně, stýkal se s Františkem Palackým z Hodslavic. V roce 1865 přešel na sbor v Krucemburku, kde působil 33 let. V Pržně se jemu a manželce Karolíně Amalii, rozené Schmiedmayerové z Niklasdorfu ve Slezsku, narodili dva synové. Emil, který byl po 52 let farářem v Hrubé Vrbce a o šestnáct let mladší Gustav Adolf, tedy otec J. A. Pellara. Gustav Adolf se stal r. 1891 osobním vikářem svého otce a od roku 1898 farářem krucemburským. \n\nMatka J. A. Pellara Luisa Pellarová byla dcerou Josefa Zrzavého, rolníka a toho času obecního starosty Krucemburku a jeho manželky Josefy rozené Zvolánkové z Krucemburku.\n\nOd 6 do 9 let chodil do evangelické dvoutřídky v Krucemburku a odtud přešel na reálku do Hradce Králové (maturoval v r. 1922), kam se po otcově smrti s matkou odstěhovali. Evangelický sbor v Hradci Králové ještě nebyl, reformovaní i luterští evangelíci patřili do Černilova. Ale už v roce 1883 byl v Hradci založen „Lutherův ústav“ (domov pro studenty), pozdější „Husův dům“, jehož správcem byl od roku 1907 do 1920 farář František Hrejsa, od roku 1912 druhý farář černilovského sboru se sídlem v Hradci Králové. Na reformované straně byl průkopníkem budoucího hradeckého sboru černilovský farář Justus Szalatnay (léta jeho působení1860 – 1915), za něhož byl postaven krásný hradecký chrám posvěcený superintendantem Čeňkem Duškem dne 7. 7. 1912. V červnu 1920 pak vznikl samostatný sbor všech evangelíků obojího vyznání, jehož prvním farářem byl zvolen dosavadní správce sboru v Chocni Adolf Novotný. \n\nPřed maturitou na reálce se Pellar rozhodl, že bude studovat teologii. Byl zapsán jako mimořádný posluchač na tehdejší Husovu bohosloveckou fakultu v Praze. Když složil maturitu z latiny a doplnil si předpokládané vzdělání k přijetí na fakultu bohosloveckou, stal se posluchačem řádným.  Po první státní zkoušce r. 1925 odešel na rok na \"Faculté Libre de Théologie Protestante de Paris\". Z Paříže se vrátil, aby dokončil studium teologie v Praze, a po druhé státní zkoušce v r. 1926 odešel ještě na rok do Anglie, kde studoval na \"United Free College\" v Aberdeenu.\n\nPo návratu nastoupil vojenskou službu v Josefově, kde sloužil jako poručík duchovenské služby. \n\nPo návratu ze zahraničních studií byl povolán za vikáře, jímž byl instalován 23. září 1928 a později zvolen za faráře sboru českobratrské církve evangelické v Rovečném na Moravě. Sám zde dirigoval pěvecký sbor, který dosáhl velkých pěveckých úspěchů na církevní půdě. Z Rovečného odešel do Přelouče, kde působil od 16. 12. 1932 do 31. 8. 1940 jako farář. Nahradil zde faráře Františka Klapuše. Jeho instalace v Přelouči proběhla 29. června 1933 a provedl ji senior Viktor Szalatnay z Kutné Hory. \n\nRoku 1933 se oženil s PhDr. Evou Pellarovou, dcerou MUDr. Adolfa Lukla a Růženy Luklové, rozené Dvořákové (sestra překladatelky světové a dětské literatury Boženy Šimové).  V roce 1935 se jim narodila dcera Jana a v r. 1938 syn Tomáš.\nZ Přelouče jezdil J. A. Pellar každé pondělí do Prahy do semináře k prof. Pertoldovi, kde začal studovat „Srovnávací vědu náboženskou“, ze které napsal disertaci na téma „Palestinské přírodní kulty v rámci náboženství Předního Orientu“. Po složení rigorózních zkoušek byl promován na doktora filozofie v r. 1937. Předtím jezdil k profesoru B. Hroznému.\n\nV období působení J. A. Pellara a působení kurátora Stanislava Chvojky proběhly důležité stavební práce na přeloučském kostele a faře. Podílel se na přestavbě kostela, především na vestavbě galerií. Byla kompletně opravena fara, zaveden vodovod, zřízena koupelna a prádelna, zavedeno ústřední topení a přistavovala se garáž. Do kostela bylo zavedeno rozhlasové zařízení a elektrické světlo. Nedělní škola se pro veliký počet žáků musela brzy vystěhovat z konfirmační síně a měla své pravidelné vyučování v kostele. Nedělní škola soustřeďovala 130 dětí, což bylo velmi mnoho na sbor čítající okolo 986 osob. Hřbitov byl převeden do vzorného pořádku, staršovstvo sestavilo a tiskem vydalo hřbitovní řád. Kostel a fara byly postaveny podle návrhu architekta Rudolfa Kříženeckého. Dále byl kostel vymalován dle návrhu architekta Jana Rejchla z Hradce Králové. Byla rekonstruována polovina 1. patra fary a zahájena výstavba nového Masarykova sborového domu. Vznikl na místě dvou starých domů, z nichž jeden darovala sboru paní Marie Boháčová. Jan Rejchl byl významným architektem, žákem Josefa Gočára a byl to právě on, kdo vytvořil návrh sborového domu v Přelouči, přítel J. A. Pellara. Stavbu provedl pan stavitel A. Mahn z Přelouče. Masarykův dům byl otevřen dne 15. srpna 1938 v 10 hodin. \n\nV Přelouči také založil J. A. Pellar pěvecký sbor, kam chodila starší a střední generace, ale i mladí. Dirigentem byl J. Doubek, později Stanislav Chvojka a také učitel Čejka z Přelouče. Založil zde také Sdružení mládeže a z konfirmandů pak Dorost, který čítal 40 členů k r. 1938. Po všechna léta jej vedla paní Dr. Eva L. Pellarová, která také spolupracovala v nedělní škole. \n\nJ. A. Pellar byl předsedou „Okresní péče pro mládež“ (dobrovolná organizace se zemským ústředím v Praze) a byl často zván na Dny mládeže do jiných sborů jako kazatel. Doktor Fousek s J. A. Pellarem založili amatérské smyčcové kvarteto – Dr. Fousek cello, J. A. Pellar druhé housle, první housle hrál ředitel dívčí měšťanské školy pan Horáček, na violu hrál řídící B. Čejka. Eva L. Pellarová hrála klavírní part při klavírních kvintetech.\n\nV období mobilizace J. A. Pellar narukoval do Kutné Hory. Dne 15. března 1939 německá vojska překročila hranice republiky. Do Přelouče přijela hned odpoledne a zabrala Masarykův dům. \n\nKrálovéhradecký farář Štěpán Šoltézs přešel do sboru ke Klimentu v Praze (nabízeno i J. A. Pellarovi), a tak se v Hradci Králové uvolnilo místo faráře. \n\nOd 1. 8. 1940 se stal Pellar farářem v Hradci Králové.  V roce 1942 se jim zde narodila dvojčata, dva hoši Petr a Pavel. Po vypuknutí druhé světové války a příchodu německé armády na naše území byl Husův Dům, používaný církví, zabaven Hitlerjugend. Sdružení se dále scházelo v horním patře domu U Špuláků, který J. A. Pellar prosadil k užívání od města místo Husova domu. \n\nPřes hrůzy Protektorátu sborová činnost vzkvétala. J. A. Pellar se hodně věnoval mládeži, Nedělní škole, biblickým hodinám, kázání, bohoslužbám po vesnicích, pastoračním návštěvám a soukromému studiu.\n\nJ. A. Pellar byl nepřímo zapojen do skupiny „Velký Josef“. Jednalo se o výsadkovou skupinu pod označením Barium, která seskočila u obce Vysoká nad Labem v noci z 3. na 4. dubna 1944. Velký Josef bylo krycí jméno velitele nadporučíka Josefa Šandery. J. A. Pellar zprostředkoval podporu rodinám, jejichž členy zadrželo Gestapo. Na svých cestách na kole vozil do lesa na smluvené místo potraviny a šatstvo. Několikrát byl vyslýchán na Gestapu, které sídlilo na krajském soudu, vedle kostela. Hned po válce se přihlásil do „Protifašistických bojovníků“.\n\nDne 5. května 1945 vypuklo v Praze „pražské povstání“. Němci hromadně opouštěli Čechy i Hradec Králové. Byl ustaven revoluční národní výbor a J. A. Pellar byl přizván. Bylo po válce a Husův dům byl navrácen církvi k užívání. Od roku 1946 byla v přízemí vybudována evangelická mateřská školka. Vychovatelkou byla Marie Prouzová. Dále zde J. A. Pellar zřídil kolej pro evangelické studenty tehdy vznikající Lékařské fakulty, na jejímž vzniku se podílel po boku prof. Jana Bedrny, prof. Pavla Lukla (bratr jeho manželky) a jiných. Stal se jednatelem Společnosti pro budování univerzity v Hradci Králové. Lékařská fakulta, jež byla otevřena dne 17. listopadu 1945, mohla vzniknout nejen díky této společnosti, ale také za pomoci poválečné americké pomoci UNRRA. \n\nPo válce se začaly znovu oživovat vztahy s Anglií a USA. V Hradci Králové byl založen Angloamerický klub a J. A. Pellar byl zvolen jeho předsedou. Z tohoto postu přizval na návštěvu města amerického velvyslance Laurence Steinhardta, kterým byl poté pozván do Prahy spolu s manželkou Evou. \n\nPo odchodu německé armády se uvolnil letní tábor v Bělči, který obývala \"Hitlerjugend\". Církev neměla o tábor zájem, a tak J. A. Pellar pojal myšlenku na uvedení tábora do znovu použitelného stavu. O opravy se staral prof. Klemera. Již v létě 1945 zde byl otevřen tábor Junáku a byl založen evangelický Skaut. \n\nPo odsunu Němců z pohraničí se uvolnilo mnoho církevních budov. J. A. Pellar odejel převzít kostel v Trutnově a Janských Lázních od Národních výborů. Kostel v Janských Lázních postavil farář Kuppka spolu s malým penzionem „Sola Fide“. Penzion po něm zdědila příbuzná slečna Ferbasová. J. A. Pellar od ní penzion získal pro užívání objektu církví. \n\nV Hradci Králové napsal roku 1951 habilitační práci z praktické teologie „Homileticko theologický rozbor kázání M. Jana Rokycany“ a stal se docentem Komenského fakulty. Protože ho však týž rok zvolili seniorem královéhradeckého seniorátu a tyto dvě funkce nejsou podle církevního zřízení slučitelné, byl vyvázán ze svých povinností na fakultě a stal se seniorem. Tuto funkci zastával po tři období až do listopadu 1969. Vedle mnohé práce ve sboru a v seniorátu pracoval také v Krajském výboru obránců míru a pomáhal, kde byla jeho pomoc žádoucí. \n\nPo „Vítězném únoru“ v roce 1948 přešly církve pod kontrolu státu. Celá rodina žila v následujících letech ve velkém napětí. Z kádrových důvodů nebyly děti faráře přijímány na školy. Ti, kteří chtěli zlomit, o něm koncem padesátých let napsali v jedné interní zprávě: „…masarykovsky zaměřený, vytvářející mezi duchovními ovzduší nedůvěry vůči státu\". Pellar byl autorem rezoluce, ve které církev žádala svobodu tisku, pastoraci u zatčených, odluku církve od státu apod.“ V květnu roku 1976 prodělal J. A. Pellar s manželkou těžkou autonehodu u Hoděšovic, což si vyžádalo půlroční léčení. \n\nHlavní náplní života J. A. Pellara bylo jeho kazatelské poslání, kterému se věnoval s plným nasazením. Velkou oporu měl ve své manželce Evě L. Pellarové. Naposledy kázal v říjnu 1981 a téhož roku požádal i o důchod. Jan A. Pellar zemřel po krátké a těžké nemoci 2. února 1982 v 10.30 hod. Pohřeb se konal 9. února v kostele v Hradci Králové na hřbitově za velké účasti členů církve, farářů a veřejnosti. Pohřeb vykonal synodní senior M. Hájek. Pohřben je na královéhradeckém Lesním hřbitově. \n\nRoku 1939 vytvořil Jan A. Pellar s Františkem Žilkou, J. L. Hromádkou a dalšími hnutí v církvi, které neslo název „Evangelické dílo“. Bylo založeno několik tematických skupin. Právě profesor Žilka předsedal práci vědecké, vnitřnímu životu církve předsedal František Bednář, vztahy mezi církví a společností měl na starosti tchán J. A. Pellara MUDr. Adolf Lukl, pro snahy kulturní dr. Pavel Váša, pro styky společenské synodní senior Josef Křenek a pro otázky sociální dr. Jan Amos Pellar.  \n\nPředevším v době poválečné se jednalo o každoročně pořádané třídenní konference zaměřené na témata týkající se církevního života. Lokality byly vybírány jak v Čechách, tak na Moravě. Byli zváni profesoři fakult, významné osoby a vedly se přednášky a diskuze. Konference byla zahájena vždy v sobotu večer kázáním, které měl Jan A. Pellar, jako předseda Evangelického díla a nedělní měl synodní senior (Pellar se stal předsedou Evangelického díla v roce 1944 po smrti profesora Žilky). Následovaly dopolední a odpolední přednášky. Pondělky byly věnovány společným návštěvám sborů v místě pořádání konference. Zájezd po dlouhá léta vedl profesor Rudolf Říčan, profesor historie. Jezdilo se do Chýnova, Chelčic, Husince, Hluboké nebo Javorníku. Kancelář Evangelického díla měla na starosti Nora Poláková, sestra J. A. Pellara. Evangelické dílo se stalo hned po příjezdu děkana Hromádky platformou, odkud mluvil do řad členů církve. Po léta spolupracoval J. A. Pellar s děkanem Hromádkou nejen v Evangelickém díle, ale také v Křesťanské mírové konferenci.  \n\nPo smrti J. A. Pellara byly snahy o pokračování vedení Evangelického díla. Nejprve se této funkce ujal Dr. Josef Hlaváč a později B. B. Bašus. I přes tyto snahy ED zaniká.  \n\nNíže je uveden neúplný seznam konaných konferencí Evangelického díla:\n\nRoku 1940 byla vydána Evangelickým dílem brožura „T. G. Masaryk: Neznámý list\", ke které J. A. Pellar sepsal úvodní část.\nV roce 1947 vydal Pellar v Kalichu knížku s názvem „V nový život“. Byl to jakýsi průvodce pro člověka, který chtěl vstoupit do evangelické církve.  Knížka je psána formou rozhovorů mezi Bratrem a Přítelem. V úvodu Pellar připomíná: „Čeští evangelíci hledají východisko z nynější duchovní krize a cestu v nový život vidí v odpovědném převzetí a plnění duchovního odkazu husitství a bratrství – zpět k vlastním zdrojům života: k svému Bohu, k Ježíši Kristu, k Písmu a k živé církvi.“\n"}
{"id": "1243282", "url": "https://cs.wikipedia.org/wiki?curid=1243282", "title": "Jack Mezirow", "text": "Jack Mezirow\n\nJack Mezirow (1923 – 24. září 2014) byl americkým sociologem a emeritní profesorem na Teachers College na Kolumbijské univerzitě.\n\nMezirow získal svůj B.A. a M.A. titul během studií sociálních věd a výuky na University of Minnesota a svůj Ed.D. titul během studia vzdělávání dospělých na Kalifornské univerzitě v Los Angeles.\n\nMezirow byl ovlivněn Paulem Freirem a Jürgenem Habermasem. Je široce uznáván jako autor konceptu transformativního učení. Jedním z nejvýznamnějším bodů jeho práce o transformativním učení je rozdělení znalosti do tří rozdílných typů:\n"}
{"id": "1243288", "url": "https://cs.wikipedia.org/wiki?curid=1243288", "title": "Darling Cabaret", "text": "Darling Cabaret\n\nDarling cabaret je největši český kabaret, který se nachází v centru Prahy na Novém městě v ulici Ve smečkách. Kabaret byl založen roku 2000. Opírá se o dlouhou historii kabaretů v České republice a momentálně se jedná o jediný stále fungující kabaret s každodenním programem. Na prknech, které znamenají svět se diváci mohou setkat s tradičním kankánem, akrobatickou show, s hadí ženou nebo například brazilskou show a pole dance.\n\nVe 20.století bylo po Praze hned několik kabaretů, ale vlivem nepříznivé politické situace a celkové atmosféře posupně zanikaly. Kankán a další ryze kabaretní show zůstala v České republice na nějaký čas zábavou, na kterou se mohlo vzpomínat jen v televizní revue, nebo knihách.\n\nVe světe byla ovšem situace jiná. Kabarety přečkaly těžké časy a jeden z nejslavnějších Moulin Rouge funguje dodnes. A právě Moulin Rouge byl jedním z kabaretů, který inspiroval k obnovení kabaretní show v České republice.\n\nZakladatel Darling Cabaretu cestoval několik let po světe a navštěvoval světoznámé i méně proslulé kabarety. Hledal v nich inspiraci k obnovení kabaretní scény v České republice. V roce 2000 se v centru Prahy podařilo toto znovuobnovení kabaretní scény. Prahou se znovu začala rozléhat tolik známá melodie kankánu a tanečnice v exotických kostýmech baví dodnes návštěvníky z celého světa.\n\nV roce 2010 byl Darling Cabaret zařazen mezi TOP 10 světových kabaretů.\n\nV roce 2015 vyhrál anticenu v soutěži Sexistické prasátečko za svou reklamu umístěnou v pánských pisoárech.\n\nBaletní soubor Darling balet byl založen roku 2005. Za dobu jeho působení se v něm vystřídalo velké množství profesionálních baletek z celé republiky. V tuto chvíli má dvanáct členek, které prošly konkurzem a byly vybrány jako nejlepší z nejlepších. Jedná se o baletky, které vystupovaly v Národním divadle, Státní opeře nebo v Laterně Magice a působily v divadlech po celém světe. Německo, Francie, Japonsko. To je jen malý výčet zemí, kde všude baletky z Darling baletu působily. Některé stále vystupují v muzikálech a jsou často přizvávány k větším baletním performancím do Národního divadla.\n\nDarling baletní soubor je veden profesionálním učitelem baletu Slávkem Semotamem, který studoval baletní konzervatoř a později se stal kantorem na půdě konzervatoře. Během své kariéry vystřídal jeviště jak po celé České republice, tak ve světě a spolupracoval na tvorbě významných baletních vystoupení ve Francii a Německu. Podílel se také na režírování několika filmů a divadelních představení.\n\nDarling balet, jeho choreografie a kostýmy jsou inspirací pro spousty souborů a tvůrců ze všech sfér uměleckého světa. Darling balet má své vlastní kostýmy, které navrhuje vedoucí baletního souboru společně s Darling Cabaret Fashion. Kostýmy jsou propůjčovány na módní přehlídky a do divadel po celé Evropě. Baletní soubor včetně choreografie a kostýmů byl k vidění například na plese pro Pražskou radnici. Důkazem toho, že soubor má vysoké kvality je i to, že je každoročně zván ke spolupráci.\n"}
{"id": "1243289", "url": "https://cs.wikipedia.org/wiki?curid=1243289", "title": "Kostel Nanebevzetí Panny Marie (Slatiny)", "text": "Kostel Nanebevzetí Panny Marie (Slatiny)\n\nKostel Nanabevzetí Panny Marie je římskokatolický, orientovaný, filiální kostel ve Slatinách. Je od 3. května 1958 chráněn jako kulturní památka České republiky. Je situován v dominantní poloze na mírném návrší nad obcí uprostřed hřbitova obehnaného rokokovou zdí.\n\nPůvodní gotický kostel z poloviny 14. století nechala hraběnka Anna Šliková vystavět v letech 1761-1763 ve stylu rokokové gotiky s využitím obvodového zdiva původního kostela. Stavba je pokračování tvroby ojedinělé barokní krajinné kompozice, známé dnes jako Mariánská zahrada, kterou započal manžel Anny František Josef Šlik. V roce 1869 byla upravena lucerna báně. Renovován byl kostel v roce 1944.\n\nJednolodní budova s téměř čtvercovým půdorysem krytá mansardovou střechou. Presbytář je zevně polygonální a zevnitř segmentově uzavřený s obdélníkovou sakristií při severní straně a oratoří v patře. Na západní straně je obdélná předsíň kruchtou v patře. Na všech nárožích při stěnách lodi jsou opěráky zakončené barokními volutami. Uprostřed hlavního průčelí je vstupní portál s lomeným profilovaným obloukem, nahoře s rokajovými dekoracemi a s erby v kartuši. Po stranách portálu jsou polopilíře, na vrchu s bohatě zdobenými vázami. Uprostřed hřebene střechy je objemná kupole s lucernou a na obou koncích štíhlé sanktusové věžičky. Původně byl kostel obklopen čtyřmi menšími rokokovými kaplemi se stěnami členěnými pilastry a bohatou malířskou výzdobou, z nichž se do současnosti dochovala pouze jedna sloužící dnes jako márnice. Na západ od kostela stojí dřevěná barokní zvonice s renesančním zvonem z konce 17. století.\n\nInteriér má bohatou štukovou dekoraci, na pilastrech v presbytáři jsou rokoková sousoší andílků. Fresky a vnitřní zařízení pocházejí také z doby kolem roku 1763. Z původního gotického kostela pochází kamenná křtitelnice z poloviny 15. století a na ní stojící cínová křtitelnice z r. 1593.\n\nPravidelné bohoslužby se konají v neděli v 11.30.\n\n"}
{"id": "1243303", "url": "https://cs.wikipedia.org/wiki?curid=1243303", "title": "Josef Koukal (voják)", "text": "Josef Koukal (voják)\n\nJosef Koukal (6. května 1912 Jenišovice – 23. února 1980 Luže) byl český dopravní a stíhací pilot. Během druhé světové války se zúčastnil bitvy o Británii. Byl členem Guinea Pig Clubu, organizace pro piloty, kteří během akce utrpěli popáleniny a Caterpillar Clubu, sdružujícího piloty, kteří se z letounu neschopného letu dostali pomocí padáku.\n\nNarodil se jako osmé z devíti dětí zemědělci Janu Koukalovi a jeho ženě Emílii. Po absolvování základní školy v Jenišovicích se vyučil automechanikem v Chocni. V roce 1931 ukončil studia na leteckém učilišti v Prostějově a nastoupil do pilotní a stíhací školy v Chebu. Po skončení studií se stal polním pilotem československé armády s hodností četaře. V roce 1936 z armády odešel, nadále však zůstal pilotem v záloze. Až do německé okupace pracoval jako zalétávací a zkušební pilot u choceňské firmy Beneš a Mráz.\n\nPo vyhlášení částečné mobilizace československé armády 20. května 1938 byl jako pilot v záloze povolán do služby. Začátkem roku 1939 získal diplom dopravního pilota. Po vzniku tzv. protektorátu bylo československé válečné letectvo rozpuštěno a Koukal se rozhodl odejít z vlasti.\n\nDne 12. srpna 1939 se vydal do zahraničí. Byl přijat k polskému letectvu, kde se přeškolil na polská letadla. Bezprostředně po vypuknutí druhé světové války, 4. září 1939, se stal příslušníkem nově vzniklé Československé průzkumné letky. Po útoku sovětské armády na Polsko se mu podařilo uniknout, než byl 2. října zajat a transportován na východ. Dne 9. října Koukal a další dva českoslovenští letci opět unikli a podařilo se jim dostat do Rumunska. Byli však udáni úřadům a za neoprávněný vnik na rumunské území jim hrozila deportace zpět do protektorátu. Nakonec byli posláni do internačního tábora. Po měsíci se jim při transportu do města Buzua podařilo utéct. Dostali se do Bukurešti, kde jim byly polským konzulátem poskytnuty polské doklady a víza. Poté pokračovali přes Istanbul do Bejrútu, kde jim československý konzulát poskytl československé doklady a zajistil plavbu do Marseille, kde byli o den později odvedeni do francouzské armády. Zde Koukal pobýval nejprve v československém středisku v Agde, odkud byl již jako rotný odvelen na leteckou základnu Mérignac u města Bordeaux. Tady se opět přeškolil na francouzskou leteckou techniku. Po kapitulaci Francie byl společně s dalšími letci evakuován do anglického Falmouthu, kam připlul 21. června 1940. Krátce po příjezdu do Anglie, 12. července 1940 byl přijat do Royal Air Force jako příslušník dobrovolné zálohy (RAF Volunteer Reserve) a přesunul se do Duxfordu, kde vznikala 310. československá stíhací peruť RAF. Zde byl přeškolen na stíhačku Hurricane a zúčastnil se bojů. V nich dosáhl dvou sestřelů těžkých stíhacích letounů Messerschmitt Bf 110. Již 7. září 1940 však byl sám sestřelen, přičemž utrpěl popáleniny na 72 % povrchu těla. Josef Koukal byl převezen do nemocnice Green Victoria v East Grinsteadu a předán do péče plastického chirurga Dr. Archibalda Mc Indoe, který zde vedl oddělení popálenin. Do bojových akcí, nyní u 312. peruti, se vrátil až v dubnu 1943, po absolvování 22 operací. Od srpna 1943 sloužil v nebojových rolích, nejprve při přelétávání nových letounů k operačním jednotkám, a následně u Inspektorátu československého letectva. Mezi dubnem a květnem 1945 absolvoval kurs pilotáže vícemotorových letadel.\n\nPo návratu do vlasti v srpnu 1945 byl v hodnosti majora přeložen jako válečný invalida do výslužby, vzhledem ke zraněním utrpěným během bitvy o Británii. Navrátil se poté do Chocně, kde před válkou působil. Zalétal ještě nové letadlo firmy Beneš-Mráz, ale dále létat nesměl. Náčelník Okresní vojenské správy ve Vysokém Mýtě Koukalovi odmítl udělit povolení k létání vzhledem k jeho nevyhovujícímu zdravotnímu stavu. Koukal se už ke kariéře pilota, při níž létal na 55 typech letadel, nikdy nevrátil. Po převratu v únoru 1948 byl vystaven perzekuci ze strany představitelů komunistického režimu, podobně jako mnozí další českoslovenští váleční letci.\n\nV roce 1964 byl pozván Svazem pilotů Bitvy o Británii, kde se mu dostalo uznání, které mu bylo ve vlasti odpíráno.\n\nTisk si statečnosti Josefa Koukala za války a jeho života v důchodu v Luži povšimnul až v roce 1968. Ve stejném roce obdržel Josef Koukal ocenění Zasloužilý pracovník leteckého průmyslu a Zasloužilý vojenský letec Československé socialistické republiky. Po srpnové okupaci vojsky Varšavské smlouvy 21. srpna 1968, se o Koukala a jeho rodinu opět začala zajímat StB. Tlak ještě zesílil, když Koukal v roce 1972 opět navštívil Velkou Británii.\n\nJosef Koukal zemřel 23. února 1980 v Luži. Příčinou smrti byl infarkt.\n\nPoliticky a morálně byl rehabilitován až po listopadu 1989, kdy byl také in memoriam povýšen do hodnosti plukovníka.\n\nV roce 2002 byla na jeho dům v Luži umístěna pamětní deska a místní náměstí pojmenováno po něm. V roce 2010 mu byl odhalen pomník i v rodných Jenišovicích.\n\n\n\n\n\n\n"}
{"id": "1243306", "url": "https://cs.wikipedia.org/wiki?curid=1243306", "title": "Halové mistrovství České republiky v atletice 2014", "text": "Halové mistrovství České republiky v atletice 2014\n\nHalové mistrovství ČR v atletice 2014 se uskutečnilo ve dnech 15. únor a - 16. února 2014 v hale Otakara Jandery v pražské Stromovce.\n\n\n"}
{"id": "1243312", "url": "https://cs.wikipedia.org/wiki?curid=1243312", "title": "Zdeněk Fikar", "text": "Zdeněk Fikar\n\nZdeněk Fikar (* 18. května 1926) je bývalý československý krasobruslař a pozdější trenér. Je držitel titulu \"mistr sportu\".\n\nByl členem klubů ZMP, ÚDA a ATK. Na ZOH 1948 skončil na 13 místě. Na ME v krasobruslení startoval v letech 1947 - 1954 a nejlépe skončil na čtvrtém místě v roce 1950.\n\nJako trenér vedl například Milenu Kladrubskou.\n"}
{"id": "1243318", "url": "https://cs.wikipedia.org/wiki?curid=1243318", "title": "Blažena Knittlová", "text": "Blažena Knittlová\n\nBlažena Knittlová (* 8. února 1931) je bývalá československá krasobruslařka.\n\nByla členkou klubu ATK. Spolu s Karlem Vosátkou závodili v kategorii sportovních dvojic (párů). Startovali spolu na ZOH 1948, závod ale nedokončili. Na Mistrovství Evropy 1948 získala stříbro a třikrát druhá byla také na mistrovství ČSR.\n"}
{"id": "1243319", "url": "https://cs.wikipedia.org/wiki?curid=1243319", "title": "Vysoké školy v Bosně a Hercegovině", "text": "Vysoké školy v Bosně a Hercegovině\n\nV Bosně a Hercegovině v roce 2016 působilo 10 veřejných a 24 soukromých vysokých škol. Vysoké školy se dělí na univerzity s více fakultami a vyšší školy. Nejstarším vysokoškolským zařízením je Univerzita v Sarajevu, založená roku 1949. Další vlna zakládání veřejných univerzit přišla v 70. letech 20. století, kdy byla otevřena škola v Banja Luce (1975), Tuzle (1976) a Mostaru (1977). Poslední vlna zřizování univerzit proběhla po válce v 90. letech, kdy vnikly školy v Bihaći (1998) a Zenici (2000). Srbská Univerzita ve Východním Sarajevu a chorvatská Univerzita v Mostaru vznikly oddělením od stávajících zařízení na začátku války roku 1992.\n\n\n\n\n\n"}
{"id": "1243320", "url": "https://cs.wikipedia.org/wiki?curid=1243320", "title": "Vincenzo Manfredini", "text": "Vincenzo Manfredini\n\nVincenzo Manfredini (22. října 1737 Pistoia – 5. srpna nebo 16. srpna 1799 Petrohrad) byl italský cembalista, hudební skladatel a teoretik.\n\nVincenzo Manfredini se narodil v Pistoi, nedaleko Florencie. Hudbu studoval u svého otce, skladatele Francesco Onofria Manfrediniho. Dalšími jeho učiteli byli Giacomo Antonio Perti v Bologni a Giovanni Andrea Fioroni v Miláně. \n\nV roce 1758 doprovázel svého bratra zpěváka Giuseppe Manfrediniho, který odjel s operní společností Giovanni Battisty Locatelliho do Moskvy. (Locatelliho společnost působila v letech 1748–1756 také v Praze.) Z Moskvy pokračoval do Petrohradu, kde se stal kapelníkem na dvoře careviče Petra Fjodoroviče. Když se Petr Fjodorovič stal v roce 1762 carem Petrem III. Ruským učinil Manfrediniho šéfem dvorní italské operní společnosti. Po carově smrti ho v této funkci potvrdila i carevna Kateřina II. Veliká. Když však k ruskému carskému dvoru přišel Baldassare Galuppi, byl Manfredini degradován na skladatele baletní hudby do Galuppiho oper a učitele hudby Pavla Petroviče, budoucího cara Pavla I.\n\nV roce 1769 se vrátil do Itálie, usadil se v Bologni. Po dvou nepříliš úspěšných operních pokusech se věnoval instrumentální hudbě.Publikoval několik symfonií a smyčcových kvartet. Nejvýznamnější dílem z toho období je však teoretický spis \"Regole armoniche, o sieno precetti ragionevoli per apprendere la musica\", který vyšel v Benátkách v roce 1775. \n\nKdyž se Pavel Petrovič stal v roce 1796 carem pozval svého bývalého učitele zpět do Petrohradu. Manfredini přijel do Petrohradu v září 1798. O rok později však však zemřel, aniž se ujal funkce.\n\n\n\n\n\n\n"}
{"id": "1243324", "url": "https://cs.wikipedia.org/wiki?curid=1243324", "title": "Ústav fyziky plazmatu Akademie věd České republiky", "text": "Ústav fyziky plazmatu Akademie věd České republiky\n\nÚstav fyziky plazmatu AV ČR, v. v. i., je výzkumná instituce zabývající se studiem fyziky plazmatu, souvisejících procesů a jejich využitím a výzkumem řízené termojaderné fúze. Ústav byl založen v roce 1959 (tehdy ještě pod názvem Výzkumný ústav vakuové elektroniky). Roku 1974 získal ústav sovětský tokamak TM-1-MH, který byl uveden do provozu v roce 1977. Od roku 2008 provozuje ústav Tokamak COMPASS, největší tokamak v České republice. Spolu s Fyzikálním ústavem AV ČR se také podílí na chodu Badatelského centra PALS provozujícího jódový laserový systém Asterix IV. Ústav byl v roce 2009 časopisem 21. století jmenován mezi deseti nejúspěšnějšími ústavy Akademie.\n\nJednotlivá vědecká oddělení ústavu se zaměřují na řízení termojaderného slučování, využití elektrických výbojů, interakci plazmatu s jinými skupenstvími hmoty, likvidaci odpadů v proudu plazmatu, procesy plazmového stříkání, výzkum a vývoj v oblasti ultrapřesné a speciální optiky a řešení dalších problémů souvisejících s plazmatem. \n\nÚstav fyziky plazmatu má šest výzkumných oddělení:\n\nObor plazmat studovaných v ústavu zahrnuje jak relativně studená výbojová plazmata s teplotami do 40 tisíc K (energie řádu 1 eV) až po velmi horká laserová plazmata s teplotami řádu desítek miliónů K (energie přes 1 keV). Rovněž obor hustot studovaných plazmat je velmi široký: od plazmatu s hustotou o mnoho řádů nižší než hustota plynu za atmosférického tlaku (výboje v tokamacích) až po plazma s hustotou srovnatelnou s hustotou pevné fáze (počáteční fáze vytváření laserového plazmatu). Podle doby života lze v ústavu studované typy plazmatu rozdělit na v podstatě stacionární termální -rovnovážná- plazmata (plazmatronové výboje), kvazistacionární výbojová plazmata s dobou života několik desetin sekundy (plazma tokamaku COMPASS) a nestacionární silně nerovnovážná plazmata s dobou života 1 μs i méně (impulzní plazmové systémy a laserové plazma).\n\nAplikovaný výzkum ústavu zahrnuje např. vývoj materiálů schopných odolávat dlouhodobému působení horkého plazmatu v tokamacích. Ty jsou připravovány plazmovými nástřiky (vodou stabilizovaným plazmatronem patentovaným ústavem), analyzovány a optimalizovány v oddělení materiálového inženýrství a pak testovány v reálných provozních podmínkách na tokamaku COMPASS. Další oblastí aplikovaného výzkumu jsou pokročilé optické systémy, vyvíjené jak pro průmyslovou sféru, tak pro výzkumné organizace, včetně např. ESA.\n\n\n"}
{"id": "1243326", "url": "https://cs.wikipedia.org/wiki?curid=1243326", "title": "Halové mistrovství České republiky v atletice 2015", "text": "Halové mistrovství České republiky v atletice 2015\n\nHalové mistrovství ČR v atletice 2015 se uskutečnilo ve dnech 21. února - 22. února 2015 v hale Otakara Jandery v pražské Stromovce.\n\n\n"}
{"id": "1243327", "url": "https://cs.wikipedia.org/wiki?curid=1243327", "title": "Tera Patrick", "text": "Tera Patrick\n\nTera Patrick (vlastním jménem Linda Ann Hopkins, * 25. července 1976 Great Falls (Montana)) je americká pornoherečka. Její matka pochází z Thajska, otec je anglického, irského a nizozemského původu.\n\nAbsolvovala Barbizon School of Modeling a od čtrnácti let působila jako modelka v Tokiu. Studovala krátce mikrobiologii na Boise State University a absolvovala kurs sanitářky. V pornoprůmyslu se pohybuje od roku 1999, v roce 2000 byla dívkou měsíce časopisu \"Penthouse\", pózovala také pro časopis \"FHM\". Natočila okolo sto třiceti pornofilmů, především pro společnost Vivid Entertainment, vystupovala také pod pseudonymy Sadie Jordan, Brooke Thomas and Tera Hopkins. V roce 2001 získala AVN Awards pro nejlepší vycházející hvězdu a v letech 2007–2009 tři ceny F.A.M.E. Awards. Od roku 2008 provozuje produkční společnost Teravision. Uváděla vlastní pořad na Playboy TV, hrála v komediálních filmech \"Perfektní servis\", \"Ledově ostří\", \"Live Nude Girls\" a indonéském horroru \"Rintihan Kuntilanak Perawan\". V roce 2011 vydala autobiografickou knihu \"Sinner Takes All: A Memoir of Love and Porn\".\n\nV letech 2004–2009 byl jejím manželem hudebník a pornoherec Evan Seinfeld. Roku 2012 porodila dceru, jejímž otcem je tvůrce filmových efektů Tony Acosta.\n\n"}
{"id": "1243334", "url": "https://cs.wikipedia.org/wiki?curid=1243334", "title": "Inka Rybářová", "text": "Inka Rybářová\n\nInka Rybářová (* 25. dubna 1965 Ústí nad Orlicí), rodným jménem Ilona Hornychová, česká zpěvačka, textařka, hudební skladatelka, spisovatelka, moderátorka, herečka, dabérka a scenáristka. Nejvíce se však proslavila svojí hudební kariérou zaměřenou na dětské publikum, která jí dostala i do televizního pořadu Up.Paráda. V roce 2001 až 2009 se pravidělně umisťovala v kategorii Top 50 zpěvaček Českého slavíku Mattoni .\n\nDětství prožila Inka v obci Mistrovice v Orlických horách. Dědeček, otec i matka byli učitelé. Učila se hrát na klavír a kytaru. Po přestěhování do Kladna chodila do LŠU na hodiny sólového zpěvu, herectví, tance a rytmiky. Vystudovala Gymnázium v Kladně, v Praze konzervatoř a Pedagogickou fakultu UK.\n\nOd 14 let sama připravovala v Kladně pravidelné pořady pro děti Hrátky, v 15 letech začala zpívat s hotelovou skupinou Václava Škváry a zúčastňovat se pěveckých soutěží Mladá píseň Jihlava, Rosiana atd. Jako studentka 3. ročníku SŠ vyhrála 1. místo v celostátní československé soutěži SOČ s prací Všechny děti jsou naše . V roce 1986 začala pracovat v Domě čs. dětí na Pražském hradě jako programová pracovnice a připravovat pořady pro děti všech věkových kategorií. V té době začala brigádně pracovat jako reportérka Čs. rozhlasu Mikrofórum – Juniorzóna. V roce 1989 se stala redaktorkou a dramaturgyní nově vznikající umělecké agentury M-ART, zaměřené na vyhledávání nových talentovaných umělců. Po revoluci nastoupila na místo scenáristky v TV Prima. Svým dětským hlasem natočila v režii Jiřího Horčičky pro ČR1 pohádku Modrý pták a nadabovala řadu animovaných filmů pro děti. Příležitostně spolupracovala s Prof. PhDr. Zdeňkem Matejčkem, CSc. předním dětským psychologem v oblasti otázek vlivu kultury na vzdělávání a socializaci dětí. S Upírem Krejčím v roce 2012 natočili a odvysílali celou roční sérii zábavných televizních kabaretů Up.Paráda. Manžel Zdeněk Rybář je herec a doprovází ji jako jevištní partner, který s ní tvoří zábavnou moderátorskou dvojici Inka a klaun Rybička.\n\nMnoho projektů Inka připravuje sama a s velkým úspěchem je realizuje pod vlastní agenturou Dendy. V roce 2003 se svým manželem odúčinkovali přes 280 pořadů. Její literární i hudební tvorba se stala  součástí vzdělávacího programu českého školství a stále připravuje další novinky v knižní, hudební i jevištní podobě.\n\nNa soutěži Schoolovision, která každoročně probíhá ve Skotsku se Česká republika 2x umístila na 1. místě s písničkami \"Hejkal\" v roce 2011 a \"Mek, mek, medů\" v roce 2014 od Inky Rybářové (bylo zapojeno 41 států Evropy). Písničky do soutěže natočily děti pod vedením paních učitelek ze ZŠ Husova 17, Brno.\n\nInka je představitelka hudebního stylu Baby POP, založeného na moderním psychologickém přístupu k vývoji dítěte. Dbá se v něm na rytmus vyhovující dětem k realizaci dětského tance, na poučnost děje textu a srozumitelnost slov, na nevulgární vyjadřování a na citový dopad na výchovu. Inka vydala sedm CD pro naše nejmenší, kde je autorkou hudby i textu: Písničky ze země dětí, Hop sem – hop tam, Město klaunů, Haló, haló, Cukrárna písniček, Zlatá rybka, Námořnický bál.\n\nDále otextovala i CD Já jsem já  zpěvačce L. Kosinové k písničkám o lásce, citech a snech.\n\nPro děti píše od roku 2009 pohádky do časopisu Báječná školka a pod vydavatelstvím Albatros – Portál následně vydala 4 knihy těchto pohádek Matýsek a Majdalenka (2011 – 2015). Dále vydala obrázkový zpěvník Zpíválek s notami, akordy a texty. Její pracovní listy Hrátky s Inkou 1. a 2. díl pomáhají dětem ve vývoji motoriky, psaní a logického přemýšlení.\n\nInka se pro děti snaží pracovat i jinak. Její petice na podporu Klokánku, petice za zvýšení trestní sazby za brutální týrání dětí i sbírka na léky pro Stáníka proti spinální svalové atrofii ji nestaví jen mezi uznávané umělkyně, ale také mezi lidi, kteří se snaží pomoci těm, kteří to sami nedokáží.\n"}
{"id": "1243335", "url": "https://cs.wikipedia.org/wiki?curid=1243335", "title": "Filip Balaj", "text": "Filip Balaj\n\nFilip Balaj (* 2. srpna 1997, Zlaté Moravce, Slovensko) je slovenský fotbalový útočník a mládežnický reprezentant, od února 2018 hráč klubu MŠK Žilina.\n\n\nFilip Balaj debutoval v seniorské kopané v dresu FC Nitra.<br>\n21. srpna 2016 v utkání 2. slovenské ligy FK Pohronie – FC Nitra přispěl hattrickem k debaklu domácího týmu 1:6. V sezóně 2016/17 pomohl Nitře 20 góly k postupu do nejvyšší slovenské ligy.<br>\nZačátkem února 2018 přestoupil z Nitry do jiného slovenského prvoligového klubu MŠK Žilina, kde podepsal kontrakt na 3,5 roku. Měl nabídku na přestup i z týmu DAC Dunajská Streda.\n\nNastupoval v mládežnických reprezentačních výběrech Slovenska U18 a U19. Ve slovenské reprezentaci U21 debutoval 9. listopadu 2016 pod trenérem Pavlem Hapalem v přípravném utkání proti skotské jedenadvacítce a gólem přispěl k výhře 4:0.\n\n"}
{"id": "1243336", "url": "https://cs.wikipedia.org/wiki?curid=1243336", "title": "Automobiles Charron", "text": "Automobiles Charron\n\nAutomobiles Charron byl francouzský výrobce automobilů, existující v letech 1907 až 1930.\n\nTři bývalí cyklisté a automobiloví závodníci továrního týmu Panhard & Levassor – Fernand Charron, Léonce Girardot a Émile Voigt, založili v roce 1901 firmu C.G.V. (\"Charron, Girardot et Voigt\") v Puteaux. Poté co ji Girardot a Voigt v roce 1906 opustili a kontrolu nad ní převzala skupina britských investorů, byla společnost přejmenována na Automobiles Charron Limited.\n\nDo roku 1912 vzniklo několik vozů s čtyřválcovými motory, mezi nimi typ 12 CV s motorem o objemu 2412 cm³ a typ 29 CV s motorem o objemu 5701 cm³. Fernand Charron, který v roce 1907 také odešel, založil v roce 1912 novou vlastní firmu Alda, která vyráběla malé sportovní vozy v Courbevoie.\n\nV roce 1912 byl představen typ se šestiválcovým motorem o objemu 3619 cm³ a malý model označený 7/10 CV. Ještě před první světovou válkou vznikl typ „Charronette“, malý automobil typu voiturette s motorem o objemu 1056 cm³ a výkonu 6 koní. Díky armádním zakázkám mohl být vyráběn i během války.\n\nPo skončení války a návratu civilní produkce vzniklo sedm nových modelů, avšak takto rozsáhlý a pro zákazníky nepřehledný výrobní program byl v roce 1920 redukován na tři modely.\n\nV roce 1925 vznikl model 12/14 CV se šestiválcem o objemu 2770 cm³. Vozítka „Charronette“ byla jako malý užitkový automobil „Fourgonette“ vyráběna až do zániku firmy v roce 1930. \n\n\n"}
{"id": "1243337", "url": "https://cs.wikipedia.org/wiki?curid=1243337", "title": "Národní institut pro další vzdělávání", "text": "Národní institut pro další vzdělávání\n\nNárodní institut pro další vzdělávání (zkratka NIDV) byla přímo řízená příspěvková organizace Ministerstva školství, mládeže a tělovýchovy České republiky, která vznikla v roce 2005 sloučením 14 krajských pedagogických center. K 1. lednu 2014 byl do NIDV vtělen Národní institut dětí a mládeže (NIDM). Hlavním posláním je celorepubliková podpora pedagogických pracovníků jak školských zařízení, tak zařízení pro zájmové vzdělávání. V roce 2015 zde bylo zaměstnáno 173 zaměstnanců a celá organizace hospodařila s takřka 107 milióny korun. Od 1. ledna 2020 byl sloučen s Národním ústavem pro vzdělávání, nová organizace se jmenuje Národní pedagogický institut České republiky.\n\nPrioritou této organizace bylo zajištění a realizace úkolů vyplývajících z priorit vzdělávací politiky ČR a systematická celorepubliková profesní podpora všech pedagogických pracovníků. Klienty nebyli jen řídící a pedagogičtí pracovníci všech typů školských zařízení, ale i vychovatelé, asistenti a nadaní žáci. Při dosahování těchto cílů institut spolupracoval například s Českou školní inspekcí, Českou radou dětí a mládeže a s dalšími přímo řízenými organizacemi MŠMT.\n\nHistorie Národního institutu pro další vzdělávání se začala psát 1. dubna 2005, kdy došlo ke sloučení 14 dosud samostatných krajských pedagogických center v jeden celek pojmenovaný NIDV (tato krajská centra začala fungovat jako krajská pracoviště). V té době měla organizace 142 zaměstnanců. V roce 2011 získala organizace učební středisko Richterovy boudy v krkonošské Peci pod Sněžkou. Rok 2014 přinesl pohlcení Národního institutu dětí a mládeže (NIDM) právě NIDV, která se stala nástupnickou organizací. Stalo se tak opatřením MŠMT č. 21632/2013-1 z 9. 7. 2013 s účinností od 1. 1. 2014.\n\nMezi hlavní činnosti patřila například příprava a realizace školení zajišťující chod maturitních zkoušek, podpora funkčních gramotností, zájmového a neformálního vzdělávání, průběžné a další vzdělání pedagogických pracovníků a v neposlední řadě zajišťování soutěží a olympiád včetně systémové podpory nadání a mimořádně nadaných studentů.\n"}
{"id": "1243345", "url": "https://cs.wikipedia.org/wiki?curid=1243345", "title": "Vjačeslav Bucajev", "text": "Vjačeslav Bucajev\n\nVjačeslav Gennadijevič Bucajev (\"Вячеслав Геннадьевич Буцаев\", * 13. června 1970 Toljatti) je bývalý ruský hokejista, po skončení kariéry působí jako trenér. Je držitelem titulu zasloužilý mistr sportu SSSR.\n\nHrál za klub HC CSKA Moskva, v roce 1992 odešel do National Hockey League, kde odehrál za různé kluby celkem 132 zápasů. V roce 1997 vyhrál švédský titul s Färjestads BK, v letech 2002 a 2003 se stal mistrem Ruska s Lokomotivem Jaroslavl. Byl členem týmu Společenství nezávislých států, který vyhrál olympiádu 1992 v Albertville. Startoval na šesti světových šampionátech, má zlatou medaili z MS 1993. Jako trenér vedl CSKA Moskva a HK Soči.\n\nTaké jeho mladší bratr Jurij Bucajev hrál hokej na ligové i reprezentační úrovni.\n\n\n\n"}
{"id": "1243346", "url": "https://cs.wikipedia.org/wiki?curid=1243346", "title": "Halové mistrovství České republiky v atletice 2016", "text": "Halové mistrovství České republiky v atletice 2016\n\nHalové mistrovství ČR v atletice 2016 se uskutečnilo ve dnech 27. února - 28. února 2016 v Ostravě.\n\n\n"}
{"id": "1243347", "url": "https://cs.wikipedia.org/wiki?curid=1243347", "title": "Vlado Štancel", "text": "Vlado Štancel\n\nMgr. Vladimír Štancel, známý jako Vlado Štancel (3. září 1964 Bratislava – 10. listopadu 2016) byl český televizní publicista a moderátor, scenárista a divadelník. \n\nNarodil se v Bratislavě. Vystudoval vojenské gymnázium v Moravské Třebové a loutkoherectví na pražské AMU, absolvoval v roce 1990. Spolupracoval s Miloslavem Šimkem a od roku 1992 s divadlem Minor, v letech 1997 až 1999 byl jeho uměleckým šéfem. Pro tamní soubor také napsal nebo režíroval několik inscenací. O návrat do čela divadla Minor usiloval neúspěšně v roce 2015, kdy výběrové řízení vyhrál dosavadní ředitel Zdeněk Pecháček.\n\nS televizí začal spolupracovat v roce 1990, o čtyři roky později začal natáčet pro Českou televizi reportáže pro pořad \"Černé ovce\" (původně \"Černé ovce, sem tam bílá\") a dále magazín \"Testoviny\", později včleněného do \"Černých ovcí\". Svým svérázným přístupem k tvorbě vtiskl svým reportážím nezaměnitelný charakter, což potvrdil i po jeho nečekaném úmrtí dramaturg pořadu \"Černé ovce\" Jan Chaloupecký: \"„Ztrácíme kolegu, kterého nebudeme umět nahradit. Od dnešního dne už budou Černé ovce navždy jiné.“\" Od roku 2014 natáčel reportáže také pro magazín \"Gejzír\".\n\nV roce 2006 napsal scénář k filmu \"Mezi námi přáteli\", který také sám režíroval a hrál v něm. Stejně všechny tři úlohy vyplnil i při tvorbě filmu \"Rekvalifikace\" (2011). Režíroval i film na vlastní scénář \"Pamětnice\" (2009). Kritika jeho filmy přijímala negativně.\n\nUznávanější byl jako scenárista televizní hrané tvorby. Napsal například scénáře k pohádce \"Peklem s čertem\" (2002), několika povídkám z cyklu \"3 plus 1 s Miroslavem Donutilem\" nebo k inscenaci \"Podle vlastních zásad\" do cyklu \"Nadměrné maličkosti\" (2004). \n\nVystupoval také v televizním cyklu \"Česká soda\", zároveň se autorsky podílel i na jeho tvorbě.\n\nNapsal několik knih, např. satiricko-humoristický román \"Ze života občanské společnosti\" a \"Žerty stranou.\" S manželkou Zuzanou spolupracoval při tvorbě kreslených vtipů a karikatur, vystavovaných mj. v květnu 2015 v Domě národnostních menšin.\n\nByl pedagogem na Katedře mediální tvorby Literární akademie.\n\n"}
{"id": "1243348", "url": "https://cs.wikipedia.org/wiki?curid=1243348", "title": "Sigmundsherberg", "text": "Sigmundsherberg\n\nSigmundsherberg je městys v Rakousku ve spolkové zemi Dolní Rakousy v okrese Horn. Žije v něm 1 661 obyvatel (podle sčítání z roku 2016).\n\nSigmundsherberg se nachází v severní části spolkové země Dolní Rakousy v regionu Waldviertel. Leží asi 7 km severovýchodně od okresního města Horn. Prochází jím silnice B45, která vede přes Sigmundsherberg z Hornu do Pulkau. Rozloha území městysu činí 47,96 km, z nichž 28,5% je zalesněných.\n\nÚzemí městyse Sigmundsherberg se skládá z devíti částí:\n\n\nPrvní písemná zmínka pochází z roku 1302. Jedna pověst praví, že císař Zikmund při lovu ve zdejších lesích zbloudil. Místní chudí rolníci jej přátelsky přijali a následující ráno jim císař řekl, aby se vesnice od té doby nazývala Sigmundsherberg. V roce 1425 městys zdevastovali Husité a mezi lety 1619 a 1620, když tudy projížděla císařská vojska z Vídně do Čech, je napodobili vojáci.\n\nOd roku 1867 tudy vede Dráha císaře Františka Josefa, která přinesla do místa další rozvoj. Během první světové války byl v Sigmundsherbergu postaven největší zajatecký tábor na území tehdejšího Rakouska-Uherska. Bylo tu uvězněno kolem 40 000 vojáků a 1 400 důstojníků. Po ukončení války tábor rozpustili a dnes po něm zbyla jen kaplička.\n\nMezi pozoruhodnosti Sigmundsherbergu patří i farní kostel sv. Kryštofa z roku 1937, poutní kostel Povýšení Svatého Kříže datovaný z roku 1112 v Therasu. V roce 1987 bylo v městysu otevřeno železniční muzeum.\n\n\n\n"}
{"id": "1243351", "url": "https://cs.wikipedia.org/wiki?curid=1243351", "title": "Smolnik (Jizerské hory)", "text": "Smolnik (Jizerské hory)\n\nSmolnik (německy \"Untern Nebelberg\", 624 m n. m.) je vyvýšenina v jihozápadním Polsku, Krkonošská oblast, v Jizerských horách.\n\nVyvýšenina je ve východní části Kamenného hřbetu Jizerských hor. Na jihu přechází do svahů vrchu Kopań (753 m n. m.). Na severu se tyčí svahy kopce Chromiec.\n\nMasív je tvořen metamorfovanými horninami – rulami, granity (žula), které patří do krkonošsko-jizerského bloku.\n"}
{"id": "1243353", "url": "https://cs.wikipedia.org/wiki?curid=1243353", "title": "Mentoring v učitelství", "text": "Mentoring v učitelství\n\nMentoring v učitelství je kolegiální spolupráce, jejíž podstatou je podpora méně zkušeného učitele zkušenějším kolegou. Mohou ale nastat případy, kdy jde o pomoc učitele služebně mladšího a zkušenějšího staršímu kolegovi (například v odvětví ICT). Jedná se o záměrný vztah, primárně mezi dvěma osobami, který je založen na dobrovolnosti, důvěře, pomoci a nehodnotícím přístupu. Takovýto vztah klade požadavky na nejen na dvě osoby, které se mentoringu účastní, ale také na prostředí, kde osoby pracují.\n\nCílem mentoringu je zvyšovat efektivitu a pracovní kompetence, které umožní učiteli dobře vykonávat práci a stát se profesionálem, poskytovat rady, informace a osobní podporu. Mentoring patří mezi efektivní formy profesního rozvoje učitelů, především tím, že dokáže reagovat na současné trendy v dalším vzdělávání učitelů.\n\nPodle Jonsona existují následující cíle pouze ve vztahu k začínajícím učitelům\n\nJako začínajícího učitele je možno označit učitele v prvním školním roce jeho pedagogického působení. Začínajícího učitele je možno definovat i jako jedince, který má příslušné vysokoškolské vzdělání, ale chybí mu pedagogická zkušenost. Přesto \"„rozmezí jak stanovit začínajícího učitele je obtížné, je ovlivněno typem školy, individuálními zkušenostmi, aprobací, apod.“\".\n\nV zahraniční literatuře se lze velmi často setkat s pojmem mentee či protégé.\n\nUvádějící učitel (mentor) je \"„osoba uvádějící do znalosti oboru prostřednictvím reálných situací, provádějící supervizi“\". Užívá se nyní hlavně v moderním řízení organizací se snahou vytvářet určité formalizované struktury pro neformální předávání zkušeností a znalostí staršími zaměstnanci mladším, a to i ve školství. Ve školním prostředí se v případech, kdy mentor pracuje se začínajícími učiteli, dá hovořit i o uvádějícím učiteli.\n\nV zahraniční literatuře se lze setkat s pojmem mentor.\n\nObecným cílem mentoringu je vytvářet \"„dobré, učící se školy“\", které budou podporovat rozvoj jednotlivých učitelů v různých fázích jejich kariérního růstu, ale také rozvoj škol jako takových.\n\nMentorský vztah není jednorázový akt, ale jedná se o dynamický proces, jenž probíhá v delším časovém úseku a prochází postupně několika fázemi:\n\nMentorský vztah je chápán jako déle trvající, kontinuální proces pomoci, kdy je základem vztah založený na důvěře a respektu mezi mentorem a mentee. Na vzájemnou spolupráci musí být oba dva aktéři připraveni. Má individuální délku trvání; záleží na konkrétním mentorském vztahu a délka se nedá dopředu předpovídat. Může trvat nad rámec jednoho roku, Jonson uvádí trvání mentorského vztahu až 5 let.\n\nV letech 1977–1985 upravovala problematiku uvádění začínajících učitelů do praxe vyhláška ministerstva školství č. 79/1977 Zb. V dnešní době tato povinnost není zahrnuta v legislativě, tudíž není povinná.\n\nDo dnešní doby bylo v českém prostředí realizováno několik projektů na podporu mentoringu ve školách, například \"Podpora učitelů ke zvyšování kvality pedagogické práce\", \"Kurikulum G\", \"EU peníze středním školám\", \"Začít spolu\".\n"}
{"id": "1243354", "url": "https://cs.wikipedia.org/wiki?curid=1243354", "title": "Lang-šan", "text": "Lang-šan\n\nLang-šan může znamenat:\n\n"}
{"id": "1243355", "url": "https://cs.wikipedia.org/wiki?curid=1243355", "title": "Lang-šan (Ťiang-su)", "text": "Lang-šan (Ťiang-su)\n\nLang-šan (, česky „Vlčí hora“) je hora na východě Číny v prefektuře Nan-tchung v provincii Ťiang-su. Dosahuje výšky 106,94 metrů.\n\nLang-šan společně se čtyřmi okolními vrchy tvoří turistický cíl a je považován za nejkrásnější z nich. Slavný kaligraf Mi Fu ho považoval za vůbec nejkrásnější horu na světě. Lang-šan je i významným komplexem kulturních památek, má zde hrobku básník Luo Pin-wang, na vrcholu kopce stojí buddhistický klášter.\n"}
{"id": "1243356", "url": "https://cs.wikipedia.org/wiki?curid=1243356", "title": "Chuaj-jin (Ťiang-su)", "text": "Chuaj-jin (Ťiang-su)\n\nChuaj-jin () je městský obvod v městské prefektuře Chuaj-an v provincii Ťiang-su Čínské lidové republiky. Leží v centru provincie, severně od Jang-c’-ťiang. Žije zde obyvatel.\n\nZa říše Čchin zde roku 223 př. n. l. vznikl okres Chuaj-jin. Po založení říše Chan byl z něho vydělen okres Fu-lin (). Roku 201 př. n. l. dal chanský císař Kao-cu svému generálovi Chan Sinovi titul markýze z Chuaj-jinu () a okres mu dal jako úděl. Za pět let byl Chan Sin zabit a z Chuaj-jinu se opět stal okres. Roku 117 př. n. l. vznikla komandérie Lin-chuaj () skládající se z okresů Chuaj-jin a Fu-lin. Po pádu režimu Wang Manga byl okres Fu-lin začleněn do okresu Chuaj-jin a komandérie Lin-chuaj začleněna do komandérie Tung-chaj (). Roku 72 byla komandérie Lin-chuaj obnovena.\n\nV následujících staletích se administrativní dělení oblasti průběžně měnilo. Za říše Sung roku 1273, na sever od administrativního centra starého okresu Chuaj-jin, vznikl okres Čching-che (), který se rozkládal na území dřívějšího Chuaj-jinu. Za mongolské říše Jüan roku 1324 Žlutá řeka změnila tok a odnesla sídlo okresu Čching-che, nové bylo postaveno na místě bývalého sídla okresu Chuaj-jin. Za Čchingů roku 1761 bylo sídlo okresu přeneseno do Čching-ťiang-pchu.\n\nPo vzniku Čínské republiky byl roku 1914 – kvůli shodě jména s okresem v provincii Che-pej – okres Čching-che přejmenován na Chuaj-jin.\n\nRoku 1949 se okres Chuaj-jin stal součástí nové prefektury Chuaj-jin, roku 1951 byla urbanozovaná část okresu vyčleněna jako město Čching-ťiang (). V letech 1958–1964 byli okres a město opět sjednoceny. Roku 1983 byly město Čching-ťiang a prefektura Chuaj-jin zrušeny, vznikla městská prefektura Chuaj-jin, okres Chuaj-jin byl jednou z jejích částí. Roku 2001 byla městská prefektura Chuaj-jin přejmenována na Chuaj-an a okres Chuaj-jin přejmenován na městský obvod Chuaj-jin.\n"}
{"id": "1243360", "url": "https://cs.wikipedia.org/wiki?curid=1243360", "title": "Tchung-čou (Ťiang-su)", "text": "Tchung-čou (Ťiang-su)\n\nTchung-čou () je městský obvod v městské prefektuře Nan-tchung v provincii Ťiang-su Čínské lidové republiky. Leží na jihovýchodě provincie, severně od ústí Jang-c’-ťiang. K roku 2010 mělo 1 246 400 obyvatel.\n\nV dobách říše Chan zde byl jen nevelký písečný ostrov uprostřed moře. Ostrov narůstal z materiálu přineseného řekou Jang-c’-ťiang, časem splynul s pevninou a usadili se zde výrobci soli. Za říše Pozdní Čou zde roku 958 vznikl speciální kraj Ťing-chaj (), záhy reorganizovaný v kraj Tchung-čou. Vláda mongolské říše Jüan Tchung-čou roku 1278 povýšila na fiskální oblast \"lu\", ale už po šesti letech mu vrátila status kraje. Roku 1724 byl kraj Tchung-čou bezprostředně podřízen provinční vládě.\n\nPo vzniku Čínské republiky na území kraje vznikl okres nazvaný Nan-tchung (). S nástupem čínských komunistů a vznikem Čínské lidové republiky bylo z okresu Nan-tchung vyděleno stejnojmenné město a vytvořena prefektura Nan-tchung z města a pěti okolních okresů. Okres Nan-tchung byl roku 1993 přejmenován v městský okres Tchung-čou a roku 2009 v městský obvod Tchung-čou.\n"}
{"id": "1243361", "url": "https://cs.wikipedia.org/wiki?curid=1243361", "title": "HOP!", "text": "HOP!\n\nSociété HOP! je oficiální název francouzské nízkonákladové regionální letecké společnosti patřící pod Air France-KLM. Pod značkou HOP! vznikla sloučením regionálních společnosti Brit Air, Airlinair a Régional. Společnost sídlí na \"Parc tertiaire Silic\" v Rungis, v Pařížské aglomeraci, hlavní letecké základny má na pařížském Orly a na Letišti Lyon-Saint Exupéry. Denně provozuje lety do 50 destinací ve Francii a ve zbytku Evropy (listopad 2016). Od 1. září 2019 byla HOP! začleněna do Air France.\n\nSpolečnost vznikla v roce 2013 jako reakce Air France na konkurenci nízkonákladových dopravců a vysokorychlostních železnic. Jejich vznik byl součástí reorganizace ztrátových aktivit společnosti v oblasti krátkých a středně dlouhých letů. Spojily se regionální divize Brit Air, Airlinair a Régional, s celkovou flotilou 103 letounů.\n\nSpolečnost HOP! létá pravidelně od roku 2013 také do Prahy z francouzského Lyonu (aktualizováno v listopadu 2016). Nejdříve do Česka létala s frekvencí 4 letů týdně, ty byly ale od 15. dubna 2015 navýšeny na 5 letů týdně (pondělí, středa, čtvrtek, pátek, neděle). Linku od začátku obshluhuje letoun Bombardier CRJ1000, občas bývá nahrazován letouny Embraer ERJ 190 (v létě) nebo Embraer ERJ 145.\n\nTato aerolinie měla v listopadu 2016 tzv. codeshare dohodu pro sdílení letů s následujícími společnostmi:\n\nV září 2016 se ve flotile HOP! nacházelo 88 letounů s průměrným stářím 13 let, přičemž žádné další letouny nebyly objednány:\nV minulosti byly ve flotile HOP! následující typy letadel:\n\n"}
{"id": "1243363", "url": "https://cs.wikipedia.org/wiki?curid=1243363", "title": "Silviu Lung (1956)", "text": "Silviu Lung (1956)\n\nSilviu Lung (* 9. září 1956, Sânmiclăuş, Rumunsko) je bývalý rumunský fotbalový brankář a reprezentant. Mimo Rumunsko působil na klubové úrovni ve Španělsku v mužstvu CD Logroñés. \nV roce 1984 se stal v Rumunsku fotbalistou roku.\n\nJeho syny jsou fotbalisté Silviu a Tiberiu.\n\n\nLung reprezentoval Rumunsko v mládežnické kategorii U21, v níž odchytal 6 zápasů. Rovněž nastupoval v rumunském olympijském výběru\n\nV A-mužstvu Rumunska debutoval 21. 3. 1979 v přátelském zápase v Bukurešti proti reprezentaci Řecka (výhra 3:0).\nZúčastnil se EURA 1984 ve Francii a MS 1990 v Itálii.\n\n\n\n"}
{"id": "1243367", "url": "https://cs.wikipedia.org/wiki?curid=1243367", "title": "Kostel Narození Jana Křtitele (Rokytnice nad Rokytnou)", "text": "Kostel Narození Jana Křtitele (Rokytnice nad Rokytnou)\n\nKostel Narození Jana Křtitele je farní kostel římskokatolické farnosti Rokytnice nad Rokytnou. Kostel se nachází v Rokytnici nad Rokytnou v centru obce na vyvýšeném místě nedaleko obecního úřadu. Kostel byl postaven pravděpodobně na přelomu 12. a 13. století. Kostel je románskou jednolodní stavbou s dvěma bočními kaplemi, věží a přístupovým schodištěm. Kostel má hlavní oltář a čtyří oltáře boční. Kostel je chráněn jako kulturní památka České republiky.\n\nKostel byl pravděpodobně postaven na přelomu 12. a 13. století, v tu dobu rokytnická farnost spadala pod kontrolu kláštera v Louce u Znojma, od roku 1726 přešla pod patronát olomouckého biskupství a od roku 1777 je v patronátu biskupství brněnského.\n\nKostel byl postaven zřejmě někdy před roku 1190, do 19. století se kolem kostela nacházel hřbitov, ten byl později přeložen k silnici vedoucí k Sádku. Později byla apsida kostela prodloužena presbytářem a sakristii a navýšena o oratoř. Později byl upraven strop lodi kostela z plochého na zaklenutý a byla zvětšena okna. První písemná zmínka o kostele existuje ve farní knize o vizitaci z roku 1668. V tu dobu měl kostel dvě věže, jednu se dvěma zvony, druhou s jedním větším zvonem a dřevěnou střechu. Roku 1691 byl v kostelní kryptě pohřben Václav Záviš z Osenic, pán Roketnický. V roce 1750 byl kostel přestavěn a byla v čele kostelní lodi postavena věž z cihel, ta nahradila původní dřevěnou věž. Také byly postaveny dvě boční kaple a bylo vybudováno zdobené schodiště s osmi barokními sochami světců od znojemského sochaře Jana Mucka. Sochy jsou ze směru zdola nahoru po schodišti tyto: po levé straně svatý František z Assisi, svatý Šebestián, svatý Petr a Panna Maria, po pravé straně svatý František z Pauly, svatý Karel Boromejský, svatý Pavel a svatý Josef. Kostel v roce 1777 vyhořel, dovnitř požár nepronikl, poničil však budovu fary. Později byly ulity tři zvony, ty pak na věži kostela zůstaly až do roku 1917, kdy byly rekvírovány pro válečné užití v první světové válce. V roce 1852 byly zakoupeny nové varhany z Nového Města na Moravě a v roce 1858 došlo k pokrytí střechy železnou krytinou proti původní šindelové.\n\nRoku 1885 proběhla další velká oprava kostela, tu nechal provést tehdejší farář Emil Sedlák a v roce 1889 byla v kostele vybudována nová dlažba. V roce 1885 byl také pořízen obraz za hlavní oltář, jeho autorem měl být Vincenc Neumann, také byla postavena nová kazatelna a pořízeny obrazy křížové cesty. V době třicetileté války byl kostel oloupen o kříž, kalich a ornáty. Kostel byl rekonstruován v roce 1926, sochy u kostela pak byl dále rekonstruovány v roce 1936. V roce 1929 byly darovány kostelu dva nové zvony do kostelní věže a jeden tzv. umíráček, ty pak byly opět v roce 1942 zrekvírovány pro užití v druhé světové válce. \n\nKostel pak byl rekonstruován i v roce 1993, v roce 1995 byl pak kostel vykraden, kdy celková škoda na majetku kostela byla 750 tisíc Kč. V roce 1998 byla provedena oprava kostelní fasády.\n\nV kostele byl od roku 1945 kaplanem Jan Bula, který po smrti zdejšího faráře převzal správu celé farnosti a vykonával ji až do svého zatčení v roce 1951.\n\n\n"}
{"id": "1243370", "url": "https://cs.wikipedia.org/wiki?curid=1243370", "title": "Synagoga v Přívoze", "text": "Synagoga v Přívoze\n\nSynagoga v Přívoze byla synagoga templového typu, která stála v Přívoze v letech 1904–1939 v ulici Mariánská (dnes Hlávkova).\n\nDo roku 1870 žilo v Přívoze jen asi 50 židů, poté však jejich počet začal stoupat. Když roku 1900 získal Přívoz status města, žilo zde již 508 židů, kteří se rozhodli postavit si vlastní synagogu. V polovině roku 1900 pro tento účel založili Přívozský chrámový spolek (\"Přivozer/Oderfurter Tempel-Verein\") a začali shromažďovat prostředky pro stavbu. Mezi největší dárce patřili majitelé Vítkovického horního a hutního těžířstva nebo Markus Strassmann (majitel pivovaru a předseda ŽNO Moravská Ostrava).\n\nStavbu novorománské synagogy v Mariánské (dnes Hlávkově) ulici provedl přívozský židovský stavební mistr Viktor Sonnenschein podle plánů stavebních mistrů Ignatze Felixe a Eugena Noëho. Celkové náklady dosáhly 44 000 K. Budovu slavnostně vysvětil moravskoostravský rabín Jakob Spira 30. října 1904. V následujících desetiletích pak bohoslužby v synagoze vedli postupně kantoři Josef Sagher, Bernhard Ilmer a Arnold Schimkowitz\n\nPo nacistické okupaci byla synagoga v noci na 10. června 1939 vypálena, podobně jako další synagogy na Ostravsku.\n"}
{"id": "1243371", "url": "https://cs.wikipedia.org/wiki?curid=1243371", "title": "Halové mistrovství Československa v atletice 1971", "text": "Halové mistrovství Československa v atletice 1971\n\nHalové mistrovství Československa v atletice 1971 se konalo v Jablonci nad Nisou ve dnech 13. a 14. února 1971. Součástí mistrovství byly i vložené závody na 100 metrů a 110 metrů překážek.\n\nBěhem mistrovství byly vytvořeny tři halové československé rekordy:\n"}
{"id": "1243372", "url": "https://cs.wikipedia.org/wiki?curid=1243372", "title": "Abastumani", "text": "Abastumani\n\nAbastumani () je lázeňské městečko v gruzínském kraji Samcche-Džavachetii. Leží na jižním svahu Meschetského hřbetu v nadmořské výšce mezi 1250 až 1450 m v úzkém zalesněném údolí řeky Ocche (, dříve též \"Abastumanka\"). Městem prochází silnice Achalciche - Bagdati.\n\nV Abastumani se nachází Abastumanská astrofyzikální observatoř.\n\nAbastumani má mírně suché horské klima s relativní vlhkostí vzduchu dosahující v létě pouhých 50 %. Roční průměr slunečných dnů činí 3 hodiny a průměrné roční srážky 626 mm. Průměrná teplota je 6,4 až 6,5 °C v lednu a 17,2 °C v červenci.\n\nTři minerální prameny o teplotě 39 až 48,5 °C, které jsou mírně mineralizované a bohaté na chloridy a síran sodný, se dlouhodobě využívaly k léčbě tuberkulózy.\n\nZ Abastumani vede horská silnice přes hřeben Malého Kavkazu nedaleko 2 180 m vysokého Zekarského průsmyku do lázeňského města Sairme a dále do Bagdati v sousedním kraji Imeretie.\nV jižním směru pokračuje jako zpevněná silnice do Achalciche, hlavního města Samcche-Džavachetie.\nNejbližší železniční stanicí je 28 km vzdálená Achalciche, případně 78 km vzdálená stanice Bordžomi.\n"}
{"id": "1243374", "url": "https://cs.wikipedia.org/wiki?curid=1243374", "title": "Smolnik (Dolnoslezské vojvodství)", "text": "Smolnik (Dolnoslezské vojvodství)\n\nSmolnik (německy \"Beerbeg\") je vesnice v polském Dolnoslezském vojvodství, okrese Lubań, gmina Leśna.\nV roce 2011 žilo ve vesnici 468 obyvatel. Ve Smolniku se nachází základní škola Jana Pavla II. a Sdružení resocializačních pracovišť.\n\nV letech 1975–1998 obec byla začleněna pod Jelenohorské vojvodství.\n"}
{"id": "1243380", "url": "https://cs.wikipedia.org/wiki?curid=1243380", "title": "Datel magellanský", "text": "Datel magellanský\n\nDatel magellanský (\"Campephilus magellanicus\") je šplhavec z čeledi datlovití (Picidae) a rodu \"Campephilus\". Obývá Chile a jihozápadní Argentinu, je nejjižněji žijícím druhem svého rodu.\nDatel magellanský měří na délku 36 až 45 cm, samci váží 312 až 363 g, samice 276 až 312 g. Křídlo měří 20,5 až 23 cm, ocas 13,9 až 16,8 cm, zánártí 3,3 až 3,9 cm a dlátovitý zobák 4,3 až 6 cm. Jedná se o největšího datla svého rodu (větší velikosti dosahovali pouze patrně již vyhynulí datel knížecí (\"Campephilus principalis\") a datel císařský (\"Campephilus imperialis\") Jižní Ameriky a jednoho z největších datlů na světě. Větší mohou být pouze datlové z rodu \"Dryocopus\" a datel břidlicový (\"Mulleripicus pulverulentus\").\n\nDatel magellanský je ve svém areálu rozšíření nezaměnitelným druhem. Má převážně černé zbarvení s bílými znaky na křídlech a šedý zobák. Samci mají mimo to karmínově zbarvenou hlavu a hřeben, samice ji mají zbarvenou převážně černě, ale červené barvy dosahuje v blízkosti zobáku. Mláďata vypadají podobně jako dospělci, avšak mají menší hřeben a nahnědlé peří.\n\nDatel maggelanský obývá lesy z pabuků (\"Nothofagus\") a pabuků společně s \"Austrocedrus\", ve kterých loví potravu. Preferují především živé stromy, ale někdy mohou vyhledávat rovněž padlé nebo zlomené exempláře. Na jaře, když roztaje sníh, vyhledávají potravu na vlhkých dolních kmenech stromů, v Ohňové zemi ve starých bobřích hrázích. Živí se dřevokazným hmyzem, brouky a pavouky. Potravu si doplňují také ovocem, mízou, žerou také malé plazy, netopýry, z hnízd vybírají vejce a mláďata zpěvných ptáků; hledáním potravy stráví většinu dne. Území sdílí společně s datlem chilským (\"Colaptes pitius\") a strakapoudem páskovaným (\"Veniliornis lignarius\"), avšak navzájem si nekonkurují.\n\nDatli žijí v rodinných skupinkách. Jsou agresivní a své území si brání; ostatní datly se snaží z území vytlačit. V roce 2014 byl zaznamenán i smrtelný útok. Jedinci mezi sebou komunikují například pomocí zvuků připomínajících „tsí-já“ nebo „pi-ka“ buď jednotlivě, nebo až sedmkrát za sebou. Pár se mezi sebou dorozumívá zvuky „prrr-prr-prrr“ a „weeerr-weeeeerr“.\nRozmnožování probíhá od října do ledna. Samec i samice spolupracují na hloubení hnízda v dutině stromů. Výška hnízda je závislá na druhu stromu a stanovišti, obyčejně činí 5 až 15 m. Samice klade jedno až čtyři vejce (nejčastěji dvě) a stará se o ně společně se samcem. Mláďata se vylíhnou po 15 až 17 dnech a opeří se za 40 až 50 dnů; nejmladší z nich však obvykle zahyne hladem. Pohlavní dospělosti je u datlům magellanských dosaženo v dvou až třech letech, avšak úspěšně odchovají mláďata většinou čtyř až pětiletí jedinci.\n\nMezi přirozené nepřátele patří výhradně dravci, například káně andská (\"Buteo albigula\"), káně rudohřbetá (\"Buteo polyosoma\"), jestřáb dvoubarvý (\"Accipiter bicolor\"), orel skalní (\"Aquila chrysaetos\") a karančo jižní (\"Caracara plancus\"), který se živí převážně mláďaty. Na možné nebezpečí reagují datli tak, že se nehýbou.\n\nDatel magellanský je považován Mezinárodním svazem ochrany přírody jako málo dotčený, ale byly hlášeny úbytky populace. Nebezpečí představuje především rychlý úbytek lesů následkem kácení na dřevo, stejně tak jako jejich přeměna na plantáže pro pěstování exotických plodin. V centru jižního Chile je populace roztříštěna. Datel magellanský je chráněn v obou zemích výskytu.\n\n"}
{"id": "1243382", "url": "https://cs.wikipedia.org/wiki?curid=1243382", "title": "Seznam EET softwaru", "text": "Seznam EET softwaru\n\nTento software slouží od roku 2016 pro elektronickou evidenci tržeb.\n"}
{"id": "1243385", "url": "https://cs.wikipedia.org/wiki?curid=1243385", "title": "Gabriel Torje", "text": "Gabriel Torje\n\nGabriel Andrei Torje [gabrijel andrej torže] (* 22. listopadu 1989, Temešvár, Rumunsko) je rumunský fotbalový záložník a reprezentant, od roku 2016 hráč klubu Terek Groznyj. Hraje na pravém křídle.\n\nV roce 2011 se stal v Rumunsku fotbalistou roku.\n\n\nGabriel Torje reprezentoval Rumunsko v mládežnických kategoriích U17 a U21.\n\nV rumunském reprezentačním A-mužstvu debutoval 3. září 2010 v kvalifikačním zápase ve městě Piatra Neamţ proti Albánii (remíza 1:1).\nTrenér rumunského národního týmu Anghel Iordănescu jej vzal na EURO 2016 ve Francii, kam Rumunsko postoupilo ze druhého místa kvalifikační skupiny F. Rumuni obsadili se ziskem jediného bodu poslední čtvrté místo v základní skupině A.\n\n\n"}
{"id": "1243386", "url": "https://cs.wikipedia.org/wiki?curid=1243386", "title": "Osroéné", "text": "Osroéné\n\nOsroéné bylo starověké království ležící v oblasti horního Eufratu a jeho přítoku Chábúru, hlavním městem byla Edessa (moderní Şanlıurfa v Turecku).\n\nPo rozpadu Seleukovské říše nastalo v oblasti mocenské vakuum, jehož využili Arabové, kteří přišli z jihu a roku 132 př. n. l. obsadili Edessu. Vedl je náčelník Orhai, vládnoucí vrstva však brzy splynula s původním aramejským obyvatelstvem, panovník přijal aramejsky znějící jméno Osroes a podle něj se stát jmenoval Osroéné. Vládci užívali titul \"abgar\". Stejně jako jeho severozápadní soused Kommagene bylo Osroéné nárazníkovým státem mezi Římskou říší a Parthskou říší a využívalo svou strategickou polohu mezi oběma velmocemi. Jako jeden z prvních států oblasti přijalo křesťanství: aby se místní obyvatelé odlišili od ostatních Aramejců, kteří byli pohané, začali si říkat \"surjaje\" neboli syrští křesťané. Roku 114 císař Traján Osroéné dobyl a učinil z něj fakticky satelitní stát Říma. Roku 216 byla domácí vládnoucí dynastie nahrazena Římany a roku 244 bylo Osroéné oficiálně vyhlášeno římskou provincií. Na římskou správu navázala Byzantská říše, jejíž součástí bylo Osroéné do roku 608, kdy ji dobyli Sásánovci. Název Osroéné mizí z dějin roku 638, kdy se oblast stala součástí arabského chalífátu.\n\n"}
{"id": "1243388", "url": "https://cs.wikipedia.org/wiki?curid=1243388", "title": "Václav Ferdinand Popel z Lobkowicz", "text": "Václav Ferdinand Popel z Lobkowicz\n\nVáclav Ferdinand Popel z Lobkowicz (pokřtěn 22. prosince 1654 – 8. října 1697 Montortone) byl příslušník bílinské větve šlechtického rodu Lobkoviců. Byl císařským radou a komořím, nositelem Řádu zlatého rouna a působil jako císařský diplomat v Bavorsku, Anglii, Francii a Španělsku. \n\nNarodil se jako syn nejvyššího hofmistra Kryštofa Ferdinanda Popela z Lobkowicz (9. října 1614 – 4. července 1658) a jeho druhé manželky (sňatek 15. června 1653) Apolonie z Tilly († 18. srpen 1665 Praha). Přesné datum narození není známé, nicméně byl pokřtěn 22. prosince 1654. \n\nByl císařským radou a komořím. Působil v diplomatických službách, pracoval pro Habsburky jako vyslanec v Bavorsku, Anglii, Francii a Španělsku. \n\nDne 21. června 1670 byl spolu se svými bratranci povýšen do stavu říšských hrabat a 9. července 1695 byl pasován na rytíře Řádu zlatého rouna.\n\nZemřel 8. října 1697 a 18. října byl pohřben v pražské Loretě, jejíž byl patronem.\n\nVlastnil Bílinu (1665–1697), Divice a Chvatěruby. V letech 1675-1682 nechal přestavět hrad v Bílině na reprezentativní raně barokní sídlo podle návrhu italského architekta Giovanniho Pietra Tencally (1629–1702), stavbu vedl Antonio della Porta (1631–1702).\n\nDne 12. června 1681 se oženil ve Vídni s Marií Žofií z Ditrichštejna (pokřtěna 5. listopadu 1653 – 4. listopadu 1711, pohřbena v Loretě na Hradčanech), dcerou knížete Maxmiliána z Ditrichštejna na Mikulově (1596–1655) a jeho manželky Žofie Anežky z Mansfeldu (1619–1677). Narodily se jim následující děti:\n\nPro Marii Žofii z Ditrichštejna to byl už druhý sňatek, poprvé se provdala za hraběte Františka Eusebia z Pöttingu (1627–1678), vdovce po Marii Markétě Löblové z Krainburgu.\n\n"}
{"id": "1243389", "url": "https://cs.wikipedia.org/wiki?curid=1243389", "title": "Zeiss Jena Theo 010", "text": "Zeiss Jena Theo 010\n\nZeiss Jena Theo 010 je vteřinový teodolit firmy VEB Carl Zeiss Jena, vyráběný od roku 1955 do začátku devadesátých let 20. století. Byl používán pro práce v nižších řádech trigonometrické sítě, v inženýrské geodézii, při paralaktickém měření vzdáleností a za použití doplňkového príslušenství i pro práce geodeticko-astronomické. Konstrukčně se jednalo o teodolit se skleněnými kruhy, jednoosý s limbem na postrk. Jako odečítací pomůcka byl použit koincidenční optický mikrometr. Teodolit využíval trojpodstavcovou soupravu systému Zeiss.\n\nOd roku 1955 byl vyráběn tento vteřinový teodolit, vybavený čočkozrcadlovým dalekohledem (zvětšení 30×). Byl vybaven indexovou libelou. Vyráběl se v tmavě zelené a později v šedé barvě.\n\nV roce 1971 byl uveden na trh nový model THEO 010A s čočkovým dalekohledem se třicetinásobným zvětšením. Dalším vylepšením byl zabudovaný optický dostřeďovač a automatický kompenzátor namísto indexové libely. Nový design teodolitů Zeiss byl v šedé barvě.\n\nOd roku 1981 byla vyráběna nová řada B teodolitů v oranžové barvě, kde se nacházel i nový vteřinový teodolit THEO 010B. Ten se vyráběl až do začátku 90. let 20. století.\n\nTeodolit bylo možno použít pro geodeticko - astronomická měření. K tomuto účelu bylo k dispozici další příslušenství, jako sázecí libela pro přesné urovnání točné osy dalekohledu, sluneční filtry a sluneční klín pro měření na slunce, apod.\nTeodolit byl používán pro měření vodorovných úhlů a zenitových vzdáleností při pracích v nižších řádech trigonometrické sítě a při určování souřadnic a výšek zhušťovacích bodů.\nTeodolit se používal pro přesné práce v inženýrské geodézii.\n"}
{"id": "1243390", "url": "https://cs.wikipedia.org/wiki?curid=1243390", "title": "Brno Ravens LC", "text": "Brno Ravens LC\n\nBrno Ravens LC je moravský mužský i ženský lakrosový sportovní klub. Od roku 2016 hrají nejvyšší domácí soutěž - NFLL. Klub hraje svá domácí utkání v Areálu U Hrocha v Brně-Jundrově. Klub je registrován jako občanské sdružení.\n\nZačátkem února roku 2015 se bývalý juniorský reprezentant v lakrosu Michal Kvapil nakontaktoval na Zuzanu Soukupovou, hráčku se zkušenostmi z USA. Oba měli zájem na založení prvního lakrosového klubu ve městě Brně. Od slov k činům to trvalo necelý měsíc a 12.března se tak v parku Lužánky uskutečnil první trénink v 7 lidech, kteří vytváří jádro klubu. O týden později se skupina setkává v parku na Kraví hoře, kde trénuje až do konce června 2015. Poté se tým přesouvá do sportovního areálu U Hrocha v Brně-Komíně.\n\nKlub, stejně jako lakrosová scéna v Evropě, se ve svých začátcích potýká s nedostatkem materiálního vybavení. Značnou vzpruhu v tomto ohledu v květnu 2015 poskytuje dvojnásobný vítěz Memoriálu Aleše Hřebeského, kanadský tým Clarington Green Gaels a Manitoba Lacrosse Association, kteří skupině brněnských hráčů darují sadu mužských, ženských a dětských lakrosek a chráničů. Tento krok výrazně přispěl k transformaci skupiny do občanského sdružení a rozhodnutí působit v soutěžích a strukturách České lakrosové unie.\n\nPrvní lakrosové utkání na území města Brna se uskutečnilo 2.srpna 2015 v areálu U Hrocha v Brně-Komíně. Soupeř Skalica Chiefs ze Slovenska podlehl domácímu celku v poměru 6:5. Následná odveta na hřišti zkušenějšího soupeře vyzněla 6:2 ve prospěch domácích Skalica Chiefs.\n\nV březnu 2016 Ravens vstupují do soutěže pro začínající kluby organizované Českou lakrosovou unií, která probíhá formou turnajů dle pravidel minifieldu. V konkurenci týmů LC Wild Boars Šumava, LSC Knights Červené Pečky, LCC Wolves a Skalica Chiefs končí brněnský tým na konečném třetím místě. \n\nV roce 2017 si vyměnily místo Skalica Chiefs a LC Old Dogs Plzeň. Konečné umístění v této sezóně bylo 4. místo. \n\nPro rok 2018 došlo k úpravě a místo minifieldu (7 hráčů v poli + brankář), se hraje klasická verze fieldlakrosu s 9 hráči a gólmanem. Tohoto ročníku se účastní LC Wild Boars Šumava, LSC Knights Červené Pečky, LCC Wolves a SK Lacrosse Jižní Město. Ravens prohrávají poslední zápas základní části, který je odsouvá do boje o 3. místo. Tam porážejí LSC Knights Červené Pečky a po roční pauze se umisťují na pomyslném pódiu. \n\nV roce 2016 zakládá tým Skalica Chiefs lakrosový turnaj Chiefs Cup. Ravens Brno zde poměřují síly s českými a slovenskými týmy.\n\nRok 2016 - 4. místo\n\nRok 2017 - 4. místo\n\nRok 2018 - 1. místo\n\nV roce 2016, tedy první soutěžní sezoně v NFLL vystupoval pod hlavičkou Brno Ravens tým složený z hráčů tří týmů: Brno Ravens LC, LSC Knights Červené Pečky a LC Wild Boars Šumava. Složený tým obsadil v soutěži šesté místo. O rok později Ravens staví samostatný tým. V tomto ročníku obsazují 7. místo. \n\n\n"}
{"id": "1243395", "url": "https://cs.wikipedia.org/wiki?curid=1243395", "title": "Požár vlaku v tunelu Vranduk", "text": "Požár vlaku v tunelu Vranduk\n\nPožár vlaku v tunelu Vranduk na území bývalé Jugoslávie (dnes Bosna a Hercegovina) se odehrál dne 17. února 1971 v 6:00 ráno.\n\nV jednokolejném tunelu Vranduk na trati Šamac – Sarajevo v blízkosti vesnice Nemila u Zenice došlo k poruše dieselové lokomotivy, která přepravovala cestující osobního vlaku č. 820, především místní obyvatele. Vlak měl celkem devět osobních vagonů.\n\nProtože k nehodě došlo v neděli, bylo obsazení vozů pro cestující nižší, neboť ve vlaku nebyli ani žáci, ani pracovníci blízkých továren, které pravidelně svážel. Jediní pracovníci, kteří ve vlaku s cca 200 lidmi byli, se vraceli z noční směny.\n\nLokomotiva zastavila 300 m od výjezdu z 1,5 km dlouhého tunelu. Většina cestujících se domnívala, že vlak zastavil kvůli červené a čeká na uvolnění trasy před ním. Teprve vlaková četa nařídila cestujícím, aby běželi z tunelu ven. Zmatek a chaos na místě, který způsobil dým z hořící lokomotivy, však znemožnil značnému počtu cestujících se vůbec z vlaku dostat. Cesta ven z tunelu byla dlouhá přes kilometr, neboť jim bylo nařízeno běžet proti směru jízdy. Značný počet lidí odmítl opustit vlak a doufal, že bude lokomotiva vytažena jinou soupravou ven z tunelu. Tato situace však jen zpomalila evakuaci soupravy. Vysoká teplota zpřetrhala koleje; tři vagony se převrátily.\n\nNa místo následně vyrazili záchranáři z nedalekého dolu Željezara. Přestože k neštěstí došlo v časných ranních hodinách, přeživší z vlaku byli vyprošťováni ještě v odpoledních hodinách. Celkem bylo zraněno 117 lidí a zemřelo 33 osob.\n\nPřeživším nehody ke ztrátě blízkých zaslal soustrastný telegram prezident tehdejší země, Josip Broz Tito. Vrcholní představitelé socialistické Bosny a Hercegoviny se sešli v Zenici na smutečním shromáždění. Událost se stala nejzávažnější železniční nehodou svého typu na území socialistické Jugoslávie i dnešní Bosny a Hercegoviny.\n"}
{"id": "1243396", "url": "https://cs.wikipedia.org/wiki?curid=1243396", "title": "Svízelka chlupatá", "text": "Svízelka chlupatá\n\nSvízelka chlupatá (\"Cruciata laevipes\") je vytrvalá, žlutozelená, stínomilná a vlhkomilná, planě rostoucí bylina s množství drobných, žlutých kvítků, Je jedním ze tří původních druhů rodu svízelka, které rostou v přírodě České republiky.\n\nRostliny tohoto druhu se vyskytují, vyjma Skandinávie, téměř ve všech evropských zemích a dále východním směrem přes Ukrajinu a Turecko až po oblast Kavkazu. Rostou v nadmořské výšce až 2100 m. Byly zavlečeny i Severní Ameriky, kde se objevují ve Spojených státech.\n\nV Česku se vyskytují hojně nebo roztroušeně v mezofytiku, méně časté jsou v termofytiku kolem dolních toků řek. Poměrně vzácné bývají v suchých oblastech na jižní Moravě, zcela chybí v jižních a jihovýchodních Čechách.\n\nPreferuje vlhké, humózní, zásadité až neutrální půdy dobře zásobené živinami, hlavně dusíkem. Je částečně stínomilná a roste v relativně nenarušených biotopech, na vlhčích okrajích lesů, podél potoků a řek, v příkopech cest i železničních tratí, na mokrých loukách, pastvinách i v křovinách, obvykle vytváří široké kolonie.\n\nJe schopná regenerovat prostřednictvím oddenků a podzemních výběžku a může dlouho setrvávat na svém stanovišti. Prospívá ji občasné spasení nebo pokosení okolí, aby se odstranily konkurence schopnější druhy.\n\nSvízelka chlupatá je hemikryptofyt, vytrvalá bylina vysoká 20 až 50 cm. Má poléhavou nebo přímou, jen u báze větvenou lodyhou vyrůstající z tenkého, silně větveného, plazivého oddenku. Lámavá, čtyřhranná lodyha s dlouhými internodiemi je porostlá měkkými a odstávajícími chlupy a má žlutozelené listy ve čtyřčetných přeslenech.\n\nListy všech přeslenů nestojí střídavě, ale přesně nad sebou. Jejich čepele bývají dlouhé 15 až 25 a široké 5 až 10 mm, jsou vejčité, elipsovité nebo široce kopinaté, trojžilové, po obvodě celokrajné, na vrcholu tupě špičaté a po obvodě a žilkách hustě chlupaté. Po odkvětu spodní listy usychají a ostatní se svěšují dolů. Listy v přeslenu jsou ve skutečnosti jen dva (to jsou ty, ze kterých vyrůstají květy) a další dva jsou pouze stejně vypadající palisty (z nich květy nerostou).\n\nPo medu vonící květy na chlupatých stopkách vyrůstají v pěti až devítikvětých vrcholících (kratších než listy) z paždí těsně nad listy. Prostřední květy ve vrcholíku jsou oboupohlavné a krajní jsou samčí se zakrnělými pestíky; po odkvětu se květenství sklánějí dolů. Kalich je nezřetelný, citrónově žlutá nebo žlutozelená, srostlá koruna se čtyřmi oválnými laloky má v průměru 2 až 3 mm. Tyčinky s prašníky jsou čtyři a spodní vícedílný semeník má vytrvalou čnělku. Opylovány jsou drobným létajícím hmyzem nebo samosprašně. Kvetou v dubnu až červenci.\n\nPlod je lysá dvounažka dělící se ve zralosti ve dvě kulovitá či vejčitá, olivově hnědá neb černá, hladká nebo i žebrovaná merikarpia velká asi 2,5 mm. Schopnost semen (merikarpií) vyklíčit netrvá déle než rok. Hmotnost tisíce semen je 3,6 gramů. Ploidie druhu je 2n = 22.\n\nNa přirozených stanovištích se rozmnožuje vegetativně rozrůstáním oddenků a pohlavně semeny. Uměle ji lze rozšiřovat jarním dělením trsů nebo podzimním výsevem semen, kdy v průběhu zimy semena ztrácejí dormanci.\n\nV přírodě ČR jsou rozšířeny ještě dva jiné druhy svízelky, svízelka lysá (\"Cruciata glabra\") a svízelka piemontská (\"Cruciata pedemontana\"). Svízelka lysá má lodyhy i květní stopky lysé a její merikarpia mají hruškovitý tvar. Svízelka piemontská má lodyhy drsné a květenství tvoří jen několik málo květů, které po odkvětu překryjí listy.\n\nV současnosti je svízelka chlupatá ekonomicky bezvýznamnou rostlinou. Dříve byly využívány její schopnosti diuretické, adstringentní i hojivé. Odvar z listů byl používán při neprůchodnosti žaludku nebo střev, pro stimulaci chutí k jídlu i jako lék na revmatismus a vodnatelnost. Kořen i nať obsahují červené barvivo a po jejich spasení většího množství dávají krávy červeně zabarvené mléko.\n\n"}
{"id": "1243400", "url": "https://cs.wikipedia.org/wiki?curid=1243400", "title": "Karel Vosátka", "text": "Karel Vosátka\n\nKarel Vosátka (* 20. listopadu 1929 Plzeň) je bývalý československý krasobruslař a trenér.\n\nByl členem klubu ATK. Spolu s Blaženou Knittlovou závodili v kategorii sportovních dvojic (párů). Startovali spolu na ZOH 1948, závod ale nedokončili. Spolu na Mistrovství Evropy 1948 získali stříbro a třikrát druhé místo (1950, 1952, 1953) na mistrovství ČSR. V letech 1954 a 1955 získal s Věrou Vajsábelovou také v kategorii sportovních dvojich druhé a třetí místo na mistrovství ČSR. Poté v letech 1956 - 1961 utvořil sportovní pár s Hanou Dvořákovou, se kterou třikrát vyhrál mistrovství ČSR a třikrát byl druhý.\n\nPo skončení sportovní kariéry v roce 1961 se začal věnovat trénování. Nejprve v Rumunsku (1961-1964) poté trénoval v Gottwaldově. V letech 1968 - 1974 pracoval ve Švýcarsku a pak ve Francii (1974 - 1975).\n\nPři trenérské práci v Rumunsku se seznámil s rumunskou mistryní v krasobruslení Christine Patraulea, kterou si vzal za ženu. Od roku 1975 žije v Kanadě v Montrealu a věnuje se trenérské práci.\n\n"}
{"id": "1243402", "url": "https://cs.wikipedia.org/wiki?curid=1243402", "title": "Andrej Vedenmeer", "text": "Andrej Vedenmeer\n\nAndrej Vedenmeer (: Андрей Веденмеер, * 24. listopadu 1971 Simeiz, Krym) je bývalý ukrajinský reprezentant ve sportovním lezení. Mistr světa i Evropy a vítěz světového poháru v lezení na rychlost.\n"}
{"id": "1243404", "url": "https://cs.wikipedia.org/wiki?curid=1243404", "title": "Kovářská výheň (Moldava nad Bodvou)", "text": "Kovářská výheň (Moldava nad Bodvou)\n\nKovářská výheň v Moldave nad Bodvou v okrese Košice–okolí, asi 25 km jihozápadně od Košic, je kovářská dílna v kamenné kovárně z roku 1850 s předsunutým podstřeším a valbovou střechou. Kromě dílny se zachovaným kompletním vybavením a množstvím nástrojů je součástí muzea i obývací část a hospodářské budovy. Muzeum s kovářskou výhní je ojedinělou ukázkou zachované specializované kovářské výroby. Je to národní kulturní památka v rejstříku ÚZPF pod č. 4383/1.\n\nZákladem je kamenná budova postavená roku 1850 v přední části s výhní a v zadní části se třemi obytnými místnostmi, z nichž střední je kuchyní se zařízením z 19. a 20. století a po stranách jsou dva původní pokoje. Představuje typický abovský dům z poloviny 19. století.\n\nStřecha nad objektem je valbová s přístřeškem před výhní, sloužícím pro okování koní.\n\nV zadní části v zahradě je zastřešený objekt hospodářské budovy včetně stáje.\n\n\n\n\n\n"}
{"id": "1243407", "url": "https://cs.wikipedia.org/wiki?curid=1243407", "title": "Evangelický kostel (Horní Vilémovice)", "text": "Evangelický kostel (Horní Vilémovice)\n\nEvangelický kostel v Horních Vilémovicích je chrámem Páně sboru Českobratrské církve evangelické v Horních Vilémovicích. Kostel byl vystavěn po roce 1787, modlitebna je budovou s valbovou střechou s původně dřevěným šindelem a později cementovou krytinou. Součástí stavby je také věž s hodinami a zvonem. Kostel je chráněn jako kulturní památka České republiky.\n\nPo vydání tolerančního patentu bylo umožněno evangelíkům přihlásit se k jiné víře, museli se přihlásit veřejně, kdy v třebíčském panství komise, ke které se museli přihlásit, zasedala v dubnu 1782, celkem se přihlásilo 98 rodin a 483 osob, pro založení nového sboru bylo nutno 100 rodin či 500 osob. Jihlavský hejtman podal žádost o založení nového sboru spolu s výjimkou pro nedostatečný počet rodin. Dne 17. listopadu 1783 byl vydán dekret o povolení zřízení modlitebny a povolání kazatele. Nicméně již v červnu 1782 bylo úřadem v Třebíči určeno místo pro stavbu modlitebny v Horních Vilémovicích spolu s místem dosavadního konání bohoslužeb a místem pro ubytování faráře.\n\nPrvním kazatelem byl Štěpán Wasserheli (příp. Vassarhely), který získal povolení k vykonávání služeb Božích, vysluhování svátostí a sprovázení pohřbů 16. května 1784.\n\nVýstavba kostela začala v roce 1787 a za dva roky, 30. listopadu 1789, byl pak kostel vysvěcen. Na stavbu modlitebny se tehdy použil nejlevnější dostupný materiál. Na svém začátku sbor získal z Curychu Bibli a také od hraběnky Kendefy bohoslužebné nádoby. V roce 1793 došlo k výstavbě fary pro ubytování kazatele. Během prvních 33 let fungování sboru se v jeho čele vystřídalo celkem osm farářů. V roce 1836 však do sboru přišel kazatel Jan Voškrda, který sloužil až do roku 1886. Za jeho působení byla v roce 1884 vystavěna kazatelská stanice v Náměšti nad Oslavou. Na začátku dvacátého století (1902) za působení faráře Jaroslava Urbánka získal kostel novou střechu, dále se vybudovala věž se zvony a zakoupily se též varhany.\n\nV roce 1890 proběhly první evangelické bohoslužby v Třebíči, které se po mnoho let konaly v hostinci u Poláků. Roku 1899 vznikla kazatelská stanice v Třebíči a o deset let později (1909) pak začala i stavba budovy třebíčského evangelického kostela.\n\nV roce 1933 byl v Horních Vilémovicích otevřen nový sborový dům.\n\n\n\n"}
{"id": "1243408", "url": "https://cs.wikipedia.org/wiki?curid=1243408", "title": "Pic de la Pyramide", "text": "Pic de la Pyramide\n\nPic de la Pyramide je samostatný vrchol v jihozápadním hřebenu Pic Bayle v severní části Dauphineských Alp (Národní park Ecrins) v jihovýchodní Francii.\n\nNejjednodušší a nejkratší cesta na vrchol vede z nejvyšší stanice lanovek v lyžařském areálu Alpe d´Huez umístěné na hoře Pic du Lac Blanc (3323 m n. m.). Odtud se horolezeckým způsobem dosáhne Pic de la Pyramide za 1:30 hod. Obtížnost dosahuje stupně 2 UIAA.\n\n"}
{"id": "1243413", "url": "https://cs.wikipedia.org/wiki?curid=1243413", "title": "Smolnik", "text": "Smolnik\n\nSmolnik může být:\n\n\n\n\n"}
{"id": "1243420", "url": "https://cs.wikipedia.org/wiki?curid=1243420", "title": "Langobardské království", "text": "Langobardské království\n\nLangobardské království či říše Langobardů nebo království Langobardů ( \"Regnum Langobardorum\"), později pojmenované Království (celé) Itálie ( \"Regnum totius Italiae\") byl státní útvar a raně středověké království založené germánským kmenem Langobardů na Apeninském poloostrově v druhé půli 6. století. Severní Itálie se začala ve středověku nazývat Lombardií – tj. zemí Langobardů ( \"Langobardia\").\n\nPo svém příchodu do Itálie roku 568 Langobardi brzy ovládli velkou část poloostrova (severní a střední část), který teprve nedávno dobyli na Ostrogótech Byzantinci. Langobardi byli zemědělci a jejich etnikum bylo mnohem početnější než Ostrogóti, což se brzy projevilo rozvojem zemědělství. Zakrátko začala být obdělávána všechna půda, která zpustla v posledních letech Západořímské říše. Důsledkem byl růst velkého pozemkového majetku a uvádění dosud svobodných germánských rolníků do závislosti na majitelích pozemků.\n\nNa dobytém území se konstituovala Langobardská říše v čele s králem, který sídlil v Pavii. Svoji moc však neuplatňoval důsledně, a tak se Langobardské království stalo konglomerátem 36 vévodství, z nichž si některá počínala velmi samostatně (Spoleto, Benevento).\n\nZbylé byzantské državy Benátky s okolím, Pentapolis, Apulie a Kalábrie byly roztroušené a vklíněné mezi langobarská území. Postupem času začaly projevovat tendence k osamostatnění (Benátky, papežská kurie). Kromě toho se Langobardi snažili ovládané území dále rozšířit. Roku 751 dobyli Ravennu a začali ohrožovat papežský Řím. Papež požádal o pomoc franského krále Pipina III., který dvěma výpravami v letech 754 a 756 langobardskou expanzi zastavil. Roku 774 dobyl jeho nástupce Karel Veliký říši Langobardů, začlenil její území do Franské říše a nechal se korunovat langobardským králem. Později, v roce 781, zde vytvořil dílčí Italské království.\n\n\n"}
{"id": "1243430", "url": "https://cs.wikipedia.org/wiki?curid=1243430", "title": "Valaská Belá", "text": "Valaská Belá\n\nValaská Belá je obec na Slovensku v okrese Prievidza v Trenčínském kraji.\n\nPrvní písemná zmínka o obci je z roku 1324. V obci je římskokatolický kostel svatého Michaela archanděla z roku 1794 a kaple svatého Josefa z roku 1826.\n\n\n"}
{"id": "1243432", "url": "https://cs.wikipedia.org/wiki?curid=1243432", "title": "Dinah Rodriguesová", "text": "Dinah Rodriguesová\n\nDinah Rodriguesová, nepřechýleně Dinah Rodrigues (* 1927) je brazilská psycholožka, jógová terapeutka, autorka konceptu hormonální jógové terapie a dvou knih s touto tematikou.\n\nVystudovala filozofii a psychologii na univerzitě v São Paulu. Specializuje se na jógovou terapii podle Swamiho Sivananda Saraswatiho, na jejímž základě vyvinula koncept hormonální jógové terapie. Je členkou IYTA (International Yoga Teachers Association). Systém cvičení, který sestavila na doporučení svého lékaře nastoluje hormonální rovnováhu a pomáhá odstraňovat potíže spojené s nízkou hladinou hormonů u žen. Tato speciální jóga je přírodní alternativou k běžné hormonální substituční terapii, nebo ji může doprovázet také jako podpůrná. Dinah Rodriguesová kromě Brazílie cestuje do Severní Ameriky, Evropy a Indie a od roku 1993 pořádá semináře a workshopy pro veřejnost a lektorky hormonální jógové terapie, která je založena na opakovaném a pravidelném cvičení speciálně připravené sestavy, která stimuluje a masíruje ženské orgány. Po úspěchu, který zanamenala její cvičení u žen, rozšířila sestavu o cvičení pro muže a pro diabetiky.\n\n\n"}
{"id": "1243436", "url": "https://cs.wikipedia.org/wiki?curid=1243436", "title": "Fritzi Metznerová", "text": "Fritzi Metznerová\n\nFritzi Metznerová (16. prosince 1910 - ) byla československá krasobruslařka.\n\nV roce 1934 a 1935 vyhrála mistrovství České republiky. Na Mistrovství Evropy v krasobruslení v roce 1934 skončila na 10 místě a na Zimních olympijských hrách 1936 skončila na 20 místě.\n\n"}
{"id": "1243437", "url": "https://cs.wikipedia.org/wiki?curid=1243437", "title": "Tygří oko", "text": "Tygří oko\n\nTygří oko (anglicky \"Tiger's eye\") je minerál, řazený mezi drahé kameny. Jedná se o odrůdu křemene (SiO), jejíž zbarvení a vlastnosti jsou ovlivněny příměsí minerálů, obsahujících oxidy a hydroxidy železa (FeOOH), jako je například goethit nebo limonit. Minerál tygří oko vzniká v důsledku zvětrávání z podobného, avšak tmavšího, do modra zbarveného minerálu sokolího oka. Prapůvodním minerálem je riebeckit (někdy též ribekit) ze skupiny amfibolů, pojmenovaný podle německého cestovatele Emila Riebecka (1853 – 1885). \"Tygří oko\" s příslušným optickým efektem, napodobujícím oko šelmy či dravce, vzniká tak, že v původním minerálu jsou krokydolitová (azbestová) vlákna nahrazena poloprůhledným chalcedonem (křemenem) nebo hydroxidy železa.\n\nAmfiboly vznikají v magmatických horninách, v žulových puklinách spolu s křemeny a dalšími minerály. K proměně riebeckitu (podle staršího pojmenování krokydolitu) zprvu pomocí hydroxidů železa a následně křemitých hmot dochází v hydrotermálním prostředí. Tygří oko, které se v podobě žil a žilek v magmatické hornině vyskytuje společně se sokolím okem, lze tudíž označit za minerál hydrotermálního původu. \n\nDostupné ukázky minerálu tygřího oka, používaného pro šperkařské účely, pocházejí vesměs z afrických nebo asijských nalezišť. Známou lokalitou je pohoří Doorn v Griqualandu v Jihoafrické republice, mnoho vzorků také pochází z Namibie, z Číny, Indie či Myanmaru. Další lokality se nacházejí v západní Austrálii, Kalifornii či Střední Asii. Na evropském kontinentě bylo tygří oko nalezeno v železnorudných dolech u města Krivoj Rog na Ukrajině.\n\nNejvětší dostupný vzorek minerálu tygří oko pochází z Austrálie a postupně byl vystaven na mineralogických burzách v americkém Tucsonu a bavorském Mnichově a od roku 2008 ve sbírkách Mineralogického muzea Univerzity v Bonnu (SRN). Tento dva metry dlouhý a 150 kg těžký kámen pochází z pohoří Hamersley Range v Západní Austrálii z lokality, kde byly dosud nalezeny nejlepší kusy tohoto minerálu na světě. Vzorek byl vyříznut z pětitunové bloku tygřího oka, který byl v roce 2005 objeven v 2,5 miliardy let staré horninové formaci \"Marra\" \"Mamba\".\n\n"}
{"id": "1243441", "url": "https://cs.wikipedia.org/wiki?curid=1243441", "title": "Halové mistrovství České republiky v atletice 2003", "text": "Halové mistrovství České republiky v atletice 2003\n\nHalové mistrovství ČR v atletice 2003 se uskutečnilo ve dnech 1. března – 2. března 2003 v Bratislavě.\n\n\n"}
{"id": "1243451", "url": "https://cs.wikipedia.org/wiki?curid=1243451", "title": "Efektivní altruismus", "text": "Efektivní altruismus\n\nEfektivní altruismus je filozofie a sociální hnutí, které hledá nejúčinnější způsoby jak zlepšit svět pomocí vědeckých důkazů a rozumu. Efektivní altruismus je forma filosofického pragmatismu, která nabádá jednotlivce, aby zvažovali při rozhodování všechny světové problémy a možné způsoby jednání, a pak se chovali tak, aby podle svých osobních hodnot přinesli světu co největší pozitivní dopad. \n\nEfektivní altruismus se tímto širokým a vědeckým pohledem liší od tradičního přístupu k altruismu a charitě. Zatímco podstatná část efektivních altruistů je zaměřena na neziskový sektor, filozofie efektivního altruismu se dá uplatnit mnohem obecněji, například k upřednostňování vědeckých projektů, společností a politických iniciativ, o kterých se dá předpokládat, že zachrání a zlepší co nejvíce životů. Mezi významné osoby spojené s tímto hnutím patří filozof Peter Singer, spoluzakladatel Facebooku Dustin Moskovitz, Oxfordský filozof William MacAskill a výzkumník Toby Ord.\n\nEfektivní altruismus se liší od jiných přístupů k filantropii důrazem na kvantitativní srovnávání charitativních projektů a intervencí s cílem maximalizace určitých morálních hodnot (například počet zachráněných lidských životů, QALY nebo jiné). Tímto souvisí s filozofií konsekvencialismu, se kterou někteří představitelé hnutí souhlasí.\n\nPřestože se neziskové organizace čím dál tím více snaží zlepšovat svoji efektivnost pomocí vědecké metody, obvykle to provádí pouze v jedné oblasti, na kterou jsou zaměřeny – například vzdělávání nebo globální oteplování. Efektivní altruisté se oproti tomu snaží porovnávat i různou efektivitu různých oblastí pomoci.\n\nMezi priority efektivních altruistů patří: chudoba v rozvojovém světě, utrpení zvířat chovaných na farmách a žijících ve volné přírodě a vzdálená budoucnost lidstva. Především názory filozofa Petera Singera pomohly v růstu hnutí efektivního altruismu.\n\nEfektivní altruisté se, pokud možno, snaží najít charity, které jsou vysoce nákladově efektivní, což znamená, že dosahují nejvyššího přínosu za určitou částku. Například vybírání zdravotní intervence probíhá na základě několika metrik, které měří jejich dopad. Počet životů zachráněných za jeden dolar, QALY (quality-adjusted life years) vyjadřující vylepšení kvality života s cílem maximalizovat počet let, které člověk prožije navíc v plném zdraví, kde 1 QALY=1 rok. DALY (disability-adjusted life years) je klíčová metrika používaná Světovou zdravotnickou organizací při OSN v dokumentech jako Globální zátěž nemocí (Global Burden of Disease), kde vyjadřuje množství ztracených let v důsledku nemoci, jiného postižení nebo předčasného úmrtí.\n\nOrganizace efektivního altruismu používají randomizované kontrolované studie jako hlavní zdroj důkazů. Takové studie jsou považovány za spolehlivý zdroj vědeckých důkazů, vysoko na pomyslném žebříčku důkazu používaných k formování zdravotnických postupů a pravidel, protože randomizované kontrolované studie ze své podstaty snižují riziko falešné kauzality a ovlivnění ze stran autorů. Určité zdravotnické intervence, jako očkování, jsou dostatečně podloženy vědeckými důkazy, a proto charity, provádějící takové intervence, nemusí dokazovat jejich účinnost. Nasledující akademické skupiny provádí randomizované kontrolované studie jiných zdravotnických intervencí: Poverty Action Lab a Innovations for Poverty Action.\n\nOrganizace efektivního altruismu tvrdí, že některé charity jsou mnohem efektivnější než jiné, a to buď proto, že některé nedosahují svých cílů, nebo kvůli proměnlivosti nákladů, které jsou nutné k dosahovaní těchto cílů. Projekty s velkým dopadem na zlepšení zdraví mohou být až stonásobně efektivnější, než projekty s malým dopadem.\n\nEfektivní altruisté odmítají názor, že některé životy mají ze své podstaty vyšší hodnotu než jiné. Například věří, že člověk v rozvojové zemi má stejnou hodnotu jako člověk v jeho vlastní krajině. Navíc si mnoho efektivních altruistů myslí, že budoucí generace mají srovnatelnou morální hodnotu jako současná populace, takže se zaměřují na snižování existenciálních rizik, které by mohly ovlivnit budoucí generace. Jiní věří, že zájmům zvířat by měla být přisuzována stejná morální váha jako srovnatelným zájmům lidí a mělo by se pracovat na snižování a prevenci utrpení těchto zvířat, jako jsou hospodářská zvířata chovaná v průmyslovém zemědělství.\n\nMnoho efektivních altruistů věří, že: „pokud je v naší moci zabránit něčemu špatnému, bez toho, aniž bychom museli obětovat něco podobné morální  hodnoty, měli bychom to udělat”. Kdokoli s příjmem nad $52, 000 PPP (parita kupní síly) patří k 1% nejbohatší lidí na světě. Proto mnoho efektivních altruistů věnuje značnou část svých příjmů efektivním charitám, jelikož i přes velké darované sumy pro ně není nutné se vzdát důležitých koupí.\n\nEfektivní altruisté argumentují tím, že hypotetické úvahy jsou důležitou součástí procesu určování těch nejlepších postupů, které maximalizují pozitivní dopad. Mnoho lidí předpokládá, že nejlepší způsob, jak pomoci lidem je v přímé pomoci, jako práce pro charitu nebo poskytování sociálních služeb. Protože poskytovatelé těchto sociálních služeb z pravidla nemají problém s hledáním zaměstnanců a dobrovolníků, efektivní altruisté se snaží srovnávat množství dobra, které by vykonal nejlepší kandidát a množství dobra, vykonané druhým nejlepším kandidát na takové pozici. V tomto ohledu dopad při výběru altruistické kariéry může být menší, než se na první pohled zdá.\n\nStrategie earning to give byla navržena jako jedna z možných pro efektivní altruisty. Tato strategie se zaměřuje na primární výběr kariéry v dobře placeném odvětví, s jasným cílem věnovat velkou část takto vydělaných peněz na efektivní charitu. Benjamin Todd a William Mc Askill tvrdí, že dopad potenciálních neetických činů v rámci takto výnosné kariéry je druhořadý, protože někdo jiný na této pozici by jednal stejně nehledě na své zájmy, zatímco dopad peněz darovaných efektivním altruistou je mnohem větší.\n\nVýběr kariéry je rozhodujícím faktorem v celkovém množství dobra, které je jedinec schopný vykonat, ať už přímo v rámci kariéry např. v sociálních službách, nebo nepřímo tím, jak využívá vydělané peníze na pomoc ostatním. Organizace 80,000 Hours se snaží poskytnout kariérní poradenství efektivním altruistům a pomoci jim maximalizovat pozitivní dopad. Tvrdí, že volba kariéry by měla vycházet jak z přímého dopadu (včetně dopadu prostřednictvím darovaných peněz), tak z dopadu, který by mělo budování kariérního kapitálu, který může být využit později.\n\nEfektivní altruismus podporuje darování peněz na charitativní účely. Cílem je zvyšování množství peněz, které lidé darují, nebo hledání neziskových organizací, které nejlépe splňují kritéria efektivního altruismu. Evaluátor charit GiveWell se zaměřuje především na druhý problém identifikací nejlepších příležitostí k darování a rozšiřováním možného financování. Giwing What We Can (GWWC) má za cíl adresovat oba aspekty: slib GWWC vyzývá k darování 10 % veškerých příjmů a doporučuje konkrétní charity, které obdarovat.\n\nMnoho  altruistů daruje podstatně víc, než je zvykem v jejich sociálním prostředí. Někteří věří, že zmírňovat utrpení skrze darování peněz je morální povinnost, pokud vzdání se dané částky nezpůsobí srovnatelné utrpení jemu samotnému. To vede některé z nich ke skromnému životu, který umožní darovat více peněz.\n\nJiní efektivní altruisté se snaží darovat více peněz prostřednictvím earning to give, tedy skrze kariéru např. ve financích nebo technologiích. Tato strategie vyvolala kontroverzi. David Brooks, sloupkař v The New York Times, kritizoval efektivní altruisty, kteří si takovou strategii zvolili. Napsal, že většina lidí pracujících ve finančnictví a jiných vysoce placených oborech, si cení peněz z velmi sobeckých důvodů, a proto obklopovat se takovými lidmi vede efektivní altruisty k tomu, že se stávají méně altruističtí. Někteří efektivní altruisté tuhle možnost připouští a snaží se potlačit riziko pomocí online komunit, veřejných slibů a darů skrze dárcovské investice pro charitativní účely. V týdeníku The Week, Pascal-Emmanuel Gobry tvrdil, že zvolit si takto „neetickou“ kariéru je z podstaty nemorální bez ohledu na důvody. \n\nEfektivní altruismus je v podstatě otevřen pomoci v jakékoli oblasti, kde to nejvíce pomůže. V praxi, lidé v rámci hnutí efektivního altruismu, prioritizovali následující čtyři klíčové oblasti.\n\nTéma zmírňování globální chudoby bylo  spojováno už s jedněmi z prvních a nejprominentnějších organizací efektivního altruismu. Evaluátor charit GiveWell tvrdí, že největší dopad vztažen na jednotku peněz má mezinárodní snižování chudoby a řešení zdravotních problémů rozvojového světa. Jeho hlavní doporučení byla v těchto čtyřech oblastech.(Against Malaria Foundation, Schistosoiasis Control Initiative, Deworm the World Initiative, a dříve také VillageReach v rámci globálního zdraví a GiveDirectly pro přímé bezpodmínkové finanční dary) Zatímco většina z prvotních zaměření byla v rámci přímých strategií jako zdravotní intervence, finanční pomoc, mikropůjčky a mikroplatby, byla zde také snaha o více systematickou sociální, ekonomickou a politickou reformu, která by zajistila větší a dlouhodobější snížení chudoby.\n\nMnoho efektivních altruistů věří, že snižování utrpení zvířat by mělo být hlavní prioritou a že, v současné situaci, existují nákladově efektivní způsoby, jak toho dosáhnout. (29) Hlavní organizace, soustřeďující se na tuto oblast spojena s efektivním altruismem, je Animal Charity Evaluator (ACE, dříve nazýván Effective Animal Activism) která hodnotí a porovnává nejrůznější zvířecí charity v závislosti na jejich nákladové efektivitě a transparentnosti. Zvláště ty, které se věnují průmyslovému chovu zvířat. \n\nNěkteří efektivní altruisté věří, že otázka vzdálené budoucnosti je nesmírně důležitá. Zejména říkají, že i když použijeme jakékoli měřítko (bohatství, potenciál trpět nebo být šťastný, atd.)  a vztáhmene ho na mnoho budoucích generací, daleko přesahuje hodnotu pro lidi žijící v současnoti.\n\nPoukazování na existenciální rizika jako nebezpečí spojená s nanotechnologiemi, biotechnologiemi, pokročilou umělou inteligencí a globálním oteplováním je často zdůrazňováno a je předmětem aktivního výzkumu. Některé z organizací, které aktivně pracují na výzkumu a propagaci tématu vzdálené budoucnosti, spojené s efektivní altruismem jsou: Future of Humanity Institute, Centre for the Study of Existential Risk a Future of Life Institute. Navíc, Machine Intelligence Research Institute (MIRI) se výlučně zaměřuje na zajištění toho, že vytvoření umělé inteligence chytřejší než člověk, bude mít pozitivní dopad\n\nNěkteří efektivní altruisté se snaží zvýšit svůj dopad tím, že zvyšují a vylepšují kapacity samotných komunit. Oblasti, na které se obvykle tyto organizace zaměřují jsou outreach (zvyšování počtu lidí zapojených v efektivním altruismu) vylepšování hnutí (zefektivňování a zvyšování kapacit samotných organizací) a cause research (zjišťování, který oblastem je nejefektivnější se věnovat).\n\nEvaluátor charit GiveWell byl založen v roce 2007. Jeho cílem je identifikace těch nejslibnějších příčin a charit kterým věnovat peníze, většina doporučení byla zatím v oblasti snižování světové chudoby a zlepšování zdraví. GiveWell je součást hnutí efektivího altruismu. V září 2011, GiveWell oznámilo otevření GiveWell Labu, který zkoumá více spekulativní oblasti. V srpnu 2014 změnili název na ‘’Open Philantropy Project’’. OPP je spolupráce mezi GiveWell a GoodVentures, filantropickoou organizací založenou spoluzakladatelem facebooku Dustine Moskowitzem a jeho ženou Cari Tuna.\n\nGiving What We Can (GWWC) je organizce lidí, kteří se snaží maximalizovat množství dobra, které konají ve světě prostřednictvím finančních darů. Založena v listopadu 2009 filozofem Toby Ordem, GWWC se zaměřuje zmírňování světové chudoby. Ačkoli provádí i vlastní výzkum, hlavní zdroj výzkumu leží v jiných organizacích jako GiveWell. Slib GWWC člověka zavazuje k darování 10% vlastních příjmů na efektivní účely. GWWC působí pod organizací Centre for Effective Altruism.\n\n80,000 Hours (80 000 Hodin)  je Oxfordská organizace, působící ve Velké Británii. Věnuje se výzkumu v oblasti kariéry s pozitivním sociálním dopadem a poskytuje kariérní poradenství. Zdůrazňuje, že pozitivní dopad při výběru určitého zaměstnání by se měl měřit množstvím dobra, které je vykonáno navíc jako následek výběru takové kariéry, ne množstvím dobra,vykonaného přímo. Bere do úvahy nepřímé způsoby jak zvýšit množství dobra, které konáme, jako výběr kariéry ve vysoce výdělečném odvětví a darování části takto vydělaných peněz, stejně tak přímé způsoby jako vědecký výzkum. 80 000 Hours provozuje charita Centre for Effective Altruism. Jméno je převzato z 80 000 hodin, které průměrný člověk věnuje svojí kariéře.\n\nMyšlenky stojící za efektivním altruismem, jako konsekvencialismus, jsou už dlouho známy v rámci praktické filozofie a byly předmětem prací filozofů jako například Petera Singera a Petera Ungera. Základní argument altruismu byl definován v Singerově spisu “Famine, Affluence, and Morality” (Hladomor, hojnost a morálka) z roku 1972, ve kterém tvrdí, že lidé mají povinnost pomáhat těm v nouzi.Pokud je v naší moci zabránit něčemu špatnému, bez toho, aniž bychom museli obětovat něco podobné morální hodnoty, měli bychom to udělat.Hnutí nesoucí název efektivní altruismus vzniklo až na konci prvního desetiletí po roce 2000(65), a bylo soustředěno kolem organizací jako Giving What We Can.\n\nKonference efektivního altruismu se konají od roku 2013. V roce 2015 Peter Singer publikoval knihu s názvem The Most Good You Can Do (Tolik dobra, kolik je ve vašich silách) knihu o efektivním altruismu. Kniha popisuje a propaguje filozofii a sociální hnutí efektivního altruismu.\n\nDavid Brooks zpochybňoval, zda by dětem ve vzdálených zemích měla být přisuzována stejná morální hodnota jako dětem v naší části Země. Tvrdí, že morálka by měla být “vnitřně zušlechťující”(40).\n\nPascal-Emmanuel Gobry varuje před “problémem měřitelnosti”, kdy v některých oblastech jako je lékařský výzkum nebo snaha o reformu vládních systémů třetích zemí “krok za krokem” jsou těžko měřitelné pomocí kontrolovaných a nákladově efektivních postupů, čímž se tyto oblasti dostávají mimo hlavní zájmy hnutí efektivního altruismu.\n\nVe čtvrtletníku Stanford Social Innovation Review, Ken Berger a Robert Penna z organizace\n\nV magazínu Jacobin Mathew Snow namítá, že efektivní altruismus “prosí jednotlivce, aby použili vlastní peníze na zaopatření potřeb těch, kteří je zoufale potřebují, ale v prvé řadě neříká nic o systému, který určuje jak jsou tyto nezbytnosti vyráběny a distribuovány\". Joshua Kissel tvrdí že antikapitalismus je teoreticky kompatibilní s efektivním altrusimem a dodává, že efektivní altruisté a anitkapitalisté mají důvody být vůči sobě přátelštější.\n"}
{"id": "1243455", "url": "https://cs.wikipedia.org/wiki?curid=1243455", "title": "Veľká Čausa", "text": "Veľká Čausa\n\nVeľká Čausa je obec na Slovensku v okrese Prievidza v Trenčínském kraji ležící na březích řeky Handlovka.\n\nV katastru obce byly objeveny zbytky osídlení z eneolitu a z doby bronzové. První písemná zmínka o obci je z roku 1358. V obci je římskokatolický kostel svatého Gorazda z roku 1999.\n"}
{"id": "1243473", "url": "https://cs.wikipedia.org/wiki?curid=1243473", "title": "Archivace DNA", "text": "Archivace DNA\n\nArchivace DNA je uložení kompletní nebo částečné genetické informace za účelem jejího dalšího zpracování nebo pro dlouhodobé uchování do budoucnosti.\n\nGenetická informace je uložena ve formě tzv. DNA (deoxyribonukleová kyselina). Molekula DNA v sobě nese sekvence nezbytné pro vznik, vývoj, růst, obnovu, funkčnost a vlastnosti celého organismu. Se zánikem organismu mizí zároveň informace uložené v DNA.\n\nTechnologie archivace DNA se liší podle formy a doby zamýšleného uchování. Běžné technologie slouží pro krátkodobé uchování vzorku v laboratoři, který je určen k dalšímu rozboru v relaci několika dní; pokročilé technologie se používají za účelem dlouhodobé archivace například vzácných živočichů či rostlin.\n\nExistuje několik možných důvodů k archivaci lidské DNA:\n\nPro archivaci velkého množství vzorků DNA jsou zřizovány tzv. banky DNA. Tyto sbírky mohou obsahovat vzorky DNA různých organismů – od plazmidů přes bakterie, viry, parazity a další mikroorganismy, až po složitější formy života jakou jsou rostliny, zvířata a lidé.\n\nPři tvorbě rozsáhlejších archivů DNA je zvláště důležitý způsob identifikace vzorku. K těmto účelům se dnes využívají číselná kódová značení, například čarový kód. Správná a rychlá identifikace vzorku DNA umožňuje rychlý přístup k informacím o uloženém vzorku.\n\nExistuje několik typů archivačních metod:\n"}
{"id": "1243476", "url": "https://cs.wikipedia.org/wiki?curid=1243476", "title": "Východní severní státy", "text": "Východní severní státy\n\nVýchodní severní státy (East North Central States) je jedna z devíti oblastí USA, které definuje United States Census Bureau (\"Americký úřad pro sčítání lidu\"). Jde o část regionu Midwest, který obsahuje státy Illinois, Indiana, Michigan, Ohio a Wisconsin. V roce 2010 zde žilo cca 46 421 564 obyvatel.\n\nPodle sčítání z roku 2010 patřili do první desítky obyvatelé evropského původu s kořeny:\n\n\n"}
{"id": "1243477", "url": "https://cs.wikipedia.org/wiki?curid=1243477", "title": "Thierry Rey", "text": "Thierry Rey\n\nThierry Rey (* 1. června 1959 Veurne) je francouzský judista, olympijský vítěz a mistr světa v superlehké váze.\n\nNarodil se v Belgii, s judem začínal v Lagny-sur-Marne. Vyhrál superlehkou váhu na mistrovství světa v judu 1979 v Paříži, stal se i historicky prvním vítězem této kategorie po jejím zařazení na program olympiády 1980 v Moskvě, bylo to zároveň první francouzské olympijské zlato v judu. Na mistrovství Evropy v judu 1980 získal bronzovou medaili, po přechodu do pololehké váhy byl druhý v letech 1981 a 1982 a stal se evropským šampiónem v roce 1983 na domácí půdě v Paříži. Také vyhrál mistrovství Evropy týmů v judu v letech 1980 a 1982, Středomořské hry 1983 a šestkrát byl judistickým mistrem Francie.\n\nV roce 1984 ukončil aktivní kariéru, působil jako sportovní funkcionář a televizní komentátor. Objevil se také jako herec ve filmech \"Snít můžeme vždycky\" a \"Loulou Grafitti\", v seriálu \"Julie Lescautová\" a účinkoval v televizním soutěžním pořadu \"L'Étoffe des champions\". V roce 2012 ho prezident François Hollande jmenoval svým poradcem pro oblast sportu. Byl mu udělen v roce 1984 Národní řád za zásluhy a v roce 2015 se stal rytířem Řádu čestné legie. Ze vztahu s Claude Chiracovou, dcerou bývalého prezidenta Jacquese Chiraca, má syna Martina (* 1996).\n\n"}
{"id": "1243481", "url": "https://cs.wikipedia.org/wiki?curid=1243481", "title": "Rover JET 1", "text": "Rover JET 1\n\nRover JET1 byl experimentální prototyp automobilu poháněný plynovou turbínou, vyvinutý a postavený mezi lety 1945–1950 britskou společností Rover Company. V roce 1952 byl upraven, aby měl lepší aerodynamické vlastnosti. Automobil překonal v roce 1952 světový rychlostní rekord pro vozy poháněné plynovou turbínou rychlostí 245,732 km/h. Za konstrukci tohoto automobilu získala v roce 1951 společnost Rover Company cenu Dewar Trophy jako uznání vynikajícího průkopnického úspěchu. Bylo to poprvé od roku 1925, kdy byla cena Roveru udělena naposledy.\n\nAutomobil byl veřejnosti představen v březnu 1950. Bylo to první auto poháněné plynovou turbínou. \n\nJET1 byl otevřený dvoumístný tourer, měl motor umístěn za sedadly, sání vzduchu na obou stranách vozu a výfukové otvory v horní části karoserie nad zadní nápravou. Během testů dosahoval maximální rychlosti 142 km/h. Poté co byl představen ve Velké Británii a ve Spojených státech v roce 1950, byl dále vylepšován a poté podroben rychlostním zkouškám na dálnici u Belgického města Jabbeke v červnu 1952, kde byla překročena rychlost 240 km/h. Rover JET 1 je v současné době k vidění v Londýnském muzeu vědy.\n"}
{"id": "1243488", "url": "https://cs.wikipedia.org/wiki?curid=1243488", "title": "Hradisko u Kružberka", "text": "Hradisko u Kružberka\n\nHradisko u Kružberka (také hrad Kružberk) je zaniklý nevelký strážní hrádek nedaleko obce Kružberk, na levém břehu řeky Moravice pod hrází přehrady Kružberk v Moravskoslezském kraji.\n\nPozůstatky hrádku tvoří vylámaný příkop a zbytek (snad hradební) zdi na západní straně. Kruhová kamenná stavba, která se na místě hrádku nachází, je z nové doby. O minulosti hrádku není známo téměř nic. Byl patrně dílem opavských knížat a patřil pak majitelům obce Kružberk, jejíž jméno mohlo být od hrádku odvozeno. Hrádek byl dost malý a nepřečkal konec 15. století. Na hradě se předpokládá obytná věžová stavba, věžová brána, parkán a zřejmě menší strážní věž.\n\nHrad stával na vysoké skále, která je v současnosti známou horolezeckou lokalitou. Zdejší skály jsou tvořeny převážně břidlicemi a drobami, konkrétně především břidličnatou drobou. Skála vzhledem ke své členitosti a vrstvení nabízí různé varianty výstupů, i když je místy značně lámavá. Tzv. kružberské cvičné skály se dělí na čtyři různé části, zvané \"Hlavní masív\", \"Žabí kůň\", \"Rozlámaná\" a \"Horní stěnky\". Nejvýznamnější je Hlavní masív, v jehož spodní části se nachází uměle vytvořená jeskyně. Vlevo od jeskyně je 25 m vysoká stěna, která nad jeskyní přechází v celkem 50 metrů vysoký skalní pilíř. Vpravo od pilíře se nachází menší skalní útvar \"Kostolík\". Obtížnost lezeckých cest v kružberských skalách se pohybuje od stupně II do stupně VI.\n\n"}
{"id": "1243489", "url": "https://cs.wikipedia.org/wiki?curid=1243489", "title": "Západní severní státy", "text": "Západní severní státy\n\nZápadní severní státy (West North Central States) je jedna z devíti oblastí USA, které definuje United States Census Bureau (\"Americký úřad pro sčítání lidu\"). Je to část regionu Midwest a zahrnuje státy Iowa, Kansas, Minnesota, Missouri, Nebraska, Severní Dakota a Jižní Dakota.\n\nOd 90. let let 20. století mají západní severní státy nejnižší nezaměstnanost ve Spojených státech (zejména v mnoha univerzitních městech) a také jsou známé díky cenově dostupnému bydlení.\n\n"}
{"id": "1243490", "url": "https://cs.wikipedia.org/wiki?curid=1243490", "title": "Kairat Rachmetov", "text": "Kairat Rachmetov\n\nKairat Kipajevič Rachmetov (: \"Кайрат Кипаевич Рахметов\" * 1963 Almaty) je bývalý kazachstánský reprezentant a sportovní lezec žijící v Česku. První mistr Evropy v lezení na rychlost.\n\nOd roku 2010 pracuje v české společnosti Singing Rock. Závodnímu lezení se věnoval také jeho bratr Salavat Rachmetov.\n\n\n"}
{"id": "1243494", "url": "https://cs.wikipedia.org/wiki?curid=1243494", "title": "Liduška", "text": "Liduška\n\nLiduška je potok ve Středočeském kraji, pravý přítok Labe. Odvodňuje část okresu Nymburk. Je 6,8 km dlouhý.\n\nLiduška pramení 400 metrů západně od obce Dvory v okrese Nymburk. Odtud teče na východ k obci Veleliby a zde po 2,4 km mění směr postupně od jihovýchodního na jižní. Dále teče okolo zámku Zdonín směrem na Nymburk. Celý tok teče plochou krajinou mezi poli, v Nymburce též v městské zástavbě. Zde se vlévá do Labe 400 metrů po proudu od železničního mostu trati 060 z Nymburka do Poříčan.\nMimo meliorací nemá přítoky.\n"}
{"id": "1243497", "url": "https://cs.wikipedia.org/wiki?curid=1243497", "title": "Dawson (ostrov)", "text": "Dawson (ostrov)\n\nDawson ( \"Isla Dawson\") je ostrov tvořící součást Ohňové země, který je pod správou Chile. Leží 100 kilometrů jižně od města Punta Arenas, odděleného Magalhãesovým průlivem. Má rozlohu 1 290 km² a žije na něm okolo čtyř stovek obyvatel v osadách Puerto Harris, Puerto San Antonio a Puerto Almeida. Nejvyšší bod má 975 m n. m. Podnebí je chladné a vlhké, ovlivňují ho silné vichry přicházející z Antarktidy.\n\nPůvodními obyvateli byli Alakalufové. Koncem 19. století se zde začali usazovat evropští zlatokopové a chovatelé ovcí, roku 1890 byla založena salesiánská misie. Rozhodnutím chilské vlády byli na ostrov násilně deportováni Selknamové ze sousedního Isla Grande de Tierra del Fuego a salesiáni je měli naučit usedlému způsobu života, většina domorodců však vymřela na zavlečené choroby. Po nástupu vojenské diktatury v roce 1973 se Dawson stal na necelý rok vězením pro 99 prominentních levicových aktivistů, mezi nimiž byl bývalý ministr zahraničí Osvaldo Letelier nebo generální tajemník komunistické strany Luis Corvalán. Režisér Miguel Littin natočil roku 2009 film \"Ostrov Dawson 10\", jehož předlohou byla autobiografie jednoho z internovaných Sergia Bitara.\n\n\n"}
{"id": "1243502", "url": "https://cs.wikipedia.org/wiki?curid=1243502", "title": "Halové mistrovství České republiky v atletice 2004", "text": "Halové mistrovství České republiky v atletice 2004\n\nHalové mistrovství ČR v atletice 2004 se uskutečnilo ve dnech 21. března – 22. března 2004 v Praze.\n\n\n"}
{"id": "1243506", "url": "https://cs.wikipedia.org/wiki?curid=1243506", "title": "Sergej Abdrachmanov", "text": "Sergej Abdrachmanov\n\nSergej Abdrachmanov (, * 2. února 1990 Miass) je bývalý ruský reprezentant ve sportovním lezení, mistr Evropy a juniorský mistr světa v lezení na rychlost.\n\n\n\n"}
{"id": "1243531", "url": "https://cs.wikipedia.org/wiki?curid=1243531", "title": "Štancl", "text": "Štancl\n\nŠtancl, Štancel nebo Stanzel je příjmení:\n\n"}
{"id": "1243534", "url": "https://cs.wikipedia.org/wiki?curid=1243534", "title": "Charron", "text": "Charron\n\nCharron může být:\n\n\n\n\n"}
{"id": "1243536", "url": "https://cs.wikipedia.org/wiki?curid=1243536", "title": "Kladivadlo", "text": "Kladivadlo\n\nKladivadlo bylo české divadlo malých forem, které existovalo v letech 1958 až 1971.\n\nRoku 1958 v Broumově založili Miloš Dvořák a Pavel Fiala amatérské Divadelní studio mladých. První premiérou bylo scénické zpracování Máchova \"Máje\", poté soubor přerušil činnost kvůli odchodu obou zakladatelů na vojnu a obnovil se roku 1960 již pod názvem Kladivadlo, inspirovaným brožurou \"Pojďte, lidé, na divadla s železnýma kladivama\", v níž Emil František Burian roku 1940 formuloval program českého experimentálního divadla. Divadlo vycházelo z tradice text-appealu a poetického kabaretu, autorem absurdních a lyrických textů byl převážně Pavel Fiala.\n\nV roce 1963 se soubor přestěhoval do Kadaně, kde byla v souvislosti s výstavbou tušimické elektrárny poptávka po kulturním vyžití pro mladou generaci. Brzy se však divadlo přestalo místním funkcionářům zamlouvat a roku 1965 proto využilo nabídky na přesun do Ústí nad Labem, kde působilo pod hlavičkou Státního divadla Zdeňka Nejedlého a postupně se zprofesionalizovalo, začalo také inscenovat klasické hry, jako \"Obrazy minulosti\" Alexandra Vasiljeviče Suchovo-Kobylina. V roce 1969 se Kladivadlo stalo součástí Státního divadelního studia. Nástup normalizace vedl k zostření cenzury a po řadě konfliktů se schvalovacími orgány bylo roku 1971 Kladivadlo oficiálně zrušeno. O rok později vzniklo Činoherní studio Ústí nad Labem, kam přešla část souboru Kladivadla.\n\nSouborem prošli herci Josef Dvořák, Uršula Kluková, Luděk Sobota, Václav Helšus, Ivan Dědeček, Vladimír Šuman, režisér Jiří Císler nebo zpěvačka Zdeňka Lorencová. Úspěšnými inscenacemi byly \"Kabaret o myšilidech\", \"Hudryjáda a skorokodýl\", \"Máslo\", \"Na českým dvorku\", \"Legrační variace\" nebo \"Pstruzi pod kamenem\". Divadlo bylo oceněno na Jiráskově Hronově a na mezinárodním festivalu v Geře, objevilo se i v dokumentárním filmu o amatérském divadle \"Generace bez pomníku\", který roku 1964 natočil Rudolf Krejčík.\n\n"}
{"id": "1243542", "url": "https://cs.wikipedia.org/wiki?curid=1243542", "title": "The Show Must Go On (píseň, Queen)", "text": "The Show Must Go On (píseň, Queen)\n\nThe Show Must Go On je singl britské rockové skupiny Queen. Zároveň je poslední dvanáctou skladbou z jejich alba \"Innuendo\" z roku 1991. Jako autor je uvedena skupina Queen jako celek, avšak napsal ji především kytarista skupiny Brian May.\n\nSkladba se významně zapsala do historie kapely Queen. Freddie Mercury trpěl v době nahrávání písně (1991) již velmi pokročilým stádiem nemoci AIDS (nemohl téměř chodit, špatně viděl, byl značně pohublý a bledý). Kytarista Brian May se obával že Mercury už nebude fyzicky schopný tolik energickou a emotivní skladbu nazpívat, ale i přes blížící se konec, píseň začátkem roku 1991 zvládnul nazpívat. Později se stala ikonou závěrečného období života Freddieho Mercuryho. Název písně totiž v překladu znamená heslo, kterým se Mercury řídil po celý jeho život a to Show musí pokračovat!\n\nSkladba byla vydána ve Spojeném království jako singl 14. října 1991, jen šest týdnů před Mercuryho smrtí. Živě hraná verze se zpěvem Eltona Johna se objevila na kompilačním albu \"Greatest Hits III\" skupiny Queen.\n\nSkladba byla poprvé hrána živě dne 20. dubna 1992 během koncertu na počest Freddieho Mercuryho The Freddie Mercury Tribute Concert zbývajícími třemi členy skupiny Queen a Eltonem Johnem, který zpíval a Tonym Iommim, který doplňoval Briana Maye na elektrickou kytaru.\n\n\n"}
{"id": "1243551", "url": "https://cs.wikipedia.org/wiki?curid=1243551", "title": "Vosátka", "text": "Vosátka\n\nPříjmení Vosátka nese více různých osob:\n\n"}
{"id": "1243552", "url": "https://cs.wikipedia.org/wiki?curid=1243552", "title": "Kočky ve starověkém Egyptě", "text": "Kočky ve starověkém Egyptě\n\nKočky ve starověkém Egyptě byly vnímány jako vtělení bohyně Bastet, jež byla ochránkyní, a proto je staroegyptští obyvatelé kočky ve svých domácnostech ctili a chovali jako ochránkyně v domech a rovněž i v chrámech v sídle faraonů.\n\nV kultu mateřství a plodnosti byly kromě bohyně Bastet uctívány také lví bohyně Sachmet a hroší bohyně Tveret. Postupně však nastupuje kult kočičí bohyně Bastet. Bastet byla vnímána jako ochránkyně boha Ra, zabila hada, který jej ohrožoval.\n\nKočičí mumie, kanupy, reliéfy nebo sošky se stávaly předmětem úcty. Kočky byly rovněž považovány za takzvané \"avatary\" zajišťující bohatství a plodnost. Kočky byly zobrazovány rovněž s různými hudebními nástroji – v souvislosti s oslavami plodnosti.\n"}
{"id": "1243562", "url": "https://cs.wikipedia.org/wiki?curid=1243562", "title": "George Albert Boulenger", "text": "George Albert Boulenger\n\nGeorge Albert Boulenger (19. října 1858, Brusel, Belgie - 23. listopadu 1937, Saint-Malo, Francie) byl belgicko-britský zoolog. Proslavil se tím, že pojmenoval přes 2 000 druhů zvířat, z nichž mnozí byli ryby, plazi a obojživelníci. Kromě toho však napsal i první anglicky psanou knihu o hadech Evropy - \"The Snakes of Europe\" - v roce 1913.\n\nNarodil se v Belgii, kde také vyrůstal a absolvoval školu. Po dostudování Université \"Libre de Bruxelles\" začal pracovat pro Královský belgický institut přírodních věd v Bruselu. Za tu dobu se však několikrát podíval do Přírodopisného muzea v Londýně, kam jej nakonec roku 1880 pozvali k práci. Byl mu přidělen úkol katalogizovat všechny obojživelníky, které mělo muzeum ve sbírkách. Roku 1882 se Boulenger stal prvořadým asistentem v Department of Zoology, kde setrval až do roku 1920. Tehdy odešel do důchodu, ale nadále se věnoval vědeckému bádání. Do toho spadalo především studium růží.\n\nByl také houslistou. Znal též mnoho jazyků; kromě angličtiny, francouzštiny a němčiny byl také velmi dobrým znalcem řečtiny a latiny, četl však také ve španělštině, italštině a příležitostně v ruštině.\n\nMezi jeho nejvýznamnější zoologické objevy patřil nález kaprovité ryby druhu \"Caecobarbus geertsii\", která se vyskytuje pouze na území Demokratické republiky Kongo. Tato ryba nemá vnější oči, jelikož se vyskytuje pouze ve vodách tmavých jeskyní.\n\nNa Boulengerovu počest byla pojmenována řada zvířat, mimo jiné i africký zemězmij \"Atractaspis boulengeri\".\n\n"}
{"id": "1243563", "url": "https://cs.wikipedia.org/wiki?curid=1243563", "title": "Tomasz Oleksy", "text": "Tomasz Oleksy\n\nTomasz Oleksy (: Tomasz Oleksy, * 14. září 1976 Tarnów) je bývalý polský reprezentant a sportovní lezec (klub: AZS PWSZ Tarnów). Vicemistr světa a mistr Evropy, vítěz světového poháru a Rock Masteru v lezení na rychlost. Mistr Polska v lezení na obtížnost a na rychlost, vyhrál také několik kol Polského poháru a mistrovství České republiky.\n\nTrénoval od roku 1991. Na mistrovství světa získal v roce 2003 také bronz v boulderingu.\n\n\n\n"}
{"id": "1243566", "url": "https://cs.wikipedia.org/wiki?curid=1243566", "title": "Bitva u Tchun-men", "text": "Bitva u Tchun-men\n\nBitva u Tchun-men nebo Tãmão byla námořní bitva, ve které roku 1521 flotila mingské Číny porazila portugalské loďstvo vedené Simão de Andradem.\n\nPortugalci v čele se Simão de Andradem pohybující se v ústí Perlové řeky unášeli čínské děti, aby je prodávali v Malakce. Přitom nebrali ohled na mingské úřady a na ostrovu Tãmão (čínsky Tchun-men) si postavili pevnost. Číňané věřili, že Portugalci unesené děti jedí. Zahájili proto blokádu Portugalců v Tchun-menu, kterým po neúspěšných srážkách nezbylo než vybojovat si ústup do Malajsie.\n\nNení jasné, kde přesně ležela portugalská pevnost, Tchun-men bylo označení pro západní část moderního Hongkongu a Šen-čenu, v úvahu připadají ostrov Nej ling-ting (), případně větší ostrov Lantau.\n\nČíňané nasadili kolem padesáti lodí, velel jim Wang Chung (). Na Portugalce začali útočit v dubnu nebo květnu 1521, boje skončili v říjnu, když Portugalci prchli do Malakky. Číňané ve srážkách zabili a zajali tolik Portugalců, že z mnoha lodí a džunek, s nimiž napadli Číňany, mohli Portugalci nakonec využít pouze tři lodě, které prorazily blokádu. Podařilo se jim uniknout jen proto, že se zvednul silný vítr a rozprášil čínské lodě, což Portugalcům umožnilo uniknout na otevřené moře.\n\nPorážka flotily Simãa de Andrade povzbudila Číňany, aby v následujícím roce v druhé bitvě u Tchun-men (1522) zaútočili na portugalskou flotilu Martima Afonsa de Mello.\n"}
{"id": "1243597", "url": "https://cs.wikipedia.org/wiki?curid=1243597", "title": "Čang Jung", "text": "Čang Jung\n\nČang Jung (, 1465–1529) byl čínský |eunuch a v letech 1506–1521 vlivný člen vlády Čeng-tea, císaře čínské říše Ming. Patřil mezi skupinu eunuchů, takzvaných „osm tygrů“, sloužících Čeng-teovi od jeho dětství. Po nástupu Čeng-tea na trůn roku 1505 byli „tygři“ povýšeni a získali velký vliv v Zakázaném městě, Čang Jung velel dělostřelectvu pekingské posádky. Po smrti Čeng-teho ztratil své funkce a hodnosti a byl přeložen do Nankingu.\n\nČang Jung pocházel z Pao-tingu v severočínské provincii Che-pej. Byl jedním z |eunuchů přidělených k Ču Chou-čaovi, mladému synovi císaře Chung-č’ a korunnímu princi. Roku 1505 Chung-č’ zemřel a Ču Chou-čao se stal císařem (znám je jménem své éry – Čeng-te). Na rozdíl od svého otce, Čeng-te před civilními úředníky dával přednost eunuchům s nimiž vyrůstal, zejména takzvaným „osmi tygrům“, mezi něž patřil i Čang Jung. Nejvýznamnějším z „tygrů“ byl Liou Ťin.\n\nČang Jung získal úřad ředitele palácových tesařských dílen a roku 1506 i velení nad Dělostřeleckým táborem (\"S’-wej jing\") pekingské posádky.\n\nV květnu 1510 v Šen-si povstal Ču Č’-fan, kníže z An-chua, který chtěl využít opozice proti Liou Ťinovým reformám. Vzpouru (povstání knížete z An-chua) během osmnácti dnů zlikvidovala místní vojska. Čang Jung byl mezitím v čele třicetitisícové armády vyslán proti povstalcům a císař do Šen-si poslal i tamních poměrů znalého úředníka Jang I-čchinga. Během společného uklidňování situace Jang I-čching přesvědčil Čang Junga, že je ve smrtelném nebezpečí, protože Liou Ťin připravuje další převrat.\n\nPo návratu do Pekingu byl Čang Jung oslavován jako národní hrdina, osobně uvítaný císařem v bráně Tung-an-men. Spojil se s ostatními šesti „tygry“ a 13. září 1510 obvinili Liou Ťina z přípravy spiknutí proti císaři. Císař ve zradu Liou Ťina nechtěl věřit, ale nechal se přesvědčit. Následující den byl Liou Ťin přeložen do Nankingu a jeho majetek zkonfiskován; když císař uviděl zbraně a ohromné poklady, které Liou nahromadil, přikázal ho popravit. Čang Jung byl zanedlouho obviněn z braní úplatků a zbaven všech hodností a titulů.\n\nRoku 1514, když se zhoršily vztahy s Mongoly na severní hranici, císař ho znovu povýšil: vrátil mu vedení nad palácovými tesařskými dílnami a jmenoval vrchním velitelem v Ta-tchungu a Süan-fu. Čang Jung úspěšně vytlačil Mongoly za hranice.\n\nPo smrti Čen-teho roku 1521 nový císař Ťia-ťing Čang Junga zbavil hodností a přeložil do Nankingu.\n"}
{"id": "1243603", "url": "https://cs.wikipedia.org/wiki?curid=1243603", "title": "Bulgar", "text": "Bulgar\n\nBulgar (, , ) je zaniklé město někdejšího Volžského Bulharska, později jedno z největších měst Kazaňského knížectví Zlaté hordy. Hradiště se nachází v blízkosti nynějšího města Bolgar v ruské republice Tatarstán.\n\nBulgar byl založen volžskými Bulhary v 10. století, roku 1361 vypleněn vojsky Zlaté hordy. Potom byl opět obnoven, ale roku 1431 jej zničil ruský vévoda Fjodor Pjostryj, načež byl Bulgar opuštěn a již nikdy nebyl obnoven.\n\nRoku 2014 byl bulgarský historický a archeologický komplex zanesen na seznam světového dědictví UNESCO. Zahrnuje pozůstatky opevnění města, mešity, lázní, hrobek a jiných středověkých staveb povolžských muslimů.\n\nV Bulgaru byly objeveny archeologické vykopávky z období neolitu, doby bronzové a železné, které evidentně souvisí s výhodnou polohou místa u řeky Volhy. První opevněné osídlení zde bylo vystavěno na vyvýšeném pahorku u řeky někdy v 4. - 7. století n. l.\n\nNázev \"Bulgar\" souvisí s etnonymem \"Bulhaři\". Nejstarší bulharská osídlení na území současného Bolgaru vznikla na přelomu 9. a 10. století. Nejstarší opevnění bylo vybudováno na místě současného hradiště již v 10. století.Předpokládá se, že vznik opevněného bulharského sídla na vysokém břehu Volhy poblíž ústí Kamy souvisí s výhodnou pozicí, která umožňovala kontrolovat rozsáhlá území. Výrazným podnětem pro vznik hradiště v těchto místech byla také skutečnost, že přes místo vedla důležitá obchodní trasa. Podle názoru ruského historika V. L. Janina \"„po celé období od konce 8. až do začátku 11. století byl jedinou branou, přes kterou probíhal obchod Rusi s Východem, právě Bulgar“\".\n\nRoku 920 arabský geograf Abú Zaíd al-Balchí poprvé zmiňuje Bulgar. Tehdy zde působili vyhlášení mistři - klenotníci, kameníci, kožišníci a kováři. Bulgarské výrobky jako kůže, kožichy, med či drátěné košile byly známy v mnohých zemích a byla po nich velká poptávka. Bulgarští kupci čile obchodovali s mnohými zeměmi Evropy i Asie. Na výroční jarmark sem přijížděli kupci z Číny, Bagdádu, Damašku, Hispánie a Skandinávie. Mnozí zahraniční obchodníci měli ve městě své čtvrtě a ulice. Al-Balchí píše: \"„Co se týče vzhledu, Bulgar je malé město, není nijak rozlehlý, známý je pouze tím, že je hlavním obchodním místem tohoto státu.“\"\n\nArabský cestovatel Ibn Haukal potom píše: \"„Bulgar je neveliké město, nemající mnoho majetku, známý byl proto, že byl přístavem těch států.“\"\n\nGeograf Al-Idrísí na své mapě podrobně zmapoval Volžské Bulharsko i sám Bulgar.\n\nDo dobytí Mongoly v roce 1236 bylo město jedním z center zahraničního obchodu Volžského Bulharska. Podle tatarského historika F. Š. Chuzina dosahovala rozloha města včetně předměstí až 12 ha, avšak v 10. - 13. století stál Bulgar ve stínu Biläru a Suvaru. Rozkvět Bulgaru přišel až pod nadvládou Zlaté hordy, kdy se jeho území téměř zdesetinásobilo a objevily se monumentální stavby.\n\nNa přelomu roku 1223-1224 (konec roku 620 podle islámského kalendáře) mongolská vojska pod vedením generálů Džebeje a Sübeteje, která prošla přes Írán a Kavkaz, rozbila ruská a kumánská vojska v bitvě na řece Kalce, porážku utrpěla až od Bulharů. Nicméně roku 1229 uspořádali Mongolové nové tažení, obsadili město Saksin v dolním Povolží a napadli strážné osady na řece Ural. V témže roce Bulhaři prodloužili mírovou smlouvu s Vladimirským knížectvím.\n\nBulgar byl dobyt a vypálen roku 1236 v rámci mongolského vpádu do Evropy, vedeného druhým panovníkem Zlaté hordy Bátúem.\n\nDo vybudování hlavního města Saraj-Batu se hlavní stan Bátúa nacházel právě v Bulgaru. Za vlády muslimského panovníka Berke se stal Bulgar centrem zemí bývalého Volžského Bulharska. Právě v tomto období vznikly v Bulgaru stavby, které se částečně dochovaly dodnes.\n\nRoku 1361 vypálil Bulgar v rámci bojů o následnictví ve Zlaté hordě emír Bulat-Timur, město však bylo znovu obnoveno. Po bitvě na Kondurče (1395) byl Bulgar, stejně jako jiná bulharská města, zničen vojsky emíra Timura. Záhy byl zase obnoven, avšak roku 1431 ho definitivně zničil Fjodor Pjostryj, vévoda velkoknížete Vasilije II., což definitivně ukončilo veškeré naděje na obnovení Volžského Bulharska. Novým centrem oblasti se stala Kazaň a Bulgar zůstal opuštěn.\n\nV bezprostřední blízkosti trosek Chrámové mešity vyrostl na počátku 18. století pravoslavný Chrám Zesnutí přesvaté Bohorodice.\n\nRoku 1722 navštívil Bulgar Petr I. Veliký, který nařídil místní správě provést obnovu dochovaných staveb, kterých zde tehdy údajně stálo ještě 70. Jeho příkazu však bylo uposlechnuto velmi vlažně (byl např. opraven Velký minaret), a tak v době návštěvy Kateřiny II. Veliké bylo zaznamenáno už jen 44 staveb, na konci 19. století 6.\n\nPamátkově chráněným se stalo bulgarské hradiště roku 1969, tehdy také začaly práce na obnově a konzervaci dochovaných památek. Intenzivní renovátorské práce se rozeběhly roku 1998 v souvislosti s kandidaturou památky na zápis do seznamu UNESCO. Roku 2000 byl podle starých náčrtů obnoven Velký minaret. V roce 2010 začal být na území hradiště a přilehlého města Bolgar realizován velkolepý projekt renovace památek starého Bulgaru a výstavby nové infrastruktury, podporující rozvoj turismu. U jižní brány Bulgaru tak vznikla nová Bílá mešita s turistickým zázemím na břehu hradiště nový říční přístav pro výletní lodě z Kazaně, dále informační centrum, nové expozice aj.\n\nRoku 2014 byl bulgarský historický a archeologický komplex zapsán na seznam světového dědictví UNESCO.\n\nBulgarský historický a archeologický komplex naplňuje následující kritéria světového dědictví UNESCO:\n\nKritérium II: Historický a archeologický komplex Bulgaru dokládá vzájemné ovlivňování a reintegraci několika po sobě jdoucích kulturních tradic a různých vládců, které se odráží v architektuře, urbanismu a tvorbě krajiny. Zdejší stavby ilustrují kulturní výměny mezi turkickými, ugrofinskými, slovanskými a jinými tradicemi. Tento vzájemní kulturní vliv se týká dřevostaveb (region je bohatý na dřevo), přínosu stepních turkických kmenů, orientálního vlivu spojeného s přijetím islámu i evropsko-ruských slohů, které dominovaly po přičlenění této oblasti k ruskému státu.\n\nKritérium VI: Bulgar zůstává místní připomínkou tatarských muslimů a pravděpodobně také dalších muslimských skupin širšího regionu Eurasie. Jeho prostřednictvím dochází k propojování náboženství a duchovních hodnot, což dokládá především každoroční náboženská pouť. Bulgar poskytuje důkazy o existenci nejsevernější rané muslimské enklávy, etablované v souvislosti s oficiálním přijetím islámu Volžskými Bulhary za státní náboženství roku 922, což mělo trvalý dopad na kulturní a architektonický rozvoj širšího geografického regionu.\n\nStavba Chrámové mešity byla započata po dobytí města mongoly a dokončeno bylo v 60. letech 13. století. Byla dominantou města, měla vyjadřovat moc vládců, nadvládu islámu a udivovat svými rozměry a svou nádherou cizince. Tato stavba zbudovaná z bílého vápence na vyvýšenině jednoznačně dominovala okolní zástavbě a z jejích věží byl výhled na kilometry daleko.\n\nChrám měl původně 32x34 m, strop neslo 20 čtverhranných sloupů. Stěny chrámu byly zpevněny vnějšími podpěrami. Výraznou přestavbou prošla mešita na přelomu 13. a 14. století, když byly odstraňovány následky poničení. Čtyřhranné sloupy byly nahrazeny osmihrannými, z nichž se jeden dochoval dodnes. Po poničení města Bulat-Timurem došlo k další přestavbě, při které byly mj. přistavěny čtyři rohové pevnostní věže. Hlavní chrám totiž plnil v případě ohrožení města také obranné funkce, jak to bylo ve středověku u východních muslimů běžné.\n\nV 60. letech byly provedeny rozsáhlé archeologické vykopávky a ruiny mešity byly očištěny od pozdějších nánosů. Nyní je na místě k vidění kromě původně zachovaných elementů také několik kopií vytvořených na základě nálezů, např. kopie sloupu a kamenného rámu okna s původními dekoracemi.\n\nU severní stěny Chrámové mešity se dochovaly základy Velkého minaretu, jehož podoba se dochovala na starých vyobrazeních a byla i poměrně podrobně popsána. Víme tak, že dosahoval výšky 24 m. Ačkoli byl na příkaz Petra I. opraven, do našich dob se nezachoval (zřítil se roku 1841). Jeho replika byla na základě náčrtů vystavěna roku 2000.\n\nProti hlavnímu vchodu Chrámové mešity bylo v 30. letech 14. století postaveno Severní mauzoleum pro uchovávání ostatků význačných lidí, jak to bylo tehdy v muslimském světě běžné. Po příchodu křesťanů sloužilo jednu dobu jako sklad potravin. Z původní stavby se zachovaly pouze základy a zbytky zdí. Při restaurátorských pracích v 60. letech byla na mauzoleum usazena železobetonová kupole obložená kamenem.\n\nV mauzoleu se dochovala také řada náhrobních desek, které jsou důležitým svědectvím o jazyce, sociálních vztazích a náboženských zvyklostech povolžských Bulharů. Nápisy na náhrobcích mají v souladu s tradicemi 8-12 řádků. První řádek je vždy citát z koránu, nejčastěji: \"„On je živý, který neumírá.“\" Následuje jméno zemřelého, specifikace předků do několika pokolení a datum smrti, mnohdy s přesností na den. Končí opět citátem z koránu: \"„Smrt je branou a všichni lidé do ní vejdou.“\"\n\nChrám Zesnutí přesvaté Bohorodice (nebo též Uspenský chrám) byl vystavěn v letech 1732-1734 na náklady kazaňského kupce Michljajeva. Stavba byla založena nejspíše na troskách někdejšího chánského paláce, přičemž při stavbě byl evidentně použit materiál z okolních bulharských staveb, včetně hrobek. Výstavba tohoto chrámu je považována za projev carské politiky rusifikace. To potvrzuje i skutečnost, že v době výstavby chrámu v bezprostřední blízkosti stále ještě stál minaret někdejší mešity, který se zřítil až roku 1841, přičemž vážně poškodil věž kostela.\n\nPo vzniku SSSR byl chrám zrušen, od 60. letech funguje jako výstavní síň. Jsou v něm vystaveny předměty objevené při vykopávkách v Bulgaru, zejména keramika a různé nástroje.\n\nTato hrobka bulgarské šlechty se nachází na východ od Chrámové mešity. Vznikla na počátku 14. století. Základ stavby je čtvercový, výše stavba plynule přechází do osmiúhelníku, chráněná je jehlanovitou střechou. Velmi cenná je dochovaná klenba. Stejně jako ostatní bulgarské stavby, i Východní mauzoleum je zhotoveno z bílého a šedého vápence a z lehkého volžského pěnovce.\n\nNa počátku 18. století byla stavba přeměněna v pravoslavný chrám. Ventilační štěrbiny byly rozšířeny na okna, byl vybudován nový vchod, provedena štukatura stěn, zbudováno vytápění, položena podezdívka pod ikonostas a zhotovena nová podlaha.\n\nPři rekonstrukci v 90. letech 19. století byl nalezen vzácný náhrobní kámen datovaný 4. června 1291.\n\nV 60. letech bylo mauzoleum očištěno od většiny zásahů souvisejících s přeměnou na křesťanský chrám a zbudována byla jehlanovitá střecha, na niž byl v 90. letech usazen islámský půlměsíc. V současnosti se zde nachází expozice provedených vykopávek.\n\nRoku 1984 byly v centrální části hradiště nalezeny pozůstatky další kamenné stavby. Po provedení archeologického průzkumu byly objeveny zbytky pece a kanálků k vyhřívání lázně. Nalezena byla také celá řada předmětů jako keramika, mince, vodovodní trubky či fragmenty architektonických detailů. Kulturní vrstva zde dosahuje tloušťky více než 3 metrů a obsahuje pozůstatky od předbulharské éry (do 10. století) až po nánosy z ruské vesnice 17. - 19. století.\n\nV druhé polovině 14. století byla ta část hradiště poblíž Malého minaretu vylidněna, což souvisí nejspíše s důsledky vypálení města Bulak-Timurem roku 1361. Nejspíš proto právě zde vzniklo pohřebiště místní šlechty, z kterého se dochovalo několik hrobek a pahorků, skrývajících ruiny dalších kamenných staveb.\n\nNa sever od Malého minaretu na území bývalého hřbitova se nachází ruiny čtyř hrobek ze 14. století, z nichž ta nejzachovalejší nese název Chánská hrobka. Z ní se dochovaly téměř kompletně dvě stěny, proto byo možno provést věrnou rekonstrukci do předpokládané původní podoby.\n\nJedná se o pozůstatky lázně z 14. století, tedy zařízení, které hrálo na východě tradičně důležitou roli nejen při vykonávání hygieny, ale i ve společenském životě jakožto místo setkávání a trávení volného času. Bílý palác zahrnoval převlékárnu, síň se studenou lázní, síň s teplou lázní a technické zázemí. Kromě společných místností zde byly také oddělené pokoje s koupelemi a fontánami.\n\nZe všech památek bulgarské architektury je právě tzv. Černý palác nejlépe dochovaný.\n\nNázev Černý palác je spojen s legendou, podle které se stala tato budova posledním útočištěm místního chána Abdulláha, když město dobývala vojska emíra Timura. Emír proto rozkázal, aby budovu obložili dřevem a zapálili. Dobyvatelé předpokládali, že všichni uvnitř zahynou od ohně či dýmu. K jejich překvapení však po pohasnutí ohně zůstala na střeše živá dívka v bílém, chánova dcera. Emír Timur byl učarován její statečností i krásou, a tak jí nabídl sňatek. Zoufalá dívka souhlasila, avšak pod podmínkou, že její dva bratři, lapení a odsouzení k smrti, budou před jejími zraky propuštěni na svobodu. Emír tedy vydal patřičný rozkaz, a když se bratři uchýlili do bezpečí, ukončila dívka svůj život skokem do žhavého spáleniště. Od té doby se paláci říká Černý, neboť jeho ohořelé zdi zůstaly ještě dlouho zbarvené sazemi.\n\nPravděpodobnější však je, že název získala budova podle udírny, jež zde byla zřízena v 19. století.\n\nČerný palác má čtvercový základ, na nějž je postaven osmiúhelník zakončený kupolovitou střechou. Budova je dvoupatrová, v patře byl prostorný světlý a bohatě dekorovaný sál. Účel budovy není zcela jasný. Podle dochovaného ústního podání se jednalo o soud, s čímž se někteří badatelé ztotožňují. Jiní hovoří o mešitě či dervišské chanace. Podle nejnovjěších výzkumů byla budova součástí většího komplexu - okolo se našly základy dalších sedmi staveb.\n\nDíky své zachovalosti zde kazaňská univerzita otevřela muzeum již v 70. letech 19. století.\n\nTzv. Malé městečko představuje architektonický komplex, rozkládající se za hlavní obrannou linií hradiště u jeho jižní brány. Byly zde odhaleny zbytky dvou věží a několika dalších staveb, z nichž některé jsou evidentně nedokončené. Předpokládá se, že záměry stavitelů zhatil vpád emíra Timura. Dochoval se zde také příkop, který měl tento komplex staveb chránit. Funkce Malého městečka není úplně jasná. Existují tři teorie - mohlo se jednat o předsunutou pevnost, mimoměstskou rezidenci chána, nebo zázemí pro obchodní karavany.\n\nZlatá horda nedovolovala porobeným městům budovat opevnění. Když však došlo v druhé polovině 14. století k vážným sporům o následnictví, využili bulgarští chánové oslabení moci a vystavěli okolo hradiště hradby. Ty obklopovaly město ze tří stran (ze čtvrté jej chránila řeka, viz plánek Bulgaru). Před hradbami byl vykopán 6-8 m široký a 2,5 m hluboký příkop, naplněný vodou. Přístup k němu na jihu a na západě omezovaly ještě čtyři řady nahoře zašpičatěných kůlů, které znemožňovaly pohodlný přístup válečným strojům. Na příkop navazoval val z navršené hlíny, vysoký 6 m, na kterém stála 2 m silná dřevěná hradba. Tu zpevňovaly bašty, rozmístěné ve vzdálenosti 25-30 m. Město mělo 3 brány - západní, jižní a východní.\n\n1 - Chrámová mešita a Velký minaret • 2 - Severní mauzoleum • 3 - Chrám Zesnutí přesvaté Bohorodice • 4 - Východní mauzoleum • 5 - Chánská lázeň • 6 - Chánská hrobka • 7 - Malý minaret • 8 - Bílý palác • 9 - Černý palác • 10 - Malé městečko • 11 - Západní brána • 12 - Jižní brána • 13 - Mauzolea • Černá linka - příkop a val\n\n"}
{"id": "1243608", "url": "https://cs.wikipedia.org/wiki?curid=1243608", "title": "Grdelická soutěska", "text": "Grdelická soutěska\n\nGrdelická soutěska (srbsky Грделичка клисура/Grdelička klisura) představuje zúžení v údolí řeky Jižní Morava na jihovýchodě Srbska. Nachází se mezi městy Vranje a Leskovac. Dlouhá je 34 km a hluboká 550 m. Svůj název má podle obce Grdelica, která se nachází v její prostřední části. Kromě něj se zde nachází ještě několik sídel (Vladičin Han a Predejane). \n\nSoutěska od sebe odděluje pohoří Čemernik a Kukavica.\n\nGrdelickou soutěskou jsou vedeny klíčové dopravní tahy, které spojují území Severní Makedonie se Srbskem. Jedná se o železniční trať Niš–Skopje a hlavní silniční tah v témže směru. Ze severní strany přechází údolí řeky do Leskovacké kotliny, kde končí dálnice A1), ze strany jižní pak do kotliny Vranjské. V roce 2016 bylo údolí místem stavebních prací na prodloužení výše zmíněné dálnice.\n\nSoutěska je rovněž známa díky náletu na rychlík Bělehrad-Soluň v dubnu 1999, který se odehrál během Operace Spojenecká síla.\n"}
{"id": "1243614", "url": "https://cs.wikipedia.org/wiki?curid=1243614", "title": "Gods of Violence", "text": "Gods of Violence\n\nGods of Violence je čtrnácté studiové album německé thrashmetalové skupiny Kreator. Bylo vydáno 27. ledna 2017 u vydavatelství Nuclear Blast.\n\nSkupina album nahrála ve švédském studiu Fascination Street Studios pod dohledem producenta Jense Bogrena. O mastering se postaral Tony Lindgren a přebal alba vytvořil Jan Meininghaus. K titulní písni Kreator nahráli videoklip a 11. listopadu zveřejnili první fotky z nahrávání. Podle zpěváka Mille Petrozzy přebal alba přesně vystihuje, o čem titulní skladba pojednává. Také si podle svých vlastních slov myslí, že to je Meininghausovo nejlepší dílo.\n\nPrvní singl, titulní píseň „Gods of Violence“, vydala skupina 18. listopadu. K němu byl zveřejněn také videoklip. Ke druhému singlu „Satan Is Real“, který byl zveřejněn 16. prosince, byl také vydán videoklip. Další singl vyšel 27. ledna 2017, v den vydání alba, jmenoval se „Totalitarian Terror“ a také k němu byl natočen videoklip. \n\nAlbum se v prvním týdnu prodejů nejlépe umístilo na první příčce v německém žebříčku Media Control Charts, na čtvrtém místě v rakouské hitparádě Ö3 Austria Top 40 a na sedmé pozici v české a finské hitparádě. David Havlena, redaktor českého magazínu Spark, v recenzi na album prohlásil, že se jedná o kandidáta na desku roku. V celkovém hodnocení redaktorů Sparku deska získala 4.69 bodů ze 6 a stala se tak albem měsíce leden v žebříčku Sparku.\n\n\n"}
{"id": "1243623", "url": "https://cs.wikipedia.org/wiki?curid=1243623", "title": "Železniční trať Knin–Zadar", "text": "Železniční trať Knin–Zadar\n\nŽelezniční trať Knin–Zadar (chorvatsky Željeznička pruga Knin–Zadar) se nachází na pomezí chorvatského přímoří a pohraničí s Bosnou a Hercegovinou. Dlouhá je 98 km a slouží od roku 1967. Překonává značné výškové rozdíly, nachází se na ní 19 mostů a 22 tunelů. \n\nJiž na počátku 20. století existovaly různé plány na napojení přístavu Zadar na železniční síť. I přes značné investice v regionu, které uskutečnilo jak Rakousko-Uhersko, tak i Království Srbů, Chorvatů a Slovinců, však vhodná příležitost na realizaci trati přišla až po druhé světové válce. Stavební práce byly formálně zahájeny v posledních měsících před vypuknutím První světové války, nebyly však po několik desítek let ale obnoveny. \n\nTrať byla budována v 50. a 60. letech 20. století; její výstavba trvala 14 let a probíhala v jednotlivých etapách. Roku 1962 byl otevřen úsek Knin–Kistanje, o rok později pak úsek Kistanje–Benkovac. Roku 1967 poté projel vlak po celé trase trati a Jugoslávie tak získala další přístav na Jaderském moři, který byl napojen na její železniční síť. \n\nKromě zásobování zbožím umožňovala tato trať i dopravu turistů z evropských zemí do letovisk v blízkosti Zadaru. Pravidelně zde byly provozovány rychlíky ze Záhřebu do Zadaru. Sezónně odsud také vyjížděly vlaky do Hamburku i Bělehradu. \n\nNa přelomu 80. a 90. let existoval plán na modernizaci a rozšíření kapacity trati, který však nebyl z důvodů válečných událostí realizován. V oblastech, kudy probíhá trať, žili totiž převážně Srbové, kteří se proti centrální vládě v Záhřebu vzbouřili a vyhlásili Republiku Srbskou Krajinu. Následně bylo území pohraničí Chorvatska a Bosny a Hercegoviny předmětem blokád, ozbrojených akcí a nakonec i otevřených bojů. V lednu a červenci 1991 byla trať ze strany srbských povstalců zaminována. \n\nAž do Operace Bouře a ovládnutí celého území Chorvatska centrální vládou zde proto neprobíhal žádný železniční provoz.\n\nPo skončení konfliktu byla trať částečně obnovena a od roku 1996 obnoven pravidelný provoz. Roku 2012 a 2014 byly provedeny rozsáhlejší rekonstrukční práce na obnově trati; investice měla hodnotu 100 milionů kun a vyžádala si dočasné přerušení provozu na trati.\n\n"}
{"id": "1243625", "url": "https://cs.wikipedia.org/wiki?curid=1243625", "title": "Troglodyt", "text": "Troglodyt\n\nTroglodyt (z řec. τρωγλοδύτης \"troglodytés\", tj. \"přebývající v díře\") může znamenat:\n\n\n\n\n"}
{"id": "1243628", "url": "https://cs.wikipedia.org/wiki?curid=1243628", "title": "The Show Must Go On", "text": "The Show Must Go On\n\nThe Show Must Go On může být:\n"}
{"id": "1243631", "url": "https://cs.wikipedia.org/wiki?curid=1243631", "title": "Diecéze Achonry", "text": "Diecéze Achonry\n\nDiecéze Achonry je diecéze římskokatolické církve, nacházející se v Irsku.\n\nDiecéze zahrnuje velkou část hrabství Sligo, Mayo, a část Roscommon.\n\nBiskupským sídlem je město Ballaghaderreen, kde se nachází hlavní chrám katedrála Zvěstování a svatého Nathy.\n\nRozděluje se do 23 farností. K roku 2015 měla 36 234 věřících, 41 diecézních kněží, 1 řeholního kněze, 1 řeholníka a 53 řeholnic.\n\nDiecéze má původ v klášteře založeném svatým Finiánem z Clonardu. Klášterní sídlo zde stálo až do 12. století kdy zde z něj byla roku 1152 založena diecéze, jako sufragánna arcidiecéze Tuam.\n\nPři protestantské reformaci, zažila diecéze nejvyšší krizi.\n\n\n"}
{"id": "1243635", "url": "https://cs.wikipedia.org/wiki?curid=1243635", "title": "Belga Rise", "text": "Belga Rise\n\nBelga Rise byl belgický výrobce automobilů. \n\nV roce 1928 vznikla společnost S.E.P.A. na předměstí Bruselu Haren. Ředitelem byl Richard Thielen, belgický prodejce francouzské automobilky Sizaire. O rok později se transformovala na \"Société pour l'exploitation des Perfectionnements à l'Automobil\" a začala vyrábět automobily v Gentu. Produkce byla ukončena v roce 1938.\n\nPrvní model byl shodný s vozem francouzské společnosti Sizaire-Berwick, proto byl označován i jako \"Sizaire Belge\". Šlo o luxusní automobil poháněný šestiválcovým motorem Willys-Knight s vylepšeným šoupátkovým rozvodem Američana C. Y. Knighta.\n\nOd roku 1932 byl tento model na přání osazován i šestiválcem o objemu 3030 cm³ nebo osmiválcem o objemu 4080 cm³. Motory pocházely jak od firem Talbot, F.N. či Minerva nebo Hotchkiss, tak i od amerických výrobců, jako byla firma Continental.\n\nChladiče některých modelů byly velmi podobné chladičům používaným firmou Rolls-Royce, což bylo také příčinou soudního sporu.\n\nFirma dodávala některá svá vozidla i belgické armádě. Model Belga Rise BR 8 Limousine z roku 1934 je vystaven v muzeu Autoworld v Bruselu.\n\n\n"}
{"id": "1243636", "url": "https://cs.wikipedia.org/wiki?curid=1243636", "title": "Obléhání Říma", "text": "Obléhání Říma\n\nObléhání Říma může být:\n"}
{"id": "1243637", "url": "https://cs.wikipedia.org/wiki?curid=1243637", "title": "Diecéze Acireale", "text": "Diecéze Acireale\n\nDiecéze Acireale je diecéze římskokatolické církvě, nacházející se v Itálii (Sicílie).\n\nDiecéze zahrnuje 18 měst metropolitního města Catania: Aci Bonaccorsi, Aci Castello, Aci Catena, Acireale, Aci Sant'Antonio, Calatabiano, Castiglione di Sicilia, Fiumefreddo di Sicilia, Giarre, Linguaglossa, Mascali, Milo, Piedimonte Etneo, Randazzo, Riposto, Sant'Alfio, Valverde a část Santa Venerina.\n\nBiskupským sídlem je město Acireale, kde se nachází hlavní chrám katedrála Zvěstování Panny Marie.\n\nRozděluje se do 112 farností. K roku 2012 měla 227900 věřících, 135 diecézních kněží, 32 řeholních kněží, 9 trvalých jáhnů, 47 řeholníků a 270 řeholnic.\n\nDiecéze byla založena 27. června 1844 bulou \"Quodcumque ad catholicae religionis incrementum\" papeže Řehoře XVI.\n\n\n"}
{"id": "1243639", "url": "https://cs.wikipedia.org/wiki?curid=1243639", "title": "Freatomagmatická erupce", "text": "Freatomagmatická erupce\n\nFreatomagmatická erupce je zvláštní druh sopečné erupce, během které se dostává vystupující magma či láva do kontaktu s podzemní vodou či s povrchovou vodou (ať už srážkovou, sladkovodní, či mořskou), což způsobuje vznik extrémně explozivních erupcí. Tyto erupce se většinou odehrávají pod povrchem, kde dochází jak k fragmentaci vystupujícího magmatu, tak i okolních hornin. V závislosti na množství dostupné vody, respektive na síle exploze, může vzniknout buď zvláštní sopečný kráter bez výrazného lemu sopečných hornin, tzv. maar, mělký sopečný kráter lemovaný vyvrženými sopečnými horninami, tzv. tufový prstenec, a nebo nízký kužel, tzv. tufový kužel.\n\nTento druh sopečné erupce je zpravidla doprovázen mračnem tvořeným jemnozrnným sopečným materiálem, který může být ukládán jak do blízkosti místa erupce, tak i odnášen atmosférickým prouděním od místa svého vzniku. Vyvržený materiál je tvořen jak kousku utuhlého magmatu, tak i úlomky hornin nacházejících se v okolí sopečné erupce. Vyvržený materiál je většinou ukládán do řady vrstev (může jich být až několik tisíc), které se od sebe mohou lišit barvou, či velikostí zrn. Vznik vrstev je zapříčiněn tím, že freatomagmatické erupce zpravidla probíhají v sérii po sobě rychle jdoucích explozí.\n\nMagma či láva při kontaktu s vodou způsobují její rapidní ohřívání, což může vést ke vzniku páry nebo dvoufázové směsi vody a páry. Expandující pára způsobuje trhání magmatu a okolních hornin na drobné částice, které jsou následně vyvrhovány do okolí erupce.\n"}
{"id": "1243647", "url": "https://cs.wikipedia.org/wiki?curid=1243647", "title": "Ivo Pogorelich", "text": "Ivo Pogorelich\n\nIvo Pogorelich (srbochorvatsky Ivo Pogorelić / Иво Погорелић, v češtině uváděný i jako Ivo Pogorelič; 20. října 1958 Bělehrad) je chorvatský klasický pianista. Jeho matka byla Srbka a otec Chorvat a po rozdělení Jugoslávie přijal Pogorelich chorvatské občanství. Studoval v Bělehradě a v Moskvě, kde jeho učiteli byli Vera Gornostajeva, Jevgenij Malinin a Gruzínka Aliza Kezeradzeová (1937–1996), kterou si vzal roku 1980 za manželku. \n\nJako klavírista se Pogorelich proslavil skandálem na Chopinově mezinárodní klavírní soutěži 1980, kde sice nebyl porotou vpuštěn do finále, ale část porotců včetně Marthy Argerichové a Paula Badury-Skody na protest proti tomuto rozhodnutí odstoupila, protože, jak řekla Argerichová, „on je génius!“ Následujícího roku natočil Pogorelich 1981 pro společnost Deutsche Grammophon svou první desku obsahující Chopinovu hudbu, úspěšně prodávanou jako jeho „odpověď na Varšavu“. Deutsche Grammophon pak vydávala i další Pogorelichovy nahrávky.\nV 80. letech se Pogorelich rychle stal úspěšným a žádaným koncertním klavíristou. Počátkem 90. let se však začal z koncertního života stahovat a po smrti své manželky roku 1996 přestal na několik let koncertovat úplně. Vedle koncertování a nahrávání se věnuje i charitativní, popularizační a pedagogické činnosti. Žije v Luganu.\n\nPogorelichův repertoár sahá od baroka přes klasiky a romantiky až k mistrům 20. století. \n"}
{"id": "1243652", "url": "https://cs.wikipedia.org/wiki?curid=1243652", "title": "Kornon", "text": "Kornon\n\nKornon (případně \"cornon\") je velmi zvučný dechový hudební nástroj se širokým rozsahem používaný jako lesní roh v pěší nebo jízdní armádní hudbě.\n\nNástroj zkonstruoval a obchodoval věhlasný český výrobce hudebních nástrojů Václav František Červený. Existovalo několik variant ve tvaru tuby, elipsy, půlelilpsy nebo heligónu se třemi válcovými nebo pístovými ventily. Roku 1846 byl také vyroben jeden basový kus laděný v F a v roce 1872 přibyly také altový, tenorový, basový a kontrabasový kornon laděné v Es.\n\n\n"}
{"id": "1243654", "url": "https://cs.wikipedia.org/wiki?curid=1243654", "title": "Bohuslav Havel Popel z Lobkowicz", "text": "Bohuslav Havel Popel z Lobkowicz\n\nBohuslav Havel (Gallus) Popel z Lobkowicz (1543 – 7. června 1595) byl příslušník chlumecké větve (resp. její zbirožské linie) šlechtického rodu Lobkoviců. Uplatnil se v nižších úřadech, zastával post hejtmana berounského kraje.\n\nNarodil se v roce 1543 jako syn Jana III. Popela z Lobkowicz na Chlumci (1490 – 14. června 1569 Libochovice), pozdějšího dlouholetého nejvyššího hofmistra Českého království (1554–1569), a jeho manželky Anny Žehrovské z Kolowrat († po 1567). Jeho starším bratrem byl Jan V. Popel z Lobkowicz († 1590), který byl postupně prezidentem rady nad apelacemi, prezidentem české komory a hejtmanem německých lén, a Ladislav III. Popel z Lobkowicz (1537–1609), který v letech 1582–1587 zastával úřad prezidenta české komory.\n\nNeprosadil se tolik, jako jeho starší bratři. Zastával jen post hejtmana berounského kraje.\n\nZemřel 7. června 1595 ve věku 52 let a byl pochován v kostele sv. Michala v Blšanech.\n\nVlastnil Blšany, Opálku a Točník.\n\nOženil se dvakrát, avšak obě manželství zůstala bezdětná. Poprvé vstoupil ve svazek manželský 30. ledna 1570 s Magdalenou ze Starhembergu, dcerou Erasma ze Starhembergu a jeho manželky Anny ze Schaumburgu. Podruhé se oženil po roce 1583 s Alžbětou Krakowskou z Kolowrat († 29. 4. 1597, pohřbena v Blšanech), dcerou Jindřicha Krakowského z Kolowrat na Všesulově († 1596) a jeho manželky Kateřiny Šlikové. Po Bohuslavově smrti zdědila Opálku a Blšany a pravděpodobně se podruhé provdala za Jiřího z Vchynic.\n\n"}
{"id": "1243655", "url": "https://cs.wikipedia.org/wiki?curid=1243655", "title": "Jes Macallan", "text": "Jes Macallan\n\nJes Macallan (* 9. srpna 1982, Sarasota, Florida, Spojené státy americké) je americká herečka. Proslavila se díky roli Josslyn Carver v seriálu americké stanice ABC \"Mistresses\" a rolí Avy Sharpe v seriálu stanice The CW \"Legends of Tomorrow\".\n\nMacallan se narodila v Sarasotě na Floridě. Titul v mezinárodním obchodě získala na University of Florida. Na začátku roku 2000 začala pracovat na své kariéře jako modelka. Během let 2011 a 2012 si zahrála v seriálech jako \"Chirurgové\", \"Námořní vyšetřovací služba L.A.\", \"Shameless\" a \"Femme Fatales\". V roce 2012 získala jednu z hlavních rolí v seriálu americké stanice ABC \"Mistresses\". Seriál měl premiéru 3. června 2013 a vysílal se do roku 2016. V roce 2014 si zahrála hlavní roli v televizním seriálu \"The Mentor\". V roce 2016 si zahrála hlavní roli ve vánočním filmu \"Married by Christmas\". V roce 2017 byla obsazena do role agentky Avy Sharpe v seriálu stanice The CW \"Legends of Tomorrow\" V roce 2018 byla její postava povýšena na hlavní roli.\n\nV roce 2012 se provdala za kanadského herce Jasona Gray-Stanforda. V roce 2017 se rozvedli.\n"}
{"id": "1243656", "url": "https://cs.wikipedia.org/wiki?curid=1243656", "title": "Talbot-Darracq", "text": "Talbot-Darracq\n\nTalbot-Darracq byl francouzský výrobce automobilů.\n\nV roce 1919 převzala společnost Darracq ze Suresnes firmu Clement Talbot a do roku 1920 pro osobní automobily v ní vyrobené používala značku \"Talbot-Darracq\". Závodní vozy z francouzské továrny ji užívaly až do roku 1930. Po sloučení s automobilkou Sunbeam (vznikla skupina STD, zkratka Sunbeam-Talbot-Darracq) v roce 1920 se společnost přejmenovala na Automobiles Talbot.\n\nVyráběn byl model \"V8\", poháněný osmiválcovým motorem do V o objemu 4595 cm³, poskytující výkon 60 koní. Jeden dochovaný vůz je od roku 2009 vystaven v \"Automobiles Classic et Collection de la Clayette\" v La Clayette.\n\n\n"}
{"id": "1243668", "url": "https://cs.wikipedia.org/wiki?curid=1243668", "title": "Straning-Grafenberg", "text": "Straning-Grafenberg\n\nStraning-Grafenberg je městys v Rakousku ve spolkové zemi Dolní Rakousy v okrese Horn. Žije v něm 765 obyvatel (podle sčítání z roku 2016).\n\nStarning-Grafenberg se nachází v severní části spolkové země Dolní Rakousy ra hranici regionů Waldviertel a Weinviertel. Leží asi 17 km jihovýchodně od okresního města Horn u města Eggenburg. Rozloha území městysu činí 26,45 km, z nichž 7,5% je zalesněných.\n\nÚzemí městyse Starning-Grafenberg se skládá ze čtyř částí (v závorce je uveden počet obyvatel k 31. 10. 2011):\n\n\nOsídlení je zde prokázáno již z neolitu, doby bronzové, doby halštatské, doby římského impéria a 9. století. V Grafenbergu jsou nálezy po kulturách popelnicových polí a laténské kultuře. Nálezy z hrobů ze všech epoch můžeme najít v muzeu Krahuletz Museum v Eggenburgu a v muzeu Höbarthmuseum ve městě Horn. První písemná zmínka o Straningu pochází z 11. července 1239 z kláštera v Melku, kdy byly uvedeny Starningské statky jako prodané klášteru Baumgartenberg.\n\n\n"}
{"id": "1243671", "url": "https://cs.wikipedia.org/wiki?curid=1243671", "title": "Národní institut dětí a mládeže", "text": "Národní institut dětí a mládeže\n\nNárodní institut dětí a mládeže Ministerstva školství, mládeže a tělovýchovy byl účelovou odbornou příspěvkovou organizací přímo podřízené MŠMT za účelem státní podpory a ochrany dětí a mládeže. Byl vytvořen zřizovací listinou č.j.: 18 316/2005-51 dne 1. července roku 2004 a zanikl sloučením s Národním institutem pro další vzdělávání 1. ledna 2014.\n\nDne 9. května 2011 se změnil název instituce na Národní institut dětí a mládeže Ministerstva školství, mládeže a tělovýchovy, zařízení pro další vzdělávání pedagogických pracovníků a školské zařízení pro zájmové vzdělávání.\n\nHlavními činnostmi organizace byla komplexní metodická podpora subjektů působících v oblasti zájmového a neformálního vzdělávání včetně volnočasového; dále pak vzdělávání pedagogických pracovníků školských zařízení a výzkum v oblastech volného času dětí a mládeže. Ambicí bylo stát se českým národním centrem neformálního vzdělávání.\n\nV roce 2006 spravoval NIDM majetek v hodnotě 140 291 000 Kč. V témže roce skončil ve ztrátě takřka 1,5 miliónů korun, a tak nebylo možno financovat mzdy za prosinec 2006. Průměrný hrubý měsíční plat v roce 2007 dosahoval 20 195 Kč.\n"}
{"id": "1243674", "url": "https://cs.wikipedia.org/wiki?curid=1243674", "title": "Amati (firma)", "text": "Amati (firma)\n\nAmati-Denak, s.r.o. je česká firma zabývající se výrobou dechových hudebních nástrojů se sídlem v Kraslicích. Amati navázala na tradici houslařství v okolí Kraslic (Luby - Schönbach od počátku 17. stol.) a výroby dechových nástrojů (od poloviny 18. stol.), která se v 19. stol soustředila do malých továren, vesměs v německých rukou. Po nuceném odsunu Němců po roce 1945 se zbytky výroby soustředily do družstva Amati, v roce 1948 zestátněného a spojeného s firmou V. F. Červený v Hradci Králové. Svou produkcí se řadila mezi tři největší výrobce svého druhu v Evropě.a vyvážela do více než 50 zemí světa. V roce 1990 firma prošla privatizací, opustila houslařskou výrobu a změnila názen na Amati - Denak (Dechové nástroje Kraslice) V listopadu 2019 vyhlásil soud firmu v úpadku, švýcarský majitel ustanovil krizového manažera.\n\nZnačka zahrnuje obchodní značky \"Amati\", \"Stowasser\" a \"V. F. Červený & synové\", přičemž poslední jmenovaná značka má vlastní výrobu v Hradci Králové a vzhledem k šíři sortimentu je světově největším výrobcem pístových nástrojů. \n\nVedle dechových nástrojů dřevěných a žesťových (plechových) všech druhů vyrábí firma ventilové, pístové a signální nástroje. Portfolio firmy tak zahrnuje saxofony, klarinety, flétny, fagoty a kontrafagoty, trubky, lesní rohy, křídlovky, melafony, suzafony, baskřídlovky, eufonia, pozouny a tuby a také bicí nástroje. \n\nKromě hudebních nástrojů vyrábí firma \"Amati-Denak\" rovněž ochranná pouzdra a kufříky na své nástroje a poskytuje řadu služeb, jako úpravy nástrojů, galvanické zušlechtění či barvení kovových součástí. \n\nV podhůří Krušných hor, na české i saské straně, má výroba hudebních nástrojů dlouhou tradici. V Lubech je první houslař (Melchior Lorenz) doložen už k roku 1631, řemeslná a domácká výroba dechových nástrojů od 18. století. Během 19. století se výroba v Kraslicích rychle rozšířila a vznikaly četné drobné i větší továrny, takže kolem roku 1900 zde působilo 11 továren s asi 300 dělníky a 500 domácími pracovníky. 16 obchodních firem působilo na domácím i zahraničním trhu. V nuceném odsunu roku 1945 byli prakticky všichni majitelé a téměř všichni kvalifikovaní řemeslníci jakožto Němci odsunuti do Německa a Kraslice byly osidlovány z českého vnitrozemí. V září 1945 bylo v Kraslicích založeno družstvo s názvem \"Amati\" zahrnující několik výrobců hudebních nástrojů. O tři roky později po komunistickém puči v roce 1948 byl podnik znárodněn a byly k němu připojeny některé další firmy s tradicí v oboru. Kraslice se postupně staly hlavním místem výroby dechových a bicích nástrojů v Česku. \n\nPo privatizaci firmy v roce 1993 přibyl k názvu Amati dovětek \"Denak\" (zkratka pro Dechové nástroje Kraslice). Firma však zápasila s levnou asijskou konkurencí, s nedostatkem kvalifikovaných pracovníků i obchodních styků a několikrát změnila majitele. V září 2019 byl na firmu podán insolvenční návrh, v listopadu 2019 soud konstatoval úpadek a majitel povolal krizového manažera. Firma věřitelům dluží přes 140 mil. Kč. I v souvislosti s Brexitem dostali všichni zaměstnanci na konci roku 2019 výpověď a majitel společnosti z Velké Británie chce kraslickou firmu likvidovat. \n\n"}
{"id": "1243681", "url": "https://cs.wikipedia.org/wiki?curid=1243681", "title": "Zeravec východní", "text": "Zeravec východní\n\nZeravec východní (\"Platycladus orientalis\") je vždyzelený jehličnatý strom nebo keř pocházející se severovýchodu Číny a příhraničních oblastí, jediný druh rodu zeravec. Původně ho Carl Linné pro podobu se zeravem západním popsal jako zerav východní (\"Thuja orientalis\"), později se zjistila jeho odlišnost a dostal jméno \"Biota orientalis\". S ohledem na princip priority je ale rodové jméno \"Biota\" neplatné a je nyní zařazen do monotypického rodu \"Platycladus\".\n\nPřesný původní areál lze nyní jen stěží definovat, někdy jsou do něj zahrnovány také Korejský poloostrov a ruský Dálný východ. Dlouhodobě byl poměrně často vysazován také v Japonsku i na Tchaj-wanu, větší druhotné populace jsou i v hornatých oblastech Indie, Tádžikistánu, Kyrgyzstánu i v okolí Elbrusu na Kavkaze. Byl oblíbeným stromem taoismu, konfucianismu a při buddhistických obřadech bývají u svatyní a chrámů prodávány jeho čerstvé větve z mladých stromů a keřů rostoucích obvykle na blízkých, jinak zcela odlesněných svazích. Je vidět jen málo spontánně vyrostlých jedinců, u většiny je patrná umělá výsadba; některé sice vyrostly samovolně, ale pocházejí z vysázených rodičů. Vzrostlé stromy v přirozených lesích jsou poměrně vzácné. Mezinárodním svazem ochrany přírody (IUCN) je považován za téměř ohrožený (NT) druh.\n\nJako nová, exotická dřevina se zeravec východní dostal do Evropy již roku 1737 a na území dnešní České republiky byl vysázen roku 1809.\n\nPoměr teplomilný druh rostoucí i na velmi chudé půdě, který nepožaduje příliš vláhy. Dobře roste v alkalických zeminách, které jiných rostlinám nevyhovují, salinitu však moc netoleruje. Je to rostlina pocházející z přechodu lesa do stepí a často roste společně s břízami, duby a borovicemi. Snese plné slunce, dobře se mu daří i v polostínu. U některých stromů rostoucích v Číně se uvádí stáři okolo 1000 let. Nejmohutnější strom je znám z Tádžikistánu, je 35 m vysoký a má výčetní tloušťku kmene 1,4 m.\n\nVyskytuje se hodně na strmých, kamenitých a vyprahlých, případně i nestabilních svazích. V současnosti je dost používán k zalesňování v severovýchodní a střední Číně a hodně sázen i ve Střední Asii. Roste v nadmořské výšce od 300 do 3000 m. Mladí jedinci ve středoevropských podmínkách někdy namrzají.\n\nZeravec východní vyrůstá jako strom obvykle do výšky 12 až 15 m, nejmohutnější exempláře jsou vysoké až 30 m a mají průměr kmene okolo 1 m. Často však roste jako hustý, jen několik metrů vysoký keř. Kmen stromu bývá nerovný a má červenohnědou kůru odlupující se v tenkých proužcích. Koruna je zprvu kuželovitá a s věkem se stává okrouhlá až nepravidelně rostlá, štíhlé větve se často lámou pod tíhou mokrého sněhu. Drobné šupinovité listy jsou asi 2 mm dlouhé a 1 mm široké, ploché, jsou kýlnaté a nemají nápadné stomatální pruhy. Rostou přitlačené ve čtyřech řadách, postranní listy překrývají středové, při rozdrcení nepříjemně zapáchají.\n\nSamčí šištice jsou vejčité, žlutozelené, asi 3 mm velké a mívají okolo deseti mikrosporofylů a z nich každý má přibližně pět mikrosporangií. Samičí šištice rostou jednotlivě na koncích větviček, jsou obvejčité, v mládí modravě zelené, asi 3 mm velké, dvě plodné šupiny mají po dvou vajíčkách a dvě po jednom. Dozrávají v prvém roce, jsou dřevnaté, červenohnědé a téměř 2 cm velké. Bezkřídlá semena jsou hnědá nebo šedá, 6 mm velká.\n\nK opylení větrem dochází v březnu a dubnu, zralá semena ze šišek vypadávají v říjnu. Dobře klíčí ze stratifikovaných semen vysetých počátkem roku. Snadno se množí také z polovyzrálých řízků nasázených v polovině léta do vzdušné, vlhké zeminy.\n\nMá obvykle tendenci vyrůstat jako kompaktní, až do stáří od země hustý keř. Vytvářejí se z něj nevysoké větrolamy chránící půdu před erozí nebo cesty před závějemi. Je paradoxní, že zeravec východní (: Oriental arborvitae (východní strom života)) je tradičně vysazován na hřbitovech po celém jihovýchodě Spojených států. Z keře lze vypěstovat stromovitý tvar, v mládí se odstraní všechny větve až na jednu, která se nechá růst jako budoucí kmen nevysokého stromu.\n\nV mnoha zemích je v sadovnictví dost využíván, bývá vysazován jako ozdobná dřevina. Přirozené semenáče nebývají nikterak vzhledné a proto se pěstuje řada vyšlechtěných kultivarů. Vysazují se většinou líbivé odrůdy, např. 'Elegantissima' je kuželovitý keř 4,5 m vysoký a jeho listy jsou na jaře žlutozelené, v létě zlatožluté a na podzim bronzové, 'Aureovariegata' s listy trvale žlutými nebo nažloutlá 'Aurea nana' vyrůstající do výšky nejvíce 1,5 m.\n\nDřevo zeravce východního je vonné, měkké a houževnaté, ale technicky je spoře využitelné, dřeviny vytvářejí jen málo vhodných kmenů. U citlivých jedinců může kontakt pokožky s čerstvě pomačkanými listy vyvolat dermatitidu.\n\n"}
{"id": "1243684", "url": "https://cs.wikipedia.org/wiki?curid=1243684", "title": "Jared Kushner", "text": "Jared Kushner\n\nJared Kushner (* 10. ledna 1981, Livingston, USA) je americký podnikatel a realitní magnát. Je výkonným ředitelem společnosti zaměřené na nemovitosti Kushner, předsedou a vydavatelem Observer Media (týdeník New York Observer), které koupil v roce 2006. Je také aktivním investorem a spoluzaložil společnost Cadre, firmu, která používá technologii aby propojila instituční investory s potenciálními investicemi do nemovitostí. Od ledna 2017 pracuje Kushner pro Trumpa jako poradce.\n\nTrump Kushnera pověřil několika misemi a odpovědnostmi:\n\nKushner vystudoval Harvard, kde v roce 2003 získal bakalářský titul, následně v roce 2007 ukončil Univerzitu v New Yorku, kde získal dvojitý titul JD/MBA.\n\nJeho manželkou je Ivanka Trumpová, dcera prezidenta USA Donalda Trumpa.\n\nV letech 1991 až 2006 byl přitom Kushner přispěvatelem Demokratické strany, k jejímž předním podporovatelům patří jeho otec, developer Charles Kushner.\n\n2016 - Spolu s dalšími příbuznými se tak Kushner stal členem týmu, který pro Trumpa připravoval převzetí moci. Trumpovi pomáhal již v prezidentské kampani sjednávat důležité schůzky a jako stoupenec ortodoxního judaismu mu pomáhal oslovit židovské voliče. \n\n2017 - Donald Trump jmenoval Kushner-a poradcem svého kabinetu, a to pro oblast obchodních smluv a Blízkého východu.\n\n2018 - Kushner pracuje na mírovém plánu pro Izrael a Palestinu. V červnu prohlašuje, že plán je již hotov a bude brzy veřejně oznámen. Kushner a vyslanec pro Stř. východ Jason Greenblatt se setkali s vůdci Izraele, Jordánu, Kataru, Egypta a Saúdské Arábii v červnu 2018 aby prodiskutovali zmíněný mírový plán. Palestinské vedení se odmítlo setkat s Kushnerem Za některými myšlenkami Kushnera týkající se Stř. Východu má být americký velvyslanec v Izraeli Ron Dermer, který má blízký vztah s izraelským ministerským předsedou Benjaminem Netanyahu.\n\n2007 - Kushner zakoupil budovu 666 Fifth Avenue building na Manhattan za $1.8 miliardy. Dle informací vizzáležitost kolem budovy 666 Fifth Avenue vyřešil nájemní smlouvou na 99 let s firmou Brookfield.\n\nKushner o sobě prohlásil, že nemá rád knihy týkající se historie daného regionu.\n"}
{"id": "1243685", "url": "https://cs.wikipedia.org/wiki?curid=1243685", "title": "Frankoovité", "text": "Frankoovité\n\nFrankoovité (\"Francoaceae\") je čeleď rostlin z řádu kakostotvaré. Jsou to byliny i dřeviny s jednoduchými nebo složenými listy a čtyř nebo pětičetnými květy. Čeleď zahrnuje 37 druhů v 8 rodech a je rozšířena v subsaharské Africe a Jižní Americe.\n\nČeleď prošla složitým taxonomickým vývojem. V současné taxonomii je pojata široce a jsou do ní řazeni i zástupci bývalých čeledí medokvětovité (\"Melianthaceae\"), \"Ledocarpaceae\", \"Greyiaceae\" a \"Vivianiaceae\".\n\nZástupci čeledi frankoovité jsou byliny, keře a stromy se střídavými jednoduchými nebo složenými listy bez palistů nebo s velkými intrapetiolárními palisty. Čepel listů je celokrajná nebo na okraji pilovitá, někdy i členěná, se zpeřenou nebo dlanitou žilnatinou. Květy jsou pravidelné až silně dvoustranně souměrné, čtyř až pětičetné, uspořádané v hroznech, vrcholících,chocholících nebo řidčeji v latách. Kališní lístky jsou volné nebo srostlé, koruna je volná, u některých zástupců chybí. Tyčinek je 4 až 10. Tyčinky jsou nejčastěji volné, řidčeji na bázi srostlé. Někdy jsou v květech přítomna staminodia. Semeník je svrchní, srostlý ze 2 až 5 plodolistů. Čnělky jsou volné nebo srostlé v jednu čnělku, případně jsou blizny přisedlé. Plodem je tobolka nebo poltivý plod (schizokarp) rozpadající se na 5 oříšků.\n\nČeleď zahrnuje v současném pojetí 37 druhů v 8 rodech. Je rozšířena v subsaharské Africe a v Jižní Americe a je svým výskytem víceméně omezena na jižní polokouli. V Jižní Americe (zejména v jižní části) se vyskytují rody \"Balbisia\" (10 druhů), \"Viviania\" (6 druhů) a druhy \"Francoa appendiculata\", \"Rhynchotheca spinosa\" a \"Tetilla hydrocotylifolia\". V Africe rostou celkem 3 rody: \"Bersama\" (13 druhů), \"Melianthus\" (6 druhů) a \"Greyia\" (3 druhy). S výjimkou rodu \"Bersama\" jsou svým rozšířením omezeny na jižní Afriku.\n\nČeleď \"Francoaceae\" prošla dosti složitým taxonomickým vývojem a sešlo se v ní několik rodů, které byly v klasických systémech řazeny až do 5 různých čeledí, které byly často kladeny do rozdílných řádů nebo dokonce i do různých vyšších taxonomických jednotek. Čeleď \"Melianthaceae\" byla řazena do řádu \"Sapindales\", čeledi \"Vivianiaceae\" a \"Ledocarpaceae\" do \"Geraniales\",\nčeleď \"Francoaceae\" do \"Saxifragales\" (Dahlgren) nebo do samostatného řádu \"Francoales\" (Tachtadžjan), čeleď \"Greyiaceae\" do \"Rosales\" (Cronquist), \"Saxifragales\" (Dahlgren) nebo \"Greyiales\" (Takhtadjan).\n\nV první verzi systému APG se všech těchto 5 čeledí sešlo v řádu \"Geraniales\". V systému APG II pak byly čeledi \"Francoaceae\" a \"Greyiaceae\" vřazeny do \"Melanthiaceae\", v systému APG III byly \"Ledocarpaceae\" vřazeny do \"Vivianiaceae\" a nakonec byly ve verzi APG IV, vydané v roce 2016, sloučeny čeledi \"Vivianiaceae\"a \"Melianthaceae\" do jediné čeledi, která vzhledem k pravidlům priority dostala jméno \"Francoaceae\".\n\n\nNěkteré druhy, zejména z rodů frankoa (\"Francoa\"), medokvět (\"Melianthus\") a greja (\"Greyia\") jsou v klimaticky příhodných oblastech využívány jako okrasné rostliny.\n\n\"Balbisia\", \"Bersama\", \"Francoa\", \"Greyia\", \"Melianthus\", \"Pseudobersama\", \"Rhynchotheca\", \"Tetilla\", \"Viviania\"\n\n"}
{"id": "1243687", "url": "https://cs.wikipedia.org/wiki?curid=1243687", "title": "Paskov (přírodní památka)", "text": "Paskov (přírodní památka)\n\nPřírodní památka Paskov se nachází v zámeckém parku města Paskov. Předmětem ochrany je biotop kriticky ohroženého páchníka hnědého (\"Osmoderma eremita\"). Přírodní památka je zároveň evropsky významnou lokalitou. Dlouhodobým cílem péče je zachovat existenci stávající populace evropsky významného druhu páchníka hnědého. Biotopem páchníka jsou dutiny vzrostlých listnatých stromů v zámeckém parku.\n\n"}
{"id": "1243691", "url": "https://cs.wikipedia.org/wiki?curid=1243691", "title": "The Visit", "text": "The Visit\n\nThe Visit je americký filmový horor, který v roce 2015 natočil režisér M. Night Shyamalan, který mimo to, že k filmu napsal scénář.\n\nPatnáctiletá Becca (Olivia DeJonge) a třináctiletý Tyler (Ed Oxenbould) se připravují na pětidenní návštěvu svých prarodičů, zatímco jejich rozvedená matka Loretta Jamison (Kathryn Hahn) vyraží na plavbu po moři s novým přítelem. Becca a Tylor, kteří se nikdy nesetkali se svými prarodiči (Deanna Dunagan a Peter McRobbie), plánují natočit dokument o jejich návštěvě. Loretta, kterou děti již vyzpovídají, na kameru přiznává, že s rodiči od svých patnácti let, kdy utekla z domu a vzala si svého středoškolského učitele, nemluvila.\n\nPo příjezdu na opuštěný statek jsou děti instruovány, aby nikdy nechodily do sklepa, protože jsou tam přemnoženy jedovaté plísně. Také je jim oznámeno, že se chodí spát o půl 10. Hodinu po večerce Becca si zajde do přízemí pro něco k jídlu a zde uvidí babičku, jak zvrací. Druhý den jí řekne dědeček, že ji trápí střevní chřipka.\n\nBěhem několika příštích dnů Becca a Tyler pozorují zvláštní chování prarodičů. Když se Becca ptá babičky, co se stalo v den, kdy Loretta odešla z domova, babička se začne třást a křičet. Dědeček a babička jsou později konfrontováni s ženou, které pomáhali v nemocnici. Žena šla s prarodiči na zadní dvorek, ale děti ji odcházet už neviděly. Tyler se rozhodne natočit skrytou kamerou, co se děje v noci v přízemí. Babička v noci najde kameru, vezme velký nůž a neúspěšně se dobývá do dětského pokoje.\n\nKdyž Becca a Tyler prohlížejí noční záběry babičky s nožem, kontaktují přes internet matku a prosí ji, aby pro ně co nejdřív přijela. Když děti ukáží matce prarodiče přes webkameru, propadne Loretta v paniku a dětem oznámí, že to nejsou její rodiče. Děti chtějí z domu utéct, ale falešní prarodiče je nutí zůstat v domě. Becca se vplíží do sklepa, kde najde mrtvoly pravých prarodičů společně s uniformami z psychiatrické léčebny, kde praví prarodiče vypomáhali.\n\nV tu chvíli se ve sklepě objeví falešný dědeček, který Beccu chytne a zavře ji do ložnice společně s falešnou babičkou, která se ji snaží sníst. Becca ji však smrtelně zraní střepem z rozbitého zrcadla. Následně musí pomoci svému bratrovi, kterého napadne falešný dědeček. Tyler shodí dědečka na zem a opakovaně mu skřípne hlavu mezi ledničku a zabije jej. Poté se u domu objeví policie, kterou matka zavolala.\n\nPoslední scéně filmu promlouvá na kameru Loretta a popisuje, co se stalo v den, kdy odešla od rodičů.\n"}
{"id": "1243699", "url": "https://cs.wikipedia.org/wiki?curid=1243699", "title": "Ringrose Peak", "text": "Ringrose Peak\n\nRingrose Peak (3292 m n. m.) je hora ležící na hranicích dvou kanadských provincií, Alberty a Britské Kolumbie. Nachází se na kontinentálním rozvodí na hranicích národních parků Banff a Yoho. Je součástí pohoří Bow Range, které patří pod Kanadské skalnaté hory. Svůj název vrchol dostal po anglickém dobrodruhovi A.E.L. Ringrosovi. Pojmenoval ji tak Samuel Allen, který se v této oblasti s Ringrosem setkal. V topografických mapách je hora označována jako NTS 82N/08.\n"}
{"id": "1243705", "url": "https://cs.wikipedia.org/wiki?curid=1243705", "title": "Halové mistrovství České republiky v atletice 2005", "text": "Halové mistrovství České republiky v atletice 2005\n\nHalové mistrovství ČR v atletice 2005 se uskutečnilo ve dnech 19. března – 20. března 2005 v Praze.\n\n\n"}
{"id": "1243706", "url": "https://cs.wikipedia.org/wiki?curid=1243706", "title": "Sinan-pašova mešita (Prizren)", "text": "Sinan-pašova mešita (Prizren)\n\nSinan-pašova mešita (albánsky Xhamia e Sinan Pashës, srbsky Синан-пашина џамија/Sinan-pašina džamija) se nachází v historickém centru města Prizren v jižním Kosovu. \n\nMešita byla vybudována v roce 1615 v klasickém osmanském stylu, i přesto, že vnitřní výzdoba objektu je ve srovnání s obdobnými mešitami svého druhu nestandardní a strohá. Mešitě dominuje kopule s průměrem 14,5 metrů s vnitřními kresbami, které pocházejí z roku 1628. Na její výstavbu byl použit materiál z nedalekého hradu Prizrenac.\n\nBěhem první balkánské války (v letech 1912-1913) byla pro potřeby věřících uzavřena a sloužila srbské armádě, která Prizren obsadila, jako sklad munice. Později ji pro stejný účel využívalo také bulharské vojsko. Přední část mešity se v roce 1919 zřítila a obnovena byla až na počátku 21. století. V roce 1968-1969 byla stavba upravena na muzeum orientálního písemnictví, a v letech 1973-1978 kompletně zrekonstruována. Další obnova mešity se uskutečnila po válce v Kosovu v roce 2011 za pomoci tureckého nadačního fondu TIKA.\n\nSvé jméno získala po donátorovi Sinanu Pašovi, který pro její výstavbu použil kámen z pevnosti Prizrenac v soutěsce řeky Prizrenska Bistrica. V současné době je mešita kulturní památka, evidovaná jak v registru republiky Srbsko, tak i Republiky Kosovo.\n"}
{"id": "1243709", "url": "https://cs.wikipedia.org/wiki?curid=1243709", "title": "Farní kostel Nanebevzetí Panny Marie (Straning)", "text": "Farní kostel Nanebevzetí Panny Marie (Straning)\n\nFarní kostel Nanebevzetí Panny Marie ve Straningu je kostel římskokatolické církve. Nachází se v Dolních Rakousích v okrese Horn.\n\nSpadá pod děkanát Sitzendorf ve vikariátu Unter dem Manhartsberg. Spravuje jej arcidiecéze vídeňská.\nPrvní zmínka pochází z roku 1265, jako o filiálním kostelu farnosti Eggenburg-Gars. Zpráva o vikariátu je z roku 1267. V roce 1277 je zde zaznamenána fara, kostel se stal farním až v roce 1564, kdy se odtrhl od farnosti Eggenburg-Gars.\n\nRoku 1739, kdy farnost převzal Ludwig Tauchner, vyzval vrchnost o stavbu nového většího kostela, neboť ten původní byl již nedostačující.\n\nZvláštností kostela je jeho orientace k západu, neboť většina římskokatolických kostelů mají hlavní oltář orientovaný k východu.\n"}
{"id": "1243710", "url": "https://cs.wikipedia.org/wiki?curid=1243710", "title": "Sinan-pašova mešita (Kačanik)", "text": "Sinan-pašova mešita (Kačanik)\n\nSinan-pašova mešita (albánsky Xhamia e Sinan Pashës, srbsky Синан-пашина џамија/Sinan-pašina džamija) se nachází v historickém centru města Kačanik v jižním Kosovu. Vybudována byla roku 1594. Nechal ji vybudovat budínský správce a velký vezír Sinan Paša ve stejné době, kdy byla budována kačanická pevnost. \n\nMešita je od roku 1966 chráněnou kulturní památkou. V roce 1974 byla rekonstruována. Na počátku 21. století byl stav památky neuspokojivý, k porušení zdiva dochází především u minaretu.\n"}
{"id": "1243711", "url": "https://cs.wikipedia.org/wiki?curid=1243711", "title": "Maundia triglochinoides", "text": "Maundia triglochinoides\n\nMaundia triglochinoides je jediný zástupce čeledi Maundiaceae z řádu žabníkotvaré. Je to vodní bylina s dlouhými úzkými listy a klasovitými květenstvími drobných zelených květů. Vyskytuje se pouze ve východní Austrálii. V minulosti byla řazena do čeledi bařičkovité, v systému APG IV z roku 2016 je zařazena do samostatné monotypické čeledi.\n\n\"Maundia triglochinoides\" je vytrvalá vodní bylina s listy vyrůstajícími z plazivého, asi 5 mm tlustého oddenku. Listy vyčnívají z vody, jsou asi 80 cm dlouhé a 5 až 10 mm široké, zploštělé, s trojhranným průřezem. Květenství je asi 10 cm dlouhý a 2,5 cm široký klas, spočívající na dlouhém bezlistém stvolu vyčnívajícím nad hladinu. Květy jsou přisedlé. Okvětí je složeno ze 2 zelených okvětních plátků asi o polovinu delších než tyčinky. Tyčinek je 4 až 6, prašníky jsou přisedlé (bez nitek). Gyneceum je složené ze 2 až 3 (řidčeji 4) pestíků, srostlých až téměř k vrcholu. Blizny jsou široké, sbíhavé. Plody jsou nepukavé, nerozpadavé, připomínající peckovici.\n\nDruh se vyskytuje ve východní Austrálii ve státech Queensland a Nový Jižní Wales. Roste v bažinách a mělkých stojatých vodách na těžkých jílovitých půdách.\n\nDruh byl popsán v roce 1858. Ve většině klasických taxonomických systémů byl řazen do čeledi \"Juncaginaceae\". Samostatná čeleď \"Maundiaceae\" byla publikována v roce 1943 (Nakai), s výjimkou Tachtadžjanova systému však nebyla akceptována. V systému APG se objevuje až v roce 2016 ve verzi APG IV na základě fylogenetické studie publikované v roce 2010. Výsledky molekulárních analýz ukázaly, že rod \"Maundia\" není s ostatními rody čeledi \"Juncaginaceae\" bezprostředně příbuzný, nýbrž že se jedná o sesterskou větev čeledí \"Zosteraceae\" a \"Potamogetonaceae\".\n"}
{"id": "1243717", "url": "https://cs.wikipedia.org/wiki?curid=1243717", "title": "Hotel Jadran (Kosovska Mitrovica)", "text": "Hotel Jadran (Kosovska Mitrovica)\n\nHotel Jadran se nachází v jižní části města Kosovska Mitrovica na severu Kosova, na \"náměstí Adema Jashariho\". Jedná se v současné době o kulturní památku, která byla zbudována v roce 1928 a jeden ze symbolů dnes rozděleného města.\n\nJednopatrový rohový hotel má ve svém rohu umístěnu dominující kupoli. Přestože byla budova zbudována až v 20. letech 20. století, vznikla s nápadnými secesními prvky. S výjimkou přízemí, kde docházelo k přestavbám prostor, které dnes slouží jako obchody, nebyl hotel nikterak vážněji upravován. Vzorem pro výstavbu této stavby byl hotel Union, který vyrostl v centru Prištiny roku 1927.\n\nBudovu hotelu nechala zbudovat zámožná rodina Žarkovićů v dobách existence Království SHS. Po druhé světové válce ji převzal stát a sloužila jako administrativní sídlo společnosti NT LUX, poté také jako městské knihovna \"Latif Berisha\". V současné době je v soukromém vlastnictví a její přízemí zaplňují obchody.\n"}
{"id": "1243724", "url": "https://cs.wikipedia.org/wiki?curid=1243724", "title": "Centrální hřbitov v Pardubicích", "text": "Centrální hřbitov v Pardubicích\n\nCentrální hřbitov v Pardubicích se nachází 2,5 kilometru jižně od pardubického zámku v ulici Pod Břízkami 990 v městské části Nové Jesenčany, Pardubice V - Zelené Předměstí.\nJeho rozloha je přibližně 6,2 hektaru. Jeho severovýchodní oddělenou část tvoří Nový židovský hřbitov.\n\nSoučasně se stavbou kostela svatého Jana Křtitele roku 1507 byl kolem něj založen hřbitov. Jeho stavebník Vilém z Pernštejna nařídil pohřbívat sem všechny křesťany bez ohledu na vyznání. Byl to tehdy vzácný důkaz náboženské snášenlivosti.\n\nPři Josefínských reformách vznesla 16. listopadu 1784 krajská správa požadavek založit nový hřbitov mimo město. Vhodný pozemek byl nalezen až roku 1883 nedaleko Nových Jesenčan na jižním okraji katastru.\n\nHřbitovy navrhl profesor Antonín Barborka. Jejich prostor vymezil na ploše jižně od železniční trati současně s plánováním rozvoje čtvrti Zelené předměstí. Některé ostatky a náhrobky byly od kostela na nový hřbitov přeneseny.\n\nKrematorium na Centrálním hřbitově bylo postaveno v letech 1921 až 1923 podle plánů architekta Pavla Janáka. Zároveň byl při něm zřízen urnový háj podle návrhu architekta Karla Řepy.\n\nZa 1. světové války byli v západní části hřbitova pohřbíváni vojáci zemřelí ve vojenské nemocnici zvané \"Karanténa\". Jednalo se o 513 Turků, 108 Rusů, 194 Čechů, 2 Rumuni, 35 Italů, 64 Němců, 1025 neznámé národnosti, celkem 1941 osob.\n\nRoku 1951 vznikl v urnovém háji památník všem obětem obou světových válek. Památník je složen z jednotlivých válečných hrobů a členěn podle národnosti padlých. Jsou zde uloženy ostatky 27 sovětských vojáků, jednoho anglického zajatce, třech vojáků protektorátního vládního vojska a 210 německých vojáků. V přední části hřbitova se nachází památník sovětských vojáků.\n\n20. května 1998 zde byl odhalen pomník 513 tureckým vojákům z 1. světové války.\n\nVýběr osobností pohřbených na Centrálním hřbitově:\n\n\n\n\n"}
{"id": "1243725", "url": "https://cs.wikipedia.org/wiki?curid=1243725", "title": "Klášter Zočište", "text": "Klášter Zočište\n\nKlášter Zočište (srbsky Манастир Зочиште/Manastir Zočište, albánsky Manastiri i Zoçishtës) se nachází v Kosovu, v blízkosti vesnice stejného jména, 5 km od Orahovace. Celý název kláštera (Klášter svatých Kosmy a Damiána, srbsky \"Manastir svetih vrača Kozme i Damjana\") vznikl podle údajné léčivé vody, která pomáhala navracet zrak. Klášter byl vybudován ve 14. století a v současné době administrativně spadá pod Rašsko-prizrenskou eparchii Srbské pravoslavné církve.\n\nKlášter byl zbudován ve 14. století za vlády dynastie Nemanjićů a existence středověkého srbského státu. Místem, kde vznikl, byla dřívější byzantská svatyně. Ta byla zbudována nejspíš na základech ještě staršího místa, vzhledem k tomu, že archeologický průzkum nalezl v místě náhrobní kameny ze 4. století a keramiku z 3.-4. století. První písemná zmínka o klášteře pochází z darovací listiny Štěpána Dečanského z roku 1327. Nejstarší nástěnné malby, které byly v klášteře zachovány, pocházely ze 14. století. Bohuslužebná kniha (minej), která byla původem z tohoto kláštera, a která vznikla v 15. století, byla uchována v budově národní knihovny v Bělehradě, nicméně shořela při bombardování v roce 1941, kdy byla zasažena hlavní knihovna v zemi.\n\nKlášter byl poutním místem; nacházely se zde relikvie Kosmy a Damiána. Navštěvovali jej poutníci různých národností i vyznání v naději, že jim pouť zajistí uzdravení. Klášter byl jedním z mála míst, kam přicházeli i muslimští Albánci. Hlavní pouť do kláštera se konala jednou ročně vždy 14. června.\n\nNa přelomu 80. a 90. let byl klášter rozšířen o nové prostory v naději, že sem bude chodit z celé Jugoslávie více pravoslavných poutníků. Počet osazenstva kláštera se rovněž zvýšil, a to na čtyři mnichy.\n\nV roce 1998, během války v Kosovu, obsadily klášter jednotky Kosovské osvobozenecké armády. Po několikatýdenním obléhání je odsud vyhnala jugoslávská armáda. V září 1998 byli dva novináři, kteří se vydali do kláštera, uneseni.\n\nV září 1999 byl klášter napaden ozbrojenci z Kosovské osvobozenecké armády a značně poničen. Klášterní kostel byl granátometnou palbou zcela srovnán se zemí. Jednotky KFOR se na místo nedostaly včas, aby útoku zabránily. Poškozen byl také i původní hřbitov. V říjnu 2004 byl klášter obnoven podle původních fotografií. Okolo něho vznikla bezpečnostní zóna, hlídaná jednotkami KFOR. V roce 2011 zahájily firmy z nařízení místní správy v nedalekém Orahovaci stavební práce v blízkosti kláštera, bez vědomí jeho vedení. Ve vypjaté atmosféře v Kosovu vedla tato situace k protestům ze strany představitelů kláštera, kteří se obávali poškození hřbitova a statiky obnoveného areálu.\n"}
{"id": "1243726", "url": "https://cs.wikipedia.org/wiki?curid=1243726", "title": "Kicking Against the Pricks", "text": "Kicking Against the Pricks\n\nKicking Against the Pricks je třetí studiové album skupiny Nick Cave and the Bad Seeds. Vydáno bylo v srpnu roku 1986 společností Mute Records a jeho producenty byli Flood a Tony Cohen. Album obsahuje celkem dvanáct coververzí. Jde o první desku skupiny, na níž se podílel Thomas Wydler, později dlouholetý člen.\n\n\n"}
{"id": "1243727", "url": "https://cs.wikipedia.org/wiki?curid=1243727", "title": "Accident of Birth", "text": "Accident of Birth\n\nAccident of Birth je čtvrté sólové studiové album anglického zpěváka Bruce Dickinsona ze skupiny Iron Maiden. Vydáno bylo dne 14. května 1997. Po albu \"Balls to Picasso\" jde o zpěvákovu druhou spolupráci s Royem Z, který tentokrát album také produkoval. Na albu se podílel také další člen Iron Maiden, kytarista Adrian Smith. Autorem obalu alba je Derek Riggs, který rovněž se skupinou spolupracoval.\n\n\n"}
{"id": "1243728", "url": "https://cs.wikipedia.org/wiki?curid=1243728", "title": "Klášter Draganac", "text": "Klášter Draganac\n\nKlášter Draganac (srbsky Манастир Драганац/Manastir Draganac) se nachází ve východní části Kosova, v blízkosti měst Prilepac a Gnjilane. Byl vybudován ve 14. století, a administrativně spadá pod Rašsko-prizrenskou eparchii Srbské pravoslavné církve. \n\nKlášter je poprvé připomínán v darovací listině knížete Lazara z roku 1381. Svůj název má podle jeho dcery Dragan. Po příchodu turecké nadvlády nad Balkánem byl klášter zpustošen. Obnova byla zahájena až v 19. století. Současná podoba areálu pochází z let 1865–1869, klášterní kostel je zasvěcen archandělu Gabrielovi. U kláštera vznikla ve své době i jedna z prvních místních škol.\n\nV blízkosti areálu se nachází pramen léčivé vody. V dobách existence socialistické Jugoslávie nesloužil své funkci; namísto mnichů byl areál předán státu, který jej využíval jako sirotčinec až do roku 1971. Poté byl areál zcela prázdný a chátral. Mniši se vrátili do kláštera v roce 1999. Klášter byl naposledy obnoven v roce 2008.\n"}
{"id": "1243735", "url": "https://cs.wikipedia.org/wiki?curid=1243735", "title": "Troglodyté", "text": "Troglodyté\n\nTroglodyté (z řec. \"tróglé\", jeskyně, a \"dynai\", zalézat) je lidské plemeno, o němž se zmiňují různí starověcí autoři, jejich údaje si ale často odporují. \n\nNejstarší zmínka je u Hérodota, který popisuje kmen v Etiopii a v jižní Libyji, který se živí plazy. Nazývá jej však \"etiopští trogodyté\" (bez l), což patrně zavdalo podnět k nesprávné etymologii z \"tróglé\", jeskyně. Název trogodyté se pak v Egyptě vyskytuje až do změny letopočtu. Podrobněji je popisuje Artemidóros z Efesu (působil kolem 100 př. n. l.): podle něho jsou to nomádští pastevci, kteří mají společné ženy a děti.\n\nStrabón a další autoři se zmiňují o troglodytech, kteří žijí na pobřeží Rudého moře, živí se rybami a žijí ve skalních jeskyních. Plinius starší zmiňuje v této souvislosti také neobydlený skalnatý ostrov \"Topazos\" v jižním Rudém moři (snad současný Zabargad, kdysi Ostrov svatého Jana), kde troglodyté hledají topazy.\n\nZ těchto rozptýlených zmínek patrně vznikla obecná představa jeskynních lidí čili \"troglodytů\", kterou do své systematiky začlenil Carl Linné jako \"Homo nocturnus\", druhý rod řádu primátů, společně s orangutanem a šimpanzem. Pojem užívali i biologové a antropologové až do 20. století. Jako metaforické a spíše pejorativní označení pro lidi \"předpotopní\" (diluviální) či \"primitivní\", na nízké úrovni kultury, se troglodyt dosud občas vyskytuje.\n"}
{"id": "1243736", "url": "https://cs.wikipedia.org/wiki?curid=1243736", "title": "Bitva v Hudsonově zálivu", "text": "Bitva v Hudsonově zálivu\n\nBitva v Hudsonově zálivu se odehrála 5. září 1697 v Hudsonově zálivu v Kanadě, nedaleko od anglické pevnosti York. Anglické lodě zde zaskočily osamocenou loď francouzského kapitána Pierra Le Moyne d'Ibervilla, jemuž se podařilo anglickou eskadru porazit a později se zmocnit i pevnosti York.\n\nBěhem dlouhého konfliktu známého jako devítiletá válka, nebo válka Augšpurské ligy se odehrával souboj Francie a Anglie o nadvládu nad obchodem s kožešinami v Severní Americe. Francie se opakovaně pokoušela převzít kontrolu nad pobřežím v Hudsonově zálivu, kde vznikla řada anglických opevněných obchodních stanic, které zde při ústí řek obchodovaly s domorodým obyvatelstvem, převážně pak vykupovaly drahé kožešiny. Z Francie byla vypravena expedice, která se měla pokusit obsadit nejdůležitější pevnosti v Hudsonově zálivu včetně klíčové pevnosti York. Nedaleko od cíle se však v mlze oddělila d´Ibervillova vlajková loď od flotily. D´Iberville plul dál na jih k pobřeží, kde nedaleko od pevnosti York vysadil část posádky, která měla pročesat okolí a provést průzkum pevnosti. V té době se také na obzoru objevila trojice lodí. Když si d´Iberville uvědomil, že to není zbytek jeho expedice, ale anglická eskadra, která jej odřízla, rozhodl se svést nerovnou bitvu.\n\nD´Ibervillova vlajková loď \"Pélican\" byla původně řadová loď 3. třídy (500 tun) s 50 děly (v době bitvy měla jen 44 děl) a se 150 muži posádky (část byla v té době na břehu). Proti němu měl anglický velitel eskadry John Fletcher jednu řadovou loď 4. třídy a dvě fregaty. Vlajkovou lodí Fletchera byla \"HMS Hampshire\" (460 tun) s 50 děly, dále se bitvy účastnila fregata \"HBC Royal Hudson´s Bay\" (200 t) pod velením kapitána Nicholase Smithsenda s 32 děly a fregata \"HBC Dering\" (260 t) kapitána Michaela Grimingtona s 36 děly.\n\nBitva trvala dvě a půl hodiny. D´Iberville soustředil svůj útok na anglickou vlajkovou loď \"Hampshire\". Anglické fregaty se po prvotních manévrech snažily využít svojí palebnou přesilu, zatímco se francouzský \"Pélican\" zaměstnal dělostřeleckým soubojem s \"Hampshire\", což se jim zakrátko začalo dařit. Kapitán Fletcher dokonce údajně nechal připít na zdraví svému statečnému protějšku, avšak příští francouzská salva zasáhla anglickou vlajkovou loď do muničního skladu, následovala exploze a HMS \"Hampshire\" se začal potápět. D´Iberville nečekal a začal vzápětí hákovat nejbližší fregatu \"Royal Hudson´s Bay\", kterou po krátké a urputné zteči obsadil. Grimingtonova loď \"Dering\" sice také inkasovala řadu zásahů, ale podařilo se jí vyvázat a uplout.\n\n\"Pélican\" byl však také silně poškozen a začal nabírat vodu. D'Iberville doplul zpátky k pobřeží a musel svojí loď opustit, avšak za nedlouho se na obzoru objevila francouzská expedice a krátce na to 13. září kapitulovala pevnost York.\n"}
{"id": "1243737", "url": "https://cs.wikipedia.org/wiki?curid=1243737", "title": "Pevnost Novo Brdo", "text": "Pevnost Novo Brdo\n\nPevnost Novo Brdo (albánsky Kalaja e Novoberdës/Kalaja e Artanës, srbsky Тврђава Ново Брдо/Tvrđava Novo Brdo) je zřícenina pevnosti, která se nachází v Kosovu, v blízkosti města Novo Brdo, nedaleko od Prištiny. Jedná se o pozůstatek hradu, který vznikl v dobách existence středověkého srbského státu, nejspíše v závěru 13. století. Nachází se na vrcholu o nadmořské výšce 1124 m n. m.\n\nPevnost byla zbudována z důvodu ochrany stříbrných dolů, které se nacházely u obce Novo Brdo, a které přitahovaly zbojníky. Spolu s pevnostmi Prizrenac a Prilepac tvořila jednotný obraný systém. V dobách existence srbského despotátu zde žili obchodníci z Dubrovnické republiky a také saští horníci. V době své největší slávy měla osm věží a tři brány; nacházely se uvnitř dva kostely (pravoslavný a katolický). Tvořila ji horní část, tvz. \"Gornji grad\" (s šesti věžemi a průměrem 40 metrů) a dolní část, podhradí, kde se nacházely brány, další dvě věže a kostely. Okolo pevnosti se poté rozvíjelo široké podhradí, kde žili horníci a vojáci. \n\nV roce 1412 a v letech 1439-1441 obléhala pevnost vojska Osmanské říše. Poprvé neúspěšně, podruhé se jim podařilo pevnost obsadit. Po několika křížových výpravách proti Turkům byli Osmané z pevnosti na krátkou dobu vyhnáni, ale roku 1445 ji po mohutném bombardování dobyli zpět.\n\nPřestože Turci obnovili těžbu stříbra po dobytí Balkánu v kosovských dolech, pevnost vyplenili a nevyužívali. V roce 1892 byla část zdiva pevnosti rozebrána a odvezena do Prištiny na výstavbu kasáren.\n\nArcheologický průzkum se v pevnosti poprvé uskutečnil v roce 1952, a od roku 1957 se k němu připojila i Srbská akademie věd a umění. Po válce v Kosovu v roce 1997-1999 byl systematický výzkum ukončen a lokalita se stala na jistou dobu místem hledačů pokladů.\n"}
{"id": "1243739", "url": "https://cs.wikipedia.org/wiki?curid=1243739", "title": "Lorenz Hart", "text": "Lorenz Hart\n\nLorenz Hart (2. května 1895 – 22. listopadu 1943) byl americký textař.\n\nNarodil se v newyorském Harlemu do rodiny židovských přistěhovalců. Dva roky studoval na novinářské fakultě Kolumbijské univerzity. Počínaje rokem 1918 se věnoval překládání německých divadelních her do angličtiny. Jako autor textů spolupracoval se skladatelem Richardem Rodgersem. Mezi jejich společné písně patří například „“, „“ a „“. Byl starý mládenec a žil se svou ovdovělou matkou. Řadu let měl potíže s alkoholismem. Zemřel sedm měsíců po své matce na zápal plic ve věku 48 let, přičemž poslední měsíce svého života trávil intenzivním pitím alkoholu. Pochován byl na newyorském hřbitově Mount Zion.\n\n"}
{"id": "1243740", "url": "https://cs.wikipedia.org/wiki?curid=1243740", "title": "Troglodyt (člověk)", "text": "Troglodyt (člověk)\n\nTroglodyt (z řec. \"troglodytés\", žijící v jeskyních) byl vědecký pojem pro nejstarší formy člověka, o němž se soudilo, že bydlel převážně v jeskyních.\n\nO troglodytech jako primitivním lidském plemeni se zmiňují různí starověcí autoři a název zpopularizoval Montesquieu v \"Perských listech\" z roku 1721. V počátcích vědeckého zájmu o nejstarší podoby člověka se většina nálezů nacházela v jeskyních, z čehož archeologové usoudili, že diluviální (předpotopní) člověk žil právě v jeskyních a začali ho označovat jako \"Homo troglodytes\". Teprve při soustavnějším bádání se ukázalo, že jeskynní nálezy jsou časté proto, že se tam kosterní a jiné pozůstatky lépe zachovaly, ne proto, že by paleolitický člověk zpravidla v jeskyních sídlil. \n\nProto se ve 20. století označení \"Homo troglodytes\" přestalo ve vědě užívat a troglodyt je jen metafora pro primitivního a nevzdělaného člověka.\n\n"}
{"id": "1243743", "url": "https://cs.wikipedia.org/wiki?curid=1243743", "title": "Werner Richard Heymann", "text": "Werner Richard Heymann\n\nWerner Richard Heymann (14. února 1896, Königsberg – 30. května 1961, Mnichov) byl německý hudební skladatel. Ve svých třech letech začal hrát na klavír, v pěti na housle a od osmi skládal vlastní kompozice. Později odešel do Spojených států amerických a po druhé světové válce se vrátil zpět do Německa. Složil hudbu k desítkám filmů Mezi filmy patří například \"Osmá žena Modrovousova\" (1938), \"Být, či nebýt\" (1942) a \"Ať žije hrdina dobyvatel\" (1944).\n\n"}
{"id": "1243747", "url": "https://cs.wikipedia.org/wiki?curid=1243747", "title": "Polyxena Hesensko-Rotenburská", "text": "Polyxena Hesensko-Rotenburská\n\nPolyxena Hesensko-Rotenburská (\"Polyxena Christina Johanna\"; 21. září 1706 – 13. ledna 1735) byla jako druhá manželka Karla Emanuela III. Sardinského sardinskou královnou.\n\nKrál Viktor Amadeus II. se sblížil s její rodinou a navrhl sňatek mezi Polyxenou a svým synem a dědicem Karlem Emanuelem, princem z Piedmontu. První manželka Karla Emanuela, Anna Kristina Sulzbašská, zemřela v roce 1723, necelý rok po svatbě a sotva týden po porodu syna. I když jen o dva roky mladší, byla Polyxena neteří první manželky Karla Emanuela, a patřila k jediné katolické větvi vládnoucího hesenského rodu. Zasnoubení bylo oznámeno 2. července 1724, svatba v zastoupení se konala 23. července v Rotenburgu a osobně v Thonon-les-Bains v Chablais 20. srpna 1724.\n\nPolyxenin nevlastní syn Viktor Amadeus, po svém otci a dědečkovi další dědic trůnu, zemřel jako dvouletý, rok po jejich sňatku, ještě předtím, než měla Polyxena vlastní potomky. Když král Viktor Amadeus v roce 1730 oznámil své rozhodnutí vrátit se na trůn poté, co v předchozích letech abdikoval, Polyxena využila svého vlivu na manžela a donutila ho, aby svého otce uvěznil na hradě Moncalieri. V roce 1732 Polyxena v Turíně založila domov pro mladé matky, nechala vymalovat \"Villu della Regina\", lovecký zámeček a kostel San Giuseppe v Turíně. Byla také patronkou Giovanniho Battisty Crosata, barokního malíře. V červnu 1734 onemocněla a v Královském paláci v Turíně zemřela. Byla pohřbena v bazilice Superga. Dva roky po její smrti se vdovec Karel Emanuel znovu oženil, a to s Alžbětou Terezou Lotrinskou, sestrou budoucího císaře Františka I. Lotrinského.\n\nStarší větev savojského rodu skončila smrtí jejího vnuka Karla Felixe Sardinského. \"Villa Polissena\" v Římě je pojmenována na její počest\n\n\n"}
{"id": "1243756", "url": "https://cs.wikipedia.org/wiki?curid=1243756", "title": "Diecéze linecká", "text": "Diecéze linecká\n\nDiecéze linecká (lat. \"Dioecesis Linciensis\") je římskokatolická diecéze, která se nachází na severu Rakouska, sídlem biskupa je Linec. Spolu s metropolitní vídeňskou arcidiecézí, diecézí eisenstadtskou a diecézí sanktpöltenskou tvoří Vídeňskou církevní provincii. Sídelní katedrálou je Katedrála Neposkvrněného Početí Panny Marie („Mariendom“) v Linci.\n\n\n"}
{"id": "1243760", "url": "https://cs.wikipedia.org/wiki?curid=1243760", "title": "Hodinová věž (Priština)", "text": "Hodinová věž (Priština)\n\nHodinová věž v Prištině (albánsky Kulla e Sahatit, srbsky Сахат кула/Sahat kula) představuje jednu z kulturních památek v hlavním městě Kosova. Nachází se v historické části města, v blízkosti kosovského muzea. \n\nVybudována byla na konci 19. století. Vznikla na místě původní stavby, kterou zničil požár a za použití značného množství původního kamene. Na vrcholu věže se nacházel zvon, který byl dovezen z Rumunska jako turecká válečná kořist. Nacházel se na něm původní nápis ještě v rumunské cyrilici (Tento zvon byl vyroben pro pana župana Jona Moldovana). Zvon, který pravidelně odbíjel hodiny, byl nicméně ukraden v roce 2001.\n\nVěž má výšku 26 metrů, má šestiúhelníkový půdorys. Vybudována byla z pískovce (do 15 m výšky) a cihel. Střecha je z olova a dřeva. Uvnitř věže se nachází točité schodiště, které bylo vybudováno z kamene a dřeva.\n\nOd roku 1967 je památkově chráněná. Samotné hodiny na věži byly dlouhodobě nefunkční (od roku 1971 až do roku 2002). Jejich obnova se uskutečnila za přítomnosti francouzských jednotek KFOR.\n"}
{"id": "1243762", "url": "https://cs.wikipedia.org/wiki?curid=1243762", "title": "Linda Finková", "text": "Linda Finková\n\nLinda Finková (* 10. května 1968 Domažlice, rozená Ludmila Finková) je česká herečka a zpěvačka.\n\nLinda Finková absolvovala obor populární zpěv na Pražské státní konzervatoři Antonína Dvořáka. Zpívala s kapelou Karla Vágnera a Hany Zagorové, s Jankem Ledeckým, Vilémem Čokem, s Big Bandem Felixe Slováčka a s Dan Kohout Bandem. Nazpívala píseň v kampani proti AIDS, hostovala na mnoha albech a věnuje se především studiové práci. Věnuje se také dabingu.\n\nDělá také pěveckou koučku v televizní show \"Tvoje tvář má známý hlas\".\n\nS bývalým manželem Richardem Genzerem má 2 děti: Viktorii a Matyáše.\n\n\n\n\n"}
{"id": "1243764", "url": "https://cs.wikipedia.org/wiki?curid=1243764", "title": "Prizrenac", "text": "Prizrenac\n\nPrizrenac (v srbské cyrilici Призренац) je zřícenina hradu, která se nachází 3 km jihozápadně od města Prizrenu na jihu Kosova, v soutěsce řeky Prizrenska Bistrica. Hrad je pozůstatkem přítomnosti středověkého srbského státu za vlády Štěpána Dušana. Byl zbudován v polovině 14. století na místě, kde se nacházela již v 10. století malá osada.\n\nPevnost, kde měl být pohřben srbský car Štěpán Dušan, byla po obsazení Osmanskou říší po její expanzi na Balkán vypleněna. Z rozbořených zdí byla na začátku 17. století vybudována Sinan-pašova mešita v Prizrenu. \n\nZříceninu tvoří tzv. \"Horní hrad\", který byl zbudován v půdorysu pětiúhelníků. Nachází se na vrcholu soutěsky v nadmořské výšce 680 m n. m. a \"Dolní město\", které se rozkládá u řeky Bistrici ve výšce 525 m n. m. Obě části zříceniny jsou spojeny hradbami. V dolním hradu se nachází klášterní komplex svatých archandělů s dvěma kostely.\n"}
{"id": "1243770", "url": "https://cs.wikipedia.org/wiki?curid=1243770", "title": "Vojinovićova věž", "text": "Vojinovićova věž\n\nVojinovićova věž (albánsky Kulla e Vojinovcit, srbsky Војиновића кула/Vojinovića kula) je dochovaná věž (donjon), která se nachází ve městě Vučitrn v Kosovu. V 15. století byla sídlem Đurađa Brankoviće, který byl místním správcem oblasti před příchodem osmanských Turků. Stáří věže není známo, pravděpodobně vznikla ještě za existence středověkého Srbska za vlády Štěpána Dušana, nebo případně i řadu let před tím.\n\nVěž je jedinou součástí středověké pevnosti, která se na místě dnešního města Vučitrnu nacházela. Své jméno má podle rodu Vojnovićů, o kterých byli v dobách existence Osmanské říše zpívány lidové písně. O zničení původní pevnosti se zmínil ve svých cestopisech i Evlija Čelebi. Osmanští správci, kteří sídlili ve Vučitrnu, využívali areál pevnosti jako sklad obilí, kukuřice a ječmene. Původní jižní brána do areálu byla později zazděna a nahrazena novou bránou, která vznikla na východní straně.\n\nV letech 2008-2013 zde probíhal rozsáhlý archeologický průzkum a konzervační práce.\n\nVěž byla zbudována ze zdiva o tloušťce tří metrů, z velkých kamenných bloků. Ve zdivu se nacházely různé střílny. Její rozměry činily 11,3 x 11,3 metry. Vstup do ní nevedl z přízemí, nýbrž po dřevěném žebříku z jižní strany. V případě nepřátelského útoku bylo možné žebřík vysunout a snadno tak nepříteli zabránit v proniknutí do věže.\n"}
{"id": "1243772", "url": "https://cs.wikipedia.org/wiki?curid=1243772", "title": "Vídeňská církevní provincie", "text": "Vídeňská církevní provincie\n\nVídeňská církevní provincie je jedna ze dvou církevních provincií římskokatolické církve na území Rakouska, druhou je Salcburská církevní provincie. V čele provincie stojí \"vídeňský metropolita\", kterým je vídeňský arcibiskup.\n\nVídeňská provincie se skládá z těchto diecézí:\n\nPůvodně tato provincie patřila do pasovské diecéze, náležející do salcburské církevní provincie. V roce 1469 se od diecéce pasovské odtrhly diecéze vídeňská a vídeňsko novoměstská. Snaha Habsburků o přičlenění části pasovské diecéze ležící na rakouském území se zdařila 1. června 1722, kdy bylo vídeňské biskupství povýšeno na arcibiskupství a získalo vlastní církevní provincii. V roce 1785 zanikla diecéze Vídeňské Nové Město a její území se připojilo k vídeňskému arcibiskupství. Vznikly také nové diecéze a to linecká a sanktpöltenská. Roku 1960 byla nově založena Diecéze Eisenstadt a připojena k vídeňské církevní provincii.\n\n"}
{"id": "1243775", "url": "https://cs.wikipedia.org/wiki?curid=1243775", "title": "Vydrovo", "text": "Vydrovo\n\nNázev Vydrovo má více významů:\n\nVydrovo (dolina) – dolina ve Veporských vrších na Slovensku v okrese Brezno\n\n\n"}
{"id": "1243777", "url": "https://cs.wikipedia.org/wiki?curid=1243777", "title": "Halové mistrovství České republiky v atletice 2006", "text": "Halové mistrovství České republiky v atletice 2006\n\nHalové mistrovství ČR v atletice 2006 se uskutečnilo ve dnech 25. únor a - 26. února 2006 v hale Otakara Jandery v pražské Stromovce.\n\n\n"}
{"id": "1243778", "url": "https://cs.wikipedia.org/wiki?curid=1243778", "title": "Vlčinec", "text": "Vlčinec\n\nNázev Vlčinec má více významů:\n\n\n\n\n"}
{"id": "1243783", "url": "https://cs.wikipedia.org/wiki?curid=1243783", "title": "79. ročník udílení Oscarů", "text": "79. ročník udílení Oscarů\n\n79. ročník udílení Oscarů se konal v Kodak Theatre v Los Angeles 25. února 2007. Udílení začalo v 5.30 hodin místního času a během několika hodin Akademie filmového umění a věd rozdala ocenění ve 24 kategoriích. Hostitelem udílení byla Ellen DeGeneresová, která tuto příležitost dostala poprvé. Nejvíce ocenění získal film Martina Scorsese \"Skrytá identita\", celkem čtyři ceny. Naopak nejvíce nominací získal film \"Dreamgirls\" – celkem osm. Mnoho nominací získal i snímek \"Babel\".\n\nČestné ocenění získal Ennio Morricone za dlouhodobé rozvíjení filmové hudby. Ocenění předávali například Nicole Kidmanová, Daniel Craig, Leonardo diCaprio, Cameron Diaz, Ben Affleck, Tom Hanks, George Clooney nebo Will Smith.\n\nVítězové cen jsou uvedeni první tučným písmem.\n"}
{"id": "1243785", "url": "https://cs.wikipedia.org/wiki?curid=1243785", "title": "Diecéze Altamura-Gravina-Acquaviva delle Fonti", "text": "Diecéze Altamura-Gravina-Acquaviva delle Fonti\n\nDiecéze Altamura-Gravina-Acquaviva delle Fonti je diecéze římskokatolické církve, nacházející se v Itálii.\n\nDiecéze zahrnuje 6 měst Apulie: Altamura, Gravina in Puglia, Acquaviva delle Fonti, Santeramo in Colle, Poggiorsini a Spinazzola. Rozděluje se do 40 farností. K roku 2012 měla 168 500 věřících, 69 diecézních kněží, 22 řeholních kněží, 11 trvalých jáhnů, 24 řeholníků a 160 řeholnic.\n\nBiskupským sídlem je město Altamura, kde se nachází hlavní chrám katedrála Panny Marie Nanebevzaté.\n\nNa území této diecéze stála už v 5. století diecéze Aquaviva a roku 800 vznikla diecéze Gravina. Roku 1248 byla zřízena Územní prelatura Altamura.\n\nDne 30. září 1986 byla prelatura povýšena na diecézi a získala území diecéze Gravina a Územní prelatury Acquaviva delle Fonti.\n\n"}
{"id": "1243787", "url": "https://cs.wikipedia.org/wiki?curid=1243787", "title": "Osobnost učitele", "text": "Osobnost učitele\n\nOsobnost učitele je tvořena několika základními komponenty a to psychickou odolností, adaptabilitou a adjustabilitou. Na učitelově osobnosti a na jejích morálních, odborných i pedagogických kvalitách závisí průběh a zároveň výsledek celého výchovně vzdělávacího procesu. Jedná se o jeden ze základních problémů pedagogické teorie. \n\nOsobnost učitele je hlavním objektem zkoumání pedeutologie.\n\nExistuje řada typologií, které dělí učitele dle různých faktorů. Mezi nejznámější patří rozdělení podle K. Lewina, Ch. Caselmanna, W. O. Döringa a E. Vorwickela.\n\nČasto využívané třídění typů osobností a stylu práce pedagogických pracovníků. Lewinova typologie dělí učitele na:\n\n\n\nZa kritérium své typologie Caselmann uvádí to, zda se učitel ve své pedagogické práci orientuje především na učení (učební předmět), nebo na žákovu (studentovu) osobnost:\n\nDöring vycházel z obecné typologie osobností německého psychologa, filozofa a vysokoškolského pedagoga Eduarda Sprangera, která je založená na hodnotách upřednostňovaných v životě:\n\nVorwickel vyšel ve své typologii z faktu, že někteří pedagogové věnují větší pozornost vzdělávání žáků (učení a učivu) než jejich výchově a formování jejich osobnosti:\n\nK zjištění typu osobnosti učitele existuje mnoho různých psychologických dotazníků a testů; k nejznámějším patří \"Interpersonální dotazník\" T. Learyho či H. J. Eysenckův (1916-1997) \"Osobnostní dotazník\" (EPI). I v současné době je využíván \"P - I test\" (\"Osobnostní a zájmový test\"), který sestavili E. Mittenecker a V. Toman.\n"}
{"id": "1243789", "url": "https://cs.wikipedia.org/wiki?curid=1243789", "title": "Pachycrocuta", "text": "Pachycrocuta\n\nPachycrocuta byl rod hyen z období pozdního pliocénu a pleistocénu.\n\nZástupci rodu \"Pachycrocuta\" žili v Eurasii a Africe přibližně před 3 až 0,4 miliony lety. Nalezené fosilie jsou převážně fragmentárního charakteru - části lebek a dlouhých kostí. Tyto hyeny žily zřejmě v malých smečkách. Jednalo se o specializované drtiče kostí s mohutnými čelistmi schopnými poradit si téměř se všemi kostmi. Na druhou stranu mohutná stavba těla dává tušit, že nešlo o tak aktivní a úspěšné lovce jako jsou současné hyeny skvrnité. Převážnou část potravy tedy tvořily mršiny, případně mladí a relativně pomalí zástupci megefauny jako například mastodonti a nosorožci. Druh \"Pachycrocuta brevirostris\" patří k nejmohutnějším zástupcům hyenovitých šelem vůbec. Průměrní jedinci měřili v kohoutku 90-100 cm a vážili okolo 110 kg. K vymizení rodu \"Pachycrocuta\" dochází asi před 400 000 lety a kryje se přibližně s vymizením některých šavlozubých koček (\"Machairodus\", \"Megantereon\") a zároveň s rozšířením hyeny skvrnité, která zřejmě byla flexibilnějším zvířetem.\n"}
{"id": "1243792", "url": "https://cs.wikipedia.org/wiki?curid=1243792", "title": "Datel knížecí", "text": "Datel knížecí\n\nDatel knížecí (\"Campephilus principalis\") je jeden z největších šplhavých ptáků světa. Dosahuje až 51 cm na délku a rozpětí křídel činí až 76 cm. Jeho domovem jsou pralesy na jihozápadě Spojených států amerických, samostatný poddruh žije také na Kubě. Ubývání přirozeného prostředí a v menší míře také lov ztenčily jeho stavy natolik, že není jasné, zda vůbec nějaký jedinec ještě přeživá. V současnosti v podstatě neexistují lesní porosty, které by byly schopné udržet životaschopnou populaci datla knížecího.\n\nDruh je Mezinárodním svazem ochrany přírody klasifikován jako kriticky ohrožený, přičemž je považován za pravděpodobně vyhynulý.\n\nSamec je černý s červenou chocholku, ruční letky jsou bílé, od hřbetu po tvářích mají bílé pruhy. Samice oproti samcům mají černou chocholku. Obě pohlaví mají slonovinově zbarvený zobák (také tomu napovídá i anglický název \"Ivory billed woodpecker\"), což lze přeložit jako datel slonovinozobý.\n\nV roce 1920 byl datel knížecí považován za vyhynulý druh, o 24 let později byla ve zbytku lesa spatřena samice. Příčinou vyhynutí byla nadměrná těžba dřeva.\n\n"}
{"id": "1243793", "url": "https://cs.wikipedia.org/wiki?curid=1243793", "title": "Daniel Boone", "text": "Daniel Boone\n\nDaniel Boone (2. listopadu 1734 podle gregoriánského kalendáře Birdsboro – 26. září 1820 Defiance) byl americký lovec a voják, objevitel cesty přes Appalačské pohoří do Kentucky.\n\nPocházel z rodiny kvakerů, kteří přišli roku 1713 z Anglie do Pensylvánie. Když bylo Danielovi patnáct let, jeho rodina se usadila na řece Yadkin v řídce zalidněném lesnatém pohraničí Severní Karolíny. Během Francouzsko-indiánské války sloužil Boone jako vozataj v britské armádě, poté si opatřoval obživu především lovem kožešin, díky znalosti krajiny pronikl roku 1769 do oblasti známé jako Kentucky, což v jazyce původních obyvatel znamenalo „louka“ nebo „pláň“. Na území si dělali nárok Francouzi jako na součást Louisiany, ale ve skutečnosti ho obývali pouze domorodí Šavané a Čerokíové. V září 1773 vedl Boone první kolonu osadníků po stezce Wilderness Road do nové země, v roce 1775 založil opevněnou osadu Boonesborough a krátce nato se stal nejmladší z jeho deseti dětí Nathan Boone prvním bělochem narozeným v Kentucky. Noví usedlíci museli často bojovat s indiány; při jedné z potyček upadl Boone do šavanského zajetí, domorodci ho adoptovali a dali mu jméno Sheltowee (Velká želva), pak se mu ale podařilo uprchnout.\n\nBěhem války za nezávislost se přidal k jednotkám patriotů a zúčastnil se bitvy o Blue Licks. Roku 1781 byl zvolen poslancem virginského sněmu, zastával také úřad šerifa. Začal podnikat, ale nezdar ve spekulacích s pozemky ho uvrhl do dluhů a roku 1799 se odstěhoval dále na západ do Missouri, kde zemřel v bídě a zapomnění.\n\nBoone se však již za svého života stal legendou jako prototyp odvážného a houževnatého amerického průkopníka poté, co v roce 1784 vydal John Filson jeho životopis. James Fenimore Cooper se Boonovou osobností inspiroval ve svém díle \"Příběhy Kožené punčochy\", byl natočen film \"Daniel Boone\" (1936, v hlavní roli George O'Brien) a stejnojmenný televizní seriál (1964, v hlavní roli Fess Parker). Je po něm pojmenován okres Boone County, město Boone a ponorka \"USS Daniel Boone\", organizace Boy Scouts of America se původně jmenovala „Synové Daniela Boona“.\n\n"}
{"id": "1243794", "url": "https://cs.wikipedia.org/wiki?curid=1243794", "title": "Salcburská církevní provincie", "text": "Salcburská církevní provincie\n\nSalcburská církevní provincie je jedna ze dvou církevních provincií římskokatolické církve na území Rakouska, druhou je Vídeňská církevní provincie. V čele provincie stojí \"salcburský metropolita\", kterým je salcburský arcibiskup.\n\nSalcburská provincie se skládá z těchto diecézí:\n\nStředověká církevní provincie Salzburg, která byla založena roku 739 svatým Bonifácem, ve své dobé obsahovala skoro všechna bavorská vévodství, mimo jiné i diecézi Freising, Řezno a Pasov. Salzburská arcidiecéze obsahovala také diecéze Gurk, Chiemsee, Seckau a Lavant. V roce 1469 se z pasovské diecéze odtrhly dvě nově vzniklé vídeňská a vídeňsko novoměstská. Snaha Habsburků o přičlenění části pasovské diecéze ležící na rakouském území se zdařila 1. června 1722, kdy bylo vídeňské biskupství povýšeno na arcibiskupství a získalo vlastní církevní provincii. Napoleonské války dovedly středověký vzhled církevní provincie ke konci. Roku 1818 byla diecéze Chiemsee zrušena a arcidiecéze salcburská a celá tato církevní provincie získaly dnešní uspořádání, přičemž ztratila podstatné území v Bavorsku, kde v roce 1821 vznikla Mnichovsko-freisingská církevní provincie.\n"}
{"id": "1243795", "url": "https://cs.wikipedia.org/wiki?curid=1243795", "title": "Kostel svatého Petra (Kosovska Mitrovica)", "text": "Kostel svatého Petra (Kosovska Mitrovica)\n\nKostel svatého Petra (albánsky Kisha e Shën Pjetrit, srbština Црква светог Петра/Crkva svetog Petra), známý také jako Saský kostel (srbsky \"Сашка црква\"/\"Saška crkva\"), nebo Latinský kostel (srbsky \"Латинска црква\"/\"Latinska crkva\") se nachází v blízkosti města Kosovska Mitrovica, u dolu Stari trg. Do dnešních dob se dochovala jen část jeho zdiva v místě bývalého oltáře (apsida na východní straně). Původně sloužil věřícím římskokatolické církve. \n\nKostel byl zbudován na půdorysu 14x19 m jako trojlodní. Na jeho výstavbu byly použity cihly a kámen.\n\nByl zbudován saskými horníky a katolickými obchodníky, kteří pobývali na území středověkého srbského státu. Z architektonického hlediska vycházel z byzantských a srbských architektonických tradic. Na území Kosova se nacházely doly různých kovů (např. v Novém Brdu, či v Trepči), které byly zdroje bohatství tehdejších vládců a předmětem mezinárodního obchodu. Kostel byl poprvé připomínán v roce 1303, přestože početnější obyvatelstvo katolického vyznání bylo přítomno v dané oblasti až od 15. století. \n\nV roce 1967 byly v ruinách kostela provedeny architektonické a konzervační práce.\n"}
{"id": "1243799", "url": "https://cs.wikipedia.org/wiki?curid=1243799", "title": "Artio", "text": "Artio\n\nArtio je keltská medvědí bohyně. Její jméno pochází z galského slova \"artos\", což znamená medvěd.\n\nBronzové sousoší z Muri, poblíž Bernu ve Švýcarsku ukazuje velkého medvěda, hledícího na sedící ženu. Toto sousoší nese název Deae Artioni / Licinia Sabinilla.\n\nDalší zmínky o této bohyni pochází z Daunu, Weilerbachu, Heddernheim a Stockstadtu.\n\n"}
{"id": "1243800", "url": "https://cs.wikipedia.org/wiki?curid=1243800", "title": "Národní park Americká Samoa", "text": "Národní park Americká Samoa\n\nNárodní park Americká Samoa () je národní park na jihu Oceánie, v Americké Samoe.  Národní park se rozkládá na ostrovech \"Tutuila\", \"Ofu\", a \"Ta‘ū\", které tvoří východní část Samojského souostroví. Park má rozlohu 55 km a byl založen v roce 1988. Národní park tvoří tropické deštné lesy, mlžné deštné lesy, korálové útesy a až třetina původní endemické flory a fauny.\n"}
{"id": "1243803", "url": "https://cs.wikipedia.org/wiki?curid=1243803", "title": "Obyčejní lidé (rozcestník)", "text": "Obyčejní lidé (rozcestník)\n\nOznačení Obyčejní lidé může být:\n\n"}
{"id": "1243806", "url": "https://cs.wikipedia.org/wiki?curid=1243806", "title": "Jindřich Martiš", "text": "Jindřich Martiš\n\nJindřich Martiš (20. března 1952 – 5. listopadu 1997) byl československý a český horolezec, filmař a cestovatel. S vysokohorským lezením začínal ve Vysokých Tatrách, později lezl v Alpách a na Kavkaze. Zanedlouho se stal členem expedic do Himálaje – Lhoce Šar a Dhaulágirí. Roku 1986 vystoupil na několik hor v Andách. Roku 1987 se pokusil o výstup na Mount Everest, avšak tři sta metrů pod vrcholem se rozhodl nepokračovat. Roku 1988 vystoupil s Josefem Nežerkou na Annapurnu. V roce 1997 absolvoval spolu s Ladislavem Gulikem přes tisíc kilometrů dlouhý pochod pralesem v Nové Guineji. Zemřel při provádění skupiny turistů v sedle Thorung La nedaleko Annapurny.\n\n\n\n\n\n\n"}
{"id": "1243807", "url": "https://cs.wikipedia.org/wiki?curid=1243807", "title": "Baskicko", "text": "Baskicko\n\nBaskicko může být:\n\n"}
{"id": "1243808", "url": "https://cs.wikipedia.org/wiki?curid=1243808", "title": "Zrcadlová kaple (Praha)", "text": "Zrcadlová kaple (Praha)\n\nKaple Zvěstování Panny Marie, známější jako Zrcadlová kaple, se nalézá v areálu Klementina v Praze na Starém Městě. Její interiér je pozoruhodnou ukázkou vrcholného baroka. Název Zrcadlová kaple získala díky velkému počtu zrcadel použitých při výzdobě stěn i klenby. Využívá se zejména jako koncertní síň.\n\nKaple byla postavena v letech 1722-1726 na náklady latinské Větší mariánské kongregace. Dosud nebylo spolehlivě zjištěno, zda byl skutečným autorem stavebního návrhu František Maxmilián Kaňka nebo Kilián Ignác Dientzenhofer. Roku 1784 byla odsvěcena a byla využívána jako skladiště knižních svozů, k liturgickým účelům pak znovu sloužila od roku 1815 do roku 1923. Při stavebních úpravách Klementina se na čas opět stala skladištěm knih. Slavnostně otevřena již jako světský prostor byla v roce 1936. Poté sloužila jako výstavní a promoční síň, později byla adaptována i pro koncertní účely.\n\nPočátkem 21. století prošla celkovou rekonstrukcí včetně podlah, nástropních maleb a nových oken. Opraveny byly také varhany. Veřejnosti byla kaple znovu zpřístupněna 1. srpna 2011 \n\nZrcadlová kaple je umístěna v přízemí křídla spojujícího Astronomickou věž s traktem při Platnéřské ulici, mezi třetím a čtvrtým nádvořím Klementina. Původní vstup se zachoval jen částečně, je zakryt klasicistním přístavkem (rizalitem), který byl vybudován v roce 1780, aby zajistil narušenou statiku budovy. Prostorová dispozice kaple je jednoduchá. Chór a kruchta jsou symetricky uspořádané, kněžiště vymezují postranní sloupy. Pět klenebních polí je odděleno trojitými pasy, zdi člení vždy dvojice pilastrů a bohatě profilovaná římsa. Kaple má bohatou výzdobu ve stylu vrcholného baroka, v níž převládá mariánská tematika. Strop je kombinací freskové výmalby a zlacené štukatury. Nástropní malby na motivy modlitby \"Ave Maria\" jsou z roku 1723 a jsou dílem Jana Hiebla. Autorem štukové výzdoby je Bernardo Spinetti. Pod kůrem s balustrádou stojí socha sv. Josefa s Ježíškem v náručí, kterou vytvořil Karel Josef Hiernle. Četná zrcadla se nacházejí na stěnách i na klenbě, v oválných či hvězdicových rámech. Odráží se v nich motivy hvězd mramorové podlahy. Stěny jsou obložené umělým mramorem. Výzdobu dopl̥̟ňují čtyři velké obrazy, olejomalby od Václava Vavřince Reineraː \"Malý Jan Křtitel se Zachariášem a Alžbětou\", \"Panna Marie se sv. Annou a sv. Jáchymem\", \"Vidění sv. Josefa\", \"Vidění sv. Jana na Patmu\".\n\nPůvodní varhany z roku 1732 od varhanáře Tomáše Schwarze se nacházejí pouze na kůru. Další varhany byly instalovány v protilehlé části kaple v místě bývalého hlavního oltáře, který byl po sekularizaci objektu roku 1784 zcizen. Tyto barokní varhany sem byly přivezeny v 50. letech 20. století z kostela Nanebevzetí Panny Marie ve Svatoboru u Doupova.\n\n"}
{"id": "1243809", "url": "https://cs.wikipedia.org/wiki?curid=1243809", "title": "Diecéze Sankt Pölten", "text": "Diecéze Sankt Pölten\n\nDiecéze Sankt Pölten (lat. \"Dioecesis Sancti Hippolyti\") je římskokatolická diecéze, která se nachází na severu Rakouska, sídlem biskupa je Sankt Pölten. Spolu s metropolitní vídeňskou arcidiecézí, diecézí eisenstadtskou a diecézí lineckou tvoří Vídeňskou církevní provincii.\n\n4. srpna 1784 císař Josef II. donutil smlouvou pasovskou diecézi, aby se vzdala svých farností v Dolních Rakousích a založila sanktpöltenskou diecézi. Bulou z 28. ledna 1785 byla nová diecéze odsouhlasená papežem Piem VI.. Jako sídlo biskupa slouží od roku 1785 nedávno zrušený klášter. Prvním biskupem se stal v roce 1792 Johann Heinrich von Kerens.\n\nNa přání papeže Jana Pavla II. byl v říjnu 2004 odvolán tehdejší biskup od roku 1991 Kurt Krenn a jeho nástupcem se stal Klaus Küng.\n"}
{"id": "1243810", "url": "https://cs.wikipedia.org/wiki?curid=1243810", "title": "Hrobka sultána Murada I.", "text": "Hrobka sultána Murada I.\n\nHrobka sultána Murada I. (albánsky Tyrbja e Sulltan Muratit, srbsky Муратово турбе/Muratovo turbe) se nachází v blízkosti města Kosovo Polje v centrální části Kosova, na místě, kde při Bitvě na Kosově poli padl turecký sultán. Byla zbudována jako \"turbe\", a to v před rokem 1660. V současné době je kulturní památkou. \n\nHrobka je poprvé připomínána tureckým cestovatelem Evlijem Čelebi v jeho cestopise z roku 1660. Patrně však vznikla mnohem dříve, a patří k nejstarším stavbám z doby turecké nadvlády nad územím dnešního Kosova. Nechal jej vybudovat sultán Bajezid I. Uvnitř hrobky však nezůstalo sultánovo tělo na dlouho; nakonec bylo převezeno do Bursy a tam pohřbeno. V samotné hrobce zůstaly uchovány ostatky pouze některých orgánů sultána.\n\nVe své původní podobě stavba přežila až do roku 1850, kdy byla přebudována na rozkaz Huršid-paši. Při přestavbě areálu byla dobudována zeď a původní kruhový půdorys stavby byl změněn na čtvercový. Před areálem byla zřízena také kašna. Nad samotným náhrobkem sultána, se nachází mramorová deska, která byla na své současné místo umístěna někdy v letech 1909-1911. \n\nOkolo hrobky se nachází několik hrobů významných osmanských správců, kteří žili v Kosovu v 19. století. \n\nV letech 1876-1909 byl v blízkosti hrobky vybudován \"selamluk\" místo k bezplatnému nocování pro poutníky. Nacházel se zde také 300 let starý dub.\n\nOd roku 1912 připadlo území Kosova Srbsku. Náklady spojené na obnovu a provoz památky však hradilo až do druhé světové války Turecko. \n\nPo vyhlášení socialistické Jugoslávie převzal správu nad památkou stát. Jednalo se o první objekt muslimské komunity v Kosovu, který byl klasifikován jako kulturní památka. Obnova stavby, která byla provedena v souvislosti s 600. výročím Bitvy na Kosově poli, se však ukázala být necitlivá, a na začátku 90. let si turecký velvyslanec v Jugoslávii Namik Kemal Zeybek stěžoval, že došlo k jejímu poškození.\n\nPoslední obnova hrobky se uskutečnila v roce 2005 za pomoci turecké náboženské nadace Diyanet İşleri Başkanlığı. V roce 2007 památku poničili vandalové, ale byla opět obnovena.\n\n"}
{"id": "1243817", "url": "https://cs.wikipedia.org/wiki?curid=1243817", "title": "Čechovova zbraň", "text": "Čechovova zbraň\n\nČechovova zbraň nebo také Čechovova puška je dramatický princip, při kterém prvek zmíněný na začátku děje (například rekvizita, monolog) musí nabrat význam v pozdější části příběhu, jinak nemá být zmiňován vůbec. Autorem tohoto principu byl Anton Pavlovič Čechov a vyjádřil ho v několika verzích zaznamenaných dopisech a vzpomínkách současníků.\n\nČechov přirovnává tento princip k práci sochaře odstraňujícího z mramoru všechno, co není samotnou sochou. Ilustroval ho následovně:\n"}
{"id": "1243818", "url": "https://cs.wikipedia.org/wiki?curid=1243818", "title": "Secesní architektura na Slovensku", "text": "Secesní architektura na Slovensku\n\nSecese se na Slovensko dostala ke konci 19. století a na začátku 20. století. Devatenácté století bylo obdobím obrovských změn v architektuře, obdobím hledání nových cest a neobracení se ke stereotypům minulosti. \n\nRozvoj průmyslu a techniky přinesl nové typy staveb, materiálů a napomohl vzniku dalších stylů. Tyto tendence našly podporu i v nových estetických teoriích. Nové vyjadřovací prostředky hledaly mimo klasické tradice, v zdrojích tak rozmanitých, jako byly technologie, národní mýty či lidová architektura. Slovensko však podstatněji přispělo k obrodě architektury ne v dekadentní secesi, ale i ve vitálním přetavení národních podnětů. Dílo Dušana Jurkoviče patří v tomto ohledu k tomu nejlepšímu, co země dala Evropě. \n\nDušan Jurkovič byl vybrán jako ideální kandidát pro přestavbu některých moravských lázní na slovanský způsob s tím, že nebude opakovat podobu západních lázní. Na jeho luhačovických stavbách lze dobře rozlišit způsob, jakým se stýká starší národopisný princip s hlavním vývojovým proudem, který směřoval přes secesi k moderně.\n\nDalší významnou etapu vývoje k moderní architektuře byly dvě vily, které Jurkovič navrhl pro svou rodinu v Brně a pro Dr. Náhlovského v Praze. Obě jsou půdorysně tvarovány v duchu anglických vilových staveb. Vnější tvar se prolamuje a z něj vystupují jednotlivé vnitřní objemy.\nPo skončení války se vrátil na Slovensko a navrhl pozoruhodnou stavbu – mohylu generála M. R. Štefánika na Bradle. \n\nSpolkový dům v Skalici je barevný objekt stojící v řadové zástavbě, zajímavý vyobrazeními na průčelí a štítu budovy. Postavy a scény z dávné minulosti již možná nejsou dnešnímu člověku srozumitelné. \n\nTypická secesní markýza je ze železa a zdobí ji rustikální srdíčkový ornament. Podobný ráz mají i závitnicové vzpěry, které vycházejí z rustikálních konzolí a podpírají přesahující střechu. Zajímavá je i barevnost budovy. Teplou okrovou omítku oživují modré rámy okenních otvorů a dveří, červené kovové prvky a zelená střešní krytina. Jurkovič totiž vytvořil neobyčejné spojení rustikální dřevěné kostry a moderní výplně. Boční stěny propouštějí světlo vsunutými okny v podobě hranolů s drobným čtvercovým rastrem. Pole mezi sloupky konstrukce zdobí lidový ornament. \n\nSpolkový dům ukazuje, jak se dá mistrně spojit secesní linie a ušlechtilý národopisný sentiment s geometrismem moderny a její úsilím pozvednout prostý konstrukční skelet na výtvarný prvek. Dušan Jurkovič si málo všímal uherského nacionalistického nadšení a východiskem jeho tvorby byly moravsko-slovenské lidové stavby. Plnokrevnou lidovou výzdobu spojil se secesním ornamentálním bohatstvím v interiéru jídelny v komplexu Pustevnách na Radhošti.\n\nVedle tradičních historizujících staveb se zde vytvořila zvláštní uherská secese, jejíž představiteli byli zejména Ödön Lechner a István Medgyaszay.\nJednou z nejznámějších Lechnerových staveb na Slovensku patří kostel Sv. Alžběty zvaný Modrý kostelík (1909–1914) v Bratislavě. Podle jednoho ze starších výkresů měl mít kostelík kupoli. Profilovaná ornamentální křivka lemuje a rámuje základní architektonické tvary.\nIstván Medgyaszay byl autorem několika kostelů, ale nejznámější je první železobetonový kostel sv. Alžběty v Muli u Velkého Krtíše. I andělé lemující atiku jsou z téhož materiálu. \n\nStopy secese zůstaly na mnoha řadových domech bohatších měst na Pováží či na východním Slovensku. Někdy spatříme na jejich průčelích rostlinný ornament, smělou asymetrii nebo malbu zasněná děvy. \n\nV Piešťanech byly postaveny lázeňské domy Thermia Palace a Irma, které jsou plné secesní ornamentaliky v duchu oficiální budapešťské linie architektury z konce secese.\n\nJiná byla secese přicházející na Slovensko z Vídně. Na dunajském nábřeží v Bratislavě stojí budova Filozofické fakulty UK, ale původně byla postavena jako vojenské velitelství. Připomínají to helmice na atice. Budovu navrhl Josef Rittner. Slušná budova je zvenčí nepříliš nápaditým ohlasem prací Otto Wagnera. Působivý je však hlavní sál, který dostal jméno „Moyzesův“ a v současnosti je využíván pro koncerty.\n\n\n"}
{"id": "1243821", "url": "https://cs.wikipedia.org/wiki?curid=1243821", "title": "Miroslav Cerar", "text": "Miroslav Cerar\n\nMiroslav Cerar (* 28. října 1939 Lublaň) je bývalý slovinský gymnasta, který se jako reprezentant Jugoslávie stal dvojnásobným olympijským vítězem v disciplíně kůň našíř.\n\nV reprezentaci debutoval roku 1958, kdy získal na mistrovství světa bronzovou medaili na koni našíř. Ve víceboji zaujal na olympiádě 8. místo v roce 1960, 7. místo v roce 1964 a 9. místo v roce 1968. Na olympiádě 1964 vyhrál soutěž v koni našíř a byl třetí na hrazdě, v roce 1968 obhájil olympijské zlato v koni našíř. S jugoslávským družstvem byl devátý v roce 1960, jedenáctý v roce 1964 a šestý v roce 1968. Stal se čtyřnásobným mistrem světa: v letech 1962, 1966 a 1970 v koni našíř a v roce 1962 také na bradlech. Na mistrovství Evropy ve sportovní gymnastice vyhrál v letech 1961 a 1963 víceboj, 1961, 1963 a 1969 koně našíř, 1961 a 1963 kruhy a 1961, 1963 a 1965 bradla. Vyhrál anketu deníku \"Sportske novosti\" o nejlepšího jugoslávského sportovce v letech 1961, 1962, 1963, 1964, 1966, 1968, 1969 a 1970, v letech 1968 a 1970 byl také nejlepším sportovcem Slovinska. V roce 1999 byl jmenován do Mezinárodní gymnastické síně slávy.\n\nPo ukončení závodní kariéry vystudoval práva a pracoval jako advokát. Jeho manželka Zdenka Cerarová byla slovinskou ministryní spravedlnosti. Jejich syn Miro Cerar byl profesorem na právnické fakultě Univerzity v Lublani, v roce 2014 založil Stranu Mira Cerara, s níž vyhrál parlamentní volby a stal se předsedou vlády.\n\n"}
{"id": "1243822", "url": "https://cs.wikipedia.org/wiki?curid=1243822", "title": "Ladislav I. Popel z Lobkowicz", "text": "Ladislav I. Popel z Lobkowicz\n\nLadislav I. Popel z Lobkowicz († 1505) byl příslušník šlechtického rodu Lobkoviců a zakladatel jeho chlumecké větve. Vlastnil polovinu Vysokého Chlumce a Sedlčany.\n\nNarodil se jako syn Jana I. Popela z Lobkowicz († 1470 Český Krumlov) a jeho manželky Anny Švihovské z Rýzmberka († 1476).\n\nOženil se s Annou Krajířovou z Krajku († 1520), dcerou Jiřího Krajíře z Krajku na Landštejně, Nové Bystřici a Bílkově († 1492) a jeho manželky Apolonie z Puchheimu († 1495). Měli spolu následující děti:\n\n\n"}
{"id": "1243830", "url": "https://cs.wikipedia.org/wiki?curid=1243830", "title": "Kostel svatého Jana Křtitele (Lipník)", "text": "Kostel svatého Jana Křtitele (Lipník)\n\nKostel svatého Jana Křtitele je farní kostel římskokatolické farnosti Lipník u Hrotovic. Kostel se nachází v Lipníku v centru obce na východním okraji návsi. Na místě původního kostela stávala ještě před založením obce dřevěná kaple, ta v roce 1150 vyhořela a po tomto roce začal být stavěn kostel, byl postaven před rokem 1238. Kostel je jednolodní stavbou s románským jádrem z roku 1446 a gotickými prvky, součástí kostela je presbytář, sakristie, hlavní oltář a věž s barokními prvky. Kostel je chráněn jako kulturní památka České republiky.\n\nNa místě kostela od 10. století stávala dřevěná kaple obklopená dle pověstí lipami, v kapli se scházeli lidé z blízkých tvrzí. Lípy později byly vykáceny a na uvolněném prostoru si lidé měli začít stavět první obydlí. Kaple v roce 1150 vyhořela a začala postupná stavba kostela, ten byl v románské podobě s jednou lodí a kamennou věží dokončen někdy před rokem 1238. První přestavby a stavební úpravy kostela nastaly kolem roku 1350, kdy byl kostel rozšířen o presbytář se sakristii. Mezi lety 1740–1780 byl pořízen první zvon, druhý zvon pocházel z roku 1677. Za hlavním oltářem byla gotická okna, ta byla však při úpravách v roce 1882 zazděna a při další rekonstrukci v roce 1835 opět odkryta, nicméně ne všechna, obnovena byla pouze dvě z pěti oken. Stejně tak byla při těchto úpravách v kostelní zdi probourána okna nová. Někdy v barokní době byla navýšena věž a také přestavěna do barokní podoby, v druhé polovině sedmnáctého století byl do budovy probourán nový vchod právě přes stojící věž.\n\nV roce 1804 se v blízkosti kostela nacházel hřbitov, ten byl někdy po tomto roce zrušen, protože z kapacitních důvodů nedostačoval a byl tak přesunut k polní cestě do Ostašova a Ratibořic. V roce 1853 došlo k výrazné přestavbě a rekonstrukci kostela a v roce 1877 byl v kostele představen nový gotický hlavní oltář se třemi sochami (sv. Jan Křtitel, sv. Cyril a sv. Metoděj), kostel byl také při těchto změnách rozšířen o boční oltář Panny Marie, křtitelnici a kazatelnu.\n\nV roce 1894 se v kostelní kronice poprvé zmiňují varhany, je však pravděpodobné, že varhany byly součástí kostela již dříve (pravděpodobně byly vyrobeny v roce 1863), později byly v roce 1954 upraveny a v roce 1976 byly komplexně rekonstruovány, stejně tak byly rekonstruovány v roce 1998.\n\nV roce 1901 byly pořízeny sochy, které byly umístěny vedle hlavního oltáře a z důvodu puknutí zvonu v roce 1910 byl pak v březnu 1913 pořízen zvon svěcený sv. Janu Křtiteli. Jak nový zvon, tak i zbylý původní zvon však byl v době první světové války rekvírován k válečným účelům. Součástí majetku kostela byl i tzv. umíráček, který byl později než první dva zvony také rekvírován. Zvony byly po válce pořízeny v roce 1924, byly pořízeny dva hlavní zvony a tzv. umíráček, první zvon byl svěcen Nejsvětější Panně Marii a druhý byl svěcen Cyrilu a Metoději. V roce 1931 pak byla zakoupena nová křížová cesta. Během druhé světové války v dubnu 1942 byly opět zvony zrekvírovány, nové zvony pak byly zakoupeny až v červenci 1975, v roce 1981 byl instalován elektrický pohon zvonu.\n\nPři dalších opravách kostela v roce 1950 byly proražena dvě nová okna v presbytáři, v roce 1957 byla proražena další čtyři okna. V roce 1973 byly rekonstruovány kostelní sluneční hodiny. V tomtéž roce došlo k rekonstrukci fasády a byl také nalezen původní románský žulový portál. Další opravy pak proběhly až v roce 1997.\n\n\n"}
{"id": "1243833", "url": "https://cs.wikipedia.org/wiki?curid=1243833", "title": "Policejní hodina", "text": "Policejní hodina\n\nPolicejní hodina byla úředně stanovená hodina, do které musely restaurace a podobná zařízení ukončit svou činnost a zavřít a od které hodiny mohly otevřít. Obvyklá zavírací doba bývala (podle typu provozovny a místa) mezi 22. a 1. hodinou.\n\nPolicejní hodina byla stanovována již před jejím zavedením do živnostenského řádu roku 1859. Např. v Hradci Králové byla roce 1850 byla c. k. pevnostním velitelstvím určena pro kořaleční výčepy na desátou hodinu večerní a pro hostince na půlnoc. Pokud výčep či hostinec policejní hodinu překročil, byl zapsán do policejního hlášení a byla mu udělena pokuta. Když hostinský nahlásil zvláštní akci, mohl získat výjimku z policejní hodiny a nebyl pokutován.\n\nPrávním podkladem se stalo nařízení rakouského ministerstva vnitra a práv z roku 1855 a ustanovení živnostenského řádu z roku 1859. \n\nV Praze stanovovalo policejní hodinu policejní ředitelství a hostinští podávali návrhy na změnu. Od roku 1905 bylo soudně rozhodnuto, že prodlužování policejní hodiny již nebude v pravomoci obcí, ale politických úřadů (to neplatilo pro obce s magistrátním zřízením, tedy pro Prahu). Obcím tak též byl odňat příjem z případných pokut. \n\nPo započetí první světové války byla policejní hodina (s možnými výjimkami) stanovena na půlnoc. Pozdější omezení též souvisela s úsporami nedostatkového uhlí a elektřiny. V jarních měsících proto mohla být policejní hodina prodloužena.\n\nČeskoslovenská republika nahradila starou legislativu předpisy, které stanovovaly policejní hodinu pro jednotlivé typy živnostenských provozoven. V českých zemích mohly jednotlivé okresní správy svými vyhláškami udělovat výjimky. Při zvláštních příležitostech, jako byl masopust, Silvestr či sokolský slet, byla policejní hodina prodlužována.\n\nKrátce po omezeních v době vzniku Protektorátu byla policejní hodina prodloužena na 24. hodinu, pro kavárenské živnosti na 1 hodinu. \n\nV souvislosti se zahájením druhé světové války byla policejní hodina od roku 1940 stanovena jednotně pro Německo i pro Protektorát. Oběžníkem říšského vedoucího SS a šéfa německé policie byla určena na 23. hodinu ve městech do 10 000 obyvatel, na 24. hodinu ve větších městech a na 1 hodinu ranní ve velkoměstech. Po atentátu na Heydricha byla v rámci opatření výjimečného civilního stavu určena policejní hodina na 22. hodinu.\n\nTermín policejní hodina byl užíván i po osvobození, po roce 1945 se však v tisku objevuje jen v souvislosti se zahraničím. Nad dodržováním policejní hodiny bděl Sbor národní bezpečnosti podle vládního nařízení č. 229/1947, jímž se vymezují úkoly národní bezpečnosti. Určování provozních dob však bylo stanovováno jinými předpisy. \n\nV České republice není otevírací doba restaurací a jiných pohostinských podniků v zásadě omezována. Rušení nočního klidu je sice postižitelné jako přestupek, provozovatelů restaurací a barů se však netýká, pokud noční klid narušují hosté, kteří podnik opustili. Např. v turistických centrech se jedná o skupiny velmi hlučných skupin turistů, jejichž postižení je obtížné. K problému se vyjádříl i veřejný ochránce práv (ombudsman).\n\nÚstavní soud potvrdil, že obce mají pravomoc stanovit noční zavírací dobu. Pokud provozem hostinské činnosti v nočních hodinách dochází k narušování veřejného pořádku, má obec právo zasáhnout a omezit provozní dobu (nikoliv plošně). Někteří podnikatelé či hosté s omezováním nesouhlasí. V praxi k omezením nočního provozu restaurací a barů dochází jen minimálně, což je příčinou nespokojenosti občanů, protestů a petic.\n\nV některých spolkových zemích je od roku 2010 zavedena zavírací hodina od 5 do 6 hodin (hovorově nazývaná \"hodina pro úklid - Putzstunde\". Omezení se liší podle jednotlivých zemí. Podniky na dálnicích, letištích, nádražích a v osobních přístavech jsou z těchto omezení vyjmuty, nesmí tam však být od 0 do 7 hodin podávány alkoholické nápoje.\n\nVe Velké Británii byla omezení otevírací doby zrušena v roce 2005, ale jen několik set z 60 000 podniků požádalo o nepřetržitý provoz.\n\nStanovit policejní hodinu je ve Švýcarsku v pravomoci kantonů. Většina z nich toto omezení znovu zavedla (např. kanton Basilej-město v roce 2005) v zájmu zachování nočního klidu.\n\nV Rakousku se otevírací doba reguluje na úrovni jednotlivých spolkových zemí. Rozlišují se kavárny a restaurace a jiné podniky, jako jsou bary a diskotéky.\n\n\n"}
{"id": "1243839", "url": "https://cs.wikipedia.org/wiki?curid=1243839", "title": "Tomas Mikuckis", "text": "Tomas Mikuckis\n\nTomas Mikuckis (* 13. ledna 1983, Jonava, Litevská SSR, Sovětský svaz) je litevský fotbalový obránce a reprezentant, od roku 2019 hráč klubu FK Kauno Žalgiris. Hraje na postu stopera (středního obránce), alternativně na pozici defensivního záložníka. Prošel angažmá v Litvě a v Rusku.\n\n\nV A-mužstvu Litvy debutoval 14. 12. 2003 v přátelském utkání v maltském městě Attard proti reprezentaci Polska (prohra 1:3).\n\n"}
{"id": "1243844", "url": "https://cs.wikipedia.org/wiki?curid=1243844", "title": "Vykintas Slivka", "text": "Vykintas Slivka\n\nVykintas Slivka (* 29. dubna 1995, Panevėžys, Litva) je litevský fotbalový záložník a reprezentant, hráč italského klubu Juventus FC od srpna 2015 na hostování v nizozemském klubu FC Den Bosch ().\n\n\nVykintas Slivka nastupoval za litevské mládežnické reprezentace U17, U19 a U21.\n\nV A-mužstvu Litvy debutoval 5. 6. 2015 v přátelském utkání v Debrecenu proti reprezentaci Maďarska (prohra 0:4).\n\n"}
{"id": "1243845", "url": "https://cs.wikipedia.org/wiki?curid=1243845", "title": "Slivka", "text": "Slivka\n\nSlivka může být:\n\n\n"}
{"id": "1243846", "url": "https://cs.wikipedia.org/wiki?curid=1243846", "title": "Diecéze eisenstadtská", "text": "Diecéze eisenstadtská\n\nDiecéze eisenstadtská (lat. \"Dioecesis Sideropolitanus\") je římskokatolická diecéze, která se nachází na východě Rakouska, sídlem biskupa je Eisenstadt. Spolu s metropolitní vídeňskou arcidiecézí, diecézí lineckou a diecézí sanktpöltenskou tvoří Vídeňskou církevní provincii.\n\nDějiny katedrály svatého Martina sahají až do 13. století. Až do konce první světové války území dnešní diecéze spadalo pod diecézi rábskou a diecézi Szombathely. V roce 1921 se spolková země Burgenland připojila k nově vzniklému státu Rakousko a její území bylo začleněno do vídeňské arcidiecéze.\n\nAnšlus Rakouska německou říší v roce 1938 pro církev znamenal těžký úder. Byly zrušeny katolické soukromé školy a administrace musela být nejprve přesunuta do Mattersburgu a poté do Bad Sauerbrunnu.\n\nPo druhé světové válce byl administrátorem zvolen Josef Schoiswohl, který přesunul administraci zpět do Eisenstadtu.\n\nBěhem episkopátu Stephana Laszló bylo území Burgenland povýšeno papežem Janem XXIII. skrze bulu \"Magna quae\" na samostatnou diecézi.\n"}
{"id": "1243860", "url": "https://cs.wikipedia.org/wiki?curid=1243860", "title": "Filosofie umělé inteligence", "text": "Filosofie umělé inteligence\n\nFilosofie umělé inteligence (UI) je odvětví filosofie, které se pokouší odpovědět na otázky jako:\nTyto tři otázky odrážejí rozdílné zájmy vědců, zabývajících se umělou inteligencí: lingvistiku, kognitivní vědu a filosofii. Vědecká odpověď na tyto otázky plně závisí na užité definici \"inteligence\", \"vědomí\" a \"stroje\".\n\nMezi některé z hlavních postojů ve filozofii umělé inteligence patří:\nTento odstavec se týká nápodoby vnějších projevů lidské inteligentní činnosti, nikoli modelování funkce struktur lidského mozku.\nInteligentní lidská činnost je produktem procesů lidské psýchy, tedy procesů reálného světa. Imitující zařízení – počítač je exaktní stroj ze světa exaktního (exaktní věda, exaktní stroje, exaktní hry …). Jsou to dva rozdílné světy, s rozdílnými principy i možnostmi, avšak existuje jistá styčná oblast, v níž exaktní svět může modelovat reálný svět, a tak modelovat vnějškové projevy inteligentní lidské činnosti.\nNalézt onu styčnou oblast znamená, nalézt takový model dané části reálného světa, který náleží do exaktního světa. Modelovat reálný svět tj. vytvořit jeho znalostní – kognitivní model tak, aby tento model byl součástí exaktního světa, je úloha vyřešená již exaktní vědou a je tak společná výše uvedenému přístupu umělé inteligence. Aby exaktní věda byla exaktní, musí být založena: zaprvé na exaktním poznání reálného světa (opuštěním vágnosti v úloze filtru poznání) a zadruhé na exaktním zápisu poznaného (zákazem vnitřní vágnosti interpretace všech jazykových konstrukcí použitého jazyka), a tak i exaktním sdělování poznaného.. Exaktní věda je abstraktní konstrukcí, kdy reálný svět není poznáván přirozeným lidským způsobem (vágně), ale speciálně tvořenými prostředníky, veličinami a parametry . Jsou jistými manifestacemi reálného světa, či sondami do reálného světa. Znalosti o reálném světě (rozpoznané zákonitosti přírody) jsou pak zapsány matematickým jazykem jako vztahy mezi veličinami a parametry. Takto je vymezen způsob získávání informace o reálném světě (poznání) i charakter získaných informací. Totéž tedy musí platit pro umělou inteligenci. Jinými slovy, místo inherentně vágních znalostí získaných přirozeným lidským poznáním, lze v umělé inteligenci pracovat pouze se znalostmi získanými Newtonovým diskrétním filtrem exaktních věd. Jazykem reprezentujícím znalosti, musí být umělý formální jazyk, vyznačující se exaktní (tj. bez vnitřní vágnosti, tedy bez jakýchkoli pochyb) interpretací všech jazykových konstrukcí (matematika, formální logiky, programovací jazyky).\n\nMezi znalostmi získanými přirozeným poznáním a znalostmi získanými poznáním metodou exaktních věd, je kvalitativní propast. V prvém případě se na svět díváme filtrem vágnosti, v druhém případě Newtonovým filtrem „dírkovaným“, dírkami „vidíme“ veličiny a parametry - elementární manifestace reálného světa a vztahy mezi nimi, a nic jiného. Newton \"„digitalizoval“\" přirozený vágní pohled člověka na reálný svět. Inherentně vágní znalosti získané přirozeným poznáním lze sdělovat (reprezentovat, popsat) jen a jen neformálním jazykem, nejčastěji přirozeným. Znalosti získané umělým poznáním lze reprezentovat umělým formálním jazykem (matematika, logika, programovací jazyky). Jelikož vágnost přirozeného jazyka je především vnitřní a to i u kvantifikátorů, a vnitřní vágnost umělého formálního jazyka musí být vždy nulová, platí zde to, co bylo řečeno v heslech Vágnost a Exaktní věda, a to, že požadujeme-li exaktní poznatky zapsatelné umělým formálním jazykem, musí tyto znalosti být získány Newtonovým exaktním umělým poznáním. Nelze inherentně vágní znalosti získané přirozeným lidským poznáním, kde je filtrem poznáním vágnost, dodatečně převést na exaktní znalosti, tedy zbavit je inherentní vnitřní vágnosti, a tak dodatečně zkvalitnit informaci. Hledaná styčná oblast je tedy určena zaprvé typem znalostí a zadruhé typem použitého jazyka. Znalosti musí být získány umělým newtonovským poznáním, jazyk musí být umělý formální jazyk, u nějž interpretace je vždy exaktní, tedy bez vnitřní vágnosti.\n\nCesta modelování vnitropsychických procesů exaktním strojem – počítačem není možná, nejen z důvodů, že tyto procesy jsou nedostatečně poznány, ale zejména z principiálních důvodů. Tyto procesy jsou postaveny na inherentní vnitřní vágnosti, a ta je v exaktním světě zakázána. Cesta modelování vnitropsychických procesů proto směřuje k modelování struktur lidského mozku započaté modelováním neuronových sítí. Modelování lidského uvažování počítačem se v umělé inteligenci proto zatím provádí jinak, tak jak exaktní svět umožňuje.\nOdvozování (odhalování) nových informací z dosud existujících – výchozích, můžeme zahrnout do pojmu myšlení, a je chápáno jako inteligentní činnost člověka. V exaktním světě rovněž existuje odvozování čili inference, kdy z výchozích znalostí jsou získány - odhaleny znalosti dosud skryté. Tuto inferenci používá matematika a exaktní věda, a jako paralelu lidského myšlení, ji používá umělá inteligence. V exaktním světě se proces inference (odvozování – manipulace se symboly) děje na základě formální složky jazyka, které říkáme syntaktická složka jazyka (a inferenci se říká formální či syntaktická), viz příklad na stránce Vágnost. Sémantická (významová) složka jazyka se v tomto procesu neuvažuje, není zde žádný činitel, který by toho byl schopen. Významovou složku přiřadí lidský subjekt až výsledné formě, někdy však z důvodů kontroly (odlaďování) správnosti i mezivýsledku, tedy zase odpovídající formě. Nástrojem pro odvozování je umělý formální systém, což je umělý formální jazyk se zavedenou inferencí, obvykle definovanou množinou inferenčních pravidel a množinou výchozích jazykových forem – axiomů, kterým se přiřadí významy výchozích znalostí, jednoduchý příklad viz Exaktní věda), nebo (příklad odvození relativistických vztahů). Je nutno zdůraznit, že s výše vytyčenou styčnou oblastí, koresponduje požadavek na použití výhradně umělého formálního jazyka, a tak i umělého formálního systému, a tak tedy požadavek exaktní interpretace všech použitých jazykových konstrukcí. Toto je podmínka nutná pro ustavení umělého formálního jazyka a pro princip fungování formální inference, tedy i pro tzv. manipulaci se symboly. Formální inference se odehrává v jednotlivých krocích probíhajících ve vhodné posloupnosti v čase, jedná se tedy o pohyb. Hybatelem může obecně být pouze nějaký vnější činitel, tedy informace nepatřící do umělého formálního systému. Říkáme jí metainformace nebo metaznalosti. Představují strategii zmíněného pohybu, třeba reakce na tahy protihráče nějaké exaktníhry, na příklad šachu. Formální inference může mít mnoho podob, podle typu použitého formálního jazyka nesoucího – reprezentujícího znalosti.\n\nReprezentace znalostí je schopnost jazyka (vyjadřovací síla) popisovat – reprezentovat jistou třídu znalostí. Základní klasifikací těchto tříd je způsob (filtr) poznání, kterým byly znalosti získány. Přirozené poznání používá jako filtr poznání vágnost a získané znalosti jsou inherentně vágní (Bertrand Russell). Odpovídající jazyk musí být rovněž inherentně vágní, tedy s vnitřní vágností interpretace, jazyk neformální, nejčastěji přirozený. Umělé poznání exaktních věd užívá diskrétní filtr Newtonův, získané znalosti jsou exaktní . Odpovídající jazyk je umělý formální jazyk s exaktní interpretací všech svých jazykových konstrukcí, tedy s nulovou vnitřní vágností oné interpretace.\nJiné, dalším způsobem vytyčené třídy znalostí, vyžadující specifické formy reprezentujících jazyků, obvykle související s typem úloh. Jedny typy úloh vyžadují na příklad matematickou algebru, jiné třeba některou z formálních logik apod. Pokud jsou formální jazyky schopny modelovat vágnost (např. mírou důvěry, fuzzy nástroji, stochasticky), jedná se vždy jen o vágnost vnější, vnitřní vágnost tj. vágnost interpretace musí být u formálních jazyků vždy nulová.\n\nJe možné vytvořit stroj, který může vyřešit \"všechny\" problémy, které lidé řeší pomocí své inteligence? Tato otázka by mohla určit budoucí směr výzkumu UI. Zároveň se tato otázka týká pouze \"chování\" strojů a ignoruje otázky zájmu psychologů, kognitivních vědců a filozofů; abychom byli schopni tuto otázku zodpovědět nezáleží na tom, zda stroj skutečně \"myslí\", pro naše účely je postačující, bude-li se pouze navenek \"chovat \"jako\" \"myslící bytost.\n\nV současnosti nejrozšířenější postoj většiny odborníků na UI souzní s návrhem prohlášení z Dartmouthské Konference z roku 1956:\nArgumenty proti této premise se snaží nalézt limity funkčního systému umělé inteligence oproti mechanismům lidského myšlení.\n\nPrvní krok k zodpovězení otázky je jasně definovat pojem \"inteligence\".\n\nAlan Turing redukoval problém inteligence ve své známé studii z roku 1950 na jednoduchou schopnost vést konverzaci. Bereme-li jako klíčovou složku lidské inteligence schopnost myslet, není skutečně její funkce po vzoru Descartova dualistického konceptu \"ducha ve stroji\" či Hodgsonovy černé skříňky ničím víc, než soubor interakcí s vnějším okolím.\n\nTuring svůj model navrhl pomocí myšlenkového experimentu, ve kterém, podobně jako v argumentu čínského pokoje, počítač komunikuje korespondenčně tak, jako člověk, a uzavírá, že všechny rozdíly mezi hypotetickým systémem myšlení počítače, by mohly být známými informačními metodami smazány.\n\nPoprvé byl Turingův test v praxi ozkoušen projektem ELIZA (1960). Moderní verzí Turingova myšlenkového experimentu jsou on-line programy, které rozhovor napodobují s dobrou přesností, využívají ale buď předchozích odpovědí jiných uživatelů (např. Cleverbot), nebo jednoduše položí otázku o podmětu předchozí repliky uživatele (ELIZA). Je ale důležité poznamenat, že i pokud předchozí uživatelé slouží pouze jako učitelé komunikačního robota, nesplňují podmínku definice schopnosti vytvářet vlastní myšlenkovou úvahu - jejich \"myšlení\" není celistvý systém.\n\nTuring poznamenává, že nikdo nezpochybňuje, že lidé dokáží myslet, přestože nemusíme rozumět podstatě \"myšlení\". Turing proto říká, že bychom se měli namísto debat nad definicemi soustředit na tuto jednoduchou \"zdvořilou konvenci\":\n\nKritici Turingova testu namítají, že je antropomorfní. Pokud je naším konečným cílem vytvořit stroje, které jsou \"více\" inteligentní než lidé, proč bychom měli trvat na tom, že naše stroje se musí úzce \"podobat\" lidem? Russell a Norvig napsali, že \"učební texty letového inženýrství nedefinují cíle svého oboru jako stroje, 'které dokáží létat tak, že se podobají holubům natolik, že jejich létání není odlišitelné od létání holubů'\"\n\nNejnovější výzkum UI definuje inteligenci za pomoci tzv. inteligentních agentů. \"Agent\" je něco, co vnímá a reaguje na své prostředí. Míra zásahu do prostředí následně definuje úspěch pro agenta.\nDefinice, jako je tato, se snaží zachytit podstatu inteligence. Mají tu výhodu, že na rozdíl od Turingova testu se nesnaží zachytit podstatu inteligence v kontextu lidských rysů, čímž eliminují lidské rysy, které by mohly souviset s tím, co si spojujeme s inteligencí jen vlivem lidské evoluce. Mnoho nevýhod této definice ale plyne z jejího striktního rozdělení mezi myslícím a nemyslícím. Proto definice přisuzuje i termostatu primitivní inteligenci.\n\nZa pohled na vědomí v podobě určitých „stupňů“ (\"umělé bytí\", postoj, podle kterého nelze vytyčit jasnou hranici mezi vědomým a nevědomým) se staví i J. Walmsley ve své knize \"Mind and Machine\". Uvádí zde řadu dřívějších myšlenkových experimentů (Pylshyn 1980, Chalmers 1995), které zkoumaly, ve kterém momentě by v případě nahrazování neuronu za neuronem transistory se stejnou funkcí, ztratil mozek svou funkci „vědomí“. Tento pohled potvrzuje i fakt, že ani při pohledu na různé stupně poškození mozku nevidíme žádný důležitý „práh“, který by určoval, nakolik člověk vykazuje známky toho, co nazýváme vědomím.\n\nHubert Dreyfus tento argument popisuje následovně: \"V případě, že se nervový systém řídí zákony fyziky a chemie, čemuž nemáme žádný důvod nevěřit, pak bychom měli být schopni reprodukovat chování nervového systému s nějakým fyzickým zařízením.\"\n\nTento argument byl poprvé představen již v roce 1943, roku 1988 jej rozšířil Hans Moravec představením svého (\"Moravcova\") paradoxu (umíme vytvářet počítače, které porazí i nejlepší šachisty, ale vytvořit stroj, který napodobuje neuromotorický aparát pětiletého dítěte (např. dovednost chycení míče) je dosud neproveditelným úkolem) a nyní je spojen především s futuristou Rayem Kurzweilem, který odhaduje, že počítače budou schopny simulovat mozek kolem roku 2029. Počítačová simulace, ne v reálném čase, byla ale poprvé provedena na modelu thalamokortikálního systému v životní velikosti(10 neuronů) již v roce 2005. Z hlediska technologie vlastně chybí současným technologiím především výpočetní prostor, jedna sekunda simulace mozku z roku 2005 zabrala 50 dní (viz také).\n\nArgument v určité podobě představil také David Eaglemen v pořadu Cesta do hlubin lidského mozku, ve kterém říká, že pokud lze fyzikální systém popsat omezeným množstvím dat, je v teorii možné vytvořit přesnou digitální kopii mozku jako program. Pokud by to, co určuje vědomí, byl skutečně pouhý systém se všemi svými prvky, měla by ona digitální kopie také prožívat totožně své vědomí (komputionalismus). Komputalismus je forma fyzikalismu, moderního materialismu, který z fyzikální podstaty světa vysuzuje nejen, že vědomí je plně poznatelný koncept, ale také že mozek funguje jako počítač, na základě postupů, které bychom mohli rozepsat do dílčích algoritmů tak, jako počítačový program.\n\nProti tomuto argumentu se postavil Hubert Dreyfus či John Searle. (Dreyfus například popírá, že by bylo možné popisovat lidské chování deterministicky, na druhou stranu připouští, že naprogramovatelnost mozku z fyzikalismu přímo vyplývá)  Nicméně, Searle poukazuje na to, že v zásadě \"cokoli\" může být simulováno počítačem; jdeme-li do důsledku, jsou tedy všechny procesy ve vesmíru \"výpočty\", matematickými modely. \"Chtěli jsme vědět, co odlišuje mysl od termostatu či jater,\" píše. Proto by pouhé napodobování fungování mozku v dnešní době bylo jen doznáním, že jsme ve studiu inteligence a povaze mysli jen v počátcích.\n\nV roce 1963 Allen Newell a Herbert A. Simon navrhli, že základním kamenem nejen lidské inteligence, ale i inteligence obecně, je práce se symboly. Názor vyjádřili následovně:\nTento výrok má široké důsledky: jednak z něho vyplývá, že symbolické myšlení je nutné pro vývoj inteligence a na sestavování \"symbolů\" - mentálních reprezentací je postaveno i samotné lidské myšlení, a že stroje mohou být inteligentní (protože manipulace se symboly je pro inteligenci \"vystačující\"). Další verzi této pozice popsal filozof Hubert Dreyfus, který to nazývá \"psychologickým předpokladem\":\nRozdíl je obvykle mezi symboly na vysoké úrovni, které přímo korespondují s objekty ve světě, jako je <nowiki><pes></nowiki> a <ocas>, a složitějšími \"symboly\", které jsou přítomny v počítači jako neuronové sítě. Raný výzkum UI, známý jako \"good old fashioned artificial intelligence\" (GOFAI) - \"\"stará dobrá umělá inteligence\", se \"v pracích vědců, jakým byl např. John Haugland, zaměřoval na takové vysoké úrovně symbolů.\n\nTyto argumenty ukazují, že lidské myšlení nespočívá (pouze) na vysoké úrovni zpracování symbolů (nejedná se o argumenty proti umělé inteligenci obecně, pouze proti významnosti zpracování symbolů).\n\nV roce 1931 Kurt Gödel dokázal svými větami o neúplnosti, že je vždy možné postavit \"Gödelův výrok\", který daný konzistentní formální systém logiky není schopen dokázat. Přestože je ale tento výrok pravdivý, není Gödelův výrok v daném systému dokazatelný. (Pravdivost konstruovaného Gödelova výroku je závislá na konzistenci daného systému; použití stejného algoritmu na mírně nekonzistentní systém, se bude zdát jako správné, ale bude ve skutečnosti tzv. falešným \"Gödelovým výrokem\".) Spekulovat pak lze o Gödelově domněnkách, že lidská mysl může nakonec správně zjistit pravdu nebo nepravdu jakéhokoli dobře podloženého matematického výroku, včetně Gödelova výroku, a to proto, že lidská mysl není redukovatelný \"mechanistický \"model. Za tento filozofický anti-mechanistický argument bojoval filozof John Lucas (od roku 1961) či fyzik Roger Penrose (od roku 1989). Zastánci gödelovských anti-mechanistických argumentů proto často považují za nemožné postavit stroj, který by dokázal dokonale napodobovat činnost (idealizované racionální) lidské inteligence typu Turingova stroje (často rozšířeno na veškeré mechanické stroje).\n\nNicméně v současnosti (k roku 2015) panuje v akademické obci konsenzus, že lidské myšlení je \"nekonzistentní \"(nesplňuje podmínky oné racionální \"mysli matematika\"), a proto jako argument proti možnosti sestavení umělé inteligence není Gödelův teorém validní.\n\nVíce pragmaticky se k věci staví Russell a Norvig. Poznamenávají, že Gödelův argument se vztahuje pouze na to, co může být teoreticky dokázáno, vzhledem k nekonečné kapacitě paměti a nekonečnému množství času. V praxi mají skutečné stroje (\"\"včetně člověka\"\") omezené zdroje a budou mít, stejně jako stoj, potíže s dokazováním mnoha vět. Zároveň ale není nutné dokázat \"všechno \"pro to, abychom se ukazovali jako \"inteligentní\".\n\nKritický pohled ke Gödelovým argumentům zaujímá i Douglas Hofstadter, ve svém díle \"Gödel, Escher, Bach: An Eternal Golden Braid\". Uvádí, že tyto \"Gödelovské výroky\" se vždy vztahují k samotnému systému, Hofstadter to přirovnává k Epimenidovu paradoxu:\nToto tvrzení je pravdivé, pokud ho nevysloví Lukáš. To ukazuje, že Lukáš podléhá stejným omezením (teorie vztahující na systém samotný), jako všichni lidé i stroje, a proto je argument nesmyslný.\n\nHubert Dreyfus se zastával názoru, že systém lidského mozku nemůže být zachycen jako seznam formálních pravidel. Tvrdil, že lidská inteligence a znalost závisí v prvé řadě na nevědomých instinktech, spíše než vědomém manipulování se symboly.\n\nPrávě Turing argument Huberta Dreyfuse využil ve své studii z roku 1950, jako podklad pro \"argument z neformálního chování\". Nicméně Turing poznamenal, že jenom to, že neznáme pravidla, která řídí komplexní chování, nemusí znamenat, že tato pravidla neexistují. Napsal: \"Nemůžeme tak snadno odolat myšlence, že zákony, podle kterých se řídí lidská mysl nelze zachytit. [...] Jediný způsob, jak můžeme nacházet zákony, je empirické pozorování a nikdo dosud v žádné oblasti neprovedl tolik výzkumu, aby mohl říct: 'Tak jsme hledali dost, nejsou tu žádné zákonitosti.'\"\n\nTo je filozofická otázka, vztahující se k \"problému jiných myslí\" a obtížnému problému vědomí. Otázka se točí kolem toho, co znamená pro filosofii koncept \"silné UI\" Johna Searleho.\nSearle tuto pozici odlišuje od toho, co nazývá \"slabá UI\":\nNásledně Searle tvrdí, že \"i když budeme předpokládat,\" že máme počítačový program, který se chová jako lidská mysl, stále před námi bude otázka vědomí..\n\nDůležité je, že ani jedna z pozic, které Searle nastínil, neohrožuje výzkum UI, protože neodpovídá přímo na otázku \"Může stroj vykazovat známky obecné inteligence?\". Turing v odpovědi napsal: \"Nepřeji si, aby vznikl dojem, že v podstatě vědomí nevidím žádnou záhadu... Nemyslím si ale, že odpověď musíme znát pro zodpovězení, jestli stroje mohou myslet.\" Russell a Norvig se shodují, že: \"většina výzkumníků UI bere slabou hypotézu UI za samozřejmost, nehledě na to, co předkládá silná hypotéza UI.\"\n\nExistuje několik vědců, kteří se domnívají, že vědomí je základním prvkem inteligence, jako Igor Aleksander, Stan Franklin, Ron Slunce, a Pentti Haikonen, přestože jejich definice \"vědomí\" je velmi blízko \"inteligenci\". (viz umělé vědomí.)\n\nTakzvaný argument čínského pokoje představil John Searle roku 1980 a dodnes hýbe debatou o umělé inteligenci. Searle svůj argument staví kolem hypotetického Turingova stroje, v tomto případě počítače, který je schopen dokonale plynule konverzovat v čínštině. Searleho stroj však nevyužívá dráty a tranzistory, je to stroj, který sestává z rodilého Čecha v zamčené čínské knihovně s lístečky popsanými jednoduchými pravidly jako \"謝謝 => 不客氣\" (díky => není zač). Pokud byste Čechovi pod dveřmi posílali čínské zprávy, mohl by vám odpovídat, přestože rozhodně neví, o čem mluví. Stroj samotný - zamčená knihovna - \"neumí \"čínsky. Proto, podle Searleho, nelze sestrojit fyzický systém symbolů, který by měl mysl, sebeuvědomění, vědomí, či mentální stavy.\n\nPřesto, podle Searleho, jeden takový existuje: lidský mozek. Searle prosazuje, že fyzický systém symbolů může mít vědomí pouze se \"skutečnými fyzikálně-chemickými vlastnosti skutečných lidských mozků\", a že existují speciální \"kauzální vlastnosti\" mozku a neuronů, které vedou k vývoji mysli. V jeho slovech \"mozek způsobuje mysl.\"\n\nZa to, abychom automaticky neodhazovali materiál lidského mozku jako potenciální ohnisko problému se postavila i filozofka Susan Schneider. Píše, že vzhledem k tomu, že uhlík (nejčastější prvek lidského těla) vytváří se svými stabilnějšími čtyřčetnými vazbami mnohem víc kombinací sloučenin, už jen jeho chemická povaha určuje, kde astrobiologové život mimo Zemi (a posléze potenciální evoluci vědomí) hledají. Podle Schneiderové bychom proto neměly hypotézy o tom, že fyzikální podstata mozku může hrát v existenci vědomí roli, tak snadno vyloučit.\n\nGottfried Leibniz učinil v podstatě stejný myšlenkový experiment jako Searle v roce 1714, s představou lidského mozku, který se rozpíná do velikosti mlýna, čímž se dostává, stejně jako čínský pokoj, na úroveň stroje (otázkou je, jestli pak neztrácí ony Searleho \"fyzikálně-chemické vlastnosti lidského mozku\"). V roce 1974 zveřejnil podobnou úvahu Lawrence Davis V jeho úvaze by fyzický systém symbolů představoval tým telefonních komunikací, který si jako celek není při rozdělené práci vědom, jak komunikace pokračuje se zákazníkem, přestože jí je schopen. Roku 1978 vztáhl Ned Block tuto představu na celý \"čínský národ\".\n\n\n\n\n\nDůležitou otázkou, která by problém čínského pokoje do značné vyřešila je, zda \"vědomí\" (v Searleho pojetí) vůbec existuje. Searle tvrdí, že prožitek vědomí ze své podstaty nemůže být empiricky studován na strojích, tak jako na lidech a zvířatech. Daniel Dennett poukazuje na to, že přírodní výběr nemůže zachovat funkci zvíře, které nemá žádný vliv na jeho chování, a tedy vědomí (v Searleho pojetí) nemůže být produktem přirozeného výběru. Proto buďto vědomí přišlo z jiného zdroje, než je přirozený výběr, nebo platí hypotéza silné UI a vědomí může být detekováno pomocí vhodně navrženého Turingova testu.\n\nOtázku možnosti uměle vytvořit vědomí můžeme obrátit: Existuje fundamentální rozdíl mezi lidským mozkem a strojem? Tato otázka nabyla na významu u před-osvíceneckých a osvíceneckých filosofů v podobě sporu mezi racionalismem a empirismem:\n\n\n Hilary Putnam a Jerry Fodor na myšlenky o algoritimizaci myšlení navázali v \"komputační teorii mysli\", podle které\" \"lze vztah mezi myslí a mozkem přirovnat ke vztahu mezi \"běžícím programem\" a hardwarem, a myšlení je tedy povahy čistě fyzické.\n\nAlan Turing poznamenal, že je i v současné popkultuře hluboce zakořeněno mnoho představ o myšlení, které jsou spojeny výhradně s člověkem. Lidé často tvrdí, že stroj nikdy nebude laskavý, vynalézavý, krásný, přátelský, nikdy nebude jednat z popudu, nebude mít smysl pro humor, nebude schopen odlišit dobré od zlého, dělat chyby, zamilovat se, užívat si jahody se smetanou, přimět někoho ho milovat, učit se ze zkušenosti, nacházet \"správná\" slova, myslet sám na sebe, mít tak rozmanité chování jako člověk či vytvořit něco opravdu nového.Turing tvrdí, že tyto námitky jsou často založeny na naivních předpokladech o univerzálnosti stroje, nebo jsou \"převlečené argumenty vědomí\". Napsání programu s alespoň jednou z těchto vlastností \"nebude dělat velký dojem.\" Zároveň se ale všechny tyto argumenty dotýkají základního předpokladu vytvoření skutečné UI. Tato úvaha zahrnuje několik podobných otázek:\n\nPokud definujeme \"emoce\" pouze z hlediska jejich vlivu na chování nebo na to, jakou funkci mají uvnitř organismu, pak se dostaneme k pragmatickému vědeckému pohledu na emoce, jako na kognitivní nástroj \"inteligentního agenta\" pro maximalizaci své efektivity. Pokud by emoce neznamenaly nic \"víc\", Hans Moravec věří, že by \"roboti obecně byli pevně emocionálně zakotveni ve víře, že jsou dobrými lidmi\".\n\nKoneckonců, emoce jsou v důsledku také jen produktem dlouhé práce evoluce. Strach nás nutí jednat hbitě, úzkost burcuje naši ostražitost. A empatie je nezbytnou součástí dobré interakce člověka s počítačem. Moravec proto vyvozuje, že roboti \"budou usilovat o to, potěšit člověka se zdánlivě nesobeckým úmyslem, vnitřně však budou motivováni silnou pozitivní zpětnou vazbou. To bychom mohli interpretovat jako určitý druh lásky.\"\n\nEmoce nicméně mohou být také definovány z pohledu své subjektivní kvality jako čistý \"prožitek\". Otázka, je-li stroj schopen \"skutečně cítit \"emoci, či jestli by se pouze choval jako někdo, kdo emoce cítí, je ale jen jiná formulace otázky \"Může mít stroj vědomí?\".\n\nProblém vykazování emocí by mohl souviset i se schopnostmi přijímat subjektivní informace - to však nemusí při bližším zkoumání podle některých výzkumníků znamenat více, než vztahovat příchozí informace sám k sobě. Co se týče vnímání emocí, v současnosti existují počítačové programy, které dokáží rozpoznat lidské emoce z videozáznamu, často včetně lhaní díky lidským podvědomým cukům v obličeji v řádech milisekund. V opačném směru (viz robot Kismet) však vývoj dosud do takových rovin nepostoupil.\n\nVědomí vlastní existence a vlastního vědomí se jako znak člověka dostal do filozofie zejména vlivem science-fiction. Turing podobné otázky redukuje do jediné: \"Může být stroj objektem vlastních myšlenek?\" Pokud nebereme v úvahu širší souvislosti, jako je vědomí, svobodná vůle či náboženské cítění, je zřejmé, že program typu debugger může být předmětem vlastních komputací stejně, jako cokoli jiného.\n\nOtázka kreativity je v podstatě klíčová pro filosofii umění: \"Mohou umění vytvářet šimpanzi?\", \" Nakolik je fotografie uměním?\",\" Mohli bychom náhodně vygenerovaný obraz považovat za umělecký?\". Alan Turing otázku výrazně zjednodušil: \"Může nás stroj překvapit?\" - otázka pro zkušeného programátora takřka řečnická.\n\nTuring poznamenává, že s dostatečnou kapacitou paměti má počítač mnoho možností, jak se zachovat. Proto musí být pro počítač triviální kombinovat \"myšlenky\" do nových konstruktů.(Příkladem může být již první pokus o vytvoření programu pro vědecký výzkum roku 1977, \"Automated Mathematician\" Douglase Lenata)\n\nRoku 2009 sestrojili vědci z Aberystwyth University in Wales a U.K's University of Cambridge robota, který měl být vůbec prvním strojem schopným nezávisle přicházet na nové vědecké poznatky. V roce 2009 také výzkumníci z Cornellu vyvinuli program Eureqa, který extrapoluje rovnice tak, aby seděla se zadanými daty (například dovede vyvodit zákony pohybu z rovnice pro pohyb kyvadla).\n\nPomineme-li otázku vědomí, sestává tento problém z jediné otázky, kterou se budou muset zákonodárci v budoucnu zabývat: \"Může se umělá inteligence stát pro lidi nebezpečnou?\".\n\nOtázka je především studována s ohledem na potenciál inteligentní, plně autonomní umělé inteligence. Autor sci-fi a profesor informačních technologií Vernor Vinge upozorňuje hlavně na riziko, které v budoucnosti budou představovat počítače milionkrát inteligentnější, než lidé. Tomuto bodu říká \"The Singularity.\" Tato hrozba je diskutovaná filosofií známou jako \"singularitarianismus\".\n\nRoku 2009 proběhla diskuze tohoto problému na konferenci technologických expertů. Shodli se na tom, že jistý stupeň autonomie mají stroje už dnes, dokonce se na ně spoléháme, když nezávisle vytyčují cíle vojenských útoků. Vyznělo také, že nemusí být nebezpečná samotná umělá inteligence, nějakou evolucí procházejí dnes i například počítačové viry. Vědomí sebe sama podle nich zůstane světovou hrozbou jen ve science-fiction, věří ale, že se spojeným globálním počítačovým systémem přichází jiné, podstatnější problémy.\n\nNěkteří experti a akademici ale vyzdvihnuli problém užívání robotů ve vojenství. Americká vojenská flotila již předtím ale vydala prohlášení, podle kterého by měla být s rostoucí komplexitou počítačových systémů, věnována větší pozornost tomu, jak jsou vytvářena zodpovědná rozhodnutí.\n\nSam Harris na TEDSummitu zmínil, že celý problém kvůli své zvědavosti bereme na příliš lehkou váhu (jak ukazuje úspěšnost apokalyptických filmů o robotech) a největším problémem je, že v současnosti si škálu inteligence představujeme příliš antropocentricky a možnosti vyšší inteligence nemusíme svým vnímáním chápat. V případě, že by umělá inteligence takových stupňů inteligence dosáhla, mohla by nás začít brát tak, jako my bereme mravence - ne že by se nás pokoušeli vyhladit, ale neotáleli by nás zadržet tam, kde bychom jim křížili cestu.\n\nSam Harris také poukazuje na to, že i kdyby byla zkonstruovaná inteligence jen tak inteligentní jako průměrný vědec, dokázal by svou vysokou výpočetní rychlostí oproti biochemických procesům mozku prostudovat nepřebratelněji více. Obrovskou výhodu by také získaly země, které by umělou inteligenci mohly využít jako prostředek boje, proto by podle něj příchod umělé inteligence mohl přinést stejné socio-politické problémy jako velké sociální rozdíly a nezaměstnanost. Podle Sama Harisse bychom měli, podobně jako tak učinily USA ve čtyřicátých letech v rámci \"Manhattan project\", sestavit tým nejlepších expertů, který by se rizika UI snažil rozebrat, protože zatím nemůžeme vědět ani za jak dlouho nás tyto rizika mohou ohrozit, ani jak bychom se jim měli bránit.\n\nNakonec je zde otázka, možná mimo dosah exaktních studií: \"Je lidské myšlení součástí nefyzické duše?\" I tomuto \"teologickému argumentu\" věnoval Alan Turing odstavec své studie:\n\nJohn McCarthy, tvůrce programovacího jazyka pro umělou inteligenci LISP a samotného konceptu UI říká, že někteří filozofové UI budou ještě dále vést spory o tom, je-li...\n\n\n"}
{"id": "1243861", "url": "https://cs.wikipedia.org/wiki?curid=1243861", "title": "Bədavi Hüseynov", "text": "Bədavi Hüseynov\n\nBədavi Ruslan oğlu Hüseynov (rusky Бадави Русланович Гусейнов, Badavi Ruslanovič Gusejnov; ; * 11. července 1991, Kaspijsk, Rusko) je ázerbájdžánský fotbalový obránce a reprezentant, který od roku 2012 působí v klubu Qarabağ FK.\n\n\nBədavi Hüseynov má za sebou starty za mládežnický výběr Ázerbájdžánu U21.\n\nV A-mužstvu Ázerbájdžánu debutoval 27. 2. 2012 v přátelském utkání v Dubaji (Spojené arabské emiráty) proti reprezentaci Indie (výhra 3:0).\n\n"}
{"id": "1243863", "url": "https://cs.wikipedia.org/wiki?curid=1243863", "title": "Projev (rozcestník)", "text": "Projev (rozcestník)\n\nProjev může znamenat:\n"}
{"id": "1243864", "url": "https://cs.wikipedia.org/wiki?curid=1243864", "title": "Allan Lichtman", "text": "Allan Lichtman\n\nAllan Lichtman (* 4. dubna 1947) je americký profesor politické historie, který vyučuje na American University ve Washingtonu, D.C.\n\nJe spoluautorem algoritmu nazývaného „Třináct klíčů“, který od roku 1984 vždy správně předpověděl výsledky amerických prezidentských voleb.\n\nAlgoritmus „Třináct klíčů“ vychází ze studia všech amerických prezidentských voleb od roku 1860. Lichtman ho popsal ve svých knihách Třináct klíčů k prezidentství (\"The Thirteen Keys to the Presidency\") a Klíče od Bílého domu (\"The Keys to the White House\"). Na jeho vývoji spolupracoval s ruským matematikem a seismologem Vladimirem Keilis-Borokem (1921–2013), který se původně zabýval předpovídáním zemětřesení.\n\nJde o 13 výroků (týkajících se např. stavu ekonomiky nebo zahraniční politiky), u kterých se zkoumá, zda jsou pravdivé, či nikoli. Pravdivé výroky nahrávají obhajující politické straně. Je-li jich nepravdivých šest anebo víc, zvítězí protistrana. Lichtmanovi se s pomocí „klíčů“ podařilo od roku 1984 vždy správně odhadnout výsledky amerických prezidentských voleb. \n\nLichtman se nemýlil ani ve výsledku prezidentských voleb v roce 2016, kdy nečekaně zvítězil Donald Trump nad favorizovanou Hillary Clintonovou. Ke své prognóze v září 2016 připojil ještě osobní odhad, podle kterého Trumpa v případě výhry brzy sesadí Kongres s využitím impeachmentu, a jeho funkci tak převezme viceprezident Mike Pence. Tomu totiž republikáni podle něj dávají přednost, protože je konzervativní a kontrolovatelný, na rozdíl od neovladatelného a nepředvídatelného Trumpa. \"„Jsem si docela jistý, že Trump zavdá záminku pro tuto obžalobu. Buď tím, že udělá něco, co ohrozí státní bezpečnost, nebo tím, že pomůže svojí peněžence,“\" uvedl Lichtman.\n"}
{"id": "1243867", "url": "https://cs.wikipedia.org/wiki?curid=1243867", "title": "Národní park Mesa Verde", "text": "Národní park Mesa Verde\n\nNárodní park Mesa Verde () je národní park na jihozápadě Colorada, ve Spojených státech amerických. Park se nachází v Koloradské plošině, v oblasti nazývané Four Corners. Národní park tvoří pozůstatky skalních obydlí předkolumbovských indiánů z 11. až 13. století. Oblast je součástí světového kulturního dědictví UNESCO.\n\nNejstarší archeologické nálezy dokládají přítomnost lidí v dané oblasti přibližně 7 500 let před naším letopočtem. První kamenné příbytky pak vznikly v 7. st.\nRozsáhlejší skalní stavby vznikaly od 11. století. Na konci 13. století byla většina příbytků opuštěna a indiáni se přesunuli směrem na jih do dnešního Nového Mexika.\n"}
{"id": "1243868", "url": "https://cs.wikipedia.org/wiki?curid=1243868", "title": "Rahid Əmirquliyev", "text": "Rahid Əmirquliyev\n\nRahid Ələkbər oğlu Əmirquliyev [rahid amirgulijev] (lezginsky Алекперан хва Рагьид Амиркъулийрин; * 1. září 1989, Qusar, Ázerbájdžánská SSR, SSSR) je ázerbájdžánský fotbalový záložník a reprezentant lezginského původu, od roku 2015 působí v A-týmu klubu Qarabağ FK.\n\nZa rok 2015 se stal ázerbájdžánským fotbalistou roku.\n\n\nRahid Əmirquliyev má za sebou starty za mládežnické výběry Ázerbájdžánu v kategoriích od 17 let.\n\nV A-mužstvu Ázerbájdžánu debutoval 7. 3. 2007 na středoasijském turnaji Alma TV Cup proti reprezentaci Uzbekistánu (výhra 1:0).\n\n\n"}
{"id": "1243871", "url": "https://cs.wikipedia.org/wiki?curid=1243871", "title": "Rauf Əliyev", "text": "Rauf Əliyev\n\nRauf Sehraman oğlu Əliyev [rauf alijev] (* 12. února 1989, Füzuli, Ázerbájdžánská SSR, SSSR) je ázerbájdžánský fotbalový útočník a reprezentant, od roku 2015 působí v A-týmu klubu Inter Baku.\n\nZa rok 2011 se stal ázerbájdžánským fotbalistou roku.\n\n\nRauf Əliyev má za sebou starty za mládežnické výběry Ázerbájdžánu v kategoriích U17, U19 a U21.\n\nV A-mužstvu Ázerbájdžánu debutoval 25. 2. 2010 v přátelském zápase v Ammánu proti reprezentaci Jordánska (výhra 2:0).\n\n"}
{"id": "1243874", "url": "https://cs.wikipedia.org/wiki?curid=1243874", "title": "Centralia", "text": "Centralia\n\nCentralia je opuštěné hornické město v Pensylvánii (USA). Po více než 150 letech existence bylo město opuštěno v důsledku rozsáhlého podzemního požáru uhelné sloje, který trvá od 60. let až dosud (2019).\n\nNaleziště antracitu v údolí nazývaném \"Morris' land\" (podle podnikatele a hrdiny Americké revoluce Roberta Morrise, který zde vlastnil pozemky) byla známa od počátku 19. století, ale těžba uhlí zde začala až o půlstoletí později. V roce 1842 území odkoupila \"Locust Mountain Coal and Iron Company\", v roce 1854 byla do údolí dovedena železnice a v roce 1856 byly zprovozněny první dva doly.\n\nPůvodní název hornické osady byl Centreville, ale protože v Pennsylvanii už obec toho jména existovala, v roce 1865 byl název změněn na Centralia. Město dosáhlo největšího rozmachu kolem roku 1890, kdy mělo 2761 obyvatel, většinou irského původu. Ve městě tehdy bylo sedm kostelů, pět hotelů, dvě divadla, banka a poštovní úřad. Podle místní pověsti, první katolický kněz, Daniel Ignatius McDermott, byl v roce 1869 přepaden členy irské mafie a město proklel slovy, že přijde den, kdy jeho kostel bude to jediné, co z Centralie zbude. Úpadek města nastal v době velké hospodářské krize, kdy těžební společnost natrvalo uzavřela několik dolů. Skupiny propuštěných horníků si pak přivydělávaly těžbou uhlí v opuštěných dolech načerno. Počet obyvatel následně vytrvale klesal, v roce 1960 zde žilo 1.435 a v roce 1980 již jen 1.017 lidí.\n\nV roce 1962 byl v opuštěných uhelných štolách zjištěn požár. O příčině jeho vzniku koluje několik verzí. Podle nejrozšířenější verze, kterou ve svých knihách \"Unseen Danger\" a \"Fire Underground\" publikoval David Dekok, městská rada Centralie v květnu 1962 nařídila likvidaci skládky odpadu ve starém povrchovém dole poblíž hřbitova. \n\nPísemné záznamy nespecifikují způsob likvidace skládky - David Dekok soudí, že z toho důvodu, že jak zakládání skládek v povrchových dolech, tak jejich likvidace pomocí ohně bylo už v té době v rozporu se zákonem a bezpečnostními předpisy právě z důvodu nebezpečí pozemních požárů. Požár skládky měl být kontrolován a následně uhašen pomocí požárních hadic, ale během května a června 1962 na skládce znovu a znovu vyšlehly plameny. Skládka byla následně rozhrnuta buldozerem a přitom bylo zjištěno, že v severní stěně lomu je téměř pětimetrová díra vedoucí do labyrintu opuštěných důlních chodeb.\n\nPodle oficiální verze, kterou městská rada nahlásila těžební společnosti a státním orgánům, \"oheň neznámého původu vznikl kolem 25. června 1962 v důsledku neobvykle horkého počasí\". Podle další verze byl příčinou požáru nedostatečně uhašený důlní požár z roku 1932, který po tři desetiletí doutnal a v roce 1962 znovu propukl.\n\nPrvní pokus o likvidaci požáru spočíval v odtěžení hořící horniny během srpna až října 1962. Z důvodu omezeného rozpočtu (20.000 USD) práce probíhaly pomaleji, než se šířil požár v podzemí. Následný pokus, zaplnit opuštěné doly směsí nehořlavé horniny a vody, zpomalovaly zimní mrazy. Pumpování nehořlavé směsi bylo ukončeno v březnu 1963 a stálo 42.000 USD. V dubnu se ukázalo, že požár se již rozšířil o 200 metrů a tedy mimo oblast, kam byla pumpována nehořlavá směs. Třetí plán na likvidaci požáru počítal s vykopáním příkopu okolo požáru a jeho zaplněním nehořlavým materiálem. Odhadované náklady měly dosáhnout až 277.000 USD a tak bylo od plánu upuštěno a několik let byl požár ponechán svému osudu.\n\nZdravotní stav obyvatelstva se zhoršoval v důsledku vyšší koncentrace oxidu uhličitého a oxidu uhelnatého. Po vyhoření částí uhelných slojí se začínaly posouvat a propadat horní vrstvy zeminy.\n\nÚřady se požárem začaly zabývat znovu až v roce 1979, poté, co tehdejší starosta a majitel benzínové stanice naměřil ve své podzemní benzínové nádrži teplotu téměř 80 °C. Celostátní pozornost však vyvolala teprve událost roku 1981, kdy se 12letý chlapec propadl do díry, která se náhle objevila na dvorku jeho domu. Chlapec se zachytil za kořeny a jeho bratranec jej z díry vytáhl. Následným měřením se zjistilo, že díra je hluboká 46 metrů a dým, který z ní stoupal, obsahuje smrtící koncentraci oxidu uhelnatého. Bylo zjištěno, že požár se rozšířil i pod sousední vesnici Byrnesville.\n\nV roce 1984 americký kongres uvolnil částku 42 mil. USD na přestěhování obyvatelstva obcí Byrnesville a Centralia. Většina z tisícovky tehdejších obyvatel nabídku přestěhování využila a ve městě zůstalo jen asi 60 lidí. V roce 1992 guvernér státu Pennsylvania nařídil vyvlastnění celého městského obvodu a demolici budov. Státní dálnice \"Route 61\", která vedla přes Centralii, byla z důvodu propadů podloží přeložena. Americká pošta zrušila směrovací číslo Centralie v roce 2002. Několik zbývajících obyvatel se po dvě desetiletí marně u soudu domáhalo zrušení rozhodnutí o vyvlastnění pozemků a nařízenému vystěhování; jejich požadavek byl soudem definitivně zamítnut v roce 2012. Místní úřady nicméně přistoupily na dohodu a posledním sedmi obyvatelům (průměrný věk 62 let) je dovoleno v opuštěném městě dožít.\n\nPodle odhadu uhelných zásob pod městem může požár trvat nejméně dalších 250 let.\n\nCentralia je předobrazem města duchů v několika románech a filmech, například \"Strange Highways\", \"Nothing but Trouble\" a \"Vampire Zero\". Posloužila též jako přímá inspirace pro hororovou hru \"Silent Hill\" a její filmové zpracování.\n"}
{"id": "1243875", "url": "https://cs.wikipedia.org/wiki?curid=1243875", "title": "Národní fieldlakrosová liga", "text": "Národní fieldlakrosová liga\n\nNárodní fieldlakrosová liga (NFLL) je česká lakrosová soutěž mužů. Probíhá od roku 1992 a organizuje ji Český svaz mužského lakrosu (ČSML). Nejúspěšnějšími týmy soutěže jsou TJ Malešice a SK Lacrosse Jižní Město, které získaly titul osmkrát. Od roku 2008 funguje NFLL také jako nadnárodní soutěž, účastní se jí také týmy ze Slovenska a Rakouska.\n\n"}
{"id": "1243877", "url": "https://cs.wikipedia.org/wiki?curid=1243877", "title": "Halové mistrovství České republiky v atletice 2007", "text": "Halové mistrovství České republiky v atletice 2007\n\nHalové mistrovství ČR v atletice 2007 se uskutečnilo ve dnech 24. únor a - 25. února 2007 v hale Otakara Jandery v pražské Stromovce.\n\n\n"}
{"id": "1243878", "url": "https://cs.wikipedia.org/wiki?curid=1243878", "title": "Halové mistrovství České republiky v atletice 2008", "text": "Halové mistrovství České republiky v atletice 2008\n\nHalové mistrovství ČR v atletice 2008 se uskutečnilo ve dnech 23. únor a - 24. února 2008 v hale Otakara Jandery v pražské Stromovce.\n\n\n"}
{"id": "1243880", "url": "https://cs.wikipedia.org/wiki?curid=1243880", "title": "Świerzawa", "text": "Świerzawa\n\nŚwierzawa (polský historický název \"Szunów\", německý název do roku 1945 \"Schönau an der Katzbach\") je polské město a zároveň sídlo stejnojmenné gminy v okrese Złotoryja v Dolnoslezském vojvodství.\n\nŚwierzawa leží zhruba 14 km vzdušnou čarou severovýchodním směrem od Jelení Góry a 11 km směrem na jih od okresního města Złotoryja v údolí řeky Kačavy uprostřed severního předhůří Kačavských hor, jejichž nadmořská výška v této oblasti se pohybuje od 350 do 718 metrů. Nejvyšší vrchol severního hřebene Kačavských hor Okole (718 m n. m.) je od města vzdálen cca 6,5 km vzdušnou čarou směrem na jihozápad.\n\nDo roku 1998 Świerzawa přináležela do Jelenigórského vojvodství, které existovalo v letech 1975–1998. V obvodu gminy, jejímž správním centrem je Świerzawa, se nacházejí starostenství (polsky \"sołectwa\") Biegoszów, Dobków, Gozdno, Lubiechowa, Nowy Kościół, Podgórki, Rzeszówek, Rząśnik, Sędziszowa, Stara Kraśnica a Sokołowiec. Na území města jsou pozůstatky zrušené železniční trati z Lubawky do Lehnice včetně budovy bývalého nádraží z roku 1895.\n\nPrvní historická zmínka o existenci tohoto místa pochází z dob slezského knížete Boleslava I. Vysokého, který zde nechal v roce 1159 vybudovat dřevěný kostelík. První písemná zmínka o sídle pochází z roku 1268, městská práva obdržela Świerzawa od svídnicko-javorského knížete Boleslava I. Surového z rodu slezských Piastovců v roce 1296. V latinský psané knize \"Liber fundationis episcopatus Vratislaviensis\", sepsané v letech 1295–1305, je v části \"Registrum Legniciense\" město jmenováno v podobě \"Schonow\" nebo \"Scenowe.\" \n\nV průběhu dalších staletí bylo město vícekrát postiženo v důsledku epidemií, válečných operací a požárů. Největší úpadek způsobila třicetiletá válka, v jejímž průběhu bylo město vypáleno. Po vysídlení německého obyvatelstva z oblasti Dolního Slezska v roce 1945 se pro Świerzavu zpočátku užívaly názvy \"Szunów\" nebo \"Sieńsk\".\n\nV ústředním seznamu polského Národního ústavu kulturního dědictví je zapsána celá řada památek, nacházejících se na území města:\n\n\n"}
{"id": "1243881", "url": "https://cs.wikipedia.org/wiki?curid=1243881", "title": "Baňkování", "text": "Baňkování\n\nBaňkování neboli vakuoterapie je metoda alternativní medicíny, při níž se malá oblast pokožky podrobí pomocí skleněných baněk podtlaku. Ten může být vytvořen buď ohřátím a následným samovolným ochlazením vzduchu v baňce, nebo pomocí mechanického čerpadla. Baňka je obvykle ponechána na místě pět až patnáct minut.<br>\nBaňkování se používá jako protibolestivá léčba při revmatismu, bolestech kloubů, zad, hlavy, ale i při astmatu, cévních i orgánových chorobách.<br>\nLékařské a vědecké kruhy účinky baňkování připisují spíše placebo efektu.\n\nBaňkování patří mezi prastaré metody, které se snažily léčit choroby vypouštěním „špatných“ tělesných šťáv (detoxikací). Tato metoda je známa z Mezopotámie, Eypta, Indie i Jižní Ameriky už z doby před 3000 lety, kdy se používaly nádobky z bronzu, stříbra, z bambusu nebo zvířecích rohů.\nV současnosti baňkování získává publicitu zejména díky známým sportovcům využívajících tuto terapii a jejich účastí v televizních přenosech jako olympiáda, či mistrovství světa.\n\nNa kůži zad pacienta, prohřátou infračervenou lampou, se nasazuje několik, někdy až 5-10 baněk v celém rozsahu zad. Jindy se používá je jedna baňka cíleně na vybrané místo. Před nasazením se v baňce vytvoří podtlak buď shořením vatového tamponu napuštěného benzinem nebo alkoholem a následným zchladnutím ohřátého vzduchu, nebo vakuovou pumpou. Po přiložení baňky se během několika minut krevní kapiláry rozšíří a krev, která jimi proniká, vytvoří modré podlitiny. Velice rozšířené je i přikládání baněk na akupunkturní body s předpokladem působení přes hypotetické meridiány na vnitřní orgány.<br>\n\nSlabé tonizační baňkování – u tohoto typu by nemělo dojít k bolesti, je vhodné pro starší osoby a děti<br>\nStřední baňkování – sání je silnější, po aplikaci se mohou objevit modřiny, baňky se nechávají působit nejčastěji 15 minut<br>\nBleskové baňkování – aplikace se provádí krátce (asi 1 minutu), jedná se o slabé až střední baňkování<br>\nMasážní baňkování – při této metodě se baňka nenechává přisát na kůži příliš silně, částečně přisátou baňkou se pak provádí dlouhé tahy<br>\n\nNěkteří lidé také podstupují „jehlové baňkování“, při němž terapeut nejprve aplikuje akupunkturní jehly a poté nad ně přiloží baňky.\n\nHijama (), léčivé krvácení, se užívá na bolestivějších místech, kde je krev čerpána místním nasáváním z malého kožního řezu. Krvavé baňkování je údajně účinnější, ale také bolestivější a nemůže se aplikovat na klouby.<br>\nPrvní zmínky o použití se nacházejí v islámském Hadísu, výpovědi o činech a skutcích islámského proroka Mohameda. Díky tomu je krvavé baňkování stále populární terapií praktikovanou v mnoha částech muslimského světa.\n\nVe Finsku se krvavé baňkování provádí již od 15. století a tradičně se provádí v saunách. Baňky byly vyrobeny z hovězího rohu s ventilovým mechanismem pro odsátí vzduchu. Baňkování se ve Finsku stále užívá jako součást relaxačních a/nebo ozdravných procedur.\n\nPodle Tradiční Čínské Medicíny (TCM) je baňkování metodou vytváření podtlaku na pokožce pacienta, který má rozptýlit stagnaci krve a tkáňového moku, čímž má zlepšit tok čchi, a tak léčit onemocnění dýchacích cest, jako je běžné nachlazení, pneumonie či bronchitida. Baňkování se aplikuje na zádech, krku, ramenou a jiných vhodných muskuloskeletálních místech. Zastánci TCM tvrdí, že má i další možnosti aplikace. V TCM se baňkování nedoporučuje k léčbě kožních zánětů, ani aplikace této terapie v břišní či křížové oblasti těla těhotných žen.\n\nNežádoucí účinky terapie lze rozdělit na lokální a systémové.<br>\nLokální nežádoucí účinky jsou např. tvorba jizev, popáleniny, kožní infekce, panikulitida, tvorba abscesu.<br>\nSystémové nežádoucí účinky pak např. anémie, závratě, vazovagální synkopa, nespavost, bolest hlavy a nevolnost.\n\nBaňkování je podloženo vědeckými důkazy jen minimálně. Ve své knize Trick or Treatment z roku 2008 Simon Singh a Edzard Ernst píší, že neexistují žádné důkazy o příznivých účincích baňkování na zdravotní stav pacientů.\nJakékoli hlášené přínosy této terapie jsou pravděpodobně placebo efekt.<br>\nSystematický přehled z roku 2011 (Journal of Acupuncture & Meridian Studies) uvádí, že „účinnost baňkování byla prokázána pouze jako léčba bolesti a dokonce i pro tuto indikaci zůstávají pochybnosti“.\n\nMetaanalýza z roku 2015 dospěla k závěru, že baňkování může být v krátkém časovém horizontu účinné při léčbě bolesti a invalidity spojené s chronickou bolestí v krku a dolní části zad. Nejde však o kauzální léčbu, která by mohla postihnout příčinu choroby, ale o léčbu derivační, tedy o antalgické (působící proti bolesti) reflexní působení, nebo spíše o odvedení pozornosti pacienta od jeho od subjektivních potíží.<br>\nZastánci baňkování tvrdí, že je tato terapie alternativní léčbou rakoviny. Nicméně American Cancer Society konstatuje, že „dostupné vědecké důkazy nepodporují tvrzení, že má baňkování nějaký přínos pro zdraví“, a že léčba nese nízké riziko popálení.\n\nDoktor Brad McKay v roce 2016 napsal, že olympijský tým USA dělá medvědí službu svým fanouškům, kteří by mohli „následovat příkladu“, nazýváním baňkování „starodávnou (ale nefunkční) tradiční terapií“. Onkologický chirurg David Gorski prohlašuje, že tato metoda je „bez přínosu, nemá v moderní medicíně místo“.<br>\nKritici alternativní medicíny Harriet Hall, Mark Crislip, Simon Singh a Edzard Ernst charakterizovali baňkování jako „pseudovědecké nesmysly“, „bláhovost celebrit“ a „hatmatilka“. Uvedli, že neexistují žádné důkazy o tom, že baňkování funguje lépe než placebo. „Z lékařského hlediska tahle metoda nemá větší význam,“ tvrdí farmakolog David Colquhoun. „Baňkování může lokálně podpořit krevní oběh. Ale představa, že by tahle metoda mohla léčit, je směšná. Je to jen další chytrý způsob, jak z lidí vymámit peníze.“\n\n"}
{"id": "1243883", "url": "https://cs.wikipedia.org/wiki?curid=1243883", "title": "Label (příkaz)", "text": "Label (příkaz)\n\nV informačních technologiích je codice_1 příkaz obsažený v některých operačních systémech (například DOS, OS/2 a Microsoft Windows používaný k vytvoření, změně anebo smazání popisku logické jednotky (například oddílu disku anebo diskety). Pokud je použit bez parametrů, mění anebo maže současný popisek. \n\nV Unixu a ostatních UN*Xových systémů se jméno příkazu liší podle souborového systému. Například, příkaz codice_2 může být využit pro oddíly typu ext2. \n\n LABEL [disk:][popisek]\n\nArgumenty\n\nPříznaky\n\nPoznámka: Pokud je parametr codice_5 specifikován, příznak /MP není nutný. \n\n\n\n"}
{"id": "1243884", "url": "https://cs.wikipedia.org/wiki?curid=1243884", "title": "Julia Hartwigová", "text": "Julia Hartwigová\n\nJulia Hartwigová (nepřechýleně Julia Hartwig-Międzyrzecka; 14. srpna 1921, Lublin – 14. července 2017, Pensylvánie) byla polská překladatelka a spisovatelka.\n\nNarodila se jako jedno z pěti dětí polskému otci, fotografu Ludwiku Hartwigowi a matce ruského původu Marii Birjukowové, jež se spolu seznámili v Moskvě. Její starší bratr, Walenty Hartwig, byl významným polským endokrinologem. Julia studovala romanistiku a polonistiku. V letech 1947–1950 pobývala díky stipendiu ve Francii, kde studovala francouzskou literaturu.\n\nV roce 2015 jí byl na univerzitě Adama Mickiewicze (polsky Uniwersytet im. Adama Mickiewicza; UAM) udělen titul \"doktor honoris causa\". \n\nJulia Hartigová zemřela v pátek 14. července 2017 ve věku nedožitých 96 let v americké Pensylvánii, o její smrti informovala veřejnost Paula Sawicka. \n\n\n"}
{"id": "1243887", "url": "https://cs.wikipedia.org/wiki?curid=1243887", "title": "/dev/zero", "text": "/dev/zero\n\n/dev/zero je speciální soubor v unixovém operačním systému, který poskytuje nulové znaky po dobu, kdy se z něj čte. Jedním z typických použití je poskytnutí streamu znaků pro inicializaci úložiště dat. Původně byl představen v roce 1988 v operačním systému SunOS 4.0 (nyní operační systém Solaris).\n\nČtení z /dev/zero vrací nulové znaky (0x00) po celou dobu čtení. Na rozdíl od /dev/null může být /dev/zero použit i jako zdroj, nikoli pouze jako černá díra pro data. Všechny operace zápisu do /dev/zero uspějí a data se ztratí, avšak soubor /dev/null je pro tento účel známější. \n\nV okamžiku, kdy je soubor /dev/zero namapován na virtuální adresní prostor, je jeho použití shodné s použitím anonymní paměti, například paměti nepřipojené k žádnému souboru.\n\nUnixová utilita dd umí kopírovat stream ze zdroje do cíle za možného provedení změn dat během procesu.\n\nSmazání dat v diskovém oddílu (nízkoúrovňové formátování)\nVytvoření 1 MiB souboru nazvaného \"foobar\" naplněného nulami:Poznámka: velikost bloku, hodnoty mohou být uvedeny v SI (desetinné) hodnoty, např. v GB, MB, atd. Pro vytvoření souboru o velikosti 1 GB je možné napsatPoznámka: Namísto vytváření skutečného souboru naplněného samými nulami umožňuje mnoho souborových systémů také vytvoření řídkého souboru, které mají totožný obsah, avšak využívají méně skutečného místa.\n\n"}
{"id": "1243889", "url": "https://cs.wikipedia.org/wiki?curid=1243889", "title": "Ilegální číslo", "text": "Ilegální číslo\n\nIlegální číslo je číslo, které představuje informaci zakázanou zveřejňovat nebo distribuovat. Každá informace se dá zapsat jako číslo, takže jestliže je ilegální distribuovat nějakou informaci, může být ilegální i šíření čísla, které tuto informaci představuje.\n\nIlegální číslo může reprezentovat obchodní tajemství nebo tajnou informaci, kterou mohou znát pouze autorizované osoby. Příkladem čísla, které se považuje za tajné a jehož publikace či nepatřičné držení je na území USA ilegální, je šifrovací klíč AACS, který vešel ve známost v květnu 2007.\n\nJakýkoliv soubor může být velmi jednoduše vyjádřen jako velmi velké binární číslo. V některých jurisdikcích jsou obrázky, jejichž držení je kvůli jejich nevhodnosti ilegální, tedy korespondující čísla mohou být také ilegální.\n\nV roce 2011 společnost Sony zažalovala George Hortze a členy fail0verflow za nedovolené zvýšení oprávnění na PlayStation 3; část této žaloby se týkala toho, že publikovali PS3 klíče a společnost také pohrozila, že zažaluje kohokoliv, kdo tyto klíče distribuoval.\n\n"}
{"id": "1243890", "url": "https://cs.wikipedia.org/wiki?curid=1243890", "title": "Ruslan Abışov", "text": "Ruslan Abışov\n\nRuslan İbrahim oğlu Abışov [ruslan abišov] (* 10. října 1987, Baku, Ázerbájdžánská SSR, SSSR) je ázerbájdžánský fotbalový obránce a reprezentant, od roku 2016 hráč klubu Inter Baku. Hraje na postu stopera (střední obránce), alternativně na pozici defenzivního záložníka.\n\nZa rok 2012 se stal ázerbájdžánským fotbalistou roku.\n\n\nRuslan Abışov má za sebou starty za mládežnické výběry Ázerbájdžánu v kategoriích U19 a U21.\n\nV A-mužstvu Ázerbájdžánu debutoval 5. 9. 2009 v kvalifikačním zápase v Lankaranu proti reprezentaci Finska (prohra 1:2).\n\n"}
{"id": "1243893", "url": "https://cs.wikipedia.org/wiki?curid=1243893", "title": "Napoleon Evžen Ludvík Bonaparte", "text": "Napoleon Evžen Ludvík Bonaparte\n\nEvžen Ludvík Napoleon Bonaparte (16. března 1856, Paříž – 1. června 1879, KwaZulu-Natal, Zululand) byl prasynovcem Napoleona I. a jediným potomkem císaře Napoleona III. Po smrti svého otce roku 1873 byl bonapartistickou frakcí prohlášen za císaře Napoleona IV.\n\nSloužil jako voják v Anglii a zapojil se do britsko-zulské války na straně Britů. Byl zabit během potyčky se skupinou Zulů. Jeho smrt znamenala konec možnosti návratu Bonapartů na francouzský trůn.\n"}
{"id": "1243895", "url": "https://cs.wikipedia.org/wiki?curid=1243895", "title": "Rotemberk", "text": "Rotemberk\n\nRotemberk (též \"Neznašov\") je zaniklý hrad severně od vesnice Habřina v okrese Hradec Králové. Jeho zbytky se nacházejí na protáhlé ostrožně nad levým břehem potoka Hustířanka v nadmořské výšce 300 metrů. Od roku 1964 jsou spolu se zbytky blízkého hradu Vražba a tvrzištěm v Habřině chráněny jako kulturní památka.\n\nPo zániku staršího hradu Vražba pravděpodobně Rotemberk převzal sídelní a správní funkci panství. Prvním známým majitelem hradu byl roku 1371 (nebo 1370) uváděný Ješek z Neznášova. Jeho potomkům hrad patřil až do roku 1457, kdy se připomíná vdova Anna po Čeňkovi z Neznášova. Dalším známým majitelem byl v roce 1494 Bavor z Hustířan, Když zemřel, zdědil část panství s hradem jeho syn Jiřík. Po Jiříkově smrti panství získal jeho bratr Jan starší, za kterého se v roce 1542 v Deskách zemských hrad uvádí jako pustý.\n\nDochovaná podoba hradu je ovlivněná zemědělskými úpravami pozemků. Na východní straně se nachází protáhlé předhradí, v jehož čele se nachází nevýrazný zbytek valu, který však může být pravěkého původu. Vlastní dvojdílný hrad je od této plošiny oddělen šíjovým příkopem. Dochovaly se pozůstatky opevnění na jižní a východní straně. Na jižní straně je také patrná prohlubeň po podsklepené budově a v jihovýchodním nároží bývala studna. V čele hradu pravděpodobně stála okrouhlá věž. Hradní jádro bylo chráněné dalším příkopem a je zřejmě ukázkou tzv. zavřeného hradu, u kterého obvodové zdi zůstanou stát, zadrží zřícené zdivo vyšších pater a časem vytvoří pahorek, jehož povrch se nachází vysoko nad středověkou úrovní terénu.\n\nZbytky hradu jsou volně přístupné po odbočce z modře značené turistické trase ze Smiřic do do Velichovek. Pod ostrožnou také vede značená cyklotrasa č. 4252 z Velichovek do Habřiny.\n\n\n"}
{"id": "1243900", "url": "https://cs.wikipedia.org/wiki?curid=1243900", "title": "Vražba (hrad)", "text": "Vražba (hrad)\n\nVražba je zaniklý hrad severně od vesnice Habřina v okrese Hradec Králové. Jeho zbytky se nacházejí na nevýrazné ostrožně v nadmořské výšce asi 300 metrů. Od roku 1964 je zapsán jako kulturní památka, nyní je zapsáno spolu se zbytky blízkého hradu Rotemberk a tvrzištěm v Habřině jako kulturní památka ČR.\n\nO hradu se nedochovaly žádné písemné zprávy, ale podle archeologického výzkumu stál ve druhé polovině třináctého století a zanikl požárem. Vražba patří mezi nejstarší a méně kvalitní šlechtické hrady, v jejichž konstrukci hrálo významnou úlohu dřevo. Takový hrad však brzy přestal vyhovovat dobovým nárokům šlechty, a proto nebyl po požáru obnoven a nahradil ho nedaleký kamenný hrad Rotemberk.\n\nJednodílný hrad má oválný půdorys s rozměry 31 × 18 metrů. Obklopoval ho mohutný val a příkop. Na východní straně, kde se pravděpodobně nacházel vstup, bylo opevnění zesíleno dalším valem a příkopem. Hradní jádro bylo obehnané palisádou. Na jeho ploše stával dřevěný palác s pecí, po kterém zůstala pouze malá vyvýšenina. Prohlubně jsou zřejmě pozůstatky po starších výkopech.\n\nZbytky hradu jsou volně přístupné, ale nevede k nim žádná turisticky značená trasa. O několik set metrů na východ však prochází značená cyklotrasa č. 4252 z Velichovek do Habřiny, ze které je možné lesními cestami dojít do blízkosti hradu. Na jižních a západních svazích ostrožny se pod hradem nachází přírodní památka Vražba.\n\n\n"}
{"id": "1243901", "url": "https://cs.wikipedia.org/wiki?curid=1243901", "title": "Samir Ələkbərov", "text": "Samir Ələkbərov\n\nSamir Dadaş oğlu Ələkbərov [samir alakbarov] (* 8. října 1968, Baku, Ázerbájdžánská SSR, SSSR) je bývalý ázerbájdžánský fotbalový útočník a reprezentant, kariéru ukončil v roce 2001 v klubu Xəzər Universiteti. Mimo Ázerbájdžán (resp. SSSR) působil na klubové úrovni v Izraeli v mužstvu Maccabi Petah Tikva FC.\n\nV letech 1991, 1992 a 1993 se stal ázerbájdžánským fotbalistou roku.\n\n\nV A-mužstvu Ázerbájdžánu debutoval 17. 9. 1992 v přátelském zápase v Gurdžáni proti reprezentaci Gruzie (prohra 3:6). Celkem odehrál v letech 1992–1996 za ázerbájdžánský národní tým 16 zápasů a vstřelil 2 góly.\n\n"}
{"id": "1243902", "url": "https://cs.wikipedia.org/wiki?curid=1243902", "title": "Habřina (tvrz)", "text": "Habřina (tvrz)\n\nHabřina je zaniklá tvrz ve stejnojmenné vesnici v okrese Hradec Králové. Dochovalo se z ní tvrziště na pozemku u domu čp. 35. Spolu se zbytky blízkých hradů Rotemberk a Vražba je chráněno jako kulturní památka ČR.\n\nO tvrzi se nedochovaly žádné písemné zprávy. Vznikla však pravděpodobně ve druhé polovině čtrnáctého století. V roce 1357 jsou zmiňováni vladykové Koňata z Habřiny a Čeněk z Hustířan, který však v roce 1376 používal přídomek z Habřiny. Z jejich rodu se v roce 1387 připomíná Bavor z Habřiny a v roce 1404 Petr Habřinský. V patnáctém století tvrz zpustla. Další známý majitel, Aleš Rodovský z Hustířan, vesnici v roce 1533 prodal z 850 kop českých grošů Mikuláši Trčkovi z Lípy.\n\nTvrziště má podobu okrouhlého pahorku obklopeného příkopem, do kterého bylo možné napustit vodu ze zaniklého rybníka.\n\n"}
{"id": "1243904", "url": "https://cs.wikipedia.org/wiki?curid=1243904", "title": "Keby som mal pušku", "text": "Keby som mal pušku\n\nKeby som mal pušku je celovečerní hraný film režiséra Štěpána Uhra z roku 1971. Je natočený podle stejnojmenné literární předlohy slovenského prozaika a scenáristy Milana Ferka. Námět původně psal Ferko spolu s režisérem Elem Havetta, kterému ale kvůli normalizačním tlakům nebylo dovoleno natáčet, proto Studio hraných filmů nabídlo téma Uhrovi.\n\nFilm je zasazen do období Slovenského národního povstání a představuje pohled na válku očima dětského hrdiny, třináctiletého Vlada. Tak jako v případě filmu \"Pieseň o sivom holubovi\" od Stanislava Barabáše, je zde dětská perspektiva možností vnést do válečné tematiky fantazii a vyhnout se předepsanému ideologickému pozitivismu ve prospěch větší subjektivity. Ústřední motiv vyprávění tvoří dospívání chlapců, které zosobňuje touha po opravdové pušce.\n\nHlavní hrdina Vladko žije s rodinou ve skromných poměrech v zapadlé vesničce na úpatí hor plných partyzánů. Spolu s kamarády Viktorem a Badžem provádějí sousedům různé vylomeniny. Obdivují vojenské hrdiny a když Vlado dostane od strýce pušku s příkazem ji ukrýt a hlídat, představuje si, jak by s její pomocí zjednal spravedlnost. Vlado žije se svým invalidním otcem, mámou, malou sestrou Haničkou a babičkou v jedné malé místnosti, jídla ani peněz mnoho nemají. Bezútěšné poměry se ho však příliš nedotýkají, dny tráví hrou s kamarády. Přichází i objevování sexuality a první láska v podobě starší Milky. Smrt je ale vždy nablízku a filmem prostupuje jako síť odkazů, ať už prostřednictvím odvozu \"židule\" Mariny, otcova pokusu o sebevraždu nebo přímým zásahem do děje při úmrtí malé Haničky či Badžova otce. Chlapecká touha po pomoci v boji přestane být hrou, když Vlado puškou od strýce zastřelí německého velitele při odchodu vojsk z vesnice. O identitě střelce se Němci nedozvědí a Vlado se se svým pocitem viny a strachu z potrestání svěří jen otci. Tento dotyk s tragickou situací znamená pro mladého chlapce budování odpovědnosti a sblížení jeho snů s realitou.\nAbstraktní idea protifašistického odboje tvořící podmínku povstaleckého tématu se hned v úvodu filmu přeměňuje na konkrétní dobro a zlo. Subjektivní pohled prizmatem nevinnosti dětí trochu připomíná výsadní postavení šašků a bláznů a v čase \"tvrdé\" normalizace znamená uchování jisté míry tvůrčí svobody. Humor autorského podání zároveň dovoluje vyměnit pohled determinismu marxisticko-leninské historie za sféru jednotlivostí a rozdílů.\n\n\"Keby som mal pušku\" se vyznačuje mozaikovou epickou strukturou vyprávění, navzdory silnému napětí jednotlivých epizod autoři úmyslně rezignují na sevřenou dramatickou klenbu. Upřednostňují systém drobných kolizí, který vyrůstá z epického řazení kontrastů. Subjektivita vyprávění je formálně završena vnitřním monologem, který vytváří prostor pro vyjádření myšlenek hrdiny. Uher však kromě využití hlasu mimo obraz komentujícího děj využívá i obrazové subjektivní vyprávění. Vladova nevyslovená přání jsou inscenována a po nich následuje situace tak, jak opravdu proběhla. V komické rovnováze vznešených ideálů a závratných pádů se odkrývá naivní kouzlo chlapecké touhy být dospělým.\n\nKamera Stanislava Szomolányiho se od asociativních obrazů v \"Organu\" či \"Panně zázračnici\" posouvá směrem ke kultivovanosti a realističtější vnější výtvarnosti. Zeljenkova hudba je také \"srozumitelnější\" a opírá se o snadnou čitelnost symbolů. Navzdory poměrně velkému počtu postav působí \"Keby som mal pušku\" intimně a komorně. Obranou proti patosu válečného heroismu se pro Uhra stává prolínání komického s tragickým, v čem navazuje na filmy jako \"Zvony pre bosých\" či \"Muž, který luže\".\n\n\n\n"}
{"id": "1243907", "url": "https://cs.wikipedia.org/wiki?curid=1243907", "title": "Smlouva o přátelství, vzájemné pomoci a poválečné spolupráci mezi Československem a Svazem sovětských socialistických republik", "text": "Smlouva o přátelství, vzájemné pomoci a poválečné spolupráci mezi Československem a Svazem sovětských socialistických republik\n\nSmlouva o přátelství, vzájemné pomoci a poválečné spolupráci mezi Československou republikou a Svazem sovětských socialistických republik byla dvoustranná smlouva podepsaná 12. prosince 1943 mezi československou exilovou vládou a Sovětským svazem.\n\nSignatáři smlouvy byli československý velvyslanec v Moskvě Zdeněk Fierlinger a sovětský komisař zahraničních věcí Vjačeslav Michajlovič Molotov, přičemž při podpisu byl přítomen také Edvard Beneš a Josif Vissarionovič Stalin.\n\nSmlouva byla prohloubením československo-sovětské smlouvy o vzájemné pomoci v případě útoku Německa podepsané 16. května 1935 v Praze a potvrzením dohody o obnovení diplomatických styků a společném postupu ve válce proti Německu mezi československou exilovou vládou a SSSR podepsané 18. července 1941 v Londýně. Znamenala závazek o vzájemném postupu ve válce proti Německu a základní předpoklady budoucí poválečné spolupráce.\n\nSmlouva byla vyhotovena ve dvou exemplářích – v českém a ruském jazyce. Obsahovala šest článků:\n\nKe smlouvě byla připojena čtyři memoranda:\n"}
{"id": "1243908", "url": "https://cs.wikipedia.org/wiki?curid=1243908", "title": "Cotylorhynchus", "text": "Cotylorhynchus\n\nCotylorhynchus je rod dávno vymřelého býložravého synapsida. Žil v období permu (mladší prvohory, asi před 280-272 miliony let). Jde o poměrně velkého zástupce skupiny, patřícího k nejmohutnějším suchozemským obratlovcům své doby. Charakteristickým rysem plaza je proporcionálně velmi malá hlava. Kotylorynchové měli soudkovité trupy a měřili asi 3 až 4 metry na délku. Byli býložravými tvory a mohli se stávat kořistí dravých plazů, jako byli například gorgonopsidi nebo jiní draví synapsidi. V současnosti jsou rozeznávány tři platné rody tohoto druhu, \"C. romeri\" (popsán 1937), \"C. hancocki\" (1953) a \"C. bransoni\" (1962). Tento plaz, který však byl blíže příbuzný savcům než třeba ještěrkám, žil na území dnešní Severní Ameriky (zejména státy Oklahoma a Texas v USA).\n\n"}
{"id": "1243910", "url": "https://cs.wikipedia.org/wiki?curid=1243910", "title": "Ixalerpeton", "text": "Ixalerpeton\n\nIxalerpeton byl dinosauromorf žijící v období pozdního Triasu, asi před 237 až 228 miliony let. Exemplář, na jehož základě bylo zvíře popsáno, byl objeven ve formaci Santa Maria v brazilském Rio Grande do Sul. \"Ixalerpeton\" byl příbuzný dinosaurům, ale nepatřil mezi ně. Byl zástupcem čeledi Lagerpetidae (dalšími zástupci jsou například rody \"Lagerpeton\" a \"Dromomeron\").\n\n"}
{"id": "1243913", "url": "https://cs.wikipedia.org/wiki?curid=1243913", "title": "Cargo Moravia Airlines", "text": "Cargo Moravia Airlines\n\nCMA Cargo Moravia Airlines byla česká letecká společnost pro přepravu nákladu (cargo). Měla letecké základny na letištích v Praze a Ostravě.\n\nSpolečnost byla založena soukromými investory v roce 1990 jako družstevní podnik DAK Slušovice, provoz nákladní přepravy zahájila s letoun Let L-410. V červenci 1990 zahájila pravidelnou nákladní linku Praha – Hanoj se strojem Tupolev Tu-154B-2. V říjnu téhož roku si pronajala Boeing 707-344B od liberijské letecké společnosti Liberia World Airways, s ním byla zahájena linka Ostrava – Karáčí – Hanoj – Singapur – Karáčí – Ostrava, která létala s frekvencí 2 lety týdně (pondělí a čtvrtek). Letoun byl většinou cestou do Asie naplněn vietnamskými spoluobčany, zpět létal naplněn nákladem. V roce 1991 si pronajala společnost další Boeing 707-311B, další rok si koupila další Let L-410, kterým létala pro potřeby JZD Slušovice, zejména na lince Holešov – Praha.\n\nV polovině roku se však dostala do finančních problémů a 1. října 1992 zastavila činnost. Pak ji znovu zahájila jako CMA Central European Airlines. Provozovala charterové lety s cestujícími i nákladem, na nichž létal novější Boeing 707-311B ve flotile. Poté si pořídila opět L-410 a opět se dostala do finančních problémů. Definitivně zastavila činnost počátkem roku 1994.\n\nJako důvody krachu se uvádí neúspěšnost obecně na pole osobní i nákladní přepravy.\n\nSpolečnost pravidelně létala v do následujících destinací z následujících letišť, provozovala další nepravidelné charterové linky, které nejsou uvedeny.\n\n\n\nCMA za celou svou dobu působení provozovala 7 následujících letounů:\n\n"}
{"id": "1243914", "url": "https://cs.wikipedia.org/wiki?curid=1243914", "title": "Diecéze gurská", "text": "Diecéze gurská\n\nDiecéze gurkská, nebo také diecéze Gurk či diecéze Gurk-Klagenfurt (lat. \"Dioecesis Gurcensis\") je římskokatolická diecéze, která se nachází na jihu Rakouska, sídlem biskupa je Klagenfurt am Wörthersee. Spolu s metropolitní salcburskou arcidiecézí, diecézí feldkirchskou, diecézí Graz-Seckau a diecézí innsbruckou tvoří Salcburskou církevní provincii.\n\nBiskupství bylo založeno v roce 1072, jako první samostatné v salcburské arcidiecézi. Za sídlo biskupa byl vybrán ženský klášter v Gurku, který kdysi založila hraběnka Ema z Gurku, je proto považována jako jeden z diecézních zakladatelů. Jako první biskup byl vysvěcen Günther von Krappfeld. Gurkský biskup měl být zcela závislý na Salcburku a sloužit jako vikář tamního arcibiskupa.\n\nSídlo gurkské diecéze bylo přesunuto na hrad Straßburg v Korutanech, kde zůstalo po celá staletí do roku 1783 a poté na krátký přesídlilo na zámek Pöckstein. V rámci josefínských reforem bylo biskupství ustáleno v Klagenfurtu a celá diecéze byla podstatně zvětšena. Ze salzburské arcidiecéze získala 96 farností, goricijské arcidiecéze 56 farností, lublaňské arcidiecéze 5 farností a z lavantské diecéze 1 farnost. Když bylo lavantské biskupství přesunuto do Mariboru a vznikla maroborská arcidiecéze, připadlo celé Lavantsko pod zdejší diecézi. Od té doby gurkské biskupství spravuje celou spolkovou zemi Korutany.\n\nMimo církevní historii je znám i zdejší biskup, kardinál František II. Xaver, který zorganizoval první výstup na nejvyšší horu Rakouska Grossglockner. Jiný místní biskup Balthasar Kaltner byl posledním virilistou, který mluvil v korutanském zemském sněmu.\n"}
{"id": "1243916", "url": "https://cs.wikipedia.org/wiki?curid=1243916", "title": "Dinictis", "text": "Dinictis\n\nDinictis byl rodem nimravidní šelmy, obývajícího území současné Severní Ameriky (Saskatchewan v Kanadě a Colorado, Montana, Nebraska, Jižní Dakota, Severní Dakota, Wyoming a Oregon v USA) v období oligocénu až miocénu, asi před 37 až 20 miliony let. Šlo tedy o velmi rozšířený a úspěšný rod, který existoval v několika druzích asi po dobu 17 milionů let. Tato šelma podobná kočkovitým patřila do skupiny nimravidů, kterým se někdy přezdívá \"nepraví šavlozubí tygři\".\n\n\"Dinictis\" dosahoval tělesné délky asi 1,1 metru, nohy byly dlouhé 0,6 metru a celkovou velikostí se tato šelma podobala menší pumě. Nejspíš vypadala jako malý levhart a žila asi i podobným životem – jako lovec malých a středně velkých obratlovců. Vyvinul se zřejmě z předků podobných miacidům v průběhu paleocénu a eocénu.\n\n\"Dinictis\" byl vědecky popsán paleontologem Josephem Leidym v roce 1854, typovým druhem je \"D. felina\". V současnosti rozlišujeme ještě tři další druhy, \"D. cyclops\", \"D. priseus\" a \"D. squalidens\".\n\n"}
{"id": "1243919", "url": "https://cs.wikipedia.org/wiki?curid=1243919", "title": "Bezpečnostní pětka", "text": "Bezpečnostní pětka\n\nBezpečnostní pětka nebo krajská bezpečnostní pětka, zkratka KB-5 () bylo označení pro bezpečnostní komise, které působily při krajských národních výborech v ČSR v letech 1949–1951 za účelem dohlížení na „z politického hlediska důležitou“ bezpečnostní a trestní agendu.\n\nProstřednictvím těchto komisí byly krajské správně a stranické struktury propojené na nejvyšší vedení Komunistické strany Československa (KSČ). Jejich úkolem byl zejména dohled nad přípravou politických procesů celokrajského významu a důležitými okresními procesy. Tvořil je krajský politický tajemník KSČ, bezpečnostní referent krajského národního výboru, krajští velitelé Státní bezpečnosti (StB) a Veřejné bezpečnosti (VB) a krajský bezpečnostní tajemník KSČ.\n\nJako Bezpečnostní pětka Ústředního výboru Komunistické strany Československa se od roku 1946 označoval ústřední orgán KSČ, který řídil bezpečnostní politiku strany, zaměřenou na úplné ovládnutí bezpečnostního aparátu státu. Jeho členy byli generální tajemník KSČ Rudolf Slánský, ministr vnitra Václav Nosek, vedoucí bezpečnostního oddělení Ústředního výboru (ÚV) KSČ Karel Šváb, straničtí funkcionáři a později přední představitelé StB Jindřich Veselý a Josef Pavel.\n\nTermínem ústřední bezpečnostní pětka (zkratka B5) se označovala Bezpečnostní komise ÚV KSČ, která se etablovala jako mocenské centrum v státě po Únorovém převratu a monopolizaci státní moci KSČ v roce 1948. Tvořil ji generální tajemník KSČ Rudolf Slánský, vedoucí bezpečnostního oddělení ÚV KSČ Karel Šváb, velitel StB Jindřich Veselý, vedoucí kádrového odboru ÚV KSČ Ladislav Kopřiva a ministr národní obrany Alexej Čepička.\n"}
{"id": "1243920", "url": "https://cs.wikipedia.org/wiki?curid=1243920", "title": "Gmina Świerzawa", "text": "Gmina Świerzawa\n\nGmina Świerzawa je polská městsko – vesnická gmina v okrese Złotoryja v Dolnoslezském vojvodství. Správním střediskem gminy je město Świerzawa.\n\nGmina, která je jednou ze šesti gmin v okrese Złotoryja, se rozkládá v Kačavských horách, jejichž výška se od 350 metrů na severu postupně zvedá do 600 – 700 metrů na jihu a na západě tohoto území. Gmina patří mezi řidčeji osídlené příhraniční oblasti – na jejím území žije 17,1 % obyvatel na 27,8 % rozlohy złotoryjského okresu. Gmina Świerzawa sousedí s gminami Bolków, Janowice Wielkie, Jeżów Sudecki, Męcinka, Pielgrzymka, Wleń a Złotoryja.\n\nV obvodu gminy, jejímž správním centrem je Świerzawa, se nacházejí starostenství (polsky \"sołectwa\") Biegoszów, Dobków, Gozdno, Lubiechowa, Nowy Kościół, Podgórki, Rzeszówek, Rząśnik, Sędziszowa, Stara Kraśnica a Sokołowiec. Součástí gminy jsou ještě vesnice Bronków, Dynowice, Janochów,  Jurczyce, Krzeniów, Posępsko, Różana, Sądrecko a Szczechów.\n\nPodle dat z roku 2016 na území gminy žilo 7 644 obyvatel, z toho 49,9% žen a 50,1% mužů. Průměrný věk obyvatel gminy činil 39,9 roků. Z celkového počtu obyvatel bylo 64,8% v produktivním věku. Za období od roku 2002 do roku 2016 došlo k poklesu počtu obyvatel o 3,5%. K úbytku přispěla nejen nižší porodnost, ale i stěhování obyvatel do jiných částí Polska. Pokud jde o výstavbu nových bytů, resp. domů, ta byla v uvedených letech prakticky výhradně jen individuální. Nezaměstnanost v gmině Świerzawa vysoce překračuje celostátní polský průměr. V roce 2004 na území gminy dosahovala hrozivých 40,7%, dvojnásobek celostátního průměru. V dalších letech mírně poklesla, avšak stále se udržovala nad 30%, přičemž v roce 2013 opět stoupla na 35,9%. V roce 2015 nezaměstnanost poprvé klesla pod 30% – na 28,2 %, což je však přibližně trojnásobek celostátního průměru (10%, v Dolnoslezském vojvodství dokonce jen 8,5% v roce 2015). Sídlo příslušného úřadu práce je v Złotoryji. Průměrný hrubý měsíční příjem obyvatel v gmině Świerzawa činil v roce 2015 3826 zlotých.\n\nVýdaje v rozpočtu gminy Świerzawa činily v roce 2015 celkem 24,5 miliónů zlotých, z toho 2,5 miliónu (10,2%) na investice. Největší díl z rozpočtu byl vynaložen na oblast osvěty a výchovy (školství) – 29,1%. Příjmy do rozpočtu gminy v roce 2015 byly 27,2 miliónů zlotých.\n\nV gmině Świerzawa je v ústředním seznamu polského Ministerstva kultury a Dziedzictwa Narodowego zaznamenáno celkem 48 položek, z nichž je 13 přímo ve městě Świerzawa. Jedná se o jednotlivé památky i celé památkové areály, jako jsou zámky s přilehlými parky a dalšími stavbami. Některé z těchto památek jsou zachovalém stavu, další byly opraveny po vstupu Polska do Evropské unie, mnohé jsou však zcela zdevastované a hrozí jim zkáza.\n"}
{"id": "1243921", "url": "https://cs.wikipedia.org/wiki?curid=1243921", "title": "Rəşad Sadıqov", "text": "Rəşad Sadıqov\n\nRəşad Fərhad oğlu Sadıqov [rašad sadygov] (* 16. června 1982, Baku, Ázerbájdžánská SSR, SSSR) je ázerbájdžánský fotbalový obránce a reprezentant, od roku 2011 hráč klubu Qarabağ FK. Mimo Ázerbájdžán působil na klubové úrovni v Íránu a Turecku. Od roku 2004 je kapitánem ázerbájdžánské fotbalové reprezentace, zároveň má na svém kontě nejvíce reprezentačních startů ze všech ázerbájdžánských fotbalistů (105 k listopadu 2016).\n\nV letech 2004, 2005, 2010, 2013 a 2016 se stal ázerbájdžánským fotbalistou roku.\n\n\nRəşad Sadıqov má za sebou starty za mládežnické výběry Ázerbájdžánu v kategoriích U18 a U21.\n\nV A-mužstvu Ázerbájdžánu debutoval 7. 10. 2001 v kvalifikačním utkání v Solně proti reprezentaci Švédska (prohra 0:3).\n\n"}
{"id": "1243928", "url": "https://cs.wikipedia.org/wiki?curid=1243928", "title": "Michael Kumpfmüller", "text": "Michael Kumpfmüller\n\nMichael Kumpfmüller (* 21. července 1961, Mnichov) je německý novinář a spisovatel.\n\nStudoval historii, germanistiku na univerzitě v Tübingenu, Vídni a na Svobodné univerzitě v Berlíně. Disertační práci psal na téma \"\"Die Schlacht von Stalingrad: Metamorphosen eines deutschen Mythos\"\".\n\nSe svojí manželkou Evou Menasse, rakouskou spisovatelkou, žije v berlínské čtvrti Schöneberg.\n\n\n\n\n\n"}
{"id": "1243935", "url": "https://cs.wikipedia.org/wiki?curid=1243935", "title": "Sedm moderních divů světa", "text": "Sedm moderních divů světa\n\nToto je seznam sedmi moderních divů světa vybraných Americkou společností stavebních inženýrů (ASCE).\n\nPanamský průplav je 77 km dlouhý průplav přes Panamskou šíji. Postavení průplavu umožnilo lodím plovoucích z New Yorku do San Francisca cestu kratší o 13 tisíc km, čili z 22,5 tisíce na 9,5 tisíce. Průplav se oficiálně začal stavět 1. ledna 1880, i když první zmínky o průplavu přes Panamskou šíji byly v roce 1534. Dokončení průplavu bylo 7. ledna 1914. V roce 2005 se přes průplav přeplavili 278,8 milionu tun zboží. Panamský průplav je nejstarší ze sedmi moderních divů světa.\n\nProjekty Delta a Zuiderzee byly dva největší vodohospodářské projekty Nizozemska v 20. století. Projekty byly realizovány v souvislosti s faktem, že většina Nizozemska je pod úrovní moře a je ohrožována povodněmi přicházejících z otevřeného moře. Stavba projektů se začala v r. 1920 a skončila 10. května 1997. Projekt Delta zahrnuje hlavně přílivové bariéry ve společné deltě řek Rýn, Máza a Šelda. Největší pozornost z bariér má pravděpodobně pohyblivá bariéra Maeslantkering na Nové Máze. Tato uměle vybudovaná řeka teče i přes rotterdamský přístav (největší v Evropě) a proto nemohla být bariéra trvale zavřená, ale ani otevřená. Proto se přes den otevírá i zavírá. Postavení projektu Delta zajistilo i stavbu jednoho z nejdelších mostů na světě – Zeelandbrug s celkovou délkou 5 022 m a 50 oblouky. Největší součástí projektu Zuiderzeewerken je 32 km dlouhá hráz Afsluitdijk, která způsobila proměnění mořského zálivu Zuiderzee ve sladkovodní jezero IJsselmeer. V rámci projektu Zuiderzeewerken zíkalo Nizozemsko 1650 km² nové půdy díky zřízení několika rozlehlých polderů.\n\nEmpire State Building je 443,2 metrů vysoký mrakodrap v New Yorku. Stavba mrakodrapu začala 22. ledna 1930 a skončila 1. května 1931. Po dokončení byl nejvyšší stavbou světa a nejvyšší budovou světa (předběhl Chrysler Building) a po Chrysler Building byla i druhým supertallom. Budova má 102 pater. Nejvyšší stavbou světa byla do roku 1954, dokud ji nepředběhl Vysílač KWTV. Nejvyšší budovou světa byl do roku 1972, kdy ji předčila vyšší budova Světového obchodního centra.\n\nGolden Gate Bridge je 2373,4 metrů dlouhý most přes průliv Golden Gate. Most je symbolem San Francisca. Na druhé straně mostu je Sausalito. Most se začal stavět 5. ledna 1933 a stavba skončila 27. května 1937. Před postavením mostu byl most s největším rozpětím George Washington Bridge. Golden Gate Bridge most předběhl a symbol Kalifornie předběhl newyorský Verrazano-Narrows Bridge. Rozpětí mezi pylony je 1280 metrů. Výška pylonů je 227,4 metru, čímž jsou osmé nejvyšší na světě. Denně projde mostem 300 tisíc vozů.\n\nPřehrada Itaipu je vodohospodářské dílo na řece Paraná na hranicích Brazílie a Paraguaye. Přehradní hráz je 256 metrů vysoká a 7 919 metrů dlouhá, přehradní jezero vytvořené přehradou je 170 km dlouhé a max. 12 km široké. Do jezera se vejde 29 miliard metrů krychlových (29 km³) vody. Při naplňování přehrady vodopády Guaíra zmizely z mapy. Itaipu znamená v překladu \"zpívající kámen\" a po přehradě bylo pojmenováno auto \"Itaipu E400\". Stavba přehrady začala na přelomu ledna a února 1970 a skončila 5. května 1984.\n\nCN Tower je 553,33 metrů vysoká věž v Torontu. Stavba byla zahájena 6. února 1973. Věž byla dokončena 26. června 1976 a po dokončení získala několik titulů. Většinu z nich jejich vzala moskevské věži Televizní věž Ostankino. Jeden z nich byl i nejvyšší samostatně stojící stavba, který ztratila až po dokončení Burdž Chalífa v 2010. Nejvyšší věží byla téměř stejně dlouho, čili do té doby, kdy nebyla dokončena Televizní věž v Kantonu. Vyhlídku má ve výšce 446,6 metru. Vyhlídka byla do roku 2008 nejvýše položená nad terénem, ​​až po dokončení Shanghai World Financial Center, které má vyhlídku ve výšce 474 metrů. Dodnes je nejvyšší stavbou Kanady. Věž má 96 metrů vysokou anténu, čili tolik jistě vysokou jako hodinová věž Westminsterského paláce v Londýně.\n\nEurotunel je 50,45 km dlouhý tunel mezi Calais a Doverem. Vede pod Doverské / Calaiská úžina. Jeho stavba začala 1. prosince 1987 a skončila 6. května 1994. Eurotunel byl první spojení mezi Velkou Británií a pevninskou Evropou. První nápady na spojení Velké Británie a pevninské Evropy tunelem nebo mostem byly v roce 1802, kdy Albert Mathieu navrhl tunel pod úžinou, přes který by šly koně. Vlak Eurostar vede návštěvníky a turisty tunelem rychlostí 160 km/h a cesta trvá asi 35 minut.\n\n"}
{"id": "1243936", "url": "https://cs.wikipedia.org/wiki?curid=1243936", "title": "Svetlana Ficová", "text": "Svetlana Ficová\n\nSvetlana Ficová, roz. Svobodová (* 6. září 1964 Žilina) je slovenská advokátka, univerzitní profesorka v oboru občanského práva a bývalá podnikatelka.\n\nNarodila se 6. září 1964 v Žilině, v rodině JUDr. Jaromíra Svobody, který se v roce 1988 stal místopředsedou Nejvyššího soudu ČSSR. V letech 1982–1986 absolvovala studium na Právnické fakultě Univerzity Komenského v Bratislavě, kde získala titul doktor práv. Na uvedené fakultě získala v roce 1997 hodnost kandidáta věd v oboru občanské právo a v roce 2000 vědecko-pedagogickou hodnost docent v oboru občanské právo.\n\nOd 1. února 1997 do 30. června 2005 podnikala v rámci živnosti, od 12. srpna 2003 do 13. dubna 2007 byla předsedkyní dozorčí rady společnosti RF Development, a.s. (Od 22. října 2008 název Elwing Czech Republic, as) a od 9. listopadu 2004 do 21. září 2007 byla společnicí RHK REAL sro\n\nV současnosti (2015) působí jako docentka na Katedře občanského práva Právnické fakulty Univerzity Komenského v Bratislavě, zároveň má vlastní advokátní kancelář s obecnou praxí v Bratislavě. Také je členkou komise při Ministerstvu spravedlnosti SR, která má za účel přípravu novely slovenského občanského soudního řádu do konce volebního období (2016).\n\n9. listopadu 2016 ji slovenský prezident Andrej Kiska jmenoval profesorkou v oboru občanské právo.\n\nZřejmě v roce 1988 se provdala za Roberta Fica, se kterým se seznámila během studia. V daném roce uskutečnili svatební cestu na Maltu, což Ľubomír Morbacher, historik z Ústavu paměti národa, komentoval pro deník \"Pravda\" následovně: \"\"Režim nerad viděl, že se nějací novomanželé vydají na svatební cestu do kapitalistického zahraničí, protože to zakládalo možnost, že utečou. Pokud se takto někdo dostal, předpokládám, že to byl člověk loajální k režimu a existovaly i pro ten režim důvody, že je loajální \"[...]\" a existovaly záruky, že nezůstane na Západě. \"\" Podobně se vyjádřil Miroslav Lehký z Ústavu pro studium totalitních režimů pro deník \"SME\".\n\nJejich syn Michal Fico, který je absolventem soukromého gymnázia Forel International School v Bratislavě (současný název: Cambridge International School), v současnosti (2014) studuje na Národohospodářské fakultě Ekonomické univerzity v Bratislavě.\n\nMonografie a vysokoškolské učebnice:\n"}
{"id": "1243940", "url": "https://cs.wikipedia.org/wiki?curid=1243940", "title": "Alexandr Nigmatulin", "text": "Alexandr Nigmatulin\n\nAlexandr Nigmatulin (* 15. července 1987 Šymkent) je bývalý kazachstánský reprezentant ve sportovním lezení. Vicemistr světa a mistr Asie v lezení na rychlost.\n\n"}
{"id": "1243941", "url": "https://cs.wikipedia.org/wiki?curid=1243941", "title": "Zemětřesení na Novém Zélandu 2016", "text": "Zemětřesení na Novém Zélandu 2016\n\nK silnému kaikourskému zemětřesení, jak se na Novém Zélandu podle správního centra stejnojmenného okresu označuje, došlo 14. listopadu 2016 v 00:02:56 po půlnoci místního času. Jeho epicentrum leželo 5,7 km východně od Rotherhamu a 3,6 km jihozápadně od Waiau, ve vnitrozemí při východním pobřeží Jižního ostrova v hloubce 15 km. Mělo sílu 7,8 stupně momentové škály. Podle Mercalliho stupnice bylo ohodnoceno stupněm VIII a ještě ve 200 km vzdáleném Wellingtonu dosahovalo stupně VI až VII. Bylo to nejsilnější zemětřesení na Novém Zélandu od roku 2009, kdy došlo ke stejně silným otřesům na jihozápadním konci ostrova ve fjordu Dusky. Zemětřesení bylo pociťováno na téměř celém území Nového Zélandu, uvolnilo se při něm množství sesuvů. Následovaly stovky dotřesů, z nichž ty nejsilnější měly sílu 6,3. \n\nÚřady vydaly pro celé pobřeží varování před tsunami. Bylo možné ho pozorovat po celé délce novozélandského pobřeží, na východní straně ostrova místy dosáhla povodňová vlna výšky 2,6 metru. \n\nKromě výpadku proudu byly postižené části regionu Canterbury odříznuty od okolního světa i komunikačně. Četné silnice byly zavaleny sesuvy, které postihly rovněž železniční trať podél pobřeží (\"Coastal Pacific\"). Sesuv půdy přehradil řeku Clarence, vzniklá hráz se druhý den uvolnila a způsobila tím dodatečnou povodňovou vlnu. \n\nNa základě lokálních měření bylo zjištěno, že na obou ostrovech došlo v důsledku zemětřesení k horizontálním i vertikálním změnám. Změny potvrdily všechny místní měřící stanice. Došlo k nim především v severních oblastech Jižního ostrova, na Severním ostrově šlo o oblastí od jižního konce ostrova až k Aucklandu. Největší změnu v horizontálním směru zaznamenala měřící stanice Cape Cambell, šlo o posun o 2 metry ve směru SSV. Na druhé straně největší vertikální posun byl zaznamenán na pobřeží u Waipapa Bay, jeho základna se zde zvedla o skoro 5,5 metru. \n\nMěsto Kaikoura a okolí bylo nutné zásobovat potravinami a léky prostřednictvím helikoptér, které startovaly z lodí, jež připluly postiženým oblastem na pomoc.\n\nZemětřesení způsobilo poškození budov a výpadky proudu. Pod troskami byla nalezena stoletá živá žena. Zemřeli 2 lidé (jeden pod troskami domu a druhý na infarkt), počet zraněných dosáhl 57.\nhttps://www.geonet.org.nz/earthquake/story/2016p858000\n\nhttps://en.wikipedia.org/wiki/List_of_earthquakes_in_New_Zealand (seznam zemětřesení na Novém Zélandu, v angličtině)\n"}
{"id": "1243945", "url": "https://cs.wikipedia.org/wiki?curid=1243945", "title": "Sergej Michajlovič Ljapunov", "text": "Sergej Michajlovič Ljapunov\n\nSergej Michajlovič Ljapunov (rusky \"Сергей Михайлович Ляпунов;\" 30. listopadu 1859, Jaroslavl – 8. listopadu 1924, Paříž) byl ruský hudební skladatel, dirigent a pianista. Jeho bratry byli Alexandr Ljapunov, ruský matematik, a Boris Michajlovič Ljapunov, ruský slavista.\n\nLjapunov se narodil 30. listopadu 1859 v Jaroslavli, hlavním městě stejnojmenné oblasti. V osmi letech mu zemřel otec a matka se s dětmi přestěhovala do Nižního Novgorodu. Zde navštěvoval základní školu a hudební školu, kterou v té době v Novgorodu založila Ruská hudební společnost. V roce 1878 vstoupil na Moskevskou konzervatoř, kde studoval pod vedením Karla Klindwortha (klavír) a Sergeje Tanějeva (skladba).\n\nAbsolvoval v roce 1883. Byl přitahován spíše národními hudebními prvky Nové ruské školy než více kosmopolitními tendencemi Petra Iljiče Čajkovského a Sergeje Tanějeva. V roce 1885 proto odešel do Petrohradu, vyhledal Milije Balakireva a stal se horlivým příznivcem skupiny skladatelů Mocná hrstka, kterou Balakirev vedl. Balakirevův vliv se pak projevuje v celém Ljapunově skladatelském díle.\n\nV roce 1893 pověřila \"Imperiální geografická společnost\" Ljapunova, Balakireva a Ljadova sběrem lidových písní v oblasti Vologdy, Vjatky a Kostromy. Sebrali na 300 písní, které Společnost publikovala v roce 1897. Ljapunov 30 písní aranžoval pro zpěv a klavír a témata těchto písní používal v devadesátých letech ve svých skladbách.\n\nLjapunov měl velký úspěch jako koncertní klavírista. V letech 1910–1911 vykonal několik koncertních cest po zemích západní Evropy, včetně Rakouska a Německa. Na jaře roku 1910 nahrál některé své skladby na gramofonové desky. Po roce 1904 vystupoval také jako dirigent. \n\nVystřídal Nikolaje Rimského-Korsakova ve funkci ředitele Imperiálního orchestru a stal se i ředitelem Bezplatné hudební školy. V roce 1911 byl jmenován profesorem petrohradské konzervatoře. Po bolševické revoluci emigroval v roce 1923 do Paříže. Působil jako ředitel hudební školy pro ruské emigranty a následujícího roku zemřel na srdeční selhání. Oficiální sovětská místa uváděla, že zemřel během koncertního turné v Paříži.\n\n\n\n\n\n"}
{"id": "1243947", "url": "https://cs.wikipedia.org/wiki?curid=1243947", "title": "Lucas Black", "text": "Lucas Black\n\nLucas York Black (* 29. listopadu 1982 Decatur) je americký herec. Debutoval jako dvanáctiletý ve filmu \"Strom snů\", hrál roli Seana Boswella ve filmové sérii \"Rychle a zběsile\" a agenta Christophera LaSalla v seriálu \"Námořní vyšetřovací služba New Orleans\". Za roli ve filmu \"Smrtící bumerang\" získal v roce 1997 Young Artist Award. Působil také jako model pro Calvina Kleina. \n\n\n"}
{"id": "1243948", "url": "https://cs.wikipedia.org/wiki?curid=1243948", "title": "Alojz Krist", "text": "Alojz Krist\n\nAlojz Krist (30. července 1898 Pasieczna – 10. června 1971 Zvolen) byl funkcionář KSČ, veřejný činitel a úředník.\n\nV letech byl 1908-1912 sklářským učněm v Katarínské Hutě. Zprvu pracoval jako pomocný sklář a dělník. V letech 1924-1948 byl obchodním vedoucím, později skladníkem Dělnického družstva Budoucnost v Banské Bystrici.\n\nPozději se stal místopředsedou Krajského národního výboru a vedoucím plánovacího oddělení v Banské Bystrici (1949-1953) a místopředsedou Krajského výboru Komunistické strany Slovenska v Banské Bystrici (1949-1950). Byl také poslancem České národní rady.\n\n"}
{"id": "1243949", "url": "https://cs.wikipedia.org/wiki?curid=1243949", "title": "Archa bláznů", "text": "Archa bláznů\n\nArcha bláznů je první celovečerní film režiséra Ivana Balaďa. Byl natočen na motivy povídky Antona Pavloviče Čechova \"Pavilón č. 6\". Film byl natočen v roce 1970, ale do kin se dostal až v roce 1990, po pádu socialismu v Československu.\n\nZáklad a nadčasovost tématu je práce Antona Pavloviče Čechova, ale unikátní formální a obrazovou stránku a hlavně filmovou podobu filmu dodali zejména režisér Ivan Balaďa, kameraman Juraj Šajmovič a autor scénáře Lubor Dohnal, který příběh obohatili o několik rozvinutějších epizod s vedlejšími postavami, které sám spisovatel v povídce vzpomíná pouze okrajově.\n\nSamotný příběh se odehrává v nemocnici, jejíž vrchní lékař je doktor Andrej Jefimyč Fagin. Nemocnice je v ubohém stavu a původně snaživý doktor už upadl do letargie. Pod vlivem svého okolí pozbyl sílu bojovat. V nemocnici se příběh soustředí zejména na již zmíněný pavilon č. 6, což je oddělení pro duševně nemocné. K pacientům se personál nemocnice zpráva nesmírně nelidsky, zejména dozorce, bývalý voják Nikita. Druhou hlavní postavou je Ivan Dmitrič Gorov, mladý muž, který se pod vlivem různých okolností a navzdory (nebo právě kvůli) své inteligenci, hĺbavosti a citlivosti dostal natrvalo do zdrcujících prostor \"blázince\". Postupem času a pod vlivem nestimulujúceho prostředí se i šéflékař Fagin dostane z pozice lékaře do pozice hospitalizovaného / vězněného.\nToto filmové podobenství se nedočkalo mnoha odezev v tisku nebo ocenění. Jeho premiéra byla na filmovém festivalu v Karlových Varech v roce 1990 v rámci sekce Filmy Osvobozené, tedy mezi filmy, které byly dlouhodobě drženy v trezoru.\n\nV trezoru byl zamčený i přesto, že autorem předlohy byl Čechov. Scény byly příliš expresivní, depresivní a celkově film neladí s tehdejším žádaným \"pozitivním\" budovatelským proudem. Toto k tomu napsal Jan Jaroš:\n\"“Balaďa adaptoval známou povídku A.P. Čechova pavilón č. 6 a ani v nejmenším se ji nesnažil nějakým způsobem aktualizovat. Naopak ponechává původní dobu i prostředí ale využívá je k akcentování všestranného a všudepřítomného rozkladu společenských i individuálních norem, necháva se až unášet vizí nezastavitelného zmaru, který prostupuje každou scénu, každý záběr filmu. Sklon k bizarnosti, ke zdůrazňování ošklivosti v obrazových motivech zřejmě vedl k rozhořčení nad filmem jako rize dekadentním, kterému chybí optimismus a konstruktivní vyhlídky do budoucna. A navíc – byť děj je evidentně zasazen do éry carského Ruska, člověk nikdy neví, co kdyby se nelichotivé postřehy vykládaly dvojznačně...”\"\n\"Svůj názor na obrazovou stránku filmu vyjadril aj Jan Jaroš: \",Pavilón bláznů Juraj Šajmovič na černobílý materiál, režisér jej nasměroval k poetice bizarní ošklivosti, jejíž nadmíra se postupně mění v prázdný samoúčel, který pohlcuje posléze i smysluplné jádro. Nelze stavět jen na zálibě v ruinách přírodních i lidských, na absolutní devastaci. V tomto směru jde o patrný dramaturgický omyl, který asi nejzřetelněji dokládá dobovou závislost na tehdy aktuálních pocitech.”\"\n\nScenárista Lubor Dohnal dal filmu pečeť, kterou zanechal i ve filmu \"Slavnost v botanické zahradě\". Oba filmy mají v sobě živočišnost, bláznovství, v jistém smyslu i odklon od lidskosti. No z každého z těchto filmů je v konečném důsledku úplně jiný dojem. Václav Macek se k tomu vyjádřil takto:\n\"\"Zdálo by se, že nemohou mít nic společného. Havettova karnevalová oslava života, nespoutaná zábava, převracení hodnot, které je aktivní, životaschopné a naproti tomu balady obraz násilí, pudovosti a zla. Přece však je v nich cosi společného. Je to senzualismus, odpor, proti rozumu, racionalismu. Přesvědčení, že život je třeba procítit že ho nelze jaksi intelektuální zkonzumovat. Dalo by se říci, že jde io jeden zdroj. S tím rozdílem, že pokud Slavnost je plodem radosti, tak archa vznikla z hodin deprese. \"\"\n\nPostava šéflékaře Fagina projde postupně změnou, která není ani v něm, jako spíše v přístupu jeho okolí ke němu samému. Do blázince se sám dostává, ale netrpí ničím jiným než depresemi, které se dají léčit a lidí kvůli nim posílat do blázince není nutné. Trpí tak jako mnoho jiných lidí tzv. pocitem vyhoření.\n\nNeustálý pocit zmaru se stále znovu a znovu opakuje, například Gromov, který navzdory svým nešťastným vyhlídkám do budoucna neustále opakuje víru v lepší budoucnost, vzbuzuje největší soucit a smutek. Mladý člověk s velkým, ale nevyužitým potenciálem, promrhává život v obklopení zdí blázince.\n\nJednou z mála metafor, které se v tomto filmu objevují velmi výrazně, je motiv kladení střechy na pavilon č. 6. Stavbou střechy se \"blázni\" ještě více izolují od vnějšího světa jako dosud a postup v jejich přeměně na skutečných bláznů bude rychlejší. Je odkazem na situaci lidí u nás na počátku sedmdesátých let, kde všichni normální se ocitli v pasti.\n\nZa zmínku nepochybně stojí i celé dialogové pasáže, které scenárista vybral z předlohy. Například když Fagin vysvětluje Grom proč a jak se lidé ocitají v takových zařízeních. Později se jeho vlastní slova naplní i v jeho vlastním případě.\n\n\",Mravní ohled a logika s tým nemají nic společného. To je všechno věc náhody. Kdo se sem dostal, ten tu sedí, a kdo ne ten je na svobodě a tím to končí. Že já jsem doktor a vy duševně nemocný, to nemá ani s morálkou, ani s logikou co dělat, to je věc čiré náhody.”\n\"\",Mezi teplou a útulnou pracovnou a tímhle pavilonem není žádný rozdíl. Klid a spokojenost člověka nejsou mimo člověka, nýbrž v něm samém.”\"\n\nZávěr filmu se liší od závěru povídky; \",K večeru Andrej Jefimyč umřel, raněn mrtvicí. Když pochopil, že nadešel konec vzpomněl si, že miliony lidí věří v nesmrtelnost. Ale netoužil po nesmrtelnosti, myslel na ni jen okamžik... Potom všechno zmizelo a Andrej Jefimyč usnul navěky. Přišli mužici, vzali ho za ruce a za nohy a odnesli ho do kaple. Tam ležel na stole s otevřeným očima a měsíc na něj v noci svítil.”\". Autoři filmu tento konec přidali, aby příběh skončil uceleně, co Čechov Snechal na domýšlivost svého čtenáře.\n\n\n"}
{"id": "1243950", "url": "https://cs.wikipedia.org/wiki?curid=1243950", "title": "Sbor Dr. Karla Farského (Semily)", "text": "Sbor Dr. Karla Farského (Semily)\n\nSbor Dr. Karla Farského v Semilech pochází z roku 1938. Kostel, vystavěný podle projektu architekta Vladimíra Krýše, je od října 2016 chráněn jako kulturní památka České republiky.\n\nKostel byl vystavěn za čtyři a půl měsíce. Slavnostně otevřen byl 18. září 1938. Několik dní před podpisem Mnichovské dohody se tato akce změnila v tichou manifestaci za mír a svobodnou republiku.\n\nPočátkem 21. století prošel sbor generální rekonstrukcí, na které se významně finančně podílel mecenáš Bohuslav Jan Horáček.\n\nStavbě ovlivněné funkcionalismem dominuje 24 metrů vysoká železobetonová věž se zvonem. \n\nOd roku 1958 kostel zdobí dřevořezby „Mistr Jan Hus na kazatelně“ a „Karel Farský v zamyšlení nad Písmem svatým“. Tyto dřevěné reliéfy a rovněž grafické listy zobrazující křížovou cestu jsou dílem semilského malíře a výtvarníka Vladimíra Komárka. Nad kněžištěm je od roku 1990 umístěna plastika „Žehnající Kristus“ od akademického sochaře Jana Mastníka. Obětní stůl navrhl architekt Krýš, vyrobil ho truhlářský mistr ze Semil Antonín Kovář, který ho sboru daroval.\n\n"}
{"id": "1243952", "url": "https://cs.wikipedia.org/wiki?curid=1243952", "title": "Fakulta chemické a potravinářské technologie Slovenské technické univerzity", "text": "Fakulta chemické a potravinářské technologie Slovenské technické univerzity\n\nFakulta chemické a potravinářské technologie Slovenské technické univerzity (zkr. FCHPT STU) je jednou ze sedmi fakult Slovenské technické univerzity v Bratislavě. \n\nVznikla v roce 1940 zahájením činnosti Odboru chemickotechnologickému inženýrství České vysoké školy technické (SVŠT). Fakulta má své specifické postavení jako jediná svého druhu na Slovensku. Zachycuje celý rozsah chemického, potravinářského, farmaceutického a spotřebního průmyslu včetně ekologie. Její současným děkanem je prof. Ing. Ján Šajbidor, DrSc. \n\nFakulta dlouhodobě obsazuje první příčku podle hodnocení Akademické rankingové a ratingové agentury ve skupině technických věd a fakult. Stalo se tak v letech 2005, 2006, 2007, 2008 2009, 2010, 20112012 a 2013.\n\nDosahuje nejlepší výsledky z chemickotechnologickému fakult i ve srovnání s podobnými českými fakultami a dosahuje v rámci Slovenské fakult v rámci všech vysokých škol druhé místo v publikacích a první místo ve financování, což je uvedeno v Porovnacej zprávě českých a slovenská vysokých škol ARRA za rok 2009.\n\n\n\nOdbor chemickotechnologickému inženýrství (1940 - 1950)\n\n1942/43 - 1946/47 -Profi. Ing. Teodor Krempaský\nFunkcí pověřen v dubnu 1945,1949 / 50 - prof. RNDr. Rudolf Lukáč\n1947/48 - 1948/49 - prof. RNDr. Juraj Gašperík, DrSc.\n\nChemická fakulta\n\nChemickotechnologické fakulty - od roku 1965\n\n\nFakulta chemické a potravinářské technologie - od roku 2001 \n\n\n"}
{"id": "1243953", "url": "https://cs.wikipedia.org/wiki?curid=1243953", "title": "Dodávky zbraní z Československa do Izraele v letech 1947 – 1949", "text": "Dodávky zbraní z Československa do Izraele v letech 1947 – 1949\n\nMezi červnem 1947 a 31. říjnem 1949 Židovská agentura (která byla Brity považována za oficiální zastoupení Židů v Palestině a později z ní vznikla vláda státu Izrael) uskutečnila několik nákupů zbraní v Československu, z nichž některé byly zbraně bývalé německé armády, které byly zkonfiskovány na území republiky, ale i nově vyrobené v poválečném období. Tato operace nazvaná \"\"Balak\"\" měla pašerácký charakter, aby mohlo být obejito embargo na dovoz zbraní do izraelských sídel (zmiňované embargo vzniklo ještě před vznikem Izraele jako takového). Československým partnerem bylo oddělení Ministerstva národní obrany s názvem \"\"sekretariát D\"\" pod velením generála \"J. Heřmana\". Zmocněncům MNO pro tuto akci se v srpnu 1948 stal pplk. Stanislav Palla z 5. oddělení hlavního štábu. Souhlas k použití letiště Žatec byl vydán státním tajemníkem a později ministrem zahraničních věcí Vladimírem Clementisem.\n\nJedna z prvních velkých smluv byla podepsána 14. ledna 1948 ministrem Masarykem a zahrnovala 200 kulometů MG 34, 4500 pušek P 18 a 50 400 000 nábojů. Dodávky z Československa (zejména letadel) se ukázaly jako velmi důležité pro vytvoření státu Izrael. Do Izraele se dokonce dostaly i dodávky, které si v Československu objednala Sýrie, a to díky židovské organizaci \"Hagana\".\n\nCelkové dodávky potvrzené do října 1948:\n\n\n\n\n\nDodávky letadel začaly 20. května 1948 a byly realizovány z českého letiště nedaleko Žatce. V československé armádě byly známy pod krycím jménem Akce Žatec.\n\nNěkteré dodávky byly provedeny až po zastavení nepřátelských akcí proti Izraeli. Pouze osmnáct stíhaček Spitfire dosáhlo Izraele před koncem války roku 1948 přímým letem z Československa (operace Velveta 1 v září (6 letadel) a Velveta 2 v prosinci 1948 (12 letadel), obě operace s čerpací zastávkou v Jugoslávii.\nBěhem operace Velveta 2 byly stíhačky Spitfire pomalovány jako stroje letectva Jugoslávie a letěly z Kunovic do Nikšić.\nZbytek byl přepravován v bednách, které byly oficiálně deklarovány jako železný šrot, spolu s 12 motory Rolls-Royce Merlin 66. Tyto dodávky trvaly až do konce dubna 1950. Tři letadla z první vlny kvůli špatné navigaci zabloudila, v Řecku byla donucena přistát a byla internována. USA se dozvěděly o dodávce letadel a na půdě OSN požadovaly její zrušení, což se nestalo, avšak letadla měla mezipřistání na jugoslávském letišti Nikšić.\n\nČeskoslovensko také vyškolilo 81 pilotů a 69 pozemních specialistů. Později se mnozí z nich stali součástí první stíhací jednotky izraelských vzdušných sil. Na půdě Československa byla školena od 20. srpna 1948 do 4. listopadu 1948 skupina židovských dobrovolníků v počtu 1 335 mužů a žen. Školení letců probíhalo u leteckého pluku 5 v Českých Budějovicích, v Letecké vojenské akademii v Hradci Králové a v Leteckém učilišti v Prostějově. Výcvik pozemního personálu ve Vojenské odborné škole v Liberci, spojařů ve škole v Chrudimi, parašutistů v učilišti ve Stráži pod Ralskem a tankistů v tankovém učilišti v Dědicích u Vyškova. Od 20. srpna 1948 byla dokonce ve vojenském výcvikovém táboře Libavá organizována izraelská vojenská brigáda (velitel mjr. Antonín Sochor). V Československu vyškolené pozemní síly se války v roce 1948 nezúčastnily. Československé kódové označení pro výcvik byl DI (zkratka z \"Důvěrné Izrael\").\n\nS rostoucí mocí komunistů v Československu, ale i klesající podporou Stalina byla československá vláda nucena ukončit prodej zbraní do Izraele. Důstojníci, kteří se podíleli na spolupráci s Izraelem, byli později z armády propuštěni nebo přeřazeni na podřadné funkce.\n\nCelkem za zbraně bylo ve formě věcného plnění izraelskou stranou vyplaceno 12.198.844 amerických dolarů, což představovalo asi třetinu příjmů Československa v cizí měně.\"České zbrojovky zachránily stát Izrael, a bez těchto zbraní bychom nepřežili\"David Ben-Gurion (předseda Židovské agentury, později předseda izraelské vlády)\n\n\n\n"}
{"id": "1243956", "url": "https://cs.wikipedia.org/wiki?curid=1243956", "title": "Panna zázračnica", "text": "Panna zázračnica\n\nPanna zázračnica je novela slovenského spisovatele Dominika Tatarky z roku 1945. V roce 1966 vznikl podle novely stejnojmenný film, který režíroval Štefan Uher.\n\nHrdinové Uherova filmu (na scénáři se podílel sám Dominik Tatarka) jsou umělci a bohémové, kteří se toulají do vinárny, propíjí své myšlenky, aby se na druhý den mohli znovu ponořit do svých denních snů a vytvořit něco velkolepé a nadčasové. Největším talentem z této nesourodé skupinky básníků, malířů a profesorů je mladý Tristan (Ladislav Mrkvička). Příběh začíná jeho putováním po propité noci nočním městem. Toto putování zakončuje v nádražní hale vlakového nádraží, která působí monumentální, ale přesto se tam lidé tlačí k sobě, nebo jsou schoulení daleko od ostatních, čímž vytvářejí dojem osamělosti a neustálého čekání. Právě toto velké a osamělé místo vyplivne do Tristanova reality a také do Tristanova myšlenek osobu, ideu a ztělesněnou krásu Anabell (Jolanta Umecká). Stačí jediný letmý pohled a Tristan Anabelle propadne. Zrodí se v něm velká touha, kterou potřebuje naplnit, nedbaje, zda ze sebe udělá blázna nebo ne. Ale dříve než stihne něco udělat, ozve se siréna a všichni lidé utíkají do krytů v podzemí. Na tomto místě Tristan Anabell ztrácí. \n\n\nFilm neustále překračuje pomyslnou hranici toho, co je skutečné a toho, co skutečné není. Všechno je to zásluha vizuální stránky filmu, která umně zachází s odkazy na surrealismus a surrealistických umělců. Tyto odkazy na díla dokážeme ve filmu prociťovat jako něco lyrické nebo metaforické. V tomto zvláštním světě uměleckých obrazů a básní se odehrává příběh touhy a posedlosti, která nemá tragické následky, ale která pohání dvojici hlavních hrdinů (Tristana a Havrana) do smutných chvil, vědomy si svou obyčejnost a neschopnost dotknout se něčeho neobyčejného co pro ně (v tomto případě) představuje Anabella.\n\nPůsobí na jiných dříve než ideál a něco neobyčejného. Ve svých očích je však zcela všední, poznamenaná bolestmi války a uvědomující si, že nikam nepatří. Její návrat na Slovensko a snaha opatřit si státní občanství je neúspěšná, protože sama není přesvědčena zda se jí podaří objevit své štěstí. Neustále oděná v černém, poznamenaná smutným úsměvem a tichým projevem ve společnosti hravých a energických umělců, ustupuje do pozadí i když její odraz a těch pár slov, které přednese rezonují celým filmem. Všude se o ní mluví, každý kdo ji potká po ní zatouží. Jediný kdo se jí snaží pomoci a pochopit ji, je osamělý lapiduch a sochař Havran v podání Otakara Jandy. Jeho smutné oči a touha vyléčit Anabell ze žalu, z něj dělají romantického hrdinu, který na konci filmu uspěje, ale ne na úkor vlastního štěstí. On a Tristan jsou ti jediný, který již od počátku chápou, že nikdy nebude jejich, ale i přesto se snaží poháněni malým kouskem naděje, o dosažení dokonalosti, které pro ně Anabella představuje. Uvědomují si, že jejich světy jsou příliš rozdílné na to, aby se mohli spojit na delší dobu. \n\nHavran svět je bezútěšný, prázdný, je znakem kruté reality. Chodí mezi mrtvolami mladých dívek, dělá jim odlitky obličeji a následně ty odlitky posílá truchlícím rodinám. Jeho bolesti a samotě se neustále vysmívá pohřební kosmetička v podání Marty Kmuníckovej a ona jediná je tou osobou, která ho svými posměšky dokáže vytáhnout z jeho snů do kruté reality. Havran se zmítá mezi osamělostí a prací - která ho ale vůbec netěší. Pracuje na stavbě sochy, velkého vůdce, který má působit vůdčích a ne kazatelsky a sám si uvědomuje, že práce na něčem takovém mu bere i ty poslední zbytky jeho tvůrčích sil. Díky Anabelle ale začne pracovat na pomníku země, jejich společné země, možná i trochu vysněné, protože by tam mohly být navždy spolu a šťastný. Tímto Anabella jako správná múza zachrání Havrana od trápení, ve kterém se zmítal velmi dlouhou dobu. Vlastně od tehdy jako se vrátil z blázince. A on jí tu dík vyplatí, aniž že si Anabella uvědomuje jak moc mu, už jen samotným faktem, že existuje pomáhá, tím že vytvoří její posmrtnou masku z paměti a daruje jí svobodu. Daruje je volnost a čas na to aby zjistila, co opravdu potrebuje. Jejich vztah je citlivě rozehraný a má větší důraz na realitu jako je tomu v případě Tristana, který ji vnímá jako svůj ztělesněný sen. \nAnabella mu neúmyslně dává podněty na všelijaké blázniviny a vyvolává v něm touhu udělat něco velkolepé. Něco díky čemuž by si ho všimla, něco díky čemuž by na něj myslela stejně intenzivně jako myslí on na ni. Je to vidět ve scéně při Dunaji. Tristan skáče do vody a snažil se utopit, protože je to lehčí než pomyšlení na nedosažitelnou krásu přičemž se s ním na břehu loučí všichni přátelé, rodina a profesoři. Namísto smutných vět mají ale pro něj jen další a další otázky, a tak Tristan raději znovu padá do Dunaje, k mořské panně, do snů. Tristan bydlící pohromadě z dalšími umělci na místě, kde se umění a sny spoje ve velkoleposti a výrazné obrazotvornosti, se také cítí osamělý, ale přítomnost všeho nevšedního mu umožňuje přeměnit se občas na lva, občas na neviditelného člověka, nebo i na někoho, kdo dokáže procházet zrcadlem do minulosti, aniž by si nějak ublížil. Neustále si vypomáhá tím, že si vymýšlí svět, situace i způsob jakým má tvořit. Samozřejmě, od tehdy jako do jeho života vstoupí Anabella, žádné jeho dílo se mu nevidí dost dobré. Uzavírá se před ostatními do svých představ a jeho kamarádi si to samozřejmě všimnou. Ve snaze pochopit, proč se Tristan spí tak podivně pátrají v jeho slovech po hlavní příčině jeho stavu a objeví ji ve slově Anabella. To, že se s ní později všichni seznámí jen celé věci uškodí, protože tam, kde podlehli Tristan s havrana, podlehnou i ostatní. Snaží se ji dobýt, zaujmout, přimět ji, aby se do nich zamilovala. Všechno je to ale marné a ze všech umělců je to právě Tristan, který si uvědomuje, že je to boj z větrnými mlýny. Pro všechny.\n\n\"Panna zázračnica\" jako film je diametrálně odlišná než novela, i když úplný odklon to není. Film díky Uherova režií, ve které klade vyvážený důraz i na prostředí, v němž se hrdinové nacházejí ai na samotných hrdinů, umožňuje divákovi najít si přesně tu linii, která se mu vidí bližší, a kterou by mohl snadněji sledovat. Nikdy během příběhu nedovolí, aby byly tyto dvě roviny nevyvážené a tak z nich dělá něco symbiotické. A to do takové míry, že si \"Panna zázračnica\" vysloužila přívlastky jako poetická, surrealistická nebo fantastická. Velký podíl na kráse tohoto filmu má i dvorní Uher kameraman Stanislav Szomolányi, jehož kamera pluje příběhem jako člun na klidné hladině oceánu. Sem tam se ponoří hlouběji pod hladinu a dovolí nám nahlédnout \"pod povrch\" hrdinů, který díky tomu dostávají emocionálnější rozměr. Jeho způsob komponování záběru je stejně působivý jaký je postup komponování hudby u Ilja Zeljenky, která odráží náladu postav v daných prostředích - tanec zvěrokruhu je nepříjemný, stísněný a uvědomujeme si, že díky zvolení této hudby vnímáme Anabellin pocit. Naopak úvodní melodie nám dovoluje nahlédnout do Roztančená, bohémské duše umělců.\n\nPolohy příběhu se neustále mění v rámci toho, kterou postavu momentálně sledujeme. Všechny složky od výroby, kostýmů, kamery, střihu a samotné režie tomu dopomáhají do takové roviny, že sledujeme nový nereálný svět, který působí skutečnější než sama skutečnost. \"Panna zázračnica\" je studií mladého člověka, umělecky založeného v kontrastu s člověkem, který ve světě neuspěl a je to vzájemný boj o hodnoty, o sny a co je nejhlavnější o místo v životě, do kterého by patřil, a ve kterém by se cítil jistě v nejisté době, kdy byl film natočen, nebo ve válečných časech, ve kterých se film odehrává. Lehká plynulost děje a síla toho vypovězeného i nevyřčenou dělají z tohoto filmu dílo, které rozhodně stojí za to vidět a udělat si na něj vlastní názor.\n\n1966 - Igric:\nŠtefan Uher za režii\nDominik Tatarka za scénář\nIlja Zeljenka za hudbu\n"}
{"id": "1243957", "url": "https://cs.wikipedia.org/wiki?curid=1243957", "title": "Citlivost klimatu", "text": "Citlivost klimatu\n\nV souvislosti s globálním oteplováním označujeme jako citlivost klimatu, nárůst globální teploty v reakci na lidmi produkované CO. Již mnoho let odhadují vědci, vzestup o 1,5 °C až 4,5 °C při zdvojnásobení koncentrací CO v ovzduší a tento odhad se příliš nemění ani s dalšími výzkumy. I když citlivost klimatu je obecně vyjadřována jako závislost oteplování na koncentraci CO2, velmi často se bez dalšího vysvětlení jako citlivost udává jako citlivost právě konkrétní zvýšení teploty při zdvojnásobení koncentrací CO proti období před průmyslovou revolucí.\n\nObecně se jako citlivost klimatu označuje jako změna rovnovážné teploty v reakci na změny radiačního působení. Z tohoto důvodu citlivost klimatu sice závisí na počátečním stavu klimatu, ale potenciálně je ji možné odvodit z paleoklimatických dat, tzv. proxy dat. Pomalé klimatické zpětné vazby, zejména změny velikosti ledového příkrovu a atmosférického CO, zesilují celkovou citlivost zemského systému o hodnotu, která závisí na časovém měřítku, které se bere v úvahu. Ovšem ukazuje se, že změny teplot v pravěku kauzálně způsobují změny složení atmosféry, kdežto v současnosti více složení atmosféry mění teplotu, takže paleoklimaticky stanovená citlivost klimatu (kauzálně určující jaká změna teploty způsobí zdvojnásobení koncentrace oxidu uhličitého) bude pro dnešní použití mylná a odlišná. Paleoklimatické studie ukazují průměrně na citlivost 3°C, kdežto instrumentální metody pouze na 2°C. Publikované modely přitom v průměru ukazují ještě vyšší hodnoty citlivosti klimatu než průměrné paleoklimatické hodnoty.\n\nRovnovážná citlivost klimatu (ECS) je větší než postupná klimatická odezva (TCR). Ovšem publikované odhady jejich velikostí se, podle studie z roku 2017, s časem snižují, což způsobuje zastarávání starších hodnot.\n\nAčkoli citlivost klimatu se obvykle používá v souvislosti s radiačním působením oxidu uhličitého (CO), je myšlena jako obecná vlastnost klimatického systému: změna povrchové teploty vzduchu (ΔT)</sub> následovaná jednotkovou změnou radiačního působení (RP), a proto je vyjádřena v jednotkách °C/(W/m). K tomu, aby byla užitečná, měření musí být nezávislé na původu působení (například pocházejícím ze skleníkových plynů nebo díky sluneční variace); v prvním řádu bylo zjištěno, že to tak je. \n\nCitlivost klimatu se ve vztahu k CO často vyjadřuje jako změna teploty v jednotkách °C, spojená s zdvojnásobením koncentrace oxidu uhličitého v zemské atmosféře (a s použitím radiačního působení oxidu uhličitého).\n\nPro spojené globální klimatické modely atmosféra-oceán (např. model CMIP5) citlivost klimatu je tzv. vznikající vlastností: není to parametr modelu, ale spíše výsledek kombinace fyzikálních modelu a parametrů. Naproti tomu jednodušší modely energetické bilance mohou mít citlivost klimatu jako explicitní parametr.\n\nformula_1\n\nPojmy zastoupené v rovnici se týkají radiační působení (RP) na lineární změny v globálních změnách povrchové teploty (ΔT) přes citlivosti klimatu λ.\n\nJe také možné odhadnout citlivost klimatu z pozorování; je to však obtížné vzhledem k nejistotám v působení a teplotní historii.\n\nPředindustriální koncentrace CO byly 280 ppm a narostly na hodnotu 408 ppm v roce 2018. Pokud nedojde k realizaci opatření na snížení emisí CO, odhaduje se, že dvojnásobku předindustriálních koncentrací dojde kolem roku 2060.\n\nVědci používají tři různé metody výpočtu klimatické citlivosti:\n\nRovnovážná klimatická citlivost (ECS) se vztahuje na rovnovážným změnám globální průměrné teploty vzduchu v blízkosti zemského povrchu, která by odpovídala trvalého zdvojnásobení atmosférické (ekvivalentní) koncentrace oxidu uhličitého (ΔTx2). (Zde je třeba poznamenat, že pojem \"rovnováha\", ačkoli široce používaný, není používán korektně, klimatický systém je daleko od situace dynamické rovnováhy, která vyžaduje na všech cestách stejný a opačný tok, je lépe charakterizována jako \"v rovnovážném stavu\" nebo \"v přibližně rovnovážném stavu\". Termín \"rovnováha\" se však všeobecně používá.) Podle odhadů Páté hodnotící zprávy IPCC (AR5) \"existuje velká důvěra v to, že ECS je extrémně nepravděpodobně menší, než 1 ° C a střední že ECS je pravděpodobně mezi 1,5 °C a 4,5 °C a velmi nepravděpodobné, že je větší než 6 ° C.\" Toto je změna proti Čtvrté hodnotící zprávě IPCC (AR4), která uvádí, že pravděpodobně bude v rozsahu 2 až 4,5 °C s nejlepším odhadem kolem 3 °C a je velmi nepravděpodobné, že bude menší než 1,5 °C. Hodnoty podstatně vyšší než 4,5 ° C nelze vyloučit, ale shoda modelů s pozorováním není pro tyto hodnoty tak dobrá. Třetí hodnotící zpráva IPCC (TAR) uváděla, že je \"pravděpodobně v rozmezí 1,5 až 4,5 ° C\".\n\n\nExistují rozbory, které tvrdí, že existuje publikační zkreslení citlivostí klimatu (z asymetrie distribuce publikovaných citlivostí klimatu) a citlivost se nadhodnocuje. Uváděna bývá práce Rečkové a Iršové, která ovšem vychází z pouhých 16 článků. Pozdější práce, která byla udělána na větším vzorku, publikační zkreslení ohledně dat, jazykového stylu a přístupu ve vědě o klimatu jako celku vyvrací (byť ukazuje, že publikace s větším impakt faktorem publikují větší efekty na klima z nereprezentativních vzorků než robustnější publikace s menším IF), což také shrnuje na svých stránkách Carbon Brief novinář Leo Hickman. Někteří vědci však tvrdí, že citlivost je pouze cca 0,5 °C, což však bylo převáženo mnoha jinými vědeckými pracemi.\n"}
{"id": "1243963", "url": "https://cs.wikipedia.org/wiki?curid=1243963", "title": "Stružinecká pahorkatina", "text": "Stružinecká pahorkatina\n\nStružinecká pahorkatina je krajinná oblast (horopisná jednotka) a geomorfologický okrsek o rozloze 50,17 km² v jihozápadní části Sečské vrchoviny, součást pohoří Železných hor v regionálním členění georeliéfu (tvaru zemského povrchu) Česka. Leží z hlediska administrativně správního z větší části na jihozápadě v okrese Havlíčkův Brod a okrajem v okrese Žďár nad Sázavou, náležejících do Kraje Vysočina, na dvou lokalitách v severovýchodní části v okrese Chrudim náležejícím do Pardubického kraje.\n\nKrajinná oblast nepravidelného tvaru, připomínající ovál, orientovaný ve směru SSZ – JJV, nejdelší vzdálenost okrajových míst činí přibližně 12 km na spojnici Trhová Kamenice – Vojnův Městec, v nejširším místě severovýchod – jihozápad zhruba 4,5 km na linii Jasné Pole – Rovný.\n\nV rozsahu celé plochy je zvláště chráněným územím, přibližně polovinou rozlohy součástí Chráněné krajinné oblasti Železné hory, východní část v Chráněné krajinné oblasti Žďárské vrchy.\n\nTypem georeliéfu členitá pahorkatina v nadmořských výškách přibližně 525–660 m, tvořená vyvřelinami železnohorského plutonu (granodiorit, metagabro, metadiorit), v severozápadní části a na jihovýchodě horninami amfibolit, zelená břidlice, fylit a metaryolit v souvrství vítanovské série hlinského proterozoika a paleozoika (hlinská zóna).\n\nNejnižší poloha pahorkatiny situována v nadmořské výšce kolem 525 m n. m. na úrovni hladiny řeky Chrudimky jižně od Trhové Kamenice, v blízkosti přírodní památky Mlýnský rybník a rybník Rohlík.\n\nHoropisem (orografie) směrem k jihovýchodu postupně stoupá, nejvyšších nadmořských výšek nad 600 m dosahuje pahorkatina nad Stružincem, mezi nejvyšší vrcholy patří Barchanec (624,0 m n. m.) s rozložitou a zalesněnou vrcholovou částí, v pohledu od jihovýchodu ze svahů nad Benátky, nevýraznou.\n\nNejvyšší bod leží na významném vrcholu se zeměpisným jménem (oronymum) Křížový vrch (660,5 m n. m.), zaměřený trigonometrický bod (č. 48 trigonometrického listu 2425) České státní trigonometrické sítě se nachází na ploše zemědělsky obdělávaného pole na katastrálním území městyse Krucemburk v okrese Havlíčkův Brod náležejícím do Kraje Vysočina.\n\nStružinecká pahorkatina leží v geografii Česka poměrně nedaleko jejího geografického středu (obec Číhošť v okrese Havlíčkův Brod), přibližně 35,8 km východním směrem (93°) je vzdálený Stružinec.\n\nPahorkatina v polohách 525 až 660 m n. m. je okrajovou částí Sečské vrchoviny v podhůří Železných hor. Vymezit území lze přibližně obcemi (místy) po jejím obvodu od nejsevernějšího bodu nad řekou Chrudimkou: Trhové Kamenice (přírodní památka Mlýnský rybník a rybník Rohlík) – řeka Chrudimka (podél koryta proti směru toku) – levostranný přítok Slubice – soutok Slubice a Černého potoka – Košinov (část obce Studnice) – Vojnův Městec (svahy Pěničkova kopce v poloze 590 m n. m. nad rybníkem Šišmák) – Krucemburk (polohy kolem 600 m n. m. jihozápadního svahu Křížového vrchu s vrcholem 660,52 m n. m.) – Ždírec nad Doubravou (Janský potok pod Kohoutovem) – Horní Studenec (potok Cerhovka) – Nový Studenec (lokalita Stráně) – Hudeč – Rovný – Slavíkov (rybník Stržený) – lesní lokalita V kačenách (západně od přírodní rezervace Maršálka) – Křemenice (koryto Dlouhého potoka v polesí Smrčina) – Možděnice (Bačkovskýho kopec 620,02 m n. m.) a opět řeka Chrudimka před Trhovou Kamenicí.\n\nZeměpisné jméno (oronymum) je odvozeno od sídelní lokality Stružinec (části města Ždírec nad Doubravou), ležící na severo-severozápadním svahu vrcholu Barchanec (624,0 m n. m.), širší okolí kopce je typické pro krajinný ráz plochou malého území na jihovýchodě Železných hor.\n\nGeomorfologie řadí Stružineckou pahorkatinu mezi geomorfologické okrsky v rámci regionálního členění georeliéfu provedeného systémově pro celé území Česka. Řádově nejnižší geomorfologická jednotka se dále nedělí, charakterizuje ji obecně typ georeliéfu se stejným původem povrchových tvarů zemského povrchu a s podobnou výškovou polohou. V seznamu geomorfologických jednotek je označena pětimístným indexem IIC-3B-3.\n\nTvoří spolu s dalšími třemi okrsky skladebnou část geomorfologického podcelku Sečská vrchovina (index IIC-3B). Přibližně od Podmoklan k Trhové Kamenici a od ní k Vojnovu Městci sousedí s horopisně nejvyšším geomorfologickým okrskem Kameničská vrchovina (index IIC-3B-1). V některých polohách je v absolutních hodnotách horopisně vyšší, než Skutečská pahorkatina (index IIC-3B-2), okrsek Sečské vrchoviny shodný typem georeliéfu. Svojí plochou je druhým nejmenším okrskem geomorfologického podcelku, za Podhradskou kotlinou (index IIC-3B-4).\n\nZ hlediska historie geomorfologického vývoje reliéfu krajiny náleží Stružinecká pahorkatina do geomorfologického celku Železné hory (index IIC-3). Členitá pahorkatina s plochým povrchem holoroviny byla utvářena zejména vyvřelinami nasavrckého a ranského plutonu.\n\nPřírodní oblast náleží do 4. až 5. vegetačního stupně, je zalesněna většinou smrkem, méně jedlí a bukem. Rozlohou větším bukovým porostem je například pokryta část vrcholu Barchanec (624,0 m n. m.) mezi sídelními lokalitami, vesnicemi Stružinec a Benátky, částmi města Ždírec nad Doubravou.\n\nNa jihozápadě je geomorfologická jednotka okrajovou částí Sečské vrchoviny, sousedí s Havlíčkobrodskou pahorkatinou (index IIC-2C). Stružinecká pahorkatina se potkává s jejími geomorfologickými okrsky Dářská brázda (index IIC-2C-3), od Vojnova Městce (nad rybníkem Šišmák) směrem na Krucemburk na jižních svazích Křížového vrchu (660,5 m n. m.) ke Ždírci nad Doubravou (korytu Janského potoka pod Kohoutovem) a Sobíňovský hřbet (index IIC-2C-4), od Ždírce nad Doubravou ve směru na Horní Studenec (potok Cerhovka) a Nový Studenec, až k pravostrannému bezejmennému přítoku Cerhovky u Podmoklan.\n\nGeologické podloží tvoří horniny migmatit, granodiorit, gabro (metagabro), diorit (metadiorit) a v menší míře žulorula (hornina na přechodu mezi granitem a rulou). V oblasti vodních toků a nádrží je nivní sediment tvořený hlínou, pískem a štěrkem kvartéru.\n\nV oblasti Horního Studence, části města Ždírec nad Doubravou, významná hydrogeologická lokalita na území Národního geoparku Železné hory (překrývá západní část Stružinecké pahorkatiny, omezený silnicí I/37 v úseku Trhová Kamenice – Ždírec nad Doubravou a hranicí geomorfologického okrsku, pokračujícího v severozápadním směru k Trhové Kamenici).\n\nVodstvo je přírodním fenomenem Stružinecké pahorkatiny, na větší části území náleží do povodí Chrudimky (Dlouhý potok), na jihovýchodě do povodí Doubravy (Janský potok pod Kohoutovem). Nejvýznamnější řekou je Chrudimka, protékající okrajovou částí pahorkatiny. Koryto řeky v rámci Sečské vrchoviny odděluje na levém břehu ležící Stružineckou pahorkatinu od sousední Kameničské vrchoviny. Cenná je zejména tzv. říční krajina s meandrující Chrudimkou a částečně původní vegetací, na území Stružinecké pahorkatiny v úseku od levostranného přítoku Slubice směrem k Trhové Kamenici.\n\nVýznamný pro krajinu je Dlouhý potok, levostranný přítok řeky Chrudimky pod východním svahem vrcholu Na Veselém Kopci (578,5 m n. m.). Přitéká ze směru od Křemenice a přivádí vodu pro dva průtočné a plochou největší rybníky v oblasti, s názvy Kaprovec a Dlouhý rybník. Dlouhý potok odvádí vodu několika jeho bezejmenných přítoků, mezi obcemi Vysočina (místní částí Možděnice) a Slavíkov (místní částí Dlouhý) napájí rybníky Náveský, Návesní a Smrčinský.\n\nPlochou menší bezejmenná vodohospodářská díla a také vodní nádrže Hliňák a Starý rybník byly vybudovány v okolí Kocourova (místní část Slavíkova). V několika lokalitách tvoří průtočné vodní nádrže rybniční soustavy (Kocourov, Dlouhý, Možděnice).\n\nMalá vodní díla jsou vybudována v horním toku Slubice, největší rybník Mlynářka leží v obci Chlum, průtočné rybníky také pod částí obce Benátky (Ždírec nad Doubravou) na potoku Janský v povodí řeky Doubravy.\n\nNěkolik bezejmenných vodotečí, pravostranných přítoků Barchaneckého potoka, stéká západními svahy vrcholu Barchanec (624 m n. m.). Barchanecký potok protékající údolím pod Stružincem má prameniště v lokalitě se dvěma rybníky nazvanými Kabáty I (též Vesta) a Kabáty II (též Kabátov). Vodohospodářská díla jsou vybudována na okraji lesních prostorů Barchanec a Kabáty (od něho pojmenování rybníků).\n\nBarchanecký potok přivádí vody do průtočného rybníku Jánuš, v mapách uváděný též s názvem Januš, s rozlohou 13 ha a vybudovaného před více jak sto lety, lze ho nalézt již v letech 1836 až 1852 na historicky starých mapách. Jeho rozsáhlé břehové porosty s rákosinami jsou útočištěm vodního ptactva a více druhů žab, s významnou rosničkou zelenou. Rybník je rekreační lokalitou s chatovou osadou.\n\nBarchanecký potok a průtočný rybník Jánuš uvedl geolog a petrograf Jindřich Vodička (1920–2006) za součást jihovýchodní hranice Železných hor, vedené zhruba na spojnici mezi městy Ždírec nad Doubravou – Hlinsko – Skuteč, ve své poslední práci z roku 1997 publikované ve sborníku \"Železné hory očima geologa\".\n\nZ hlediska ochrany přírody a krajiny je Stružinecká pahorkatina rozsahem celé plochy zvláště chráněným územím. Východní část překrývá Chráněná krajinná oblast Žďárské vrchy a jen o málo menší západní část Chráněná krajinná oblast Železné hory s botanicky významnou přírodní památkou Buchtovka. Hranici mezi chráněnými krajinnými oblastmi tvoří silnice I/37 v úseku Ždírec nad Doubravou – Trhová Kamenice.\n\nV zalesněných svazích pod Zuberským vrchem jsou přírodně významné malé vodoteče, levostranné přítoky řeky Chrudimky. Ze směru od Zubří, po úbočí bezejmenného vrcholu s nadmořskou výškou 590,3 m v lesním prostoru Buchtovka a v lesní lokalitě Na vrších po svahu Bačkovského kopce (620 m n. m., na turistické mapě uvedena pouze výšková kóta bez názvu), stékají bezejmenné potoky do údolí s vlhkými loukami a s vybudovaným odvodňovacím systémem snižujícím hladinu spodní vody.\n\nVoda z potoků vytváří podmáčený terén s mokřady, rašelinnými a slatinnými loukami. Lokalita je zvláště chráněné území přírodní památky Buchtovka (název odvozen od jména polesí) a patří mezi botanicky nejbohatší místa Chráněné krajinné oblasti Železné hory.\n\nNa území Stružinecké pahorkatiny zasahuje jihozápadní část přírodní památky Zadní rybník u Trhové Kamenice s údolní nivou řeky Chrudimky, mokřady a dřevinnými porosty. Nejvýraznější dominantou lokality je rybník Velká Kamenice s plochou 17 ha a v letním období s květy leknínu bělostného. V břehových porostech hnízdí řada ptáků, mezi nimi i moták pochop. Na svém tahu se zde zastavuje husa velká.\n\nÚzká okrajová část s břehovými porosty a mokřady přírodní památky Mlýnský rybník a rybník Rohlík leží v oblasti Stružinecké pahorkatiny s meandrující řekou Chrudimkou. Kolem Chobotovského potoka (pravostranný přítok Chrudimky, Kameničská vrchovina) se vytvořil pás vodního a mokřadního přírodního společenstva s výskytem chráněných a ohrožených druhů rostlin a živočichů. Na hrázi rybníku Velká Kamenice navazuje zvláště chráněné území na přírodní památku Zadní rybník.\n\nPodle historických pramenů některých obcí v oblasti podporoval osidlování krajiny kolem dnešní řeky Chrudimky také český král Václav II. Na stráních nad řekou a kolem ní byly postupně zakládány rozptýlené usedlosti. Ze 14. století pochází zmínky o původních stavbách kolem vodních toků, byly budovány mlýny, pily (například Králova Pila, jedna z nejstarších v Čechách, tzv. jednuška) a také hamry, odtud pochází i název Svobodné Hamry, dnes části obce Vysočina.\n\nKoncem 14. století se v oblasti rozvíjelo železářství, se kterým souviselo budování vodních technických zařízení (jezy, náhony, rybníky), produkce dřevěného uhlí a s ní mýcení lesů a zakládání dřevařských osad. S příchodem osídlenců začala výstavba zemědělských usedlostí a s produkcí rolníků souvisela stavba mlýnů na řece Chrudimce a vydatnějších přítocích. V historii kulturní krajiny jsou zmínky také o rybniční tvrzi, kterou vlastní vladykové z Kocurova, dnes Kocourov, část obce Slavíkov.\n\nV 15. století vzpomínaná bývalá osada Možděnice, s drobnými rolníky a také lesními a rybničními dělníky, obklopená devíti rybníky s mlýnem a pilou, z roku 1814 pochází roubená škola, dnes v části obce Vysočina, vzniklé pod uměle vytvořeným názvem v roce 1960, sloučením dříve samostatných obcí Možděnice, Rváčov a Svobodné Hamry se Dřevíkovem, sídlem obecního úřadu.\n\nV průběhu 16. století rozvoj rybníkářství, také za účelem chovu ryb. Nad soutokem Dlouhého potoka s řekou Chrudimkou vznikla původně tzv. pasekářská osada Veselý Kopec, z roku 1653 o ní pochází bližší zmínka. Ve stejném období vznik Dřevíkova, kterým procházela obchodní cesta z Čech na Moravu, v bývalé osadě se na počátku 18. století usídlila židovská menšina a vystavěla postupně na sebe navazující domky v uličce s bývalou školou, synagogou, draslovnou a vinopalnou, za vsí leží bývalý židovský hřbitov s náhrobními kameny z 18. století.\n\nPůvodně osada, v letech 1961 - 1981 místní částí původně samostatné obce Údavy, od roku 1981 (stejně jako Údavy) částí města Ždírec nad Doubravou. Zástavbu tvoří několik původních lidových staveb ve svahu vrcholu Barchanec, na úpatí se železniční zastávkou na znamení na trati 238 (Pardubice - Havlíčkův Brod).\n\nU dřevěné zvoničky uprostřed sídelní lokality skupina pěti lip srdčitých více jak sto let starých, s obvodem kmenů 240-365 cm a kolem 30 m výšky, podle pověsti v roce 1908 vysázeny k 60. výročí uvedení Františka Josefa I. na trůn v bývalém Rakousku-Uhersku. Pod lipami pamětní deska se jmény padlých v I. a II. světové válce.\n\nVe Stružinci vzácný cca 20 m vysoký jilm horský, památný strom. V minulosti velkou měrou jilmy usychaly vlivem houbového onemocnění zvané grafióza, proto je tento strom považován za vzácnost.\n\nStružinec je dostupný pozemní komunikací (silnicí III/03711) odbočující ze silnice I/37 v části obce Údavy, místní komunikace ve Stružinci zakončena, pokračuje lesní cesta přes vrchol Barchanec (624 m n. m.) do Benátek (část Ždírce nad Doubravou).\n\nTuristická značená trasa Klubu českých turistů není do Stružince vedena, místo je dostupné lesními a polními cestami z Benátek, části Ždírce nad Doubravou a z Jasného Pole, části Všeradova, z turistické trasy vedené kolem rybníka Jánuš (žlutě značený úsek Veselý Kopec - Chlum, viz sekce Turistika).\n\nKrajinářsky a kulturně-historicky v oblasti Stružinecké pahorkatiny významný Veselý Kopec, část obce Vysočina. Nad soutokem Dlouhého potoka s řekou Chrudimkou, na východních svazích vrcholu Na Veselém Kopci (578,5 m n. m.), vybudována kolem původního lidového stavení celá vesnice z přenesených objektů do muzea v přírodě (tzv. skanzenu podle švédského vzoru).\n\nMuzeum v přírodě Vysočina dokumentuje jedinečným způsobem osidlování, lidovou architekturu a řemesla v části oblasti Českomoravské vrchoviny (Železných hor a Hornosvratecké vrchoviny).\n\nPůvodní lidové stavby z Českomoravské vrchoviny zakomponované do přírodní scenerie Železných hor byly využity filmaři a Veselý Kopec se několikrát stal filmařskou lokací. V prostředí muzea v přírodě se natáčely filmy, např. v průběhu těchto roků :\n\nStružinecká pahorkatina na turistických mapách 1:50 000 v edici Klubu českých turistů uvedena ve třech částech, severozápadní (Trhová Kamenice – Všeradov) na mapovém listu č. 45 s názvem Železné hory, jihozápadní (Všeradov – Ždírec nad Doubravou) na mapovém listu č. 46 s názvem Havlíčkobrodsko a jihovýchodní (Všeradov – Vojnův Městec) na mapovém listu č. 48 s názvem Žďárské vrchy.\n\nKrajinnou oblastí prochází několik turistických značených tras Klubu českých turistů, dvě z nich jsou součástí pojmenovaných tras na území Česka.\n\n Červená trasa v úseku Chlum (od Černého potoka) – Krucemburk (jihozápadní svah Křížového vrchu); vedena nejvyššími partiemi Stružinecké pahorkatiny. Zajímavosti: polní cesta stoupající od Chlumu do svahů Křížového vrchu je rozhledovým místem, také k vrcholu Barchanec (624 m n. m.), v pohledu mezi Benátkami (Kraj Vysočina) a Chlumem (Pardubický kraj) málo výrazným, širokým a mělkým údolím je vedena silnice I/34 (úsek Ždírec nad Doubravou - Hlinsko), oddělující dvě chráněné krajinné oblasti – Ždárské vrchy a Železné hory. Severně od významného výškového bodu Křížový vrch (660,5 m n. m.) je trasa vedena nad mokřady s prameništěm potoka Slubice. Celá trasa z Hlinska pokračuje přes Havlíčkovu Borovou do Havlíčkova Brodu (celkem 18 km dlouhá).\n\n Zelená trasa v úseku Všeradov (Králova Pila) – Vysočina (Veselý Kopec, Dřevíkov a Svobodné Hamry); podél Chrudimky, nejvýznamnější řeky oblasti. Zajímavosti: meandrující řeka Chrudimka, lidové stavby v lokalitách Železných hor, Muzeum v přírodě Vysočina. Vlastivědná stezka je vedena od Filipovského pramene řeky Chrudimky směrem k údolní nádrži Seč a do Chrudimi, zeleně značená trasa od Veselého Kopce pokračuje cennými partiemi Železných hor kolem přírodních památek Zadní rybník, Mlýnský rybník a rybník Rohlík a přírodních rezervací Zubří a Polom.\n\n\nKrajinná oblast má poměrně hustou síť pozemních komunikací. V úseku Ždírec nad Doubravou – Hlinsko (část Chlum) je vedena silnice I/34 (České Budějovice – Svitavy), propojující Kraj Vysočina s Pardubickým krajem a ve stejném úseku i železniční trať Pardubice – Havlíčkův Brod (trať 238). Z Trhové Kamenice do Ždírce nad Doubravou směřuje páteřní pozemní komunikace – silnice I/37 (Trutnov – Velká Bíteš) propojující oblast Krkonoš s Českomoravskou vrchovinou a dálnicí D1 na 162. kilometru.\n\nNa silnici I/34 navazují v oblasti Stružinecké pahorkatiny pozemní komunikace ve směru :\nNa silnici I/37 navazují v oblasti Stružinecké pahorkatiny pozemní komunikace ve směru :\n\nU odbočky ze silnice I/37 u Ždírce nad Doubravou směrem na Horní Studenec (silnice III. třídy č. 34416) historický kamenný dopravní označník. V počátcích dopravy na pozemních komunikacích bylo často používáno kamenné dopravní značení jako tzv. směrový ukazatel. Řada takových označníků vznikla již v dobách formanských vozů tažených koňmi.\n\nStružineckou pahorkatinou je vedena celostátní dráha se železniční tratí 238 (Pardubice – Havlíčkův Brod) v úseku Vítanov – Ždírec nad Doubravou a se železniční zastávkou Stružinec (zastávka na znamení), z ní turisticky dostupná velká část krajinné oblasti Stružinecké pahorkatiny.\n\nŽelezniční zastávka leží u silnice III/03711 spojující Údavy (silnice I/37) a Stružinec.\n\n\n\n"}
{"id": "1243964", "url": "https://cs.wikipedia.org/wiki?curid=1243964", "title": "Yunis Hüseynov", "text": "Yunis Hüseynov\n\nYunis Hüseyn oğlu Hüseynov (* 1. února 1965, Baku, Ázerbájdžánská SSR, SSSR) je bývalý ázerbájdžánský fotbalový útočník a reprezentant, kariéru ukončil v roce 2001 v klubu Kəpəz Gəncə PFK. Po skončení aktivní hráčské kariéry se dal na trenérskou dráhu.\n\nV letech 1994 a 1998 se stal ázerbájdžánským fotbalistou roku.\n\n\nV A-mužstvu Ázerbájdžánu debutoval 25. 5. 1993 v přátelském zápase v Gandži proti reprezentaci Gruzie (prohra 0:1). Celkem odehrál v letech 1993–1998 za ázerbájdžánský národní tým 34 zápasů a vstřelil 4 góly.\n\n"}
{"id": "1243966", "url": "https://cs.wikipedia.org/wiki?curid=1243966", "title": "Mazusovité", "text": "Mazusovité\n\nMazusovité (\"Mazaceae\") je čeleď vyšších dvouděložných rostlin z řádu hluchavkotvaré. Jsou to drobné byliny s jednoduchými listy a dvoupyskými květy. Plodem je tobolka nebo řidčeji bobule. Čeleď zahrnuje asi 33 druhů ve 3 rodech a je rozšířena v Asii, Austrálii a na Novém Zélandu.\nČeleď byla v roce 2011 vyčleněna z čeledi \"Phrymaceae\".\n\nZástupci čeledi mazusovité jsou drobné, jednoleté nebo vytrvalé byliny. Listy jsou jednoduché, vstřícné, střídavé nebo nahloučené v přízemní růžici. Řapíky jsou často křídlaté, u některých druhů jsou listy přisedlé. Květy jsou poměrně malé, ve vrcholových hroznech. Kalich je nálevkovitý nebo zvonkovitý, zakončený 5 laloky. Koruna je dvoupyská, nejčastěji modrá, fialová nebo bílá. Tyčinky jsou 4, přirostlé ke korunní trubce. Semeník je srostlý ze 2 plodolistů a obsahuje 2 komůrky s mnoha vajíčky. Plodem je mnohasemenná tobolka nebo u rodu \"Lancea\" bobule.\n\nČeleď mazusovité zahrnuje 3 rody a asi 33 až 38 druhů. Je rozšířena v Asii od Střední Asie po Japonsko a jihovýchodní Asii, v Austrálii a na Novém Zélandu. Největším rodem je mazus (\"Mazus\", asi 35 druhů). Rod \"Lancea\" zahrnuje 2 druhy, rod \"Dodartia\" je monotypický.\n\n\"Mazaceae\" jsou zcela novou čeledí, které byla v roce 2011 na základě výsledků molekulárních analýz vyčleněna z čeledi \"Phrymaceae\". V systému APG se objevuje až ve verzi APG IV z roku 2016. Čeleď tvoří bazální větev monofyletické skupiny zahrnující dále čeledi \"Orobanchaceae\", \"Phrymaceae\" a \"Paulowniaceae\". V klasické taxonomii byly rody této čeledi většinou řazeny do čeledi \"Scrophulariaceae\".\n\n\nMazus plazivý (\"Mazus reptans\") je pěstován jako zahradní trvalka.\n\n\"Mazus\", \"Dodartia\", \"Lancea\"\n\n"}
{"id": "1243968", "url": "https://cs.wikipedia.org/wiki?curid=1243968", "title": "Zákon na ochranu lidově demokratické republiky", "text": "Zákon na ochranu lidově demokratické republiky\n\nZákon č. 231/1948 Sb., na ochranu lidově demokratické republiky, byl v komunistickém Československu přijat dne 6. října 1948 s účinností od 24. října 1948, zrušen byl trestním zákonem k 1. srpnu 1950. Zrušil prvorepublikový zákon na ochranu republiky (č. 50/1923 Sb. z. a n.).\n\nŠlo o zvláštní trestní zákon, který obsahoval skutkové podstaty \"trestných činů proti státu\", kterýžto termín byl však široce vykládán a byl užíván (zejména v ustanovení o rozvracení lidovědemokratického zřízení) k potlačení disidentských, demokratických a kulturních aktivit, které nebyly podle soudobého výkladu v souladu se zájmy vedoucí úlohy strany a komunistického režimu. Dále šlo o trestné činy proti vnější bezpečnosti státu, proti vnitřní bezpečnosti státu a proti mezinárodním vztahům. Řízení o nejzávažnějších trestných činech vedl Státní soud.\n\n\nSankce:\n\n"}
{"id": "1243969", "url": "https://cs.wikipedia.org/wiki?curid=1243969", "title": "Jevgenij Krivošejcev", "text": "Jevgenij Krivošejcev\n\nJevgenij Jurjevič Krivošejcev (: , * 11. srpna 1969 Oděsa) je bývalý ukrajinský reprezentant v ledolezení a ve sportovním lezení. Mistr světa v ledolezení (obtížnost i rychlost) a vicemistr světa ve sportovním lezení (rychlost). Mistr sportu Ukrajiny.\n\nVítěz v celkovém hodnocení světového poháru v ledolezení (obtížnost). Na světovém poháru ve sportovním lezení získal v celkovém hodnocení stříbro (rychlost) a bronz (obtížnost), v roce 1998 zvítězil v kombinaci disciplín.\n\n\n\n\n"}
{"id": "1243970", "url": "https://cs.wikipedia.org/wiki?curid=1243970", "title": "Halové mistrovství Československa v atletice 1973", "text": "Halové mistrovství Československa v atletice 1973\n\nHalové mistrovství Československa v atletice 1973 se konalo v Jablonci nad Nisou ve dnech 10. a 11. února 1973.\n\nBěhem mistrovství bylo vytvořeno pět československých rekordů: \n"}
{"id": "1243974", "url": "https://cs.wikipedia.org/wiki?curid=1243974", "title": "Fraschův proces", "text": "Fraschův proces\n\nFraschův proces (nebo také Fraschova metoda) je způsob těžby síry z podzemních ložisek.\nJe to jediný průmyslový způsob těžby prvkové síry. Objevil ho v roce 1894 Herman Frasch, americký chemik narozený v Německu. \nOd konce 20. století se však většina (90–95%) průmyslově vyráběné síry získává jako vedlejší produkt odsiřování ropy pomocí tzv. Clausova procesu.\n\nDo ložiska síry se dostanou tři soustředné trubky. První má průměr 25 centimetrů, další dvě vnitřní průměry 15 a 7 cm. Voda o vysokém tlaku (2,5-3 MPa) a teplotě (165 °C) je vháněna vnější trubkou. Síra taje (teplota tání je 115 °C) a vstupuje do prostřední trubky, ale kvůli vysoké hustotě se nedostane na povrch. Proto se do ní vnitřní trubkou vhání horký vzduch. Ten ji zpění a síra se dostane ven. Metodu lze využít až do hloubky 1000 metrů.\n\nZískaná síra je velmi čistá (až 99,8 %), takže se většinou dále neupravuje.\n\nZatímco v roce 1901 Hermanem Fraschem založená firma \"Union Sulphur\" těžila touto metodou asi 3000 tun síry, v roce 1903 to bylo již 23 000 tun. V roce 1904 již těžba pokrývala celou spotřebu síry ve Spojených státech. Z ekonomických důvodů se metoda v roce 2000 přestala v USA využívat. Tento způsob těžby síry je mnohem jednodušší, než těžba povrchovou metodou.\n\n"}
{"id": "1243976", "url": "https://cs.wikipedia.org/wiki?curid=1243976", "title": "Johann Gottlieb Naumann", "text": "Johann Gottlieb Naumann\n\nJohann Gottlieb Naumann (17. dubna 1741 Blasewitz – 23. října 1801 Drážďany) byl německý skladatel a dirigent.\n\nJohann Gottlieb Naumann se narodil v obci Blasewitz, která je dnes součástí Drážďan. Základní hudební vzdělání získal již na základní škole v Loschwitzu, na níž byl vyučovacím předmětem klavír a varhany. Později studoval na evangelickém gymnáziu Kreuzschule v Drážďanech a byl členem sboru Dresdner Kreuzchor. Jeho učitelem byl Gottfried August Homilius, žák Johanna Sebastiana Bacha. V květnu 1757 odcestoval do Itálie se švédskou houslistkou Anders Wesströmovou. V letech 1759–1763 studoval u Giuseppe Tartiniho v Padově, Giovanni Battisty Martiniho v Bologni a u Johanna Adolpha Hasse v Benátkách.\n\nJako operní skladatel debutoval v roce 1762 v Teatro San Samuele v Benátkách operou \"Il Tesoro insidiato\". Po úspěchu opery \"Li creduti spiriti\" uvedené rovněž v Benátkách a na doporučení Hasseho a Ferrandiniho byl jmenován druhým chrámovým skladatelem (Kirchencompositeur) drážďanského dvora. Následující rok absolvoval společně se svými mladšími kolegy Joseph Schusterem a Franzem Seydelmannem druhou studijní cestu do Itálie. Na jaře 1768 napsal pro italské Palermo své první oratorium \"La passione di Gesù Cristo\" a byl přijat do Filharmonické akademie v Bologni. Ve stejném roce byl povolán zpět do Drážďan, aby pro nadcházející svatbu kurfiřta Friedricha Augusta III. zkomponoval operu \"La clemenza di Tito\".\n\nV letech 1772–1774 pobýval znovu v Itálii, kde napsal pět oper pro Benátky a Padovu. V roce 1776 působil jako dvorní kapelník v Drážďanech. V roce 1777 přijal pozvání švédského krále Gustava III., aby spolupracoval na plánech Královské švédské opery a na reformě švédského dvorního orchestru (\"Kungliga Hovkapellet\"). Opera \"Gustav Wasa\", kterou v rámci svého pobytu zkomponoval a uvedl na scénu v roce 1786, měla mimořádný úspěch a bývá považována za první švédskou národní operu. Ve stejném roce získal Naumann v Drážďanech velmi výhodnou doživotní smlouvu.\n\nJako hostující dirigent a operní skladatel působil také v Kodani (1785–1786) a Berlíně (1788–1789). Poté, co se vrátil do Drážďan, se v roce 1792 se oženil s Kateřinu Grodtschilling, dcerou dánského viceadmirála. Měli spolu čtyři děti. Postupně vážně onemocněl, dokonce i ohluchl a byl nucen odejít z operní scény.\n\nZemřel v Drážďanech 23. října 1801 ve věku 60 let a je pohřben na drážďanském hřbitově Eliasfriedhof,\n\nJohann Gottlieb Naumann byl bratrem malíře Friedricha Gottharda Naumanna, otcem geologa a mineraloga Carla Friedricha Naumanna a dědečkem hudebního skladatele a spisovatele Emila Naumanna.\n\n\n\n\n\n\n\n"}
{"id": "1243977", "url": "https://cs.wikipedia.org/wiki?curid=1243977", "title": "DeMarcus Cousins", "text": "DeMarcus Cousins\n\nDeMarcus Cousins (* 13. srpna 1990, Mobile, USA) je americký profesionální basketbalista. Od roku 2010 do roku 2017 hrál za Sacramento Kings, od roku 2017 do roku 2018 hrál za New Orleans Pelicans a od roku 2018 hraje za Golden State Warriors. Dvakrát reprezentoval Spojené státy, a byl tak členem týmů, které získaly zlato na Mistrovství světa v basketbalu mužů 2014 a na LOH v roce 2016 v Riu de Janeiru.\n\nPo téměř roce, kdy v důsledku zranění nehrál, 19. ledna 2019 debutoval v dresu Golden State Warriors, během 15 minut získal 14 bodů a 3 asistence.\n\nCousins je známý zejména úspěšností svých doskoků, více než 50krát v zápase nastřílel přes 30 bodů.\n"}
{"id": "1243980", "url": "https://cs.wikipedia.org/wiki?curid=1243980", "title": "Halové mistrovství Československa v atletice 1974", "text": "Halové mistrovství Československa v atletice 1974\n\nHalové mistrovství Československa v atletice 1974 se konalo v Jablonci nad Nisou ve dnech 23. a 24. února 1974.\n\nBěhem mistrovství jediná Naděžda Varcábová překonala československý rekord v běhu na 3000 m časem 9:42,0. \nJuraj Demeč v meziběhu na 60 m vyrovnal československý rekord časem 6,6 s, Petr Čech a Vlastimil Hoferek na 60 m překážek časem 7,7 s. \n"}
{"id": "1243981", "url": "https://cs.wikipedia.org/wiki?curid=1243981", "title": "Amis", "text": "Amis\n\nAmis [\"ejmis\"] může znamenat:\n\n\n"}
{"id": "1243982", "url": "https://cs.wikipedia.org/wiki?curid=1243982", "title": "DeMar DeRozan", "text": "DeMar DeRozan\n\nDeMar DeRozan (* 7. srpna 1989, Compton, USA) je americký profesionální basketbalista. Od roku 2009 hraje za tým NBA San Antonio Spurs. Dvakrát reprezentoval Spojené státy, a byl tak členem týmů, které získaly zlato na Mistrovství světa v basketbalu mužů 2014 a na LOH v roce 2016 v Riu de Janeiru.\n\nDeRozan hrál doteď v dresu Raptors, kde byl nejlepším střelcem a jednou z největších hvězd týmu. Tento rok (2018) byl však vyměněn za Kawhie Leonarda, a tak další 3 roky bude oblékat dres San Antonia Spurs. \n"}
{"id": "1243985", "url": "https://cs.wikipedia.org/wiki?curid=1243985", "title": "Smolnik (okres Bieszczady)", "text": "Smolnik (okres Bieszczady)\n\nSmolnik (ukrajinsky \"Смільник\"), také Smolnik nad Sanem je vesnice v polském Podkarpatském vojvodství, v okrese Bieszczadzkém, v gmině Lutowiska. Nachází se nad řekou San u vojvodské silnice č. 896. Vesnice je součástí starostenské vesnice Lutowiska.\n\nNázev usedlosti je odvozován od ukrajinského смола (polsky smoła, česky smůla), pravděpodobně zde byla osada smolařů, kteří bránili hranice před sousedními loupežnými bandami. Jiná varianta se přiklání k temné – smolné vodě potoka Smolniczek, která byla zbarvena vyvěrající ropou. První písemné zmínky o pravoslavné farnosti Smolniku pocházejí z daňového registru sanockého panství z roku 1589. Vesnice byla osídlena podle valašského práva po roce 1530 a byla zde postavena první cerkev. Pod pravoslavnou cerkev patřil Smolnik a sousední ves Procisne. V době tatarských nájezdů byla cerkev vypálená. V polovině 19. století majitelem vesnice byla Krystyna Niemczewska a rodina Adel. Ve Smolniku byla první naleziště ropy a její těžba probíhala už před rokem 1884. Od 16. srpna 1945 byl součástí Lvovského obvodu Ukrajinské sovětské socialistické republiky (USSR). Uzavřením dohody o vytyčení hranic mezi SSSR a PLR z 15. února 1951 bylo území Smolnika začleněno k Polsku, původní obyvatelé byli vystěhování do USSR, část obyvatel se usídlila ve vsi Gavrilovka v Chersonské oblasti USSR. V letech 1951–1960 byla vesnice zničena, mimo historickou cerkev z roku 1791.\n\nV letech 1975–1998 oblast patřila pod administrativu Krośnieńského vojvodství.\n\nV roce 1880 ve Smolniku žilo 562 obyvatel v 67 domech, z toho bylo 371 řeckokatolického vyznání, 74 židovského, 83 římskokatolického a 34 jiného vyznání. V roce 1921 bylo 433 osob řeckokatolického, 79 židovského, 64 římskokatolického a 4 jiného vyznání.\n\nV roce 2011 žilo ve Smolniku 88 žen a 92 mužů.\n\nPrvní zmínka o škole je z roku 1848, učitelem byl Ivan Szczymczszak, který vyučoval 11 dětí. V roce 1895 byla postavená nová škola, vyučování začalo až v roce 1904 v jednotřídce s ruským vyučovacím jazykem. V období první světové války byla škola zničena a obnovena až v roce 1922. V roce 1930 byla vyučovacím jazykem ukrajinština.\n\nV roce 1876 byla ve Smolniku uvedena do provozu první parní pila v Západních Bieszczadech, která patřila české firmě \"Jozef & Jakub Kohn\". Na závěr 19. století byla v činnosti druhá parní pila, cihelna, koželužna, závod na výrobu oleje, mlékárna a dva mlýny.\n\nNa území Smolniku po druhé světové válce působil \"Státní statek Smolnik\" (polsky \"Państwowe Gospodarstwo Rolne Smolnik)\" a nová pila v místě staré pily Kohnů. V roce 1982 tyto závody převzala firma \"Igloopol\".\n\nÚzemí Smolnika se nachází v \"Chráněné krajinné oblasti sanovského údolí\" (\"Park Krajobrazowy Doliny Sanu\").\n\nV místě původní vesnice se nachází řeckokatolická cerkev sv. Archanděla Michaela z roku 1791 (celkem čtvrtá, která byla postavena na tomto místě) bojkovského typu. Cerkev je vdálena asi 1 km na sever od Smolníka. Je zařazena na Stezce dřevěné architektury v Podkarpatském vojvodství a je zapsána v Seznamu světového dědictví UNESCO. V letech 1969–1970 byla opravena, pokryta šindelem. V roce 1973 se stala součástí římskokatolické farnosti Lutowiska a od té doby je farním kostelem. Za cerkvi byl hřbitov, na kterém byly v roce 1988 obnoveny tři dochované historické pískovcové náhrobky.\n\n"}
{"id": "1243986", "url": "https://cs.wikipedia.org/wiki?curid=1243986", "title": "Kostel svatého Jana Křtitele (Samodreža)", "text": "Kostel svatého Jana Křtitele (Samodreža)\n\nKostel svatého Jana Křtitele (srbsky Срква светог Јована Крститеља/Crkva svetog Jovana Krstitelja) se nachází ve vesnici Samodreža nedaleko města Vučitrn v Kosovu. V srbských ústně předávaných písních (zaznamenaných např. v Tronošském letopisu) byla zmiňována jako místo, kde se Miloš Obilić a další bojovníci shromáždili před Bitvou na Kosově poli ke mši. Po bitvě byl na místě tohoto kostela údajně sám Obilić pohřben.\n\nKostel byl ve své minulosti několikrát poničen, vypálen a zbourán a následně byl opět obnovoven. Svůj současný vzhled získal v letech 1930–1932. Zbudován byl z bílých mramorových bloků, zcela bez jakékoliv dekorace. Jeho architekty byli Petar Popović a Aleksandar Derok. Nástěnné malby uvnitř kostela vytvořil Živorad Nastasijević. Během stavebních prací a výkopů byly v půdě pod kostelem nalezeny kosterní ostatky, které měly údajně patřit padlým v Bitvě na Kosově poli. Tyto kosti byly zachovány a umístěny do několika kostnic, které se nacházely v bezprostřední blízkosti kostela.\n\nKostel postupem času zpustl a byl poničen. V 70. letech 20. století byly kostnice rozebrány a materiál použit na výstavbu nedaleké školy. V roce 1981 byl kostel poškozen při útoku extremistů, a to jak zevnitř, tak i z venku. V roce 1999 byl v závěru války v Kosovu vypálen nacionalisty a posprejován grafitti. Zvon z kostela byl odvezen do Zvečanu; v samotném kostele se propadla střecha a zůstalo zde jen obvodové zdivo.\n\nV současné době je kostel veden jako kulturní památka, a to jak u Ministerstva kultury Kosova, tak i u Ministerstva kultury Republiky Srbsko.\n"}
{"id": "1243987", "url": "https://cs.wikipedia.org/wiki?curid=1243987", "title": "Fryeovo muzeum umění", "text": "Fryeovo muzeum umění\n\nFryeovo muzeum umění (anglicky \"Frye Art Museum\") je muzeum umění nacházející se v americkém městě Seattle.\n\nMuzeum bylo otevřeno 8. února 1952 Walserem S. Greathousem, který byl jmenován i jeho prvním ředitelem, nýbrž s původní myšlenkou založení přišel Charles Frye a jeho žena Emma, po nichž je také muzeum pojmenováno. Oba však zemřeli dříve než mohli svůj plán zrealizovat a tak se úkolu zhostil Fryeův dlouholetý přítel Walser. Celá budova byla vystavěna podle návrhu architekta Paula Thiryho. Původní sbírky čítaly na 230 děl, převážně německých romantických umělců 19. století z tzv. mnichovské školy.\n\nPo Greathouseově smrti v roce 1966 se ředitelkou muzea stala jeho manželka Ida Kay Greathouseová, během jejíhož ředitelství se sbírky rozrostly o mnoho evropských, ale zejména amerických děl. Přibyly obrazy od známých amerických malířů, jako Thomas Eakins, Thomas Hart Benton, Winslow Homer nebo John Marin, nevyjímaje přední ženské malířky, Mary Cassattovou či Mary Hinksonovou. Sbírky se také rozšířily o řadu francouzských děl od Augusta Renoira, Camilla Corota nebo Eugèna Boudina. Po odchodu Greathouseové do důchodu v roce 1993 sbírky čítaly více než 1 200 děl.\n\nV lednu 1995 se ředitelem muzea stal Richard West, badatel a dlouholetý ředitel amerických muzeí původem z Československa. Brzy po jeho nastoupení do funkce došlo k dvouleté přestavbě, která byla dokončena 8. února 1997, kdy bylo muzeum znovuotevřeno, přesně 45 let po jeho založení. Rozšířené muzeum, navržené designérskou firmou Olson Sundberg Architects of Seattle, zahrnovalo nově vystavěné levé křídlo s kavárnou, obchodem se suvenýry, hledištěm a vzdělávacím centrem. Zároveň byl předělán osvětlovací systém, díky kterému do hlavního sálu nově pronikalo přirozené světlo z venčí. V souladu s umělým přízemním osvětlením a tmavými zdmi tak muzeum tvořilo perfektní místo pro prezentaci obrazů, na které se Westovi povedlo přilákat hned několik prestižních výstav, jako např. „American Art From the Currier Gallery of Art“ a „Czech and Slovak Photography: From Between the Wars to the Present“ v roce 1997, „Scenes of American Life: Treasures from the Smithsonian American Art Museum“ v roce 2001 nebo „Fairfield Porter: A Life in Art“ v roce 2002.\n\nV roce 2003 Westa na pozici ředitele nahradil Midge Bowman, který za svého působení rozhodl o zřízení muzejního archivu a inicioval několik výzkumných projektů. V roce 2009 se ředitelkou muzea stala Jo-Anne Birnie Danzkerová, kterou ve funkci v roce 2016 vystřídal Joseph Rosa.\n\n\"(výběr)\"\n\n"}
{"id": "1243994", "url": "https://cs.wikipedia.org/wiki?curid=1243994", "title": "Policejní hodina (rozcestník)", "text": "Policejní hodina (rozcestník)\n\nVýraz policejní hodina má následující významy:\n\n"}
{"id": "1243996", "url": "https://cs.wikipedia.org/wiki?curid=1243996", "title": "Icacinales", "text": "Icacinales\n\nIcacinales je řád vyšších dvouděložných rostlin. V moderní taxonomii se objevuje až v systému APG IV z roku 2016. Jsou do něj zařazeny 2 čeledi, \"Icacinaceae\" a \"Oncothecaceae\", zahrnující dohromady celkem 24 rodů a asi 165 až 200 druhů.\n\nZástupci řádu jsou dřeviny s jednoduchými, většinou střídavými listy. Květy jsou ponejvíce pětičetné, s 5 tyčinkami. Semeník je svrchní, plodem je peckovice. Semena obsahují podlouhlé embryo a hojný endosperm.\n\nČeleď \"Icacinaceae\" je pantropická (celkem asi 200 druhů ve 23 rodech), zatímco \"Oncothecaceae\" jsou svým výskytem omezeny na Novou Kaledonii.\n\nŘád \"Icacinales\" se v moderní taxonomii poprvé objevuje až v systému APG IV z roku 2016. Sešly se v něm 2 čeledi, které byly v předchozích verzích systému APG vedeny jako čeledi s nejistým zařazením (incertae sedis): \"Icacinaceae\" a \"Oncothecaceae\". Řád představuje bazální větev monofyletické skupiny označované jako \"Lamiids\".\n\n\n"}
{"id": "1243997", "url": "https://cs.wikipedia.org/wiki?curid=1243997", "title": "Mikrokosmos (rozcestník)", "text": "Mikrokosmos (rozcestník)\n\nMikrokosmos (řec. svět v malém) může také znamenat:\n\n"}
{"id": "1243999", "url": "https://cs.wikipedia.org/wiki?curid=1243999", "title": "Chaj-nan (rozcestník)", "text": "Chaj-nan (rozcestník)\n\nChaj-nan může znamenat:\n\n\n\n"}
{"id": "1244001", "url": "https://cs.wikipedia.org/wiki?curid=1244001", "title": "Zbrusu Nový zákon", "text": "Zbrusu Nový zákon\n\nZbrusu Nový zákon (francouzsky: \"Le tout nouveau testament\", anglicky: \"The Brand New Testament\") je francouzská fantasy komedie od belgického režiséra Jaco van Dormaela (* 1957). Film získal několik ocenění, například vyhrál ocenění pro nejlepší film od Belgické asociace filmových kritiků. Na filmovém festivalu Biografilm též získal dvě ocenění. \"Zbrusu Nový zákon\" byl nominován na Zlatý Glóbus a Césara pro nejlepší film, nicméně, ani jednu tuto nominaci neproměnil.\n\nHlavní hrdinka Ea je desetiletá dcera Boha a jeho manželky. Žije oddělená od okolního světa v malém bytě v Bruselu se svým despotickým a hrubým otcem, Bohem, který celý den prosedí u počítače, kde vymýšlí nejnovější hloupé zákony (Zákon 21.29: „Vždy, když se ponoříme do vany, zazvoní telefon.“). Její starší bratr Ježíš se ze zajetí dostal a našel si svých dvanáct apoštolů, kteří jeho jméno rozhlašovali. Ea se rozhodně také z bytu odejít, jediná cesta vede přes pračku, ve které je ukrytá tajná cesta do světa lidí. Bratr Ježíš jí poradí, že by si také měla najít apoštoly, ale mělo by jich být šest, tím pádem by jich celkem bylo osmnáct, přesně jako v baseballových týmech, které jejich matka tak miluje. Ea ale nejdříve ukradne otcův klíč od pracovny a rozešle všem lidem čas, který jim zbývá, než zemřou. Také si v jeho složkách vyhledá šest náhodných lidí, kteří se stanou jejími apoštoly. Pak počítač rozbije a uteče.\n\nEa se octne ve světě lidí a protože neumí sama příliš psát, požádá prvního člověka kterého potká, bezdomovce Victora, aby zapisoval vše, co její apoštolové řeknou, do \"Zbrusu Nového zákona\". Prvním apoštolem, respektive apoštolkou, se stává samotářská dívka Aurélie, které vůz metra utrhl paži, místo které nosí silikonovou náhražku. Je krásná, ale myslí si, že kvůli jejímu postižení ji nemůže nikdo milovat. Druhým apoštolem je Jean-Claude, který svůj život zasvětil práci a když zjistil, kolik života mu zbývá, sedl si na lavičku a zapřísáhl se, že se už nepohne. Ea se s ním setká. K Jeanu-Claudovi přiletí pták a zeptá se ho, proč zůstává tam, kde je, když může odejít. Jean-Claude se tedy vydává na cestu s hejnem ptáků až na Arktidu. Třetí apoštol, Marc, nemá úspěch u žen a je z toho frustrovaný. Stále je zamilovaný do německé dívky, kterou potkal v dětství. Když zjistí, kolik času mu zbývá, rozhodne se vybrat všechny své úspory a investovat je do prostitutek a striptérek. Peníze mu ale rychle dojdou a rozhodně se, že si začne vydělávat hlasem – začne dabovat filmy. A hned při prvním filmu se setká s onou německou dívkou, do které se v dětství zamiloval. Čtvrtý apoštol François je posedlý smrtí. Má manželku a syna, ale není šťastný a když se dozví, kolik let života mu zbývá, koupí si zbraň, se kterou střílí na lidi. Pokud člověka netrefí, znamená to, že ještě nenadešel jeho čas. Když parkem prochází osamělá Aurélie, vystřelí a trefí ji do ramene, Aurélie ale nic nepocítí a François v tom vidí zázrak, netuší, že za to může silikonová ruka. Do Aurélie se zamiluje a vyzná se jí ze svých citů. Ona je opětuje. Pátým apoštolem je žena středního věku Martine, která je sice bohatá, ale žije v manželství bez lásky. Ea jí poradí, že hudba v jejím srdci je jako z cirkusu, ať se tedy jde na cirkusové představení podívat. Ta si zamiluje místní gorilu a od majitele ji odkoupí. Nakonec manžela z domu vyhodí. Šestý a poslední apoštol je asi desetiletý chlapec Willy, kterému z celé skupiny zbývá nejméně času. Jeho matka byla psychicky nemocná a protože si myslela, že je její syn stále nemocný, píchala mu inzulin. Willy se rozhodl prožít poslední dny svého života jako dívka a tak také udělal. Poslední den chce prožít u moře na pláži.\n\nMezitím se Bůh dozví, co Ea udělala s jeho počítačem a také se rozhodne jít do světa lidí a dceru najít. Nechá doma manželku samotnou a ta den ode dne zjišťuje, že její obraz dvanácti apoštolů se plní lidmi, kteří tam nepatří, až je na obrazu Poslední večeře všech osmnáct apoštolů, přesně jako v baseballovém týmu hráčů.\n\nBůh se pomocí pračky dostane do světa lidí, ale rozzlobí každého, koho potká, až nakonec skončí v nemocnici. Jde pro pomoc do kostela, kde rozzuří i faráře, který jej vyhodí. Nakonec dceru Eu najde, ale ona mu uteče po vodě, zatímco on po vodě chodit neumí. Sám se chce vrátit ze světa lidí, ale průchod pračkou je zavřený.\n\nEa je i se šesti apoštoly a zapisovatelem Victorem na pláži u moře, kde Willy čeká, až mu dojde čas. Čtou si ze \"Zbrusu Nového zákona\". Najednou se na pláž začne řítit letadlo, ve kterém, shodou okolností, sedí i Bůh společně s policejním doprovodem a ilegálními přistěhovalci. Mezitím, Bohova manželka, Bohyně, při uklízení vypojí ze zásuvky Bohův počítač a když jej znovu zapojí, podaří se jí ho zprovoznit. Odstraní zprávy o čase smrti, který Ea poslala a díky tomu se letoun, který mířil na pláž plnou lidí, odkloní a úspěšně vzlétne. Bůh se dostává do továrny na pračky, kde každý výrobek kontroluje, zda v něm nenajde průchod do svého bytu.\n"}
{"id": "1244002", "url": "https://cs.wikipedia.org/wiki?curid=1244002", "title": "Diecéze innsbrucká", "text": "Diecéze innsbrucká\n\nDiecéze innsbrucká (lat. \"Dioecesis Oenipontana\") je římskokatolická diecéze, která se nachází na západě Rakouska, sídlem biskupa je Innsbruck. Spolu s metropolitní salcburskou arcidiecézí, diecézí feldkirchskou, diecézí Graz-Seckau a diecézí gurkskou tvoří Salcburskou církevní provincii.\n\nDnešní území diecéze Innsbruck dříve po celá staletí patřilo k diecézi Brixen a jednotlivé části diecézím Chur a Augsburg. Po první světové válce se od Rakouska odtrhlo Jižní Tyrolsko a rakouská část diecéze Bolzano se stala apoštolskou administraturou Innsbruck-Feldkirch, jejíž administrátorem se stal pomocný biskup brixenské diecéze Sigismund Waitz.\n\nV roce 1938 byl apoštolským administrátorem jmenován Paulus Rusch, pozdější biskup diecéze Innsbruck-Feldkirch, která byla založena 6. srpna 1964. Nová diecéze obsahovala i spolkovou zemi Vorarlbersko. V roce 1968 byla však založena samostatná feldkirchská diecéze a této diecézi zůstalo jméno jen diecéze Innsbruck.\n"}
{"id": "1244007", "url": "https://cs.wikipedia.org/wiki?curid=1244007", "title": "Mikrokosmos (Bartók)", "text": "Mikrokosmos (Bartók)\n\nMikrokosmos (v maďarštině Mikrokozmosz, Sz. 107, BB 105) je cyklus 153 krátkých klavírních skladeb, členěných do 6 sešitů. Jejich autor, Béla Bartók (Béla Viktor János Bartók), je složil v letech 1926-1939 (jinde - MVDr.Štefan Rencz - uvádí 1932-1939). Skladby jsou určeny klavíristům různých úrovní, od začátečníků (sešity I. a II.) přes pokročilé (sešity III. a IV.), až po vyspělé klavíristy (sešity V. a VI.). Několik skladeb je určeno pro klavír a zpěv (mezzosoprán, skladby 43, 44, 55, 68, 74 a 95), další skladby jsou určeny pro dva klavíry (skladby 65, 74, 95, 127). \n\nPrvních 66 skladeb (sešit I. a II.) věnoval skladatel svému druhému synu \",\" jemuž byly (jako lekce pro děti) původně určeny. Většinou se jedná o technická cvičení, potřebná pro rozvoj nezávislého pohybu jednotlivých prstů a obou rukou. Základem těchto krátkých skladeb jsou maďarské lidové melodie, pentatonické, celotónové a modální harmonie, jakož i dobrodružnější, oktatonické (tj. stupnice, založené na pravidelném střídání půltónů a celých tónů) chromatické stupnice. Svazky III. a IV. již obsahují zvýšenou harmonickou složitost, a kladou na schopnost interpreta vyšší technické nároky. V pořadí poslední dva svazky (V. a VI.) jsou určeny profesionálním klavíristům. Od předchozích se liší např. tím, že mají poměrně neobvyklou stavbu, jejich polyfonní kontrapuntální struktura je hustší, rytmické struktury jsou komplikovanější, a zahrnují energické synkopy a taneční rytmy. \n\nTakový melodický a harmonický materiál je však pro Bartóka charakterističtější, spolu s jeho racionálním myšlením a typickou kompoziční propracovaností, vloženou do hudby. To dokládá nejen jeho hudební pedagogická činnost, ale zejména jeho propagování moderní artificiální hudby v 1. pol. 20. století.\n\nV Bartókově hudbě se výrazně uplatňují tvrdé, „barbarské rytmy“, které lze najít i v hudbě S. Prokofjeva, I. F. Stravinského, A. Chačaturjana aj. Zmíněné nepravidelné členění je typické právě pro klavírní cyklus \"Mikrokosmos.\" Klavír pojímal jako bicí nástroj, přitom jeho hudba zůstává, \"racionální i nesmírně citová a jímavá, což představuje nepříliš časté spojení pro hudbu 20. století\", jak řekl profesor Vladimír Franz. \n\nTo, že je \"Mikrokosmos\" doposud životaschopnou, progresivní metodou klavírní techniky, dokazuje jeho přítomnost v repertoárech dnešních studentů, i v pedagogických aplikacích. Sám autor o něm řekl. že se „jeví jako syntéza všech hudebních a technických problémů, které byly v předchozích klavírních pracích řešeny a v některých případech vyřešeny pouze částečně\". Jeho dílo je ve světovém měřítku stále živé, v současné době náleží k opakovaně vyhledávaným, s velkým úspěchem interpretovaným, a také upravovaným, či hraným na jiných nástrojích. Např. nahrála množství skladeb (ze sešitů III. až VI.) na cembalo, některé skladby cyklu \"Mikrokosmos\" zněly na vystoupeních Jazz Half Sextetu na konci 70-let 20.století, v úpravách českého skladatele Viktora Kotrubenka.\n\n"}
{"id": "1244015", "url": "https://cs.wikipedia.org/wiki?curid=1244015", "title": "Jiří Forejt", "text": "Jiří Forejt\n\nJiří Forejt (* 28. prosince 1944) je český genetik. Objevil a popsal první gen hybridní sterility u savců. Je světově uznávaným odborníkem v genetice a genomice myši.\n\nJiří Forejt vystudoval v letech 1962–1968 Lékařskou fakultu Univerzity Karlovy v Hradci Králové. Vědeckou aspiranturu ukončil v roce 1975 v oboru genetika na Ústavu molekulární genetiky ČSAV v Praze a v roce 1991 získal vědeckou hodnost DrSc. v oboru genetika na Univerzitě Karlově v Praze.\n\nV roce 2002 se habilitoval a v roce 2006 byl jmenován profesorem Univerzity Karlovy v oboru molekulární biologie a genetika na Přírodovědecké Fakultě UK v Praze. Od roku 1968 dosud pracuje na Ústavu molekulární genetiky AV ČR. Od roku 1980 dosud je vedoucím oddělení Myší molekulární genetiky.\n\nPracoval jako vědecký pracovník krátkodobě na prestižních zahraničních ústavech, jmenovitě na Institut Pasteur v Paříži, Imperial Cancer Research Fund Laboratories v Londýně. V letech 1992–1993, a 1995–1996 byl hostujícím profesorem na Princetonské univerzitě, Department of Molecular Biology, Princeton, USA.\n\nJiří Forejt s úspěchem rozvíjel spolupráci s předními zahraničními odborníky, ke kterým patří Jan Klein, Peter Goodfellow, Lee Silver, Shirley Tilghman, Hans Lehrach, Kenneth Paigen a další. Pro své vědecké projekty získává pravidelně podporu jak českých grantových zdrojů tak významných zahraničních grantových agentur jako jsou National Institute of Health USA, Howard Hughes Medical Institute USA a granty Evropské komise.\n\nJiří Forejt se dlouhodobě věnuje studiu genetické a molekulární podstaty neplodnosti mezidruhových kříženců myši domácí. Hybridní sterilita je jedním z principů reprodukční izolace mezi dvěma populacemi v průběhu speciace – vzniku nového druhu. Na počátku sedmdesátých let minulého století se Jiří Forejt společně s Dr. Pavlem Iványim pustili do přípravy panelu nových kmenů myší z poddruhu Mus musculus musculus odchycených v Praze ve volné přírodě. Z původních 15 linií se podařilo připravit tři inbredizované kmeny, dva z nich PWD/Ph a PWK/Ph se používají v laboratořích celosvětově. V původní práci autoři odhalili neplodnost hybridních samců, potomků kmene laboratorní myši a nově připravovaného kmene PWD. Genetickým mapováním se podařilo objevit lokus hybridní sterility (\"Hst1\") odpovědný za neplodnost hybridů. Rodičovské kmeny neplodného hybrida reprezentují reprodukčně izolované poddruhy musculus a domesticus, obývající sousedící teritoria východní a západní Evropy, na jejichž hranici se i v přírodě vyskytují sterilní hybridi. Od počátečního odhalení genetického lokusu hybridní sterility v roce 1974 vedla dlouhá cesta s použitím nejmodernějších metod od genetického a fyzikálního mapování, až k pozičnímu klonování a molekulární identifikaci genu. V roce 2009 se podařilo týmu Jiřího Forejta prokázat, že hybridní sterilitu lokusu \"Hst1\" způsobuje gen \"Prdm9\", který je dosud jediným genem hybridní sterility popsaným u savců.\n\nKomplexní dědičné znaky jako je například hypertenze a další dědičné choroby jsou ovlivňovány větším počtem genů. Panel 28 chromozomálních substitučních kmenů (konzomické kmeny) byl připraven v laboratoři Jiřího Forejta s cílem usnadnit genetickou analýzu takových komplexních znaků. Každý konzomický kmen obsahuje na pozadí genomu akceptorového kmene C57Bl/6J vždy jeden chromozom z kmene PWD/Ph (resp. část chromozomu PWD/Ph).\nJeho vědecka práce byla oceněna řadou vyznamenání. Mezi nejvýznamnější patří:\n\nOd roku 1999 je voleným členem Evropské molekulárně biologické organizace – European Molecular Biology Organization, od roku 1999 je voleným členem Učené společnosti ČR, v letech 2003–2006 byl voleným členem sekretariátu International Mammalian Genome Organization.\n\nJiří Forejt je autorem více než 110 původních vědeckých publikací, které jsou podle WOS citovány více než 1200x.\n\n"}
{"id": "1244016", "url": "https://cs.wikipedia.org/wiki?curid=1244016", "title": "Oknozubky", "text": "Oknozubky\n\nOknozubky (Micrognathozoa) jsou velmi drobní bezobratlí živočichové žijící v prameništích potoků v chladných oblastech.\n\nOknozubky se s délkou těla méně než 150 mikrometrů řadí mezi nejmenší známé mnohobuněčné živočichy. Tělo má protáhlý tvar, hřbetní strana je krytá destičkami, na břišní straně se nachází složené bičíky, pomocí kterých se živočich pohybuje. Na celém těle se také nacházejí dlouhé smyslové brvy.\n\nNápadným znakem, podle kterého je celá skupina i pojmenována, je rozsáhlý a složitý čelistní aparát, který se skládá z rozmanitých destiček a dalších součástí pokrytých kutikulou. Je podobný mastaxu vířníků.\n\nTrávicí dutina je zakončena slepě, vylučování a osmoregulaci zajišťují protonefridie. Rozmnožovací soustava je jednoduchá, tvořená dvěma vaječníky. Doposud byly nalezeny jen samice, proto se předpokládá, že se oknozubky rozmnožují partenogeneticky, další možností je proterandrický hermafroditismus.\n\nCelá skupina oknozubky je vymezená na základě popisu jediného známého druhu, \"Limnognathia maerski\". Jedinci tohoto druhu byli dosud nalezeni pouze na dvou lokalitách - na ostrově Disko u pobřeží Grónska a na subantarktických Crozetových ostrovech.\n\nOknozubky jsou obvykle považovány za samostatný kmen. Na základě morfologie a také analýzy DNA jsou považovány za příbuzné vířníků a vrtejšů a jsou spolu s nimi řazeny do nadkmenové skupiny Gnathifera (čelistovci).\n"}
{"id": "1244019", "url": "https://cs.wikipedia.org/wiki?curid=1244019", "title": "Joaquín Sorolla", "text": "Joaquín Sorolla\n\nJoaquín Sorrolla y Bastida (27. února 1863 Valencie – 10. srpna 1923 Cercedilla) byl španělský malíř a profesor na Escuela de Bellas Artes de Madrid, významný představitel luminismu.\n\nVe dvou letech ztratil rodiče při epidemii cholery a spolu s mladší sestrou byl svěřen do péče strýce a tety. Studoval malířství ve Valencii, Madridu a Římě, jeho vzory byli Cayetano Capuz, José Villegas Cordero a Francisco Pradilla. Vystavoval s úspěchem na Světové výstavě 1900 v Paříži a obdržel Řád Čestné legie. Byl jmenován členem Americké hispánské společnosti, která mu zařídila několik výstav v USA a svěřila mu také výzdobu svého sídla v New Yorku, pro které Sorolla vytvořil cyklus \"Vize Španělska\", čtrnáct velkých pláten zobrazujících různé španělské kraje. Vyučoval na královské akademii výtvarného umění v Madridu, k jeho žákům patřil Julio Romero de Torres.\n\nSorolla se věnoval monumentálnímu ztvárnění historických a mytologických námětů, jeho oblíbeným žánrem byla marina, také portrétoval řadu významných osobností své doby: Santiago Ramón y Cajal, Alfons XIII., William Howard Taft. Netradičním námětem se vyznačuje obraz \"Smutné dědictví\", zachycující chovance ústavu pro invalidní děti na výletě u moře. Jeho styl vycházel z impresionismu a byl postaven na originální práci se světlem, dostal proto označení luminismus. Generace surrealistů si Sorolly příliš nevážila, jako o tom svědčí vzpomínka Luise Buñuela:\nRoku 1932 bylo v Madridu otevřeno Museo Sorolla, vystavující umělcovy obrazy.\n\n"}
{"id": "1244020", "url": "https://cs.wikipedia.org/wiki?curid=1244020", "title": "Diecéze Feldkirch", "text": "Diecéze Feldkirch\n\nDiecéze feldkirchská (lat. \"Dioecesis Campitemplensis\") je římskokatolická diecéze, která se nachází na západě Rakouska, sídlem biskupa je Feldkirch. Spolu s metropolitní salcburskou arcidiecézí, diecézí innsbruckou, diecézí Graz-Seckau a diecézí gurkskou tvoří Salcburskou církevní provincii.\n\nDnešní území diecéze dříve náleželo na jihu diecézi Chur, na severu diecézi Kostnice a severovýchodě diecézi Augsburg. Císař Josef II. se neúspěšně snažil omezit vliv zahraničních diecézí. V roce 1816 muselo biskupství Chur odevzdat část svého území brixenské diecézi a roku 1819 muselo totéž učinit kostnické biskupství. Ve Vorarlbersku byl uřízen generální vikariát, který sídlil v Feldkirchu, přičemž jeho generální vikář byl zpravidla pomocným biskupem.\n\nPo první světové válce se od Rakouska odtrhlo Jižní Tyrolsko a rakouská část diecéze Bolzano se stala apoštolskou administraturou Innsbruck-Feldkirch.\n\n8. prosince 1968 dal papež Pavel VI., skrze bulu \"Christi caritas\", svolení k založení samostatné diecéze Feldkirch, jejímž prvním biskupem byl jmenován Bruno Wechner.\n"}
{"id": "1244023", "url": "https://cs.wikipedia.org/wiki?curid=1244023", "title": "Andrea Belotti", "text": "Andrea Belotti\n\nAndrea Belotti (* 20. prosince 1993, Calcinate, Itálie) je italský fotbalový útočník a reprezentant, od roku 2016 hráč klubu Torino FC.\n\n\nBelotti nastupoval za italské mládežnické reprezentace U19, U20 a U21. Zúčastnil se Mistrovství Evropy hráčů do 21 let 2015 konaného v České republice, kde byli mladí Italové vyřazeni v základní skupině B.\n\nV A-mužstvu Itálie debutoval 1. 9. 2016 v přátelském utkání v Bari proti reprezentaci Francie (prohra 1:3).\n\n"}
{"id": "1244025", "url": "https://cs.wikipedia.org/wiki?curid=1244025", "title": "Velký denní bolid z roku 1972", "text": "Velký denní bolid z roku 1972\n\nVelký denní bolid z roku 1972 (označený US19720810) byl tečný meteoroid, který proletěl 10. srpna uvedeného roku zemskou atmosférou nad částí Spojených států amerických a Kanady a po několika sekundách vyletěl zpět do vesmírného prostoru. Bolid byl tak jasný, že byl velmi dobře pozorovatelný i za denního světla.\n\nDo atmosféry vstoupil rychlostí 15,03 km/s vzhledem k zemskému povrchu. Viditelný začal být ve výšce 75,98 km nad Utahem jižně od Salt Lake City ve 20:29 UT. Nejvíce se Zemi přiblížil na vzdálenost asi 57,85 km nad státem Idaho, kdy se jeho rychlost pohybovala kolem 14,60 km/s, přičemž zpomalení dosahovalo 0,015 km/s². Pozorovatelný přestal být ve výšce 101,55 km nad kanadskou provincií Alberta, jižně od Edmontonu. Zemskou atmosféru nakonec opustil rychlostí 14,21 km/s.\n\nAbsolutní jasnost tělesa dosáhla v maximu hodnoty −15 až −18, což by odpovídalo hmotnosti v perigeu 100 000 až 1 000 000 kg. Protože se velmi pravděpodobně jednalo o bolid typu II (uhlíkatý chondrit), vypočítal český astronom Zdeněk Ceplecha na základě známé hustoty tohoto typu meteoroidů jeho hmotnost v perigeu na 140 000 kg a průměr asi 5 metrů. Tyto hodnoty by se však mohly lišit, pokud by se jednalo o jiný typ meteoroidu s jiným složením; v úvahu tak připadá průměr tělesa od 3 do 14 metrů. Jeho původní hmotnost před vstupem do atmosféry pak odhadl na dvojnásobek až trojnásobek hodnoty v perigeu. Podobně hmotnost tělesa po odletu od Země odhadl na polovinu až třetinu vypočítané hmotnosti v perigeu. Průměr meteoroidu po odletu nebyl větší než 10 metrů. Z důvodu natavení a následného ztuhnutí svého povrchu během průletu atmosférou získalo těleso typickou tmavou krustu podobnou povrchu meteoritů.\n\nSetkání se Zemí také změnilo oběžnou dráhu meteoroidu. Zdeněk Ceplecha dospěl k závěru, že zatímco původně patřil do Amorovy skupiny těles, po odletu od Země se zařadil do skupiny Apollonovy s tím, že po dalších 14 obletech (v srpnu 1997) by se měl opět dostat do blízkosti Země. I v případě, že by se tak skutečně stalo, by však možnosti ho zpozorovat byly mimo jiné též z důvodu tmavé krusty na povrchu jen velmi omezené. Americký astronom Timothy Spahr však roku 2010 vyjádřil názor, podle něhož není jisté, že se meteoroid stále nachází na dráze křížící dráhu Země, ani že se roku 1997 znovu přiblížil.\n\n\n"}
{"id": "1244026", "url": "https://cs.wikipedia.org/wiki?curid=1244026", "title": "Desmond Doss", "text": "Desmond Doss\n\nDesmond Thomas Doss (7. února 1919 – 23. března 2006) byl během druhé světové války desátník Armády Spojených států a vojenský zdravotník. Kvůli své víře se odmítal dotknout zbraně. Přesto však jako medik zachránil více než 75 lidských životů a stal se válečným hrdinou. Za své hrdinství v bitvě o Okinawu obdržel jako první a jediný odpírač plné vojenské služby za druhé světové války nejvyšší americké vojenské vyznamenání, Medaili cti.\n\nDesmond Doss se narodil ve městě Lynchburg ve Virginii, jako syn tesaře a veterána první světové války Williama Thomase Dosse a dělnice v továrně na obuv, Berty E. (Oliver) Doss. Pracoval ve vojenských loděnicích v Newport News ve Virginii.\n\nDo armády dobrovolně narukoval v dubnu 1942. Jako člen křesťanské církve Adventisté sedmého dne Doss odmítl zabíjet nepřátelské vojáky nebo nosit zbraň do boje kvůli svému osobnímu přesvědčení. Jeho přáním bylo stát se zdravotníkem a to se mu splnilo. Byl přidělen jako medik k rotě B 1. praporu 307. pěšího pluku americké 77. pěší divize, která byla za 2. světové války nasazena proti Japonskému císařství. Zúčastnil se bitvy o Guam a bojů o Filipíny v roce 1944, kde získal dvě Bronzové hvězdy za chrabrost. Později, během nasazení v bitvě o Okinawu v roce 1945, zachránil Desmond Doss více než 75 zraněných vojáků z frontové linie, aniž by slevil ze svého náboženského přesvědčení nepoužít zbraň. Za prokázané hrdinství mu byla 12. října 1945 ve Washingtonu udělena Medaile cti z rukou amerického prezidenta Harryho S. Trumana. Sám Doss byl však na Okinawě čtyřikrát zraněn, za což opakovaně obdržel Purpurové srdce, a krátce před jeho odchodem do civilu v roce 1946 mu byla diagnostikována tuberkulóza, která jej nakonec stála jednu plíci. Po propuštění z armády strávil následujících pět let v lékařské péči kvůli následkům svých zranění a onemocnění z války.\n\nDoss si vzal za ženu Dorothy Schutte, měli spolu jednoho syna, Desmonda Thomase ml. (zvaného Tommy). Dorothy zemřela v roce 1991 při autonehodě. Po dvou letech od její smrti si Desmond vzal jako druhou ženu Frances Duman.\n\nDesmond měl z války těžké zdravotní postižení a pracoval na své malé farmě v Georgii. Trávil mnoho času přednášením o zkušenostech z války a sloužil také ve své církvi ve skautském programu pro děti a mládež.\n\nDoss zemřel v roce 2006 v kruhu svých nejbližších ve městě Piedmontu v Alabamě poté, co byl hospitalizován pro dýchací problémy. Ve stejný den zemřel i jiný nositel Medaile cti, David B. Bleak.\n\nDesmond Doss byl pohřben se všemi vojenskými poctami na Národním hřbitově v Tennessee. Při slavnostním pohřbu vezl jeho rakev přikrytou americkou vlajkou koňský povoz. Americká armáda vyslala na pohřeb mimo jiné formaci vojenských vrtulníků k provedení čestného přeletu nad hrobem.\n\n je celovečerní film založený na jeho životě a jeho službě v americké armádě. Režíroval ho Mel Gibson a Desmonda Dosse hraje Andrew Garfield.\n\nThe Conscientious Objector je oceňovaný dokumentární film o jeho životě z roku 2004.\n\nPříběh Desmonda Dosse je také náplní knihy z roku 1967 The Unlikeliest Hero.\n\n18. února 1959 se Doss objevil na kanále NBC v televizní show Ralpha Edwardse This Is Your Life.\n\n"}
{"id": "1244028", "url": "https://cs.wikipedia.org/wiki?curid=1244028", "title": "Přídělový systém v Protektorátu Čechy a Morava", "text": "Přídělový systém v Protektorátu Čechy a Morava\n\nPřídělový systém v Protektorátu Čechy a Morava byl systém, kterým bylo rozdělováno zboží různého typu. Tento přídělový systém fungoval na území Protektorátu Čechy a Morava. Přídělový systém nebyl náhradou peněz. Většina tohoto systému fungovala na principu přímé racionace (přímé poukazy na zboží), menší část pak fungovala na principu bodové racionace (bodová hodnota zboží). Zboží bylo rozděleno do několika skupin, které byly racionovány různými orgány státní správy. Existovalo šest základních skupin přídělových lístků: lístky na potraviny, lístky na oděv, lístky na mýdlo, lístky na tabák, lístky na pohonné hmoty, lístky na krmiva pro nezemědělská zvířata.\n\nExistovalo další zboží, které bylo racionováno, kategorie výše byly nejvíce využívány. Přídělové lístky byly vydávány na tzv. přídělové, zásobovací období (4 kalendářní týdny, které se obvykle nekryly s kalendářním měsícem). Příděly byly rozděleny pro různé věkové a pracovní kategorie. Pokud byl člověk samozásobitelem (produkoval zboží, které bylo na příděl) neměl na dané příděly nárok, byly mu odebrány přídělové lístky. Tento princip fungoval i např. při domácích zabijačkách, kdy byly takovému samozásobiteli odebrány přídělové lístky na určité období. Přídělový systém v Protektorátu Čechy a Morava nebyl dopředu chystán (v Německu byl příděl na potraviny a benzín zaveden těsně před vypuknutím války, 28. srpna 1939), jeho zavedení bylo v rámci snah zabránit nepokojům v počáteční fázi války utajováno až do rozhlasového proslovu ministra Feierabenda 1. října 1939.\n\nPřídělový systém u některých druhů zboží přetrval i po válce a zcela odstraněn byl teprve za měnové reformy v roce 1953.\n\nAby bylo možné uplatňovat jednotlivé přídělové lístky, bylo nutné vlastnit tzv. kmenový potravinový lístek. Na tomto bylo uvedeno jméno přednosty domácnosti (většinou hlava rodiny, majitel domu či bytu), složení domácnosti (úmrtí, narození bylo také zaznamenáno) a výdejce jednotlivého zboží. Měl registrační funkci. V roce 1940 byl nahrazen lístkem pro domácnost. Tyto byly vedeny ve dvou verzích jedna pro domácnost a jedna pro úřad na němž byla domácnost vedena.\n\nExistovalo šest základních skupin lístků na přídělové zboží:\nByly zavedeny 2. října 1939. Jejich emitentem bylo ministerstvo zemědělství. Lístky byly zaváděny na různé potraviny postupně. Přídělové lístky byly rozdělovány podle typu potraviny (lístky na maso, lístky na tuky, lístky na chléb, atd.) Lístky byly děleny na kmenovou část (jméno, bydliště odběratele), samotné lístky na potraviny (množství a typ potraviny) a zbytkovou část která obsahovala různé informace (např. přídělové recepty). Existovaly také přídavkové lístky, které byly vydávány pro osoby těžce pracující, pracující přes noc, nebo pracující s jedy.\n\nPokud občan kvůli své profesi často cestoval byly mu přiděleny tzv. lístky pro cestující a hostince za něž bylo možné nakupovat u cizích dodavatelů, nebo ve stravovacích zařízeních. Pro stravovací zařízení existovala různá omezení, postupně zpřísňovaná. Např. od listopadu 1939 se o pátcích nesmělo podávát jídlo s masem; roku 1942 byly také úterý a čtvrtky bezmasými dny).\n\nNa počátku války byla velikost přídělů v protektorátě rozdělena jen podle věku a pracovního zařazení. Od roku 1941 však byly potravinové lístky protektorátních židů označeny písmenem \"J\". Majitelé takto označených lístků měli zmenšené příděly a nesmělo se jim prodávat některé druhy potravin (například ovoce, med, konzervy, alkohol atd., seznam zakázaných potravin se postupně rozrůstal). Naopak německé rodiny a domácnosti (lístky označené písmenem \"D\") měly příděly vyšší a navíc dostávaly bonusové příděly (káva, čokoláda, cukrovinky, ovoce) z přebytků a u příležitosti nacistických oslav.\n\nV říjnu 1939 byly týdenní velikosti přídělů následující:\nByly zavedeny koncem roku 1939. Emitentem bylo ministerstvo průmyslu, obchodu a živností. Byly vydány v pěti emisích, přičemž každá měla platnost cca jeden rok. Byly barevně rozlišovány pro dívky, chlapce a dospělé. Na tyto lístky bylo také možné nakupovat šicí potřeby. Pro dospívající osoby byly vydávány také přídavkové lístky na oděv.\n\nExistovaly také speciální přídělové lístky na oděv. Kojenecké lístky na něž bylo možno nakoupit kromě ošacení také pleny, vložky do kočárků, nebo nepromokavé podložky. Byly také emitovány lístky na smuteční ošacení, které bylo poskytováno jednou v roce, v případě úmrtí někoho ze členů domácnosti. Existovaly také lístky stejnokrojové, na něž bylo možné nakoupit části služebního stejnokroje. Dodatečné přídělové lístky na šaty dostávaly těhotné a kojící ženy.\n\nLístky na oděv bylo možné uplatňovat také na území Říše, a naopak lístky říšské bylo možné užívat v protektorátu.\n\nV pozdějších fázích války byly příděl šatstva odepřen Židům (kromě dělníků, kteří měli nárok na pracovní oděv). Naopak zvýšené příděly šatů měli Němci a především členové NSDAP.\n\nByly zavedeny v září 1939. Byly vydávány stejným ministerstvem, jako lístky na oděv. Tyto lístky neomezovaly pouze nákup mýdla, ale také nákup mýdlového prášku. Muži od sedmnáctého roku života měli nárok na holicí mýdlo. Větší nákup (díky přídavkovým lístkům) byl také umožněn osobám pracujícím ve zdravotnictví a dětem do osmého roku života.\n\nByly zavedeny 3. listopadu 1941. Emitentem bylo ministerstvo financí. Tabáková produkce byla monopolem státu. Tyto přídělové lístky byl určeny pro muže nad 18 let. Tabákové výroby byly zprvu vydávány na lístky, které sloužily na nákup mýdla. Při nákupu tabákových výrobků bylo nutné se přihlásit k jednomu trafikantovi. Tito trafikanti měli určený limit, pokud byl přesažen limit trafikanta, mohl se občan zapsat u nádražní trafiky, které limit neměly.\n\nVýdejní limit tabákových výrobků se v čase měnil. Zpočátku byl limit 30, později 40 cigaret. Následně byl však počet snižován. Tabačenky umožňovaly také v jistém přepočtu prodej cigaretového tabáku, dýmkového tabáku, nebo doutníků. Nárok na přídavkové tabačenky měli těžce pracující.\n\nNa tabačenky neměli nárok Židé výnosem ministerstva financí ze dne 1. října 1941 o vyloučení Židů z odběru tabákových výrobků: \"\"Dodatkem k výnosu ze dne 21. srpna 1941, č. j. 80.227/41-IV/13, uveřejněnému v Úředním listu č. 198 ze dne 23. srpna 1941, o zatímní úpravě prodeje tabákových výrobků, vylučují se s okamžitou účinností z odběru tabákových výrobků Židé, kteří podle policejního nařízení ze dne 1. září 1941 (Věstn. ř. prot. 1941, str. 497) o označování Židů jsou povinni nositi židovskou hvězdu. Vydávání tabákových výrobků jmenovaným jest zakázáno.\"\" Mimo ně neměli na tabačenky nárok také trestanci a chovanci v psychiatrických léčebnách.\n\nZavedeny byly první, a to 7. září 1939. Vydával je úřad říšského protektora. Šéfem sekce, která se starala o tyto příděly, byl Gerhard Eger. Na počátku směly být tyto komodity vydávány pouze německé branné moci, autobusům a nákladní dopravě. Dále byl výdej těchto poukázek upravován na ty nejdůležitější vozidla (policie, ambulance, vozidla SS atd.). Zbytek byl určen německé branné moci.\n\nByly zavedeny na jaře 1943. Emitentem bylo stejné ministerstvo, které emitovalo přídělové lístky na potraviny. Byly vydávány pro tažná zvířata, nebo nezemědělcům, kteří vlastnili drobná zvířata. Tažná zvířata byla rozdělena na: těžké koně, středně těžké koně, lehké koně, muly, mezky a osly. Psi byli uznáváni lovečtí, služební, nebo například slepečtí. Stejně jako pro lidi byl kmenový list, existoval i pro zvířectvo tzv. kmenový list na krmiva. Dále se také poskytovalo krmivo pro tažné voly.\n\n\n\n\n\nJídlo za protektorátu: Téměř vše na lístky, černý trh se trestal pokutou, vězením i smrtí. (Český rozhlas).\n"}
{"id": "1244029", "url": "https://cs.wikipedia.org/wiki?curid=1244029", "title": "Jan I. Popel z Lobkowicz", "text": "Jan I. Popel z Lobkowicz\n\nJan I. Popel z Lobkowicz († 1470 Český Krumlov) byl příslušník šlechtického rodu Lobkoviců a zakladatel jeho mladší linie - popelovské, jejíž potomci dodnes žijí. Název linie je pravděpodobně odvozen od vsi Popelov na Českolipsku.\n\nNarodil se jako syn Mikuláše I. Chudého z Újezda († 1435) a jeho manželky Anny z Nechvalic.\n\nV roce 1459 ho spolu s bratrem Mikulášem Hasištejnským z Lobkowicz († 1462) císař Fridrich III. Habsburský (římským králem 1140–1493, císařem od roku 1452) povýšil do stavu říšských svobodných pánů. Zároveň mu byl polepšen erb. \n\nByl členem katolické strakonické jednoty, která byla založena v roce 1449, ovšem po prvotním konfliktu proti Jiřímu z Poděbrad (králem 1458–1471) nevystupoval. Proto byl v roce 1469 zajat stranou Zdeňka ze Šternberka († 1476) podporujícího Matyáše Korvína (českým protikrálem 1469–1490) na hradě Rožmberk, který neuhájil. Byl uvězněn Janem z Rožmberka († 1472) v Českém Krumlově, tam v roce 1470 zemřel a byl pochován v tamním kostele sv. Víta. \n\nVlastnil Hlubokou a Lobkovice, avšak vedl o ně spory se svým bratrem Mikulášem. Držel také Rožmberk.\n\nJan I. se oženil s Annou Švihovskou z Rýzmberka († 1476), dcerou Jana Švihovského z Rýzmberka († 14. duben 1450) a jeho manželky Anny z Hradce († 1450). Jako vdova koupila v roce 1474 panství Vysoký Chlumec a Sedlec. Narodily se jim následující děti:\n\n\n"}
{"id": "1244032", "url": "https://cs.wikipedia.org/wiki?curid=1244032", "title": "Benz Patent-Motorwagen", "text": "Benz Patent-Motorwagen\n\nNázev Benz Patent-Motorwagen může označovat:\n\n"}
{"id": "1244034", "url": "https://cs.wikipedia.org/wiki?curid=1244034", "title": "Povolební protesty v Rusku 2011–2013", "text": "Povolební protesty v Rusku 2011–2013\n\nPovolební protesty v Rusku 2011–2013 se začaly ve velkých městech po celém Rusku v důsledku podezření, že volby do Státní dumy byly na více místech zmanipulované a doprovázené volebními podvody. V Moskvě a Petrohradu se začaly ještě večer 4. prosince ale pokračovaly i v průběhu dalšího týdne. Dne 10. prosince 2011, po týdnu malých demonstrací, Rusko zaznamenalo v Moskvě největší protesty od pádu Sovětského svazu, celkově protesty proběhly v 99 městech po celé zemi a v 42 městech v zahraničí. Symbolem protestů se stala bílá stužka.\n\nJiž ve večerních hodinách 5. prosince 2011 protestovaly tisíce občanů v Moskvě a Petrohradě proti vyhlášeným výsledkům a vítězné straně \"Jednotné Rusko\". Jedná se o třetí největší demonstraci opozice v posledních letech. Demonstranti vykřikují hesla „Rusko bez Putina“ a drží transparenty s nápisy „Vraťte národu svůj hlas!“ Političtí aktivisté Alexej Navalnyj a Ilja Jašin a další demonstranti skončili ve vězení s patnáctidenními tresty za „protivení se státní moci“.\n\nProtesty z 10. prosince byly se 100 tisíci demonstranty považovány za dosud největší demonstraci za éry Vladimira Putina a současně od rozpadu Sovětského svazu. Demonstrace probíhaly v dalších 90 městech. Zatímco úřady v Moskvě povolily shromáždění do 30 tisíc lidí, četná shromáždění v jiných městech nebyla povolena vůbec. Od začátku protestů bylo zatčeno na 1600 účastníků.\n\nV Moskvě se na Bolotném náměstí (nacházejícím se na břehu řeky Moskva přímo proti Kremlu) sešlo podle odhadu organizátorů přes sto tisíc demonstrantů. Podle údaje policie bylo účastníků kolem 25 tisíc. Demonstraci provázel silný kordon policistů, na 50 tisíc policistů uzavřelo části města jako například Rudé náměstí. V Petrohradě zveřejnila policie odhad 10 tisíc demonstrantů.\nDalší tisíce demonstrantů protestovaly 24. prosince 2011 v Moskvě, Petrohradu, Novosibirsku a dalších ruských městech proti volebním výsledkům do státní dumy. V Moskvě přiznala policie 29 tisíc účastníků, podle organzátorů jich bylo na 120.000. Demonstrace se zúčastnil bývalý ministr financí Alexej Kudrin. Jednalo se o doposud nejpočetnější demonstraci o nástupu Vladimira Putina k moci.\nPři dvacetistupňových marazech se konaly po celé zemi další protiputinovské demonstrace, na kterých se podle organizátorů podílelo 120 tisíc demonstrantů. Ruské ministerstvo vnitra vyčíslilo počet účastníků na 34 tisíce přičemž uvedlo, že paralelně probíhajících proputinovských demonstracích se zúčastnilo 138 tisíc sympatizantů. Shromáždění proběhlo bez incidentů. Ve stejný den se konaly protiputinovské protestní akce se stejnými požadavky i v mnohých zemích mimo Ruska.\nK další akci zvané Pochod miliónů () došlo 6. května 2012 v Moskvě. Organizátoři (Ilja Jašin) vyčíslili počet demonstrantů na 100 až 120 tisíc. Ruské ministerstvo vnitra uvedlo 8 tisíc. Akce probíhala za permanentního odporu ze strany městské správy a policie. Městská správa se vehementně bránila schválení místa konání akce, takže ke schválení došlo až poslední noc před termínem. Tisícům účastníků, kteří přicestovali ze všech koutů země, bylo zabráněno ve vjezdu do Moskvy. Akce byla doprovázena mohutným kordonem policistů, takže došlo k mnoha potyčkám a zatýkání. K velké potyčce s policií došlo, když se část demonstrantů pokusila prorvat přes zátarasy ke Kremlu. Policie zasáhla brutálním bitím, na 40 osob muselo být lékařsky ošetřeno a podle ruského ministerstva vnitra bylo 460 účastníků zatčeno.\nMezi zatčenými se ocitli i opoziční předáci Sergej Udalcov, Boris Němcov a protikorupční obhájce Alexej Navalnyj. V rámci následného procesu Bolotnaja bylo 27 osob obviněno z výtržnictví a napadení veřejného činitele a dílem odsouzeno.\n\nPoklidný protest desítek tisíc účastníků se shromáždil na Den Ruska na Puškinově náměstí () 12. června 2012. Organizátoři odhadli počet účastníků na 50 tisíc, policie přiznala 15 tisíc. Shromáždění probíhalo za silného deště a bouřky. Protestní akce podléhala povolení státních úřadů, které bylo vydáno. Akce byla vystavena represím a zastrašování ze strany Putinovy administrativy, když policie předcházející den vtrhla do bytů opozičních předáků předvolala je k výslechům hodinu před začátkem akce, a to Alexeje Navalného, Ilju Jašina a Xeniji Sobčakovou. Jednalo se o první shromáždění poté, co byly zákonem navýšeny sazby trestů pro účastníky demonstrací.\n\nDemonstrace nazvaná „Pochod proti ničemům“ se konala v Moskvě 13. ledna 2013 proti kontroverznímu zákonu Dimy Jakovleva zakazujícímu mimo jiné adopce ruských sirotků občany USA. O povolení bylo zažádáno a toto bylo vydáno. Za silného mrazu se podle aktivistů se zúčastnily 24 tisíce demonstrantů, podle ruské policie jich bylo jen 9500. Zákaz adopcí ruských sirotků občany USA vyvolal protesty s ohledem na situaci, kdy v Rusku žije na 650 tisíc dětí v pěstounské péči a sirotčincích, z nichž asi 120 tisíc je způsobilých pro adopci. Kontroverzním zákonem mnozí sirotci ztratili naději najít rodinný domov.\n\nMnozí účastníci podporovali protiruský Magnitského zákon (sankce USA proti Rusku) jako způsob potrestání ruských představitelů za jejich zločiny, které by jinak zůstaly nepotrestány.\n\nDemonstranti požadovali odstoupení Vladimira Putina a prezidenta Dmitrije Medveděva, rezoluci pro nové volby a prošetření obvinění z volebních podvodů. Na vůči vládě kritické internetové platformě \"kasparov.ru\" bylo písemně zveřejněno pět bodů:\n"}
{"id": "1244036", "url": "https://cs.wikipedia.org/wiki?curid=1244036", "title": "Samsára (Červený trpaslík)", "text": "Samsára (Červený trpaslík)\n\nSamsára (v anglickém originále Samsara) je druhý díl jedenácté řady (a celkově šedesátý třetí) britského sci-fi sitcomu \"Červený trpaslík\". Poprvé byla odvysílána 29. září 2016 na britském televizním kanálu Dave.\n\nPosádka Trpaslíka objeví havarovanou loď, která obsahuje jednotku Karmy. Ta dokáže v závislosti na chování posádky měnit její osudy, nikdo ovšem netuší, že její nastavení bylo obráceno…\n\nZatímco Červený trpaslík prolétá okolo neznámého měsíce pokrytého vodou, Rimmer a Lister hrají Minopoly, pravděpodobně jednu z budoucích verzí Monopolů. Rimmer tvrdí, že v této hře od narození ještě neprohrál, ale teď je blízko nezdaru i proto, že Lister podvádí. Rimmer nesmí hodit na kostkách 1 a 2, jenže se mu to „povede“ hned sedmkrát za sebou. Lister tak jako vítěz může celý týden při čtení hýbat pusou, chrápat ve spánku, jíst v posteli a Rimmer si nesmí stěžovat. Mezitím Kryton zachytí záchranný modul z lodi SS Samsára a protože se trosečníci krátce po navázání kontaktu odmlčí, rozhodne se modul přitáhnout na Trpaslíka. Dva přeživší, plukovník Green a profesorka Barkerová, jsou posléze nalezeni mrtví, zbudou z nich pouze dvě hromádky prachu. Zdá se, že byli vypařeni, ale není jasné jak a proč. Kryton odhadne, že jejich plavidlo, SS Samsára, narazil do měsíce a je teď na dně měsíčního oceánu.\n\nPři prohledávání Samsary se dozvídáme, že Green a Barkerová měli milenecký poměr, přestože oba dva byli zadaní. Jednotka Karmy, která byla na loď nainstalována, je pak za toto jejich špatné chování trestala. Barkerová, počítačová odbornice, se tedy do jednotky nabourala a obrátila její protokol, takže každé špatné chování bylo odměněno a dobré potrestáno. To ovšem posádka Trpaslíka neví a tak jsou Kocour a Lister uvězněni v jídelně. Rimmer a Kryton se je snaží osvobodit a přitom najdou jednotku Karmy. Kryton hologramu vysvětlí, jak jednotka funguje a Rimmer tak přijde na to, proč mu na kostkách neustále padala jednička a dvojka. Celý systém Karmy totiž stále funguje obráceně a tak se všichni k sobě musí chovat hnusně, aby se z lodi zachránili. Stejně tak se musela chovat i posádka Samsary, Green s Barkerovou totiž unikli v záchranném modulu. Za toto zbabělé chování je Karma odměnila tím, že ve stázi přežili, ale když se po milionech let pokusili varovat Červeného trpaslíka, Karma je usmažila zaživa.\n"}
{"id": "1244037", "url": "https://cs.wikipedia.org/wiki?curid=1244037", "title": "Lukasz Swirk", "text": "Lukasz Swirk\n\nLukasz Swirk (: Łukasz Świrk, * 10. srpna 1985 Wadowice) je bývalý polský reprezentant ve sportovním lezení. Vítěz světového poháru, mistr Polska a vítěz Polského poháru v lezení na rychlost.\n\nV roce 2011 založil v regionu první lezecký klub \"Speed Rock Wadowice\".\n\n\n"}
{"id": "1244041", "url": "https://cs.wikipedia.org/wiki?curid=1244041", "title": "Kerrin Lee-Gartnerová", "text": "Kerrin Lee-Gartnerová\n\nKerrin Lee-Gartnerová (* 21. září 1966 Trail) je bývalá kanadská reprezentantka v alpském lyžování, olympijská vítězka ve sjezdu z Albertville 1992. Bylo to historicky první zlato v této disciplíně pro Kanadu a získala za ně Cenu Velmy Springsteadové pro nejlepší kanadskou sportovkyni roku 1992.\n\nNa domácí olympiádě v Calgary 1988 skončila osmá v kombinaci a patnáctá ve sjezdu, v Albertville vyhrála sjezd a byla šestá v Super G, v Lillehammeru 1994 byla osmá v Super G a devatenáctá ve sjezdu. Na mistrovství světa v alpském lyžování bylo jejím nejlepším umístěním čtvrté místo v Super G v roce 1993. Nevyhrála v kariéře ani jeden závod Světového poháru, byla třikrát druhá a třikrát třetí, ve 46 závodech se umístila v první desítce. V konečném pořadí Světového poháru byla ve sjezdu třetí v roce 1993 a čtvrtá v roce 1992, celkově bylo jejím nejlepším výsledkem deváté místo v roce 1993.\n\nKariéru ukončila v roce 1994, později působila jako televizní komentátorka.\n\n"}
{"id": "1244057", "url": "https://cs.wikipedia.org/wiki?curid=1244057", "title": "Ksavery Knotz", "text": "Ksavery Knotz\n\nKsavery Knotz, OFMCap. (1965) je polský římskokatolický kněz. Provozuje internetovou poradnu Szansa Spotkania (Šance poznání), kde se věnuje sexuální tematice, dále píše knihy a přednáší.\n\nSexualitu považuje za „\"dar od Boha, který můžeme využívat ke svému štěstí a potěšení\"\". Katolická církev je podle něj plná stereotypů, ze kterých se ji snaží vymanit. Často u věřících naráží na přesvědčení, že správný katolík má plodit jedno dítě za druhých a že užívat si sexu je hřích. \"„Jestli váš Bůh nemá co do činění se sexem, nemá co do činění ani s vaším zdravím, štěstím a láskou – a pak pravděpodobně vůbec nejste katolík,“\" soudí.\n\nAčkoli v některých směrech se tak projevuje jako liberální, v jiných věcech se drží konzervativní církevní linie – je pro něj nepřípustná homosexualita, předmanželský sex, používání kondomů nebo jiné formy antikoncepce kromě přirozeného plánování rodičovství.\n\n\n"}
{"id": "1244058", "url": "https://cs.wikipedia.org/wiki?curid=1244058", "title": "LGBT práva ve Wyomingu", "text": "LGBT práva ve Wyomingu\n\nLesby, gayové, bisexuálové a translidé (LGBT) se v americkém státě Wyoming setkávají s právními obtížemi neznámými pro většinové obyvatelstvo. Stejnopohlavní sexuální styk je ve Wyomingu legální.\n\nWyoming je jediný americký stát, ve kterém nejsou známy žádné případy aktivního vymáhání zákonů proti sodomii.\n\nWyoming dekriminalizoval konsensuální sodomii v únoru 1977. Legální věk způsobilosti k pohlavnímu styku je pro obě orientace stanoven na 18 let.\n\nWyoming legalizoval stejnopohlavní manželství 21. října 2014 následujíc rozhodnutí federálního soudu, že zákaz stejnopohlavního manželství je neústavní. Předtím Wyoming uznával stejnopohlavní svazky pouze pro účely rozvodu. Stejnopohlavní manželství zakázal v r. 1977, přičemž tento zákaz ještě zpřísnil v r. 2003.\n\nWyomingský guvernér Matt Mead řekl, že stát bude pokračovat v prosazování zákazu navzdory potvzení Nejvyššího soudu USA z 6. října 2014 o závaznosti precedentu rozhodnutí místního odvolacího soudu, který potvrdil neústavnost zákazu stejnopohlavního manželství. V kauze \"Guzzo vs. Mead\" rozhodl americký distriktní soudce Scott Skavdahl ve prospěch navrhovatele, čímž 17. října potvrdil nepřípustnost zákazu stejnopohlavního manželství. Rozhodnutí nabylo účinnosti k 21. říjnu, když se státní aparát rozhodl neodvolat proti jeho rozhodnutí.\n\n14. listopadu 2013 předložili zdejší zákonodárci návrh zákona o registrovaném partnerství, který byl stejnopohlavním párům poskytnul stejná práva a povinnosti, jakož i ochranu a benefity, které stát Wyoming poskytuje členům rodiny. Zákondárci podporující stejnopohlavní manželství tento zákon považovali za legislativní taktiku jiné alternativy. Guvernér Matt Mead vyjádřil registrovanému partnerství podporu. 28. ledna byl návrh zákona o registrovaném partnerství přijat komisí v poměru hlasů 7:2. 30. ledna 2013 návrh místní zákonodárci odmítli v poměru hlasů 24:35.\n\nStát nemá žádné zákony trestající diskriminaci jiných sexuálních orientací a genderových identit. 31. ledna 2011 byl místními zákonodárci takový návrh zákona odmítnut. Podobný návrh zákona odmítnul taktéž senát v poměru hlasů 15:13. Ve městě Laramie však platí podpůrná anti-diskriminační vyhláška, která zakazuje diskriminaci jiných sexuálních orientací nebo genderových identit.\n\nNa začátku legislativního zasedání v r. 2015 vznikla obchodní koalice Compete Wyoming, jejímž účelem bylo přijetí LGBT anti-diskriminační legislativy. 3. února 2015 přijala senátní komise návrh zákona proti homofobní a transfobní diskriminaci v poměru hlasů 6:1. Návrh tohoto zákona obsahující náboženské výjimky na rozdíl od ostatních návrhů podobného typu, které v předchozích legislativních shromážděních neprošly. 10. února přijal návrh senát v poměru hlasů 24:6. 20. února byl návrh schválen Komisí pro domácí práce, veřejné zdraví a sociální služby v poměru hlasů 6:2. 24. února 2015 byl návrh odmítnut Dolní komorou v poměru hlasů 26:33.\n\nWyoming nemá žádné zákony proti zločinům z nenávisti. V r. 1999 se po vraždě Matthewa Sheparda v blízkosti města Laramie stala taková legislativa předmětem ostrých politických debat. Navrhovatelé takové legislativy touto kauzou často argumentují.\n\n"}
{"id": "1244060", "url": "https://cs.wikipedia.org/wiki?curid=1244060", "title": "Rozhodnutí o dočasném zákazu návratu kolonistů", "text": "Rozhodnutí o dočasném zákazu návratu kolonistů\n\nRozhodnutí o dočasném zákazu návratu kolonistů (srbochorvatsky Odluka o privremenoj zabrani povratka kolonistima) vydala dočasná vláda poválečné Jugoslávie, a týkalo se návratu srbských kolonistů, kteří byli v rámci hegemonizace národnostního složení v Království Jugoslávie vysíláni na území dnešního Kosova a Severní Makedonie v meziválečném období. Rozhodnutí, které vyšlo v jugoslávském služebním věstníku pod číslem 153, bylo schváleno dne 6. března 1945, ještě před ukončením bojů druhé světové války, a nedlouho po vyhlášení výjimečného stavu na území osvobozeného Kosova. Mezi srbským obyvatelstvem bylo považováno za symbol nevraživosti rodící se komunistické Jugoslávie proti nim.\n\nKromě očekávání, že toto rozhodnutí uklidní národnostně vyhrocené vztahy mezi Srby a dalšími etniky na jihu Jugoslávie se také jednalo o první předstupeň k znárodnění majetku a jeho redistribuci. Přítomnost kolonistů byla trnem v oku Makedoncům, kteří je považovali za jeden ze symbolů srbizace své země, která se stala v závěru války jednou z republik Jugoslávie. Větší odpor měl však návrat kolonistů v Kosovu.\n\nNárodní rada osvobození Jugoslávie se problémem zabývala především z toho důvodu, že se situace v Kosovu začala rychle od konce bojů zhoršovat. V listopadu 1944 byly z oblasti vyhnány jednotky wehrmachtu, partyzáni však obsazovali Kosovo velmi pomalu. V oblasti Drenice narazili navíc na odpor místního obyvatelstva. Jakmile byli Němci pryč, začali se Srbové a Černohorci, které vyhnala italská, resp. německá správa nad Kosovem, spontánně začali vracet do Kosova. Kromě starousedlíků se však jednalo i o ty, kteří dostali půdu na území dnešního Kosova i v 20. a 30. letech. Jejich početnější návrat hrozil vypuknutím násilností na území neklidného Kosova, proto se rozhodla vláda na několik měsíců jim návrat zakázat.\n\nDočasné řešení však nebylo dostačující, neboť vydané rozhodnutí vyvolalo rozkol uvnitř komunistické strany a mezi jejími spojenci z řad bývalé politické reprezentace královské Jugoslávie. Na odpor se stavěl především Sreten Vukosavljević, který byl ministrem kolonizace v první poválečné vládě. Kosovští komunisté, např. Dušan Mugoša a Fadilj Hodža se na druhou stranu přirozeně stavěli proti návratu kolonistů.\n\nV srpnu 1945 byl poté vydán Zákon o revizi pozemkové reformy, který měl nicméně části kolonistů jejich majetek vrátit. Dovolen však nebyl návrat všem; ti, kteří nesplňovali podmínky dle nového zákona byli přesídleni do Vojvodiny, odkud partyzáni vyhnali německé obyvatelstvo, a která potřebovala dosídlit. Do Kosova potom přišla ještě nová vlna Srbů, především zaměstnanců státních úřadů. Celkem ale podíl srbského obyvatelstva v Kosovu v součtu poklesl.\n\nPro jugoslávské komunisty, kteří přebírali nad zemí vládu, byl daný krok vhodný, neboť jej mohli albánskému obyvatelstvu prezentovat jako zadostiučinění za kolonizaci, ke které došlo v 20. a 30. letech 20. století. Během ní totiž často docházelo k zabírání půdy a domů albánským sedlákům. Navíc neměli komunisté ke kosovským Srbům příliš vřelý vztah, vzhledem k tomu, že je považovali za nástroj meziválečného královského režimu.\n\n\n"}
{"id": "1244062", "url": "https://cs.wikipedia.org/wiki?curid=1244062", "title": "Anna Stenkovaja", "text": "Anna Stenkovaja\n\nAnna Stenkovaja (: Анна Стенковая, * 1984 Miass) je bývalá ruská reprezentantka ve sportovním lezení. Vítězka světových her, světového poháru a mistryně Evropy v lezení na rychlost.\n\nNa světových závodech začínala v obou disciplínách, ale nakonec dosáhla nejlepších výsledků v lezení na rychlost. Jedno kolo světového poháru v lezení na obtížnost jí v roce 2005 stačilo ke stříbrné medaili v kombinaci (za rychlost měla zlatou medaili i další body).\n\n\n"}
{"id": "1244070", "url": "https://cs.wikipedia.org/wiki?curid=1244070", "title": "Alex &amp; spol.", "text": "Alex &amp; spol.\n\nAlex & spol. (v italském originále Alex & Co.) je italský televizní sitcom stanice Disney Channel. Jeho úvodní díl měl v Itálii premiéru 11. května 2015. Seriál vypráví příběh o pěti kamarádech, kteří touží změnit svět a promlouvat lidmi jejich vlastní hudbou. Setkávají se také na střední škole, kde se poprvé setká celá jejich parta, a později se stanou nerozlučnými přáteli. Brzy založí svou vlastní skupinu Sound Alound. Ve druhé řadě seriálu kapelu přejmenují na Alex & spol.\n\n- 1. Epizoda = \n- 2. Epizoda = \n- 3. Epizoda =\n- 4. Epizoda = \n"}
{"id": "1244075", "url": "https://cs.wikipedia.org/wiki?curid=1244075", "title": "LGBT práva v Alabamě", "text": "LGBT práva v Alabamě\n\nLesby, gayové, bisexuálové a translidé (LGBT) se v Alabamě můžou setkávat s právními komplikacemi neznámými pro většinové obyvatelstvo.\n\nStejnopohlavní sexuální styk je v Alabamě legální od roku 2003 po rozhodnutí Nejvyššího soudu v kauze \"Lawrence vs. Texas\", který zrušil všechny zákony proti sodomii na území Spojených států. Alabamské zákony proti sodomii nebyly nikdy oficiálně zrušeny, ačkoliv nejsou již nadále vymahatelné. \n\nAlabama umožňuje homoparentální osvojování.\n\nAlabamské zákony nezakazují diskriminaci jiných sexuálních orientací, ani genderových identit.\n\nHlavní město Montgomery zakazuje anti-gay diskriminaci zaměstnanců ve veřejném sektoru.\n\nOd r. 1994 má Alabama ve svých zákonech proti zločinům z nenávisti zahrnutou rasu, barvu kůže, náboženské vyznání, národnost, etnický původ, tělesné nebo duševní postižení. Místní trestní právo nepracuje s homofobními a transfobními zločiny z nenávisti.\n\n24. dubna 2009 předložil místní zákonodárce Alvin Holmes návrh HB533, který měl začlenit sexuální orientaci do trestního práva. Zákonodárkyně Patricia Toddová se jako první otevřeně LGBT politička neúspěšně pokusila začlenit do návrhu i genderovou identitu, ale Holmes a ostatní zákonodárci to odmítli. Podle Holmesa zákon chránící jiné sexuální orientace dokáže dostatečně chránit i oběti transfobního násilí, a že další rozšiřování návrhu je nadbytečné. Holmes předložil několik identických návrhů zákonů v předchozích shromážděních: HB829 (2008) HB247 (2007), HB57 (2006), HB423 (2001), HB85 (2000), a za včlenění sexuální orientace do zákonů proti zločinům z nenávisti se zasazoval již v r. 1999.\n\nAlabamská Sněmovna reprezentantů přijala v dubnu 2009 Holmesův návrh v poměru hlasů 46:41. Justiční komise alabamského Senátu sice návrh podpořil, nicméně zbytek Senátu se 15. května 2009 rozhodl své rozhodnutí odročit.\n\nTransgender narození v Alabamě mají právo na vydání nového rodného listu se změněným jménem a pohlavím po předešlé chirurgické změně pohlaví.\n\n"}
{"id": "1244077", "url": "https://cs.wikipedia.org/wiki?curid=1244077", "title": "LGBT práva v Arizoně", "text": "LGBT práva v Arizoně\n\nLesby, gayové, bisexuálové a translidé (LGBT) se v americkém státě Arizona setkávají s právními komplikacemi neznámými pro zbylé obyvatelstvo. Stejnopohlavní sexuální aktivita je v Arizoně legální a páry stejného pohlaví smějí uzavírat sňatky. Arizonské zákony garantují jiným sexuálním orientacím a genderovým identitám pouze limitovanou ochranu před diskriminací.\n\nArizona Equity Act (\"Zákon o spravedlivém zacházení\") přijatý v r. 2001 zrušil veškeré zdejší zákony proti sodomii.\n\nArizona uznává stejnopohlavní manželství poté, co distriktní soud rozhodl 17. října 2014, že místní zákony definující manželství jako svazek muže a ženy a ústavní zákaz stejnopohlavního manželství jsou nepřípustné.\n\nArizona umožňuje osvojování jednotlivcům. Neexistuje rovněž žádný zákaz adopce stejnopohlavními páry, ani adopce nevlastním rodičem v homosexuálním páru. Nicméně zákon nařizuje adopčním agenturám dávat přednost manželským heterosexuálním párům. Agentury tedy můžou přistoupit na osvojení jednotlivcem, pouze je-li to v nejlepším zájmu dítěte, anebo když není dost zájemců z řad manželských párů.\n\nDiskriminace jiných sexuálních diskriminací ve veřejném sektoru je zakázána od r. 2003 po vydání guvernérského nařízení Janet Napolitanové.\n\nDiskriminace jiných sexuálních orientací a genderových identit v zaměstnání je zakázána v Chandleru Flagstaff, Phoenix, Scottsdale, Tucson and Tempe.\n\nArizona má sexuální orientaci zahrnutou v trestním právu. Genderová identita není začleněná.\n\nArizona vydává nový rodný list translidem po předešlé operativní změně pohlaví.\n"}
{"id": "1244080", "url": "https://cs.wikipedia.org/wiki?curid=1244080", "title": "Okluzor", "text": "Okluzor\n\nOkluzor je prostředek k zakrytí oka, který se používá při léčbě dětské šilhavosti (strabismu) či tupozrakosti (amblyopie). Zakrývá stabilně jedno oko nebo střídavě obě oči. Náplasťové okluzory se lepí přímo přes oko, látkové se nosí na brýlích. Krátkodobě se okluzor používá také např. k zakrytí oka během perimetrického vyšetření.\n"}
{"id": "1244082", "url": "https://cs.wikipedia.org/wiki?curid=1244082", "title": "Martin Forejt", "text": "Martin Forejt\n\nMartin Forejt (* 28. září 1976) je bývalý český fotbalista.\n\nV české lize hrál za Bohemians Praha. Nastoupil v 2 ligových utkáních. Za reprezentaci do 17 let nastoupil v 1 utkání.\n\n\n"}
{"id": "1244084", "url": "https://cs.wikipedia.org/wiki?curid=1244084", "title": "Jiří Slavíček (spisovatel)", "text": "Jiří Slavíček (spisovatel)\n\nJiří Slavíček (* 30. července 1942 Praha) je český spisovatel detektivek a románů.\n\nJe pražským a letenským patriotem, řada z jeho děl se právě proto odehrává v oblasti Letné, Žižkova, Jarova, Vackova a Židovských pecí.\n\nAutorův záběr sahá od detektivek, románů a povídek z období padesátých a šedesátých let, přes humoristické romány až po trilogii knížek pro děti. V posledních detektivních románech (\"Vánoční případ komisaře Pobudy\", \"3x c.k. policejní komisař Pobuda\", \"Zločin v lázních Karlsbad\", \"Případy c.k. policejního komisaře Pobudy\") vystupuje hlavní postava c.k. policejního komisaře F.X.Pobudy.\n\nJiří Slavíček je držitelem Ceny Jiřího Marka pro nejlepší detektivní román, kterou obdržel v listopadu 2016 za knihu \"Zločin v lázních Karlsbad\" od AIEP - \nČeské asociace autorů detektivní a dobrodružné literatury.\n\n\n"}
{"id": "1244089", "url": "https://cs.wikipedia.org/wiki?curid=1244089", "title": "Chinos", "text": "Chinos\n\nChinos je označení pro bavlněné kalhoty s vnitřními kapsami.\n\nChinos (název i kalhoty) historicky vznikly z uniforem americké armády někdy kolem roku 1898, v době španělsko-americké války (1898). Název (chinos nebo v singuláru chino) byl odvozen od toho, že bavlna (a někdy i celá výroba kalhot) pocházela z Číny. Bavlna byla jemnější a kalhoty tak byly použitelnější do teplejšího klimatu; někdy kvůli tomuto účelu byl vyměněn i materiál na celých nohavicích. Barva původních chinos byla khaki. Američtí vojáci začali chinos nosit i po návratu ze služby, čímž chinos přivedli do veřejné civilní módy.\n\nChinos jsou vyráběny z bavlny, maximálně ze směsi s většinou bavlny a umělých příměsí. Bývají klasického střihu: poklopec, typicky dlouhé nohavice, poutka pro opasek, dvě vnitřní přední a dvě (nebo řídčeji jednu) zadní kapsu. Přední kapsy jsou typicky svislé a zadní kapsy jsou stejně jako přední kapsy vnitřní (tj. nenašívané), což je jeden z prvků, kterým se dají rozeznat.\n\nChinos byly tradičně pánské kalhoty, teprve v posledních několika dekádách se začaly vyrábět i chinos pro ženy. Chinos patří mezi neformální oblečení, ale v jeho rámci jde o nejreprezentativnější volbu. Lze je výborně kombinovat s košilí, svetrem nebo pulovrem, a/nebo sportovním sakem či blejzrem, co do obuvi s polobotkami nebo třeba mokasíny.\n"}
{"id": "1244094", "url": "https://cs.wikipedia.org/wiki?curid=1244094", "title": "Tim Montgomery", "text": "Tim Montgomery\n\nTimothy \"Tim\" Montgomery (* 28. ledna 1975 Gaffney, Jižní Karolína) je bývalý americký atlet, sprinter, který se specializoval na běh na 100 metrů. V roce 2002 dokonce zaběhl tehdejší světový rekord na této trati časem 9,78 sekundy, ten byl ale o tři roky později anulován kvůli jeho prokázané dopingové aféře. Tehdy se stal ústřední postavou v aféře firmy BALCO, stejně jako jeho ještě slavnější partnerka Marion Jonesová. Výsledně byly zrušeny všechny Montgomeryho úspěchy, dosažené od MS v Edmontonu v roce 2001. V roce 2008 byl odsouzen k 46 měsícům vězení. Má čtyři děti, z toho jednoho syna s Marion Jonesovou. Jeho platným osobním rekordem na 100 metrů je čas 9,92 sekundy.\n\n"}
{"id": "1244096", "url": "https://cs.wikipedia.org/wiki?curid=1244096", "title": "Chino", "text": "Chino\n\nChino může být:\n\n"}
{"id": "1244101", "url": "https://cs.wikipedia.org/wiki?curid=1244101", "title": "Altenburg (Dolní Rakousy)", "text": "Altenburg (Dolní Rakousy)\n\nAltenburg je obec v Rakousku ve spolkové zemi Dolní Rakousy v okrese Horn. Žije v ní 810 obyvatel (podle sčítání z roku 2016).\n\nAltenburg se nachází v severní části spolkové země Dolní Rakousy v regionu Waldviertel. Leží asi 4 km jihozápadně od okresního města Horn. Prochází jím silnice B38, která vede z Hornu přes Zwettl a Freistadt až na hranice s Německem. Rozloha území obce činí 28,1 km.\n\nÚzemí obce Altenburg se skládá z pěti částí (v závorce je uveden počet obyvatel k 1. 1. 2015):\n\n\nV roce 1144 byl založen klášter Altenburg, který s historií obce bezprostředně souvisí. Dnešní území obce vzniklo, když se v roce 1968 spojila s Mahrersdorfem a roku 1970 s Fuglau.\n\nV 1. třetině 20. století byly v meandru řeky Kamp poblíž Altenburgu nalezeny pozůstatky keltského osídlení z doby laténské kultury.\n\n"}
{"id": "1244103", "url": "https://cs.wikipedia.org/wiki?curid=1244103", "title": "Garanční fond obchodníků s cennými papíry", "text": "Garanční fond obchodníků s cennými papíry\n\nGaranční fond obchodníků s cennými papíry (dále jen Fond) vznikl na základě zákona č. 591/1992 Sb. o cenných papírech, který vycházel ze závazné směrnice Evropské unie 97/9 EU. V současné době upravuje zásady činnosti a působnost Fondu zákon č. 256/2004 Sb. o podnikání na kapitálovém trhu, ve znění pozdějších předpisů. Úkolem Fondu je vyplácet částečné náhrady zákazníkům obchodníků s cennými papíry v situacích, kdy obchodníci nejsou schopni plnit své závazky vůči svým zákazníkům. Fond není státním fondem ani správním orgánem.\n\nČinnost Fondu je určena zákonem a podrobněji statutem Fondu takto:\nFond je řízen pětičlennou správní radou. Předsedu, místopředsedu a ostatní členy správní rady jmenuje a odvolává ministr financí. Členové správní rady Fondu jsou jmenováni na období pěti let, a to i opakovaně. Nejméně jeden člen je jmenován z řad zaměstnanců ČNB, a to na návrh bankovní rady ČNB. Nejméně dva členové jsou jmenováni z řad členů představenstva, nebo zaměstnanců obchodníků s cennými papíry. Fond hospodaří podle rozpočtu schváleného ministerstvem financí.\n\nSystému pojištění zabezpečovaného Fondem se povinně účastní všichni obchodníci s cennými papíry s výjimkou zahraničních obchodníků poskytujících investiční služby v České republice, které jsou účastníky záručního systému v jiném členském státě EU na základě tzv. jednotné licence. Příspěvek do Fondu jsou rovněž povinny platit investiční společnosti, které obhospodařují majetek zákazníka, pokud současně vykonávají činnost úschovy a správy cenných papírů vydaných fondem kolektivního investování nebo poskytují investiční poradenství týkající se investičních nástrojů. Příspěvek činí 2 % z objemu výnosů z poplatků a provizí za poskytnuté investiční služby obchodníka za poslední kalendářní rok.\n\nPraktická činnost Fondu ve vztahu k zákazníkům obchodníků s cennými papíry zpravidla spočívá těchto krocích:\n\nZ jedenácti případů bývalých obchodníků s cennými papíry, které Fond řešil, jsou nevýznamnější:\n\nNáhrada (kompenzace) zákaznického majetku u obchodníků s cennými papíry je jedním ze způsobů pro omezení rizik finančního trhu, podobně jako pojištění vkladů v bankách. Tento nástroj,  podobně jako úvěrový rating a další metody k omezení rizik finančního trhu, vznikl v USA po první velké finanční a hospodářské krizi v letech 1929/1930 jako součást New Dealu  prezidenta F.D. Roosevelta v podobě fondu pro pojištění bankovních depozit FDIC. Evropská komise navrhla a Evropský parlament s Evropskou radou v roce 1994 schválili směrnici pro ochranu vkladů v bankách č.94/19 EU a v roce 1997 směrnici č. 97/9 EU o systémech pro odškodnění investorů. Zajištění systému pro odškodnění (kompenzaci) investorů (ICS) je povinností členských států EU, detailní postupy jsou řešeny různým způsobem.  \n\nMezinárodní (celosvětová) organizace depozitních a investorských fondů IADI funguje již od roku 2002 a sdružuje kompenzační fondy 83 zemí. Následně po vzniku IADI byla založena evropská asociace EFDI. Vznikla jako důsledek potřeby intenzivněji vyměňovat zkušeností a koordinovat kroky evropských kompenzačních fondů. Členy EFDI jsou fondy všech členských zemí EU včetně českého Fondu, několika kandidátských zemí a také některých dalších zemí evropského kontinentu. \n\nV roce 2016 získal fond na příspěvcích 164 mil. Kč, když nejvyšší příspěvky zaplatily Conseq Investment Management (19,7 mil. Kč), Československá obchodní banka (19,2 mil. Kč) a Česká spořitelna (15,5 mil. Kč). K 31.12.2016 měl aktiva ve výši 2,5 mld. Kč, z toho 870 mil. Kč krátkodobý finanční majetek.\n\n\n"}
{"id": "1244127", "url": "https://cs.wikipedia.org/wiki?curid=1244127", "title": "Xanthi", "text": "Xanthi\n\nXanthi ( Ξάνθη, dříve \"Skeča\") je město v řeckém kraji Východní Makedonie a Thrákie, žije v něm okolo 50 000 obyvatel. Nachází se 20 km severně od pobřeží Egejského moře na úpatí pohoří Rodopy, protéká jím řeka Kosynthos. Město je známé především produkcí tabáku, sídlí v něm také jeden z kampusů Démokritovy thrácké univerzity. Žije v něm početná pomacká menšina. Turisty láká zachované historické centrum, folklórní muzeum a muzeum tabáku, nedaleké zříceniny starověkého města Abdéry a každoroční velký karneval. Působí zde fotbalový klub Škoda Xanthi.\n\n"}
{"id": "1244131", "url": "https://cs.wikipedia.org/wiki?curid=1244131", "title": "Brunn an der Wild", "text": "Brunn an der Wild\n\nBrunn an der Wild je obec v Rakousku ve spolkové zemi Dolní Rakousy v okrese Horn. Žije v ní 820 obyvatel (podle sčítání z roku 2016).\n\nBrunn an der Wild se nachází v severní části spolkové země Dolní Rakousy v regionu Waldviertel. Leží asi 10 km západně od okresního města Horn. Prochází jím silnice B2, která se u Schöngrabenu odpojuje od silnice B303 a pokračuje přes Horn a Schrems až na hranice s Českou republikou, na níž se napojuje silnice B32, která se odpojuje ze silnice B37 a vede sem přes obec Neupölla. Rozloha území obce činí 32,01 km, z nichž 27,5% je zalesněných.\n\nÚzemí obce Brunn an der Wild se skládá z deseti částí (v závorce je uveden počet obyvatel k 1. 1. 2015):\n\n\nÚzemí dnešní obce bylo osídleno již v neolitu. První písemná zmínka o Brunnu an der Wild pochází z 2. poloviny 13. století, o Dappachu z roku 1135, o Dietmannsdorfu an der Wild z roku 1180, o Frankenreithu z roku 1252 a o Neukirchenu an der Wild z roku 1076. Neukirchen an der Wild patřil v 2. polovině 12. století hraběcímu rodu von Poigen a v 1. polovině 13. století přešel do majetku rodové větve von Poigen-Hohenburg-Wildberg. V Dietmannsdorfu se v 15. a 16. století nacházely železné a stříbrné podniky.\n\n"}
{"id": "1244140", "url": "https://cs.wikipedia.org/wiki?curid=1244140", "title": "Kostel svatého Mikuláše (Lomnice nad Popelkou)", "text": "Kostel svatého Mikuláše (Lomnice nad Popelkou)\n\nKostel svatého Mikuláše, často uváděný jako Kostel svatého Mikuláše z Bari je římskokatolický, orientovaný, farní kostel v Lomnici nad Popelkou. Je od 3. května 1958 chráněn jako kulturní památka České republiky. Dobře dochovaná pozdně barokní památka představuje výraznou dominantu historického jádra města, situován je v dolní části náměstí.\n\nPůvodní farní kostel na stejném místě je připomínán roku 1354 a k jeho přestavbě došlo v roce 1505. Vyhořel v roce 1590 při požáru města. Poté byl roku 1592 postaven kamenný kostel a u něj dřevěná věž pro zvony. V roce 1767 chtěl farář Václav Hegler postavit kostel pod nynější farou, ale veřejnost i radní chtěli, aby stál na náměstí. Farář upustil od původního záměru a tak je nový kostel na místě původního. Kostel sloužil až do roku 1781, kdy byl zbořen. Z původního kostela se dochovala jen krypta a dva mramorové náhrobky majitelů Lomnice Václava Štěpanického z Valdštejna (1579) a jeho manželky Elišky z Martinic (1605). Dne 13. června 1781 byl položen základní kámen a postaven nový kostel podle projektu Antona Teimera. V roce 1782 se započalo se stavěním oltáře, oken a kazatelny a na svátek svatého Václava byl kostel vysvěcen. V letech 1783-85 bylo dokončeno vyřezání oltáře, vymramorování kazatelny a do kostela byly dovezeny varhany. Kostel vysvětil královéhradecký biskup Jan Leopold Hay. V roce 1849 postihl kostel a část města velký požár, po kterém z kostela zbyly pouze obvodobé zdi, část klenby se zřítila a byl zničen i mobiliář. Kostel byl obnoven o tři roky později, ale hlavní průčelí, které se zřítilo při požáru, nebylo obnoveno v původní kráse. Opravena byl hlavně střecha a krovy, které požár zasáhl nejvýrazněji. Do oprav vložil peníze majitel zdejšího panství Kamil Rohan a práce probíhaly až do roku 1852. Interiér, především malby, byl opraven až v roce 1897. Poslední větší oprava proběhla v roce 2002 a po ní byl kostel znovu vysvěcen.\n\nJednolodní zděná pozdně barokní stavba na obdélném půdorysu zakončená na východní straně zúženým segmentově uzavřeným presbytářem s patrovou sakristií.\nStavbu kryje sedlová střecha s obloukovým zakončením. V závěru hřebene nad presbytářem je štíhlý jehlancový sanktusník s původně renesančním zvonem z roku 1591, který byl přelit roku 1756. Nad hlavním vchodem je litinový erb rodu Rohanů, donátorů kostela a posledních majitelů lomnického panství.\n\nV interiéru se nacházejí hodnotné řezbářské práce od Jan Hájka z Kosmonos, zejména oltáře, kazatelna a křtitelnice. Jan Hájek je i autorem výzdoby průčelí. Dalším významným umělcem, který se podílel na výzdobě kostela, byl pražský malíř Fidelius Weibel.\n\nPůvodní barokní varhany byly zničeny při požáru a byly nahrazeny v roce 1882 novými z dílny lomnického varhanáře Josefa Kobrleho.\n\nDo roku 1652 byl kolem kostela původní hřbitov, ale po švédském drancování a moru nebyl schopen pojmout více nebožtíků, a tak byl zřízen nový hřbitov za městem. U kostela se nachází kříž lidové misie z roku 2004, dříve barokní socha sv. Jana Nepomuckého z roku 1739 (přesunuta od ulice Hálkova) a pamětní deska lomnického hudebního skladatele Františka Doubravského, který zde působil jako sbormistr a varhaník.\n\nPravidelné bohoslužby se konají v neděli v 9.30, v úterý v 18.00 a v pátek 18.00.\n\n"}
{"id": "1244142", "url": "https://cs.wikipedia.org/wiki?curid=1244142", "title": "Meyra", "text": "Meyra\n\nMEYRA je německá firma, specializující se na prodej a servis invalidních vozíků a rehabilitačních pomůcek pro hendikepované osoby a seniory a dále na půjčovnu kompenzačních pomůcek a poradenství v dané oblasti působení. Vznikla v roce 1991. Jako člen skupiny Medort Group patří MEYRA k významným světovým výrobcům invalidních vozíků a kompenzačních pomůcek. Společnost si zakládá na dlouhodobé spolupráci s odbornými prodejci, terapeuty a nemocnicemi, se kterými konzultuje vlastnosti a funkčnost produktů. Produkty značky MEYRA jsou dostupné ve více než 40 zemích světa.\n\nHistorie firmy MEYRA sahá do třicátých let 20. století. V roce 1936 jí založil jako rodinnou firmu v malém westfálském městečku Vlotho pan Wilhelm Meyer. V lázeňském městě Bad Oeynhausen se mladý zámečník Wilhelm Meyer poprvé setkal s postiženými, kteří ztratili svoji pohyblivost. \n\nV padesátých letech společnost vyrobila první vozík s použitím polyesterové karoserie. Firma jej představila pod názvem “MEYRA 200” na veletrhu v Hannoveru. Krátce poté byl prototyp zadán do výroby.\n\nV následujících desetiletích se portfolio produktů MEYRA dále rozšířilo. V roce 1964 došlo k akvizici společnosti PETRI+LEHR a poté v roce 1972 vznikla dceřiná společnost v Nizozemsku. Centrála společnosti ve Vlotho záhy přestala vyhovovat stále se zvyšujícím nárokům na prostor, proto firma zakoupila v roce 1982 pozemek ve městě Kalldorf a vybudovala zde novou administrativní budovu a výrobní halu. Centrálu ve Vlothu nakonec firma opustila a přemístila celé sídlo společnosti do Kalldorfu.\n\nV 90. letech velikost firmy značně vzrostla a spolu s tím se rozšířilo i obchodní pole působnosti. V roce 1991 byla otevřena pobočka v České republice a o 2 roky později se spustila výroba v Poděbradech. Dále se MEYRA rozrostla o společnost ORTOPEDIA a byly založeny pobočky v Maďarsku, Polsku a Dánsku.\n\nV roce 2000 umírá zakladatel společnosti Wilhelm Meyer a vedení firmy přebírá jeho syn Wilhelm Meyer junior. Na přelomu tisíciletí měla MEYRA kolem 1200 zaměstnanců a stala se vedoucí evropskou společností v oboru invalidních vozíků a kompenzačních pomůcek. \n\nV roce 2006 umírá Wilhelm Meyer junior a vedení firmy přebírá jeho syn Frank Meyer (narozen roku 1969). Rodina Meyerů tedy vedla společnost i nadále. \n\nV roce 2006 dochází dále k přeskupení celé společnosti, která nově vystupuje pod jménem MEYRA-Ortopedia.\n\nV březnu 2013 společnost MEYRA-Ortopedia přebírá investiční skupina Medort Group z Lodže v Polsku, výroba z Poděbrad je přesunuta do Kalldorfu a firma pokračuje dále ve výrobě pod názvem MEYRA GmbH.\n\nMEYRA ČR podporuje české organizace, které se zabývají integrací hendikepovaných do běžného života a volnočasovými aktivitami pro tělesně postižené. \n\n23. února 2016 také MEYRA přispěla německé paraplegické nadaci (German Paraplegic Foundation) 20 invalidními vozíky v celkové hodnotě 70 tisíc eur v projektu prevence „no risk, no fun“. \n\nDlouholetým zákazníkem a tváří společnosti MEYRA je herec Jan Potměšil, který se účastní významných výročí firmy. \n\nSpolečnost vyrobila invalidní vozík pro nejvyššího Čecha, Tomáše Pustinu. Na trhu neexistoval sériově vyráběný vozík, který by splňoval požadavky na jeho hmotnost a výšku, proto firma MEYRA ČR upravila sériový vozík ve velikosti XXL tak, aby zákazníkovi vyhovoval. \n\n"}
{"id": "1244145", "url": "https://cs.wikipedia.org/wiki?curid=1244145", "title": "Natalija Gros", "text": "Natalija Gros\n\nNatalija Gros (* 29. listopadu 1984, Kranj) je slovinská reprezentantka ve sportovním lezení na obtížnost a v boulderingu. Mistryně a vicemistryně Evropy, vítězka světového poháru a juniorská mistryně světa, třikrát vyhrála Evropský pohár juniorů.\n\n\n\n"}
{"id": "1244146", "url": "https://cs.wikipedia.org/wiki?curid=1244146", "title": "Velký kamenný most (Moskva)", "text": "Velký kamenný most (Moskva)\n\nVelký kamenný most (rusky \"Большой Каменный мост,\" Bolšoj Kamennij most) je moskevský most přes řeku Moskvu, nacházející se v bezprostřední blízkosti Moskevského Kremlu. Současná podoba mostu pochází z roku 1938. \n"}
{"id": "1244158", "url": "https://cs.wikipedia.org/wiki?curid=1244158", "title": "AVIC AG-600", "text": "AVIC AG-600\n\nAVIC AG-600 je obojživelný hydroplán vyvíjený čínským výrobcem AVIC. Jedná se o v současnosti největší hydroplán na světě (absolutně největším hydroplánem byl Hughes H-4 Hercules). Mezi jeho hlavní úkoly patří hašení lesních požárů, přeprava nákladu a osob a mise SAR. V listopadu 2014 byla na veletrhu Airshow China objednána stavba 17 kusů AG-600.\n\nVývoj letounu byl zahájen v září 2009 ve společnosti AVIC (\"Aviation Industry Corporation of China\"). Montáž prototypu byla zahájena 17. července 2015 v Ču-chaji. Prototyp byl poprvé veřejně představen v červenci 2016. První let prototypu proběhl 27. dubna 2017.\n\nLetoun pohání čtveřice turbovrtulových motorů WJ-6 (licenční Ivčenko AI-20) s šestilistými vrtulemi. Je vybaven příďovým zatahovacím podvozkem. Při záchranných misích letoun unese až 50 osob. Při hašení požárů může z jezera či moře nabrat až 12 tun vody, což mu zabere pouhých 20 sekund.\n\n\n"}
{"id": "1244161", "url": "https://cs.wikipedia.org/wiki?curid=1244161", "title": "Bollo ball", "text": "Bollo ball\n\nBollo ball nebo \"Ladder toss\" je dovednostní hra zahrnující házení bolasa (míčky spojeny pomocí provázku) na rám se třemi příčkami. V závislosti na příčce, na které se bola zachytí, hráč obdrží daný počet bodů. Cílem hry je získat 21 bodů.\n\nBollo ball se stal populárním na počátku devadesátých let v kempech ve Spojených státech. V roce 2001 si hru patentoval Robert G. Reid a o čtyři roky později prodal patent firmě Ladder Golf LLC, která zahájila svou výrobu. V dubnu 2005 se konal první turnaj v bollo ballu, kterého se zúčastnilo 32 týmů.\n\nHry se můžou účastnit dvě, tři nebo čtyři osoby či týmy. Účastníci si navzájem, např. losem, zvolí osobu, která začne hru. Každý hráč má tři bola ve své barvě, která musí hodit na rám tak, aby se zachytila na jedné ze tří příček. Protihráči se střídají v házení, kolo končí ve chvíli, kdy žádnému hráči nezbývají žádná bola. Technika hodu není omezená, lze házet shora i obloučkem, jednou nebo oběma rukama. Po skončení kola se sečtou body za bola, která zůstala zavěšená na rámu.\n\nKaždá příčka rámu má odpovídající bodové ohodnocení:\nBody získávají pouze ta bola, která visí na příčkách rámu. Ta, která se nezachytila nebo byla shozena jiným hráčem, se nezapočítávají.\n\nDalší kolo začíná hráč, který naposledy získal nejvyšší počet bodů. Pokud několik hráčů získá stejný počet bodů, první hodí ten, kdo v předchozím kole házel později.\n\nVítězem se stává hráč, který první získá 21 bodů. Při rovnosti bodů finalisté hrají další kolo a vítězem se stává ten, který první získá náskok o body.\nPři hození všech bola na jednu příčku, bez ohledu na kterou, získává hráč bonusový bod. Stejně jako v případě umístění každého bola na jinou příčku. \nJestliže se bola navzájem zachytí např. jedno na horní příčce a další na střední, i když bola nemá kontakt s vyšší příčkou, získává 3 body stejně jako ostatní bola na vyšší příčce. Pokud se bola odrazí od země, poté se zachytí na jedné z příček, body jsou přiděleny běžným způsobem. V konfliktních situacích, jsou body uděleny ve prospěch závodníka.\nRám by měl být od místa odhozu vzdálen asi 5 metrů. Neexistují žádné jasně definované velikosti rámu a bolas, ale neoficiálně se předpokládá, že vzdálenost mezi kuličkami bola by měla být 33 cm, stejně jako vzdálenost mezi příčkami. Šířka a výška rámu může být různá, ale většinou je 60 cm široký a asi 100 cm vysoký.\n\n"}
{"id": "1244164", "url": "https://cs.wikipedia.org/wiki?curid=1244164", "title": "Smolnik (okres Sanok)", "text": "Smolnik (okres Sanok)\n\nSmolnik (ukrajinsky \"Смільник\") je vesnice v polském podkarpadském vojvodství, okrese Sanok v gmině Komańcza. Je rozložena v horském údolí na pravém břehu řeky Osławy a sousedí s osadou Wolą Michową. Ve vesnici se nachází turistická chata \"Nad Smolnikiem\" a letiště pro sportovní letadla a větroně. V roce 2011 měl Smolnik 164 obyvatel.\n\nVesnice byla založena podle valašského práva v roce 1511 korunním hejtmanem a krakovským vojvodou Mikulášem Kamienieckim. V roce 1565 ves obhospodařovala pole o výměře 28¾ lán. Do roku 1772 byla pod vládou ruského vojvodství, Sanocké země. Od roku 1772 do Leského okresu (cyrkułu) a následně do Sanockého v Haliči a pak do roku 1918 do Leského okresu. Od listopadu 1918 do ledna 1919 byla součástí Komanczańské republiky. Po ukončení druhé světové války byla horská vesnice útočištěm oddílů UPA. Za války byla částečně zničená a po válce obnovena.\n\nV roce 1876 ve Smolniku žilo 1032 obyvatel v 156 obytných domech.\n\n"}
{"id": "1244173", "url": "https://cs.wikipedia.org/wiki?curid=1244173", "title": "Gothia Cup", "text": "Gothia Cup\n\nGothia Cup, zvaný také \"World Youth Cup\" (\"Světový pohár mládeže\") je mezinárodní turnaj mládežnických fotbalových klubů, který se koná každoročně v červenci ve švédském městě Göteborg. Pořádá ho klub BK Häcken, slavnostní zahájení a finálový zápas se konají na stadionu Ullevi. Účastní se hráči od jedenácti do devatenácti let, kteří soutěží v kategoriích oddělených podle pohlaví a ročníku narození. Starší ročníky hrají 2×30 minut v jedenáctičlenných týmech, mladší na menším hřišti 2×20 minut v sedmi s neomezenou možností střídání. Zápasy jsou řízeny podle oficiálních pravidel FIFA. Během týdne se odehraje okolo čtyř tisíc zápasů.\n\nDo prvního turnaje v roce 1975 nastoupilo 275 týmů z pěti zemí, ročníku 2016 se zúčastnilo rekordních 1 761 družstev z osmdesáti zemí, ve kterých hrálo dohoromady okolo 37 000 chlapců a dívek. Od založení turnaje jím prošlo přes půl milionu fotbalových talentů ze 140 států. Gothia Cup je tak spolu s Norským pohárem označován za největší fotbalovou akci na světě. Slavnostní zahájení navštěvuje přes padesát tisíc diváků, celkově turnaj zhlédne přes čtyři sta tisíc lidí. Historicky nejúspěšnějším účastníkem je švédský IF Brommapojkarna s 27 vítězstvími, na turnaji začínali svou kariéru Alan Shearer, Andrea Pirlo nebo Zlatan Ibrahimović. V roce 2016 se v Šen-jangu odehrál první ročník sesterského turnaje Gothia Cup China.\n\n"}
{"id": "1244176", "url": "https://cs.wikipedia.org/wiki?curid=1244176", "title": "Rumen Radev", "text": "Rumen Radev\n\nRumen Georgiev Radev (bulharsky \"Румен Георгиев Радев\"; * 18. června 1963 Dimitrovgrad) je bulharský voják a politik, jenž od ledna 2017 zastává úřad prezidenta Bulharska. V hodnosti armádního generála působil jako velitel bulharského letectva.\n\nJako nezávislý kandidát, podporovaný opozičními socialisty, porazil v listopadu roku 2016 v druhém kole bulharských prezidentských voleb proevropskou a vládní kandidátku Cecku Cačevovou. Médii byl v průběhu voleb označován za proruského kandidáta.\n\n"}
{"id": "1244180", "url": "https://cs.wikipedia.org/wiki?curid=1244180", "title": "Terijaki", "text": "Terijaki\n\nTerijaki, často psáno i anglickou transkripcí teriyaki, je technika přípravy masa a potažmo omáčka či marináda japonského původu, která byla v japonské kuchyni zavedena v 16. století. Maso terijaki se opéká ve směsi, jejímiž hlavními složkami jsou sójová omáčka, mirin (nebo saké) a cukr (nebo med). V Japonsku se touto technikou nejčastěji připravují ryby, zatímco na Západě červené maso.\n\n"}
{"id": "1244185", "url": "https://cs.wikipedia.org/wiki?curid=1244185", "title": "Táborníci z Kikiwaka", "text": "Táborníci z Kikiwaka\n\nTáborníci z Kikiwaka (v anglickém originále Bunk'd) je americký televizní sitcom stanice Disney Channel. Jeho úvodní díl měl premiéru 31. července 2015. Jedná se o spin-off seriálu \"Jessie\". Vypráví o dětech, které opouštějí New York a jedou na tábor v Maine. Tam se setkávají s dalšími kamarády, se kterými se brzy skamarádí a se kterými prožívají různá dobrodružství.\n\nSourozenci Rossovi (ze seriálu \"Jessie\") jedou na letní tábor, kam jezdili v mládí také jejich rodiče.\n\n\n\n"}
{"id": "1244186", "url": "https://cs.wikipedia.org/wiki?curid=1244186", "title": "Poldr Žichlínek", "text": "Poldr Žichlínek\n\nPoldr Žichlínek je největší suchý poldr na území České republiky. Bývá také uváděn jako největší stavba svého druhu ve střední Evropě. Nachází se u soutoku Moravské Sázavy a Lukovského potoka, jižně od obce Žichlínek, v katastrálním území Žichlínek a Rychnov na Moravě. Plocha zátopy je 166,0 ha. Retenční prostor nádrže činí 5,9 mil. m³. Výška hráze nad terénem je 7,6 m.\n\nJeho hlavním úkolem je zadržet povodňové vody Moravské Sázavy a snížit kulminační průtok stoleté povodně. Poldr je postaven tak, aby stoletou povodeň (Q) o objemu 17 mil. m³ snížil ze 126 m³/s na 59 m³/s při celkové délce trvání 5 dnů. Poldr Žichlínek je významný z hlediska protipovodňové ochrany měst Litovel a Olomouc, ale i dalších obcí podél toku Moravské Sázavy a řeky Moravy.\n\nSoučasně se stavbou hráze došlo i k revitalizaci toků Moravské Sázavy a Lukovského potoka. Obě vodoteče zde byly v minulosti napřímeny a okolní vlhké louky meliorovány. Spolu s meandrujícími toky byly vytvořeny mokřady a stálé vodní plochy na dně poldru, které tvoří zhruba 10 procent z celkové jeho rozlohy. Tyto vodní plochy přitahují velké množství ptáků. Byl zde pozorován například sokol stěhovavý (\"Falco peregrinus\"), jeřáb popelavý (\"Grus grus\"), nebo ústřičník velký (\"Haematopus ostralegus\").\n\nNádrž je rozdělena tělesem železniční trati č. 270 na severní a výrazně větší jižní část.\n\n"}
{"id": "1244195", "url": "https://cs.wikipedia.org/wiki?curid=1244195", "title": "Halové mistrovství České republiky v atletice", "text": "Halové mistrovství České republiky v atletice\n\nHalové mistrovství České republiky v atletice se koná pravidelně od roku 1993.\n\n\n"}
{"id": "1244197", "url": "https://cs.wikipedia.org/wiki?curid=1244197", "title": "Juliane Wurm", "text": "Juliane Wurm\n\nJuliane Wurm (* 15. prosince 1990 Halle) je německá reprezentantka ve sportovním lezení. Mistryně světa a Evropy v boulderingu.\n\nMistryně Německa v lezení na obtížnost a v boulderingu, vicemistryně Německa v lezení na rychlost.\n\nJuniorská vicemistryně světa v lezení na obtížnost. \n\n\n"}
{"id": "1244199", "url": "https://cs.wikipedia.org/wiki?curid=1244199", "title": "LoliRock", "text": "LoliRock\n\nLoliRock je francouzský animovaný televizní seriál, vysílaný od 18. října 2014 na stanici France 3 a později na stanici France 4.\n\nSeriál \"LoliRock\" vypráví o třech princeznách, které mají za úkol ochránit Ephedii, ale na Zemi se také dobře baví tím, že hned v první epizodě se rozhodnou založit svou kapelu LoliRock, hned po té co najdou Iris díky konkurzu z poslechu špatných zpěvaček a hned ji pak vysvětlí o co jde a co je vlastně zač. Od té chvíle se stanou nejlepšími kamarádkami a začnou Iris trénovat, také v první epizodě musí čelit Praxině a Menphistovi a ty je společně ve třech hned porazí, jakmile se Iris poprvé promění na princeznu. Na konci první série, v epizodě Domov se rozhodne, Izira, Talijna starší sestra poslat na zem společně s Iris, Talií a Auriannou dvě nové princezny z Calixu a Borealisu a jmenuji se Lyna a Carissa, jsou to princezny bojovnice a jsou připraveny bojovat a chránit proti zlu společně s našimi hrdinakmi Iris, Taliou a Auriannou. Ve druhé řadě se k Iris, Talii a Aurianně k nim přidají i Lyna a Carissa. \n\n"}
{"id": "1244201", "url": "https://cs.wikipedia.org/wiki?curid=1244201", "title": "Meiseldorf", "text": "Meiseldorf\n\nMeiseldorf je obec v Rakousku ve spolkové zemi Dolní Rakousy v okrese Horn. Žije v ní 903 obyvatel (podle sčítání z roku 2016).\n\nMeiseldorf se nachází v severní části spolkové země Dolní Rakousy v regionu Waldviertel. Leží asi 6 km východně od okresního města Horn. Rozloha území obce činí 35,44 km², z nichž 26,2 % je zalesněno.\n\nÚzemí obce Meiseldorf se skládá ze čtyř částí (v závorce je uveden počet obyvatel k 1. 1. 2015):\n\n\n\n\n"}
{"id": "1244216", "url": "https://cs.wikipedia.org/wiki?curid=1244216", "title": "Kuvajtské letectvo", "text": "Kuvajtské letectvo\n\nKuvajtské letectvo () je vojenské letectvo ozbrojených sil emirátu Kuvajt. Vzniklo roku 1953.\n\nPočátky letectva v Kuvajtu se datují do roku 1953 kdy byl šejkem Abdullem Al-Mubarakem al Sabahem, tehdy vrchním velitelem policejních a bezpečnostních sil, založen aeroklub vybavený devíti letouny Auster J-5 různých variant a dvěma de Havilland D.H.104 Dove. S výstavbou vlastního vojenského letectva Kuvajt započal v roce 1961, po skončení britského protektorátu, když došlo k nákupu prvních vojenských letadel, šesti proudových cvičných letounů Jet Provost T.51, dodávaných od roku 1962, a tří vrtulníků Westland Whirlwind. Ve svých počátcích Kuvajtské letectvo úzce spolupracovalo s britským Royal Air Force, které mu poskytovalo technickou podporu a zajišťovalo výcvik pilotů i pozemního personálu, a poskytlo počáteční kádr leteckého personálu, do doby než bude vycvičen dostatek kuvajtských letců.\n\nVzhledem k napjatým vztahům se sousedním Irákem, který si od roku 1961 kuvajtské území nárokoval jako svou devatenáctou provincii, bylo v roce 1965 přikročeno i k získání prvních bojových letounů, stíhacích bombardérů Hawker Hunter, šesti v jednomístné verzi FGA.57 a pěti dvoumístných cvičně-bojových T.67, pocházejících z výzbroje letectev Belgie a Nizozemska. Dvoumístné Huntery v Kuvajtu sloužily jako cvičné až do roku 1980.\n\nV roce 1965 došlo k nákupu dvojice transportních letounů DHC-4 Caribou.\nPočetní stav letectva dále vzrostl v letech 1968, kdy bylo získáno osm vrtulníků Agusta Bell AB.205 a dva AB.206, 1969 v němž byly zakoupeny nadzvukové stíhací English Electric Lightning, dvanáct v jednomístném provedení Lightning F.53 a dva dvoumístné Lightning T.55, a jeden transportní letoun Argosy C Mk.1, a 1970, kdy bylo zakoupeno dvanáct lehkých bitevníků BAC Strikemaster Mk.83, které po vyřazení Jet Provostů v roce 1971 současně působily i v roli cvičných letounů.\nV roce 1971 bylo zakoupeno také osm transportních strojů Lockheed L-100-20 Hercules, civilní varianty letounu C-130 Hercules s prodlouženým trupem. \n\nV 70. letech, kdy opět vzrostlo napětí ve vztazích Kuvajtu s Irákem, došlo k modernizaci kuvajtského letového parku, když bylo v roce 1974 objednáno 30 kusů útočného Douglasu A-4KU Skyhawk, 6 dvoumístných TA-4KU a 20 stíhaček Dassault Mirage F1, které od roku 1976 začaly nahrazovat typ English Electric Lightning, který se v kuvajtských podmínkách ukázal jako příliš náročný na pilotáž i údržbu. Objednávka typu Mirage F1 byla později rozšířena o dalších 13 kusů, částečně kvůli nahrazení letounů ztracených při nehodách, a celá zakázka pak zahrnovala celkem 27 jednomístných Mirage F1 CK1/CK2 a 6 dvoumístných strojů BK1/BK2.\n\nV roce 1974 došlo k zesílení vrtulníkové výzbroje, zakoupením 24 průzkumných SA.342L Gazelle a 12 víceúčelových transportních SA.330H Puma. V roce 1977 byly vyřazeny vrtulníky typů AB.205 a AB.206, ale dálkové dopravní kapacity byly navýšeny dvěma transportními stroji McDonnell Douglas C-9B, odvozeniny civilního typu McDonnell Douglas DC-9.\n\nK dalšímu posílení kuvajtských vzdušných sil došlo v roce 1985, nákupem šesti vrtulníků AS332 Super Puma a dvanácti cvičných letounů BAE Hawk Mk.64, využitelných i jako lehké bojové, které v obou těchto rolích nahradily BAC Strikemaster. \nV srpnu 1990 došlo k napadení a okupaci Kuvajtu Irákem, ale části kuvajtských letců se podařilo uletět do sousedních zemí, zejména Saúdské Arábie a Bahrajnu. Jednalo se zejména o 17 letounů A-4KU Skyhawk, 12 Mirage F1, cvičné BAE Hawk a část vrtulníků. Během operace Pouštní bouře se pak kuvajtští letci po boku koaličních ozbrojených sil podíleli na osvobození země. \n\nPo skončení války v Zálivu došlo k obnovení letectva na kuvajtské půdě, a v říjnu 1991 započaly dodávky víceúčelových F/A-18C/D Hornet, objednaných v počtu 40 kusů již v září 1988. Dokončení dodávky v září roku 1993 umožnilo vyřadit zbývající letouny A-4KU Skyhawk a Mirage F1.\n\nTabulka zachycuje složení a organizaci kuvajtských leteckých jednotek v roce 2017.\nTabulka obsahuje přehled letecké techniky Kuvajtského letectva podle Flightglobal.com.\n\n"}
{"id": "1244217", "url": "https://cs.wikipedia.org/wiki?curid=1244217", "title": "Wurm", "text": "Wurm\n\nWurm může znamenat:\n\n\n"}
{"id": "1244221", "url": "https://cs.wikipedia.org/wiki?curid=1244221", "title": "Igor Dodon", "text": "Igor Dodon\n\nIgor Dodon (* 18. února 1975, Sadova, Moldavská SSR, Sovětský svaz) je moldavský politik a ekonom, který v listopadu roku 2016 zvítězil v druhém kole moldavských prezidentských voleb proti prozápadně orientované kandidátce Maie Sanduové. Dle médií se jedná o prorusky orientovaného kandidáta.\n\nDne 2. ledna 2018 byl jako moldavský prezident dočasně zbaven pravomocí tamějším ústavním soudem, opravňujících jej k výkonu dané funkce, a to z důvodu porušování ústavy, když se z pozice svojí funkce rozhodl dvakrát po sobě nejmenovat prozápadně orientované členy vlády, tj. jednotlivé ministry a vicepremiéry, a proto byl výkonem pravomocí pověřen předseda parlamentu Andrian Candu. \n\nV předvolební kampani se zasazoval o sjednocení s Podněstřím. Je také zastáncem zrušení asociační dohody s Evropskou unií, a to na základě vyhlášeného referenda, a pro bližší hospodářskou spolupráci s Ruskou federací. \n\n"}
{"id": "1244222", "url": "https://cs.wikipedia.org/wiki?curid=1244222", "title": "Rusofilství", "text": "Rusofilství\n\nRusofilství je projev obdivu a úcty k ruské kultuře a roli ruského lidu v dějinách. Složka českého politického myšlení v 19. a 20. stol., která u některých nacionalistů přerostla až do carofilství. Opakem rusofilství je pak rusofobie.\n\n"}
{"id": "1244225", "url": "https://cs.wikipedia.org/wiki?curid=1244225", "title": "Mikrokosmos", "text": "Mikrokosmos\n\nMikrokosmos (z řec. \"mikros\", malý, a \"kosmos\", svět, vesmír) znamená \"svět v malém\", v protikladu vůči makrokosmu. Pojem může označovat prostě svět malých rozměrů oproti velikému, ale už u starověkých filosofů vyjadřoval přesvědčení, že \"velký svět\" se v člověku odráží, a člověk tak představuje \"svět v malém\", který tomu velkému odpovídá, je s ním v harmonii.\n\nČlověk jako mikrokosmos či svět v malém se poprvé vyskytuje u Démokrita, představa hlubokých souvislostí a příbuznosti mezi člověkem a světem je však téměř všeobecně rozšířená. Opírá se patrně o zřejmou skutečnost, že člověk na jedné straně ze světa povstává a že z něho žije, na druhé straně svým vědomím a poznáním smyslový svět v sobě odráží a v důsledku toho může také ovládat. Na této představě analogie mezi člověkem jako mikrokosmem a světem jako makrokosmem je založena například astrologie, ale také starověké lékařství. Tak jako má hlava a rozum vládnout člověku, má také člověk vládnout světu a panovník lidské společnosti, která se bez jeho rozumu a soudnosti neobejde. Poznání zákonitostí hvězdného (nebeského) světa představuje vzor pro uspořádání lidské společnosti.\n\nNa starověké filosofy, jako byl Hérakleitos, Démokritos, Platón (dialogy \"Timaios\" 41-52; \"Zákony\" 896 aj.), stoikové či novoplatonici, přímo navázali myslitelé křesťanského středověku, kteří navíc zdůraznili, že člověk byl stvořen \"k obrazu Božímu\" () a představuje tedy jakýsi most mezi světem a Bohem (svatý Augustin, Jan Scotus Eriugena, Tomáš Akvinský, Mistr Eckhart). Naproti tomu pozdější myslitele až do novověku zajímá opět hlavně analogie mezi člověkem a vesmírem (Mikuláš Kusánský, Paracelsus, Jakob Böhme, Jan Amos Komenský, Gottfried Wilhelm Leibniz, Johann Wolfgang Goethe nebo Ralph Waldo Emerson).\n\nVe 20. a 21. století se jako mikrokosmos někdy označuje svět elementárních částic a částicové fyziky.\n\n"}
{"id": "1244227", "url": "https://cs.wikipedia.org/wiki?curid=1244227", "title": "Rover KV6", "text": "Rover KV6\n\nRover KV6 je řada automobilových benzínových motorů vyvinutých a vyráběných společností Rover Group od roku 1996 a návazně Powertrain Ltd. <br>\nKV6 je 24-ventilový vidlicový šestiválec s rozvodem DOHC se čtyřmi vačkovými hřídeli a proměnnou délkou sacího potrubí, aby byl zajištěn optimální výkon v celém rozsahu otáček.\nByl vyráběn ve dvou variantách, a to s obsahem 2 litry a 2,5 litru. Původně byl vyráběn někdejší společností Rover Group, po odprodání v roce 2000 následně divizí Powertrain Ltd což byla sesterská společnost nástupnické MG Rover Group. KIA vyráběla motory KV6 v Koreji v licenci. Produkce se po kolapsu MG Rover Group v roce 2005 přesunula z Velké Británie do Číny, kde přepracovaný motor dále pod označením NV6 vyráběl čínský koncern SAIC Motor.\n\nJeho první použití se datuje do roku 1996, kdy byl osazen do faceliftované série vozů Rover 800, a to včetně tehdejších vlajkových lodí společnosti, sedanu Rover Sterling a Coupé. Poté poháněl také Rover 75 a jeho sesterský vůz ve sportovnějším provedení MG ZT a stejně tak jeho dvoulitrová verze poháněla Rover 45 a dvouapůllitrová jeho sesterský, sportovní model MG ZS.\n\nMotor byl navržen a vyvinut Roverem v Longbridge s úmyslem nahradit motor Honda 2,7 l V6, který se stával nevyhovujícím kvůli zpřísňující se evropské legislativě ohledně emisí. Výroba byla v podstatě odvozena od úspěšných čtyřválcových motorů řady K-series, kdy bylo taktéž použito odlévací L.P.S. technologie. Velikostně i co do objemu se jedná o jeden z nejmenších motorů tohoto typu, který kdy byl sériově vyráběn. Původně byl totiž motor navržen pro malosériovou výrobu, ale později byl přepracován tak, aby se vešel i do menšího Rover 75, avšak výkon zůstal stejný. Konečná montáž se uskutečňovala na speciální asynchronní kruhové lince, kterou bylo možno snadno sledovat a řídit. Jednotky, které byly chybně vyrobeny, byly přesměrovány na smyčku podobající se železniční vlečce. Celý proces byl pak ukončen uložením na sofistikovaný systém palet. Celý motor bez náplní vážil pouhých 156 kg, což bylo na tento typ velmi málo.\n\nV roce 1994 byla licence na výrobu motoru poskytnuta Kia Motors, která investovala do nové továrny v areálu Asan Bay, kde se motor poté vyráběl. KV6 byl pak používán v několika modelech vozů Kia. Krátce po jeho zavedení v Koreji začal Rover motor používat i v automobilech Sterling, které se prodávaly v USA.\n\nMotor se dočkal i slávy na závodních okruzích. V roce 2002 na okruhu Silverstone zvítězil řidič Warren Hughes a spolujezdec Anthony Reid s vozem MG ZS poháněným motorem KV6 v závodě British Touring Car Championships.\n\nSoučasná varianta s označením NV6 je osazena ve vozech Roewe 750 a MG 7 čínského výrobce a majitele duševního vlastnictví někdejší MG Rover Group, automobilky SAIC Motor.\n\n"}
{"id": "1244229", "url": "https://cs.wikipedia.org/wiki?curid=1244229", "title": "Rosenburg-Mold", "text": "Rosenburg-Mold\n\nRosenburg-Mold je obec v Rakousku ve spolkové zemi Dolní Rakousy v okrese Horn. Žije v ní 798 obyvatel (podle sčítání z roku 2016).\n\nRoseburg-Mold se nachází v severní části spolkové země Dolní Rakousy v regionu Waldviertel. Leží asi 4 km jižně od okresního města Horn. Protéká tudy řeka Kamp. Rosenburgem prochází silnice B34, která vede z Hornu přes Gars am Kamp a Langenlois až do Sachsendorfu, kde se napojuje na silnici S5. Rozloha území obce činí 30,67 km, z nichž 38,1% je zalesněných.\n\nÚzemí obce Rosenburg-Mold se skládá z šesti částí:\n\n\nNa skále nad řekou Kamp byl v roce 1175 postaven hrad Rosenburg, který neodlučitelně patří k místním dějinám. V 16. století byl přestavěn na renesanční zámek a od roku 1681 je sídlem rodiny Hoyosových. Místo bylo jedním z center protestantského odporu vůči katolíkům. V roce 1809, podle jiných zpráv v roce 1812, zničil požár většinu zámku, po němž získal zámek dočasnou střechu. V roce 1859 začala postupná restaurace, která nijak neuškodila renesančnímu vzhledu stavby.\n\n"}
{"id": "1244231", "url": "https://cs.wikipedia.org/wiki?curid=1244231", "title": "Gros", "text": "Gros\n\nGros může znamenat:\n\n\n\n"}
{"id": "1244232", "url": "https://cs.wikipedia.org/wiki?curid=1244232", "title": "Římskokatolická farnost Světlá nad Sázavou", "text": "Římskokatolická farnost Světlá nad Sázavou\n\nŘímskokatolická farnost Světlá nad Sázavou je územní společenství římských katolíků s farním kostelem svatého Václava. Organizačně spadá do Humpoleckého vikariátu, který je jedním ze čtrnácti vikariátů Královéhradecké diecéze.\n\nV současnosti farnost spravuje: R.D. Mgr. Pavel Jäger.\nVe farnosti jsou slouženy bohoslužby v následujících časech.\n\n"}
{"id": "1244234", "url": "https://cs.wikipedia.org/wiki?curid=1244234", "title": "Dům Budovců z Budova", "text": "Dům Budovců z Budova\n\nDům neboli palác Budovců z Budova je objekt stojící v ulici Týnská na Starém Městě v Praze 1.\n\nV místě dnešního paláce Budovců z Budova stával od 14. století gotický dům, postavený v době panování krále a císaře Karla IV.\nDům v průběhu let několikrát změnil majitele, až roku 1617 připadl českému šlechtickému rodu Budovců z Budova původem ze západních Čech, jejichž jméno nese dům dosud.\n\nMajitelem domu se stal Václav Budovec z Budova (28. srpna 1551 - 21. června 1621), který se aktivně podílel na českém stavovském povstání. Za neposlušnost císaři Ferdinandovi II. byl po porážce stavů v bitvě na Bílé hoře v listopadu 1620 Václav Budovec z Budova, v roce 1621 popraven na Staroměstském náměstí společně s dalšími 26 pány.\n\nPo smrti Václava Budovce nebyl jeho pražský dům zkonfiskován, nýbrž přešel na jeho vdovu Annu Budovcovou z Budova. Ta jej v roce 1628 prodala hraběnce Anně Marii z Nagerollu.\n\nDům byl ještě několikrát architektonicky upravován, svou barokní podobu získal v 18. století. Na počátku 19. století vznikl pavlačový vnitroblok. Roku 1918 dům získali manželé Hlaváčkovi. Antonín Hlaváček byl majitelem výrobní firmy Helligon, vyrábějící akordeony. Manželé Hlaváčkovi zde roku 1927 na vlastní náklady nechali vyhotovit sochu Václava Budovce a pamětní desku s nápisem tohoto znění:\nV přízemí domu dnes sídlí kavárna.\n\n"}
{"id": "1244246", "url": "https://cs.wikipedia.org/wiki?curid=1244246", "title": "Čeněk Novotný", "text": "Čeněk Novotný\n\nČeněk Novotný (24. března 1903 Kokořín – 4. září 1972 Kosmonosy) byl český středoškolský profesor, autor řady prací z botaniky a vlastivědy.\n\nNarodil se v mlýně Mlčení v Kokořínském údolí, kde jeho otec pracoval. Dětství strávil v Tišicích, obecnou školu vychodil v Kozlích a měšťanskou školu v Kostelci nad Labem. V roce 1918 začal navštěvovat Učitelský ústav v Panské ulici v Praze. Po absolvování tohoto ústavu s vyznamenáním se vrátil učit do rodného kraje a dále studoval. Od září 1922 vyučoval nejprve na obecných školách v Bezně a ve Zdětíně, později 10 roků na školách měšťanských v Benátkách nad Jizerou a v Brodcích nad Jizerou, dále působil tři roky na cvičných školách při státních učitelských ústavech v Praze a v Kladně. Dalších šest let působil jako učitel Zvláštní školy internátní v Mladé Boleslavi. Složil 2. státní zkoušku z přírodopisu a z chemie, zkoušku způsobilosti k vyučování na zvláštních školách a zkoušky inspektorské. Roku 1952 dosáhl hodnosti doktora pedagogiky (PaedDr.) na Pedagogické fakultě Karlovy univerzity, kde pak též nějaký čas přednášel.\n\nPedagogické činnosti se věnoval na různých školách po celý aktivní život. Osm let byl okresním školním inspektorem v Mladé Boleslavi a v Turnově a od roku 1951 byl ředitelem Zvláštní školy internátní s dětským domovem až do roku 1963, kdy odešel do výslužby. V pedagogické činnosti byl vynikající a za tuto činnost byl několikrát vyznamenán.\n\nČeněk Novotný zemřel v Kosmonosích a je pohřben na hřbitově v Benátkách nad Jizerou.\n\nVedle své hlavní činnosti pedagogické měl i velmi rozsáhlou činnost badatelskou a publikační. Při tom významně spolupracoval s tehdejší Československou botanickou společností. Věnoval se fytogeografickému výzkumu středního a dolního Pojizeří. Napsal přes 30 tisíc botanických prací, více než 100 článků s tematikou přírodopisnou, životopisnou a historickou. Zajímal se i o otázky ochrany přírody a byl od roku 1954 zpravodajem a následně konzervátorem Státní přírodní rezervace Radouč (u Mladé Boleslavi) a doporučoval jako rezervaci i Slepečskou oboru.\n\nČeněk Novotný měl vášeň pro botaniku již od mládí. Již jako student začal se systematickým floristickým výzkumem dolního Pojizeří. Jeho poznatky z tohoto výzkumu publikoval již ve 20. letech 20. století J. Rohlena v \"Časopisu Národního muzea\". Po roce 1945 se zúčastnil floristicko-fytogeografického výzkumu organizovaného Československou akademií věd a Botanickou společností. Jeho oblíbenými lokalitami byly vrch Radouč, Bába u Kosmonos a Chlum u Mladé Boleslavi, Všelisský a Strenický důl a okolí Dětenic. Jeho nejvýznamnějším dílem v této oblasti je \"Květena Mladoboleslavska\". Botanice se věnoval prakticky neustále a založil rozsáhlý herbář s více než 7000 rostlinami, který je nyní uložen v muzeu v Benátkách nad Jizerou. V lokalitě Radouč objevil lokální výskyt vzácné a chráněné rostliny devaterky poléhavé (\"Fumana procumbens\"), což byl objev středoevropského významu.\n\nKromě toho publikoval i články s tematikou pedagogickou, přírodopisnou, životopisnou a historickou. V poslední oblasti měl zajímavý příspěvek v regionální publikaci \"Boleslavica´68\" „Život a dílo Adama Zalužanského ze Zalužan“. Byl spolupracovníkem Karla Sellnera, s nímž přispíval do vlastivědného sborníku \"Boleslavan\". Zpracovával též benáteckou část oddílu \"Dějiny obcí okresu Mladoboleslavského\"; přepracoval a doplnil práci Ludvíka Šnajdra z roku 1865 pod názvem \"Město Nové Benátky nad Jizerou\", v níž jsou mimo jiné popsány dějiny města od založení Dražic nad Jizerou až do poloviny 19. století.\n\nPřispíval zejména do časopisů \"Labores Musei in Benátky nad Jizerou\", \"Příroda\", \"Věda přírodní\", \"Boleslavan\", \"Mladoboleslavsko\", \"Náš kraj\", \"Nový lid\", \"Zprávy Československé botanické společnosti\", \"Otázky defektologie\", \"Pomocné školství\" a dalších.\n\n"}
{"id": "1244251", "url": "https://cs.wikipedia.org/wiki?curid=1244251", "title": "Věra Majerová", "text": "Věra Majerová\n\nVěra Majerová (* 15. července 1944 České Budějovice) je česká socioložka a ekonomka. Od roku 1992 působí na České zemědělské univerzitě v Praze, v současné době pracuje na Katedře humanitních věd Provozně ekonomické fakulty.\n\nVystudovala Vysokou školu zemědělskou v Českých Budějovicích a Filozofickou fakultu UK v Praze. V roce 1983 obdržela kandidaturu věd na Vysoké škole ekonomické v Praze v oboru průřezové a odvětvové ekonomiky.\n\nV letech 1967 až 1974 působila v zemědělském provozu. Od roku 1974 pracovala osmnáct let ve Výzkumném ústavu ekonomiky zemědělství a výživy v Praze jako vědecko-výzkumná pracovnice. Od roku 1992 působí na České zemědělské univerzitě v Praze, zprvu jako odborná asistentka, posléze docentka a od roku 2000 jako vedoucí Katedry humanitních věd na Provozně ekonomické fakultě. V roce 2001 získala profesuru.\n\nJe členkou vědeckých rad Provozně ekonomické fakulty ČZU Praha, Ekonomické fakulty Jihočeské univerzity v Českých Budějovicích a Rady Sociologického ústavu AV ČR, v.v.i.\n\nJe členkou řady vědeckých společností, vybraně České akademie zemědělských věd, České sociologické společnosti, European Society for Rural Sociology a dalších.\n\nOdborným zaměřením Věry Majerové je sociologie venkova a zemědělství, metodologie výzkumu v sociálních vědách, socio-ekonomické a gender analýzy, sociální a kulturní kapitál a regionální a sociální rozvoj.\n\nVýbrané publikace autorky:\n\n"}
{"id": "1244256", "url": "https://cs.wikipedia.org/wiki?curid=1244256", "title": "Věra Kůrková", "text": "Věra Kůrková\n\nVěra Kůrková je česká matematička zabývající se především teorií nelineární aproximace a optimalizace, matematickou teorií neuronových sítí a teorií učení.\n\nV roce 1972 absolvovala Matematicko-fyzikální fakultu Univerzity Karlovy, obor topologie. Je členkou vědecké rady Ústavu informatiky AV ČR, kde pracuje od roku 1990. Od roku 2001 je též členkou Oborové rady 1: Matematické a fyzikální vědy a informatika Grantové agentury AV.\n\nSeznam děl:\n\n"}
{"id": "1244257", "url": "https://cs.wikipedia.org/wiki?curid=1244257", "title": "Jami", "text": "Jami\n\nJami (dřívější názvy SFLphone a následně Ring) je software s otevřeným zdrojovým kódem SIP – kompatibilní softwarový telefon a služba pro okamžité zasílání zpráv pro Linux, Microsoft Windows, OS X a Android, které mohou fungovat bez centrálního serveru. Ring byl a jeho pokračovatel Jami je svobodný software vydaný pod GNU General Public License. V listopadu 2016 se stal součástí GNU. Balíčky jsou k dispozici pro všechny hlavní distribuce Linuxu včetně Debianu, Fedory a Ubuntu. Samostatné GNOME a KDE verze jsou k dispozici.\n\nPřijetím technologie distribuované hašovací tabulky (DHT jak je používáno například v rámci BitTorrent síti), Jami (dříve Ring) vytváří svou vlastní síť, přes kterou může distribuovat adresářové funkce, ověřování a šifrování napříč všemi k němu připojenými systémy.\n\nJami je vyvíjen a udržován kanadskou firmou Savoir-faire Linux, s pomocí celosvětového společenství uživatelů a přispěvatelů, s cílem nabízet možnou náhradu za Skype. Dokumentace je dostupná na Ring Tuleap wiki.\n\nSFLphone byl jedním z mála softwarových telefonů pod Linuxem s přímou podporou PulseAudio. Dokumentace Ubuntu ho doporučila pro podnikové použití. V roce 2009 CIO magazine uvedl SFLphone mezi prvními pěti VoIP software s otevřeným zdrojovým kódem, které je dobré sledovat.\n\nRing je založen na MVC modelu. Démon zpracovává veškeré zpracování včetně komunikační vrstvy (SIP/IAX), zvukový záznam a přehrávání, a tak dále. Klient je grafické uživatelské rozhraní. D-Bus může působit jako regulátor umožňující komunikaci mezi klientem a démonem.\n\n\n\n"}
{"id": "1244260", "url": "https://cs.wikipedia.org/wiki?curid=1244260", "title": "Útes Bandiagara", "text": "Útes Bandiagara\n\nÚtes Bandiagara, též Bandiagarský zlom, je skalní masiv, který se nachází v takzvané Zemi Dogonů v oblasti Mopti v Mali. Tento více než 150 km dlouhý pískovcový útes se zdvíhá do výše asi 500 metrů nad písečnou rovinu, jež se rozkládá směrem k jihu. Začíná asi 100 km jižně od správního centra zdejší oblasti, Mopti, a táhne se až do vzdálenosti 44 km na severovýchod od města Bandiagara. Území o rozloze 3273 km² okolo útesu, které ubývají Dogoni, je od roku 1989 zařazeno mezi památky světového dědictví UNESCO kombinující kulturní a přírodní důvody ochrany.\n\nNa severovýchodě přechází tento geomorfologický útvar do masivu Grandamia, který je zakončen nejvyšším vrcholem Mali, 1115 m vysokou stolovou horou Hombori Tondo.\n\n"}
{"id": "1244262", "url": "https://cs.wikipedia.org/wiki?curid=1244262", "title": "Jaroslava Vráblíková", "text": "Jaroslava Vráblíková\n\nJaroslava Vráblíková (* 18. září 1939, Praha) je česká ekoložka a profesorka krajinného inženýrství.\n\nZabývá se trvale udržitelnými formami hospodaření v krajině a problematikou revitalizace krajiny poškozené hospodářskou činností (zejména v regionu severních Čech). Podílela se na založení Univerzity Jana Evangelisty Purkyně v Ústí nad Labem, kde se rovněž zasadila o založení Fakulty životního prostředí.V současné době působí na Katedře přírodních věd Fakulty životního prostředí Univerzity J. E. Purkyně.\n\n\n"}
{"id": "1244263", "url": "https://cs.wikipedia.org/wiki?curid=1244263", "title": "Zuzana Chytková", "text": "Zuzana Chytková\n\nMgr. Zuzana Chytková Ph.D. (* 1980, Jihlava) je česká odbornice na marketing. Zabývá se především na výzkum symbolických, sociohistorických a kulturních aspektů spotřeby.\n\nVystudovala marketing a průzkum trhu na Univerzitě v Pise, kde získala evropský doktorát. V rámci doktorského studia působila též na univerzitách v Dánsku a ve Francii (Université Lille 2 Droit et Santé a na Syddansk Universitet), se kterými spolupracuje na projektech týkajících se imigrace a zdraví. Od roku 2010 působí jako odborná asistentka na katedře marketingu VŠE v Praze. V současné době též působí jako předsedkyně Centra sociálního marketingu. Je autorkou řady odborných publikací a členkou rady Marketingového Institutu, který si klade za cíl spojit obor marketingu v ČR a propojit ho s akademickou sférou. Publikovala v českých i mezinárodních odborných periodikách jako Advances in Consumer Research; Consumption, Markets and Culture nebo Research in Consumer Behavior.\n\n\n"}
{"id": "1244264", "url": "https://cs.wikipedia.org/wiki?curid=1244264", "title": "Alice Valkárová", "text": "Alice Valkárová\n\nAlice Valkárová (* 30. ledna 1947 ) je česká jaderná fyzička. Oblastí jejího výzkumu je přímá tvorba párů elektrony a pozitrony. Podílela se na stavbě experimentálního zařízení H1 budovaného na urychlovači protonů a elektronů HERA v Hamburku. Je autorkou nebo spoluautorkou 272 původních vědeckých prací, které mají více než 10 300 citací.\n\nVystudovala jadernou fyziku na Matematicko-fyzikální fakultě Univerzity Karlovy, kde také od roku 1970 působí. Sedm let pracovala ve Spojeném ústavu jaderných výzkumů v Dubně.\n\nOd roku 2014 je místopředsedkyní České fyzikální společnosti. V letech 2006–2014 pracovala jako předsedkyně České fyzikální společnosti a členka předsednictva výboru Jednoty českých matematiků a fyziků.\n\nV říjnu 2016 byla navržena Radou vlády pro vědu a výzkum na předsedkyni Grantové agentury ČR.\nV roce 2015 získala Cenu Milady Paulové, kterou uděluje Ministerstvo školství za vědu.\n\nAlice Valkárová píše také blogy do \"Britských listů\", pěstuje bonsaje a orchideje a maluje obrazy.\n\n"}
{"id": "1244268", "url": "https://cs.wikipedia.org/wiki?curid=1244268", "title": "Opak (raper)", "text": "Opak (raper)\n\nMilan Janáč (* 1980, Bratislava), známý pod uměleckým jménem Opak, je slovenský rapper, producent, zpěvák a člen bratislavské hip-hopové skupiny AMO. Se skupinou AMO vydal tři alba a jako sólový interpret vydal v roce 2008 album \"Otevření\". Také se podílel na výrobě muzikálu \"Příběh ulice\", kde byl i autorem skladeb na soundtracku. Opak se věnuje i hledání nových talentů v soutěži Vytas majk.\n\nOpak vlastní nahrávací studio Zion 5, kde se kromě nahrávání věnuje i mixu a masteringu.\n\nOpak začal rapovat kolem roku 1995, kdy se kromě hudby věnoval i graffiti a inline agressi ve bruslení a rok později začal dělat i první produkce. Tehdy plánoval založit skupinu spolu se Zetor (později známý jako DJ Yanko Král ze skupiny H16) nebo writer Braom či Dark. Tyto pokusy byly neúspěšné, ale později (kolem let 1996-1997) se postaral o zrod skupiny KraKalla (zkratka pro Krátkostřelný Kallašnikov). KraKallu tvořil nejdříve Opak a rapper Deza-Vu, o rok později se na jednom z koncertů Zvuku Ulice seznámil s Blaze, který se stal dalším členem Krakally. Později Deza-Vu postupně ukončil hudební činnost a do KraKally se přidal Moe. Na koncertech jim zvykl dělat DJe DJ Amen2 (známý také jako Viktor Hazard, později člen AMO), se kterým KraKalla úzce spolupracovala.\n\nMezi tvorbu KraKally patří demo \"Všelibárzhocičohokoľvek\", které bylo nahráno na kazetě a obsahuje věci z let 1996 - 1999. V roce 2000 dokončili ve studiu nahráván singl \"Bratři Sláva\" a další domácí demo \"Demo '00\". V roce 2002 umístil český DJ Emmitt na svůj vinyl skladbu \"Pozdě v noci\" od KraKally. Vinyl byl pokřtěn 16. ledna 2002 v pražském klubu Roxy. Skladba se objevila i na výběrovce \"Vybrané z davu\".\nOpak uvažoval o změně názvu skupiny, později se ale KraKalla kolem roku 2003 rozpadla a Opak spolu s Moema a DJem Amen2 (Viktor Hazard) založili skupinu AMO.\n\nOpak byl jeden z prvních bratislavských producentů, co si koupili MPC, který použil i při tvoření instrumentální na první vinyl AMO \"Co jsi čekal / Svět patří mně\". Vinyl vyšel 2. prosince 2003 pod nezávislým labelem 24 Hodin records ve spolupráci s labelem SubBeats. Vinyl kromě skladeb \"Co jsi čekal\" a \"Svět patří mně\" obsahuje i bonus, Opakovat skladbu s Čistychovem - \"Slavín\". V září roku 2004 se objevily informace o natáčení klipu ke skladbě AMO - \"Bratislava\" a v říjnu měl premiéru. 16. prosince 2004 vyšel AMO druhý vinyl -\"Rap2005\", kde se nacházejí skladby \"Rap2005\" a \"Bratislava\" a téhož dne byly AMO jako hosté v pořadu Sampler na Rádiu_FM při příležitosti vydání vinylu.\n\nV období 2004 - 2005 Opak kromě nahrávání prvního alba AMO stihl několik spoluprací, objevil se na albech Čistychova, Drtivé Menšiny, také produkoval remix skladby \"Ať ti nejebe\" pro H16. V létě 2005 vyšel první mixtape Viktora Hazarda, \"Rapsuperstar mixtape vol. 1\", kde se Opak představil ve třech skladbách spolu s AMO (ke skladbě \"To co spojuje nás\" byl proveden také dvojklip spolu se skladbou \"Abys něco dosáhl musíš prostě makat\" od LUZY) a šest skladeb produkoval . První album AMO, \"Original\" vyšel 31. října 2005 pod vydavatelstvím Uni versal Music ve spolupráci s Hip-Hop.sk. Album obsahuje 20 zvukových stop, hosty jako Tina, Misha, Miky Mora, Čistychov a jiní. Klipy byly natočeny k skladbám \"Třesou se města\", \"Co s tím uděláš\" s hostující Misha a \"Jak tank\". Album měl po čtyřech měsících prodeje prodaných kolem 4 000 kopii. V prosinci k alba vyšel i dvojsingl \"Třesou se města / Jak Tank\" na vinylu a instrumentální verze k skladbám z \"Originálu\", též ve vinylové podobě.\nOpak po dalších spolupracoval na albech Mikyho Moru, Rendezska.SK a čtyř skladbách na \"Rapsuperstar mixtape vol. 2.\" koncem roku dokončil studio Zion 5, ve kterém AMO začalo nahrávat drhuhý studiové album \"Family Biznis\". Album vyšlo 16. dubna 2007 pod Uni versal Music. Klipy byly učiněny k skladbám \"Gembler\", \"Jdeme tour\" (ft. Moja Reč) pokud remixu skladby \"pro vlastních\" (ft. Pad Anthony), která na albu byla v originální verzi. Klip byl natočen na Jamajce a objevil se i na jamajské hudební televizi. V roce 2007 se Opak věnuje práci ve studiu a objevuje se v klipu zpěvačky Kristiny \"Jsem tvá\", v singlu \"zpomalit svět\" od Misha, ve dvou skladbách na Grimasovu albu \"Kdo dá více\" a spolu s AMO se objevil jako host ve skladbě i klipu \"Abstinent\" od skupiny Para.\nPrvní informace o Opakovat prvním sólo albu se objevily začátkem listopadu 2007. Tehdy Opak plánoval \"Otevření\" vydat ještě na jaře roku 2008. V průběhu roku 2008 pracoval nejen na svém sólo albu, ale i jako hudební dramaturg muzikálu Příběh ulice. O Příběhu ulice se začalo mluvit v průběhu roku 2008, ať už na webech nebo ve Fun rádiu, kde byl Opak 9. května 2008 jako host spolu s režisérem muzikálu, Nikity Slovákům. Muzikál měl premiéru 24. října 2008 v bratislavském Di vadle Aréna a později byl muzikál ži vě i v Žilině, Martině, Košicích či Praze.\n\nOpakování sólo album \"Otevření\" byl posunut a vyšel 24. října 2008, což bylo ve stejný den jako premiéra muzikálu Příběh ulice. Jako hosté se na něm představili Marcel Palonder, Boy Wonder, Sash, Bílý, Robo Papp, Treach a jiní. O produkce se kromě Opaka postarali i Abe, Analytik, Beyuz, DJ Jazzy, Damalistik, Grimaso a Viktor Hazard. Klipy byly učiněny k singlu \"Twist\" s hostující Sash (skladba se umístila v první desítce nejhranějších Slovenská hitů v Slovenská rádiích). Druhý vidoklip byl učiněn ke skladbě \"Jejich závody\", kde se objevil i Marcel Palonder a francouzský rapper Row G. Z alba za po necelém roce prodalo kolem 1 000 kopii. Na konci alba Opak ohlásil druhé sólové album \"Produkce\", zatím bez konkrétnějších informací. Alba předcházel mixtape \"Od nás Opak, Čistý mixtape\" namixovaný Viktorem hazard a Bílým, který sloužil na podporu Opakovat alba a alba \"Poslední dobrman\" od Čistychova.\nV březnu roku 2010 se objevily v médiích první informace o třetím albu AMO, který by měl vyjít na začátku roku 2011. V dubnu byl dokončen animovaný klip ke skladbě \"Ex\", která by se objevila i v online hře APB: All Points Bulletin.\n\nMezi další projekty, na kterých Opak v roce 2010 pracoval bylo pokračování muzikálu Příběh ulice 2 (který měl premiéru 25. března 2011), druhé pokračování soutěže Vytáhni svůj majk a také produkoval čtvrté album zpěvačky Misha. Pro televizní projekt Nesmrtelní koncem roku 2010 nahrál Opak spolu s Misha skladbu \"Měl jsem ...\", která by se v rámci projektu měla objevit ve filmu Fejs.\n\nV únoru 2011 se venku dostala hokejová hymna Rádia Expres a AMO. Skladba má název \"Za náš tým\" a byl k ní učiněn i videoklip. V červnu 2011 byl vypuštěn další klip od AMO na skladbu \"Celkem\" ve spolupráci se skupinou Polemic. Skladba je z alba \"Positi ve\", které vyšlo v září 2011. K alba \"Positi ve\" byl učiněn i další videoklip na skladbu \"Someone else\", který se dostal ven ještě koncem roku 2011.\n\n23. dubna byl spolu s Majk Spiritem a Robem Papp hostům v Rádiu Expres, kde představili skladbu \"Dnes (remix)\", která je předělávkou skladby \"Dnes\" od Tublatanky. Skladbu Opak produkoval a v rádiu odrapoval slohu, kterou v oficiální nahrávce rapuje český rapper Orion. 16. července měl premiéru videoklip na singlovou verzi skladby \"Swing\", kde hostovala Celeste Buckingham.\n\n4. listopadu 2012 byl zveřejněn nový singl \"Zlaté časy\" se kterým byl ohlášen i nové album. 21. listopadu měl premiéru klip ke skladbě \"Zlaté časy\", který obsahoval záběry z koncertu AMO a zákulisí. 19. června 2013 vyšel, v pořadí 2. singl z alba Rok nula na skladbu \"Doma\" jehož součástí bylo oznámení přesného data vydání alba. 16. září skupina vydává své album \"Rok Nula\" na kterém se nachází 14. skladeb, s toho 2 instrumentální (Intro, Outro). Skupina se opět rozhodla vydat i vinyl i CD nosič. Na albu se objevily tři hosté (Strapo, Juraj Benetin a Xindl X). Na produkcích se ve velké míře podepsali klavírista Marcel Vén a Moe ale objevily se i Smart (DMS), DJ Fatte (TNKD) a Dramalistik. 14. října vyšel třetí videoklip z alba na skladbu \"Femme Fatale\" na kterém se objevil Juraj Benetin. Ve videoklipu se sami umělci nepředstavili ale hlavní roli sehrála herečka Táňa Pauhofová.\n\nStudio Zion 5 vzniklo na přelomu měsíců září / říjen 2006. S budováním studia opakovat pomohl rapper Sketa a DJ skrupulí. Mezi první velké projekty studia patřil druhý album AMO a od otevření ho využili nejen rappeři AMO, Čistychov, Drti vá Menšina, H16, Věc, Moja Reč, Děcko, Strapo, ale i jiní ale i lidé mimo hip-hopové scény jako Misha, Marcel Palonder, Robo Papp, Zdenka Predná, Samo Tomeček, Dominika Mirgová, Peter Lipa nebo Tina. Momentálním a jediným majitelem studia je Opak (2010).\n\n\n\nOpak se objevil jako host v jedné epizodě seriálu TV JOJ Profesionálové. Zahrál si postavu rappera Fonky Fokea. Epizoda měla premiéru na TV JOJ 6. dubna 2009.\n\nNa konci roku 2009 se také objevil i v epizodě \"Poslední verš\" seriálu Jménem zákona, kde si zahrál postavu rappera Money Monkeyho, který byl na začátku na koncertě zabit a později oddělení násilné kriminality objasňovali jeho vraždu.\n\nOpak moderuje pořad \"Beat it\" na internetové televizi metoo.sk. První díl byl odvysílán 31. ledna 2012 a do listopadu 2012 bylo vyrobeno 7 dílů. V různých částech se jako hosté představili Věc, Majk Spirit, Nikola Weiterová, Idea, Rest, Jan Gordulič, Prago Union, Juraj Kemka, Gramo Rokkaz, Delik, Polemic, Bacil a Rakby.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1244269", "url": "https://cs.wikipedia.org/wiki?curid=1244269", "title": "Sacred (rozcestník)", "text": "Sacred (rozcestník)\n\nNázev Sacred má více významů:\n\n"}
{"id": "1244271", "url": "https://cs.wikipedia.org/wiki?curid=1244271", "title": "Spolek Skutek", "text": "Spolek Skutek\n\nSpolek Skutek je profesní organizací sdružující osoby působící na poli vizuálního umění (umělce, kritiky, kurátory…). Náplní činnosti je formulování problémů spjatých s působením na tuzemské výtvarné scéně a hledání jejich řešení. Spolek se podílí nejen na dění uvnitř výtvarné scény, ale účastní se i jednání s politickými reprezentacemi. Členové mají různé umělecké názory, společné jim je přesvědčení, „že solidarita a společná aktivita může kultivovat prostředí, v němž žijeme a tvoříme.“\n\nSpolek vznikl v roce 2013 v návaznosti na protesty upozorňující na neutěšený stav výstavní síně Mánes (iniciativa Mánes umělcům) a iniciativu Zachraňte kulturu 2013, nejedná se však o jejich přímé pokračovatele. Skutek sídlí na Praze 7 v objektu Nadace a centra pro současné umění (Dukelských hrdinů 500 / 25a), zde probíhají i schůze výboru.\n\nČlenem spolku se může stát kdokoli, jehož činnost není v rozporu s principy definovanými v programovém prohlášení. Od roku 2015 je udíleno čestné členství (Jana a Jiří Ševčíkovi, Karel Oujezdský, Jiří Valoch).\n\nSpolek zastupuje jedenáctičlenný výbor volený členy vždy na tříleté období.\nČlenky a členové postupně definují oblasti činnosti spolku. Aktuálními jsou:\n\n"}
{"id": "1244272", "url": "https://cs.wikipedia.org/wiki?curid=1244272", "title": "Zuzana Macek Jílková", "text": "Zuzana Macek Jílková\n\nMgr. Zuzana Macek Jílková, Ph.D. (1981, Hradec Králové) je česká biochemička. \n\nV současné době zastává postdoktorskou pozici na Institutu Alberta Bonniota ve francouzském Lyonu.\n\nMagisterské studium oboru biochemie absolvovala v roce 2005 na Přírodovědecké fakultě Masarykovy univerzity v Brně. Titul Ph.D. obhájila v roce 2010 v oboru biochemie a patobiochemie na 1. Lékařské fakultě UK v Praze. Od roku 2005 do roku 2011 působila ve Fyziologickém ústavu Akademie věd ČR. Poté rok působila na Université Joseph Fourier v Grenoblu ve Francii. Je autorkou a spoluautorkou řady odborných publikací, konferenčních přípěvků a spolupracuje na řešení mnoha výzkumných projektů. V rámci doktorských stáží absolvovala několik krátkodobých vědeckých pobytů. Podílela se na založení a vedení občanského sdružení Fórum Věda žije!, jehož posláním je podporovat komunikaci mezi vědeckou obcí a veřejností a podněcovat diskuzi o vědní politice a výzkumu v ČR.\n\n"}
{"id": "1244273", "url": "https://cs.wikipedia.org/wiki?curid=1244273", "title": "Drahomíra Pavelková", "text": "Drahomíra Pavelková\n\nDrahomíra Pavelková (* 17. listopadu 1963 Martin, Československo) je slovenská ekonomka a profesorka v oboru podnikové finance na Univerzitě Tomáše Bati ve Zlíně, kromě toho se zabývá řízením a měřením výkonnosti firem a výzkumem klastrů.\n\nNarodila se v Martině v roce 1963. V letech 1982 až 1987 studovala Chemickotechnologickou fakultu Slovenské technické univerzity v Bratislavě, konkrétně specializaci ekonomika a řízení chemického a potravinářského podniku. Doktorské studium absolvovala v roce 1998 na Fakultě podnikatelské Vysokého učení technického v Brně dizertační prací s názvem \"\"Dlouhodobé financování a tržní hodnota podniku\"\". Habilitovala se v roce 2002 na Hospodářské fakultě Technické univerzity v Liberci prací \"\"Role nákladů kapitálů ve finančním řízení podniku\"\". Řízení ke jmenování profesorkou v oboru \"Management a ekonomika podniku\" proběhlo v roce 2009 na Univerzitě Tomáše Bati ve Zlíně. Jmenována profesorkou byla prezidentem České republiky dne 30. dubna 2010.\n\nV letech 1988 a 1992 působila nejprve jako asistentka na katedře vědeckotechnického rozvoje a později jako odborná asistentka na katedře managementu Vysoké školy ekonomické Bratislava (v současnosti Ekonomická univerzita v Bratislavě). Od roku 1992 pracovala jako odborná asistentka na Fakultě managementu a ekonomiky ve Zlíně, mezi rokem 1997 a 2000 zde byla ředitelkou Ústavu managementu. Od roku 2001 přednáší a bádá na Univerzitě Tomáše Bati ve Zlíně. Zastávala zde funkci proděkanky pro kombinované formy studia a celoživotní vzdělávání Fakulty managementu a ekonomiky (2002-2004), prorektorky pro tvůrčí činnost (2004-2007), ředitelky Ústavu financí a účetnictví (2004-2013). Od roku 2008 je děkankou Fakulty managementu a ekonomiky.\n\nVyučuje předměty \"Základní podnikání, Podnikové finance, Corporate Finance, Oceňování podniku a Řízení hodnoty a výkonnosti podniku\".\n\n\n"}
{"id": "1244278", "url": "https://cs.wikipedia.org/wiki?curid=1244278", "title": "Anton Petter", "text": "Anton Petter\n\nAnton Petter (12. dubna 1791, Vídeň – 14. května 1858, tamtéž) byl rakouský klasicistní malíř. Věnoval se především malbě historických a náboženských obrazů z rakouských dějin.\n\nAnton Petter se narodil v bývalém vídeňském předměstí Mariahilf. Jeho otcem byl architekt a kreslíř Johann Baptist Petter a jeho bratrancem malíř květin Franz Xaver Petter. Od roku 1792 studoval na vídeňské Akademii výtvarného umění, kde se zabýval především vytvářením replik obrazů starých mistrů. Roku 1808 odešel do Říma a o rok později mu vyučující z Akademie jako prvnímu v historii udělili ocenění \"Reichel-Preis\" za mimořádný umělecký počin. S cenou se pojila finanční dotace 1 500 zlatých. Roku 1814 se stal členem vídeňské Akademie a od roku 1822 zde působil jako profesor historické malby. Mezi lety 1829 a 1850 stál v čele fakulty malířství a sochařství.\n"}
{"id": "1244279", "url": "https://cs.wikipedia.org/wiki?curid=1244279", "title": "Osława", "text": "Osława\n\nOslava (polsky \"Osława\", něm. \"Oslawa\", ukr. \"Ослава\") je řeka v jihovýchodní části Polska, je levým přítokem řeky San v úmoří Baltského moře.\n\nPramen Oslavy se nachází na svazích hory Matragony (990 m n. m.) v hraničním pásmu Bukovských vrchů (Bieszczady Zachodnie). Oslava nejdříve protéká na západ podél hraničních vrchů a v úrovni Lupkovského průsmyku se stáčí na sever. V dolní části bohatě meandruje, její tok směřuje na severovýchod a vlévá se u vesnice Zasław do řeky San. Řeka je dlouhá 55 km s plochou povodí 503 km a průměrným průtokem 8,2 m/s v Zagórzu. Údolí Oslavy vytváří přirozený předěl mezi Nízkými Beskydy v Západních Karpatech a Bukovskými vrchy ve Východních Karpatech.\n\nPrvní písemný záznam názvu řeky je z roku 1400. Název řeky je pravděpodobně odvozen z před slovanských jazyků, \"osła\" – \"kámen\".\n\nÚdolím Oslavy vedla úzkorozchodná lesní železnice (\"Bieszczadzka Kolejka Leśna\") z Balnice do Rzepedzi, železniční trať z Lupkovského průsmyku do Zagórza a silnice č. 897 a 892. Řeka protéká vesnicemi Maniów, Wola Michowa, Smolnik, Mików, Duszatyn, Prełuki, Turzańsk, Rzepedź, Szczawne, Kulaszne, Wysoczany, Mokre, Morochów, Czaszyn, Tarnawa Dolna, Wielopole, Zagórz i Zasław (dříve Zasławie).\n\nMezi větší přítoky patří Osławica a Kalniczka.\n\nPovodí Oslavy bylo do roku 1946 osídleno z velké části rusínskými Lemky. Po nich se dochovalo několik dřevěných cerkví např. ve vesnici Dolina, Morochów, Szczawne, Turzańsk, Rzepedź, Komańcza, Wisłok Wielki a Radoszyce, a také zděné cerkve z počátku 19. století, které byly postaveny na půdorysu kříže s centrální kopulí např. v Czaszyně, Łukowe a Smolniku. Ze Sanoku vede turistická stezka \"Cestou ikon údolím Oslavy\" (\"Szlak Ikon Dolina Osławy\"), která je označena modrou barvou přes Turzańsk.\n\n"}
{"id": "1244280", "url": "https://cs.wikipedia.org/wiki?curid=1244280", "title": "Sankt Bernhard-Frauenhofen", "text": "Sankt Bernhard-Frauenhofen\n\nSt. Bernhard je obec v Rakousku ve spolkové zemi Dolní Rakousy v okrese Horn. Žije v ní 1 251 obyvatel (podle sčítání z roku 2016).\n\nSt. Bernhard-Frauenhofen se nachází v severní části spolkové země Dolní Rakousy v regionu Waldviertel. Leží v bezprostřední blízkosti okresního města Horn. Územím obce prochází silnice B2, která se u Schöngrabenu odpojuje od silnice B303 a pokračuje přes Horn a Schrems až na hranice s Českou republikou. Celková rozloha činí 29,45 km, z nichž 21% je zalesněných.\n\nÚzemí obce St. Bernhard-Frauenhofen se skládá ze sedmi částí:\n\n\nZdejší Klášter svatého Bernarda byl založen v roce 1277, nicméně byl však v roce 1580 rozpuštěn. Roku 1586 přešel pod správu jezuitů ve Vídni. Jejich kolej byla ale v roce 1773 také zrušena a zdejší bývalý klášter začal chátrat. Roku 1852 připadl klosterneuburskému klášteru.\n\nZdejší kostel byl renovován v roce 1947.\n\n\nčlánek Klášter svatého Bernarda\n\n"}
{"id": "1244287", "url": "https://cs.wikipedia.org/wiki?curid=1244287", "title": "Benz &amp; Cie.", "text": "Benz &amp; Cie.\n\nBenz & Cie. byla německá strojírenská firma a automobilka, založená v roce 1883 v Mannheimu. Později vyráběla automobily i v továrnách v Mannheimu-Waldhofu a Gaggenau.\n\nInženýr Carl Benz, který v roce 1879 vyvinul svůj první funkční dvoudobý spalovací motor, opustil v roce 1883 svou firmu „Mannheimer Gasmotorenfabrik“. 1. října stejného roku založil s obchodníky Maxem Casparem Rose a Friedrichem Wilhelmem Eßlingerem společnost „Benz & Cie. Rheinische Gasmotorenfabrik in Mannheim“. Za první čtyři měsíce vyrobila a prodala nová firma více než 800 stacionárních motorů.\n\nV roce 1886 si nechala společnost patentovat nový, tříkolový vůz Benz Patent-Motorwagen Nummer 1, poháněný ligroinem. Tím se firma Benz & Cie. stala prvním výrobcem automobilů v Německu. V rychlém sledu vznikla další tří a čtyřkolová vozidla. Zatímco Benz & Cie. vyráběla podvozky a motory, mannheimská kolářská dílna \"Kalkreuther\" dodávala většinu nástavby a karoserií. Dvoudobých motorů v roce 1886 vzniklo 80, do roku 1891 jich bylo vyrobeno 500, z čehož byla velká část exportována.\n\nV roce 1890 společnost opustili oba společníci Rose a Eßlinger. Novými Benzovými společníky se stali Friedrich von Fischer a Julius Ganß, kteří, stejně jako Benz, viděli budoucnost ve výrobě automobilů. O rok později za pomoci čepů náprav opět vylepšil Benz řízení a zavěšení kol svých vozidel.\n\nV letech 1887 až 1899 vzrostl počet zaměstnanců ze 40 na 430. Do roku 1893 vzniklo jen 69 vozidel, do přelomu století firma celkem vyrobila 1709 vozů.\n\nV roce 1899 se Benz & Cie. (nebo jak je zmiňováno v některých zdrojích Benz & Co.) změnila na „Benz & Cie. AG“; ve vedení nové akciové společnosti se stali majoritní vlastníci Benz a Ganß.\n\nV novém století se majitelé rozhodli pro stavbu nové továrny koupit pozemky na mannheimském předměstí Waldhof, prodeje vozů však šly drasticky dolů. Nejdůležitější konkurent, firma Daimler-Motoren-Gesellschaft ve Stuttgartu vyráběla modernější vozy Mercedes v té době v největší továrně na světě a převzala i velkou část trhu. Julius Ganß zaměstnal francouzského konstruktéra Mariuse Barbarou, podle jehož plánů měla urychleně vzniknout nová modelová řada. Ta měla nahradit zastarávající Benzovu konstrukci a na trh byla uvedena pod jménem „Parsifal“. „Nejstarší a největší speciální továrna světa na výrobu motorových vozů“ – jak sebe sama Benz & Cie. inzerovala v roce 1902, nabízela následující modely: 4½, 6, 10, 12, 15 a 20 PS. Bylo vyrobeno celkem 3600 vozidel.\n\nBarbarou byl na veřejnosti prezentován jako konstruktér nových vozů Benz, což Carla Benze rozhněvalo natolik, že se v roce 1903 stáhl z aktivit ve firmě. Nová modelová řada však situaci firmy nijak zásadně nezlepšila a tak v roce 1904 Ganß a Barbarou společnost opustili a Benz se opět stal předsedou správní rady.\n\nNoví společníci Georg Diehl a Fritz Erle zaměstnali nového konstruktéra Hanse Nibela a ponechali mu volnou ruku k celkovému přepracování modelové řady. To přineslo v roce 1905 potřebný komerční úspěch, převážně s vozy vyšší a luxusní třídy. Světové proslulosti dosáhly i závodní vozy firmy Benz & Cie. Nejznámějším modelem byl typ Blitzen-Benz z roku 1909. Automobil s motorem o objemu 21,5 litru a výkonu 200 koní (147 kW) překonal jako první vozidlo na světě rychlost 200 kilometrů v hodině. V té době byl Blitzen-Benz rychlejší než soudobá letadla a lokomotivy. V roce 1911 ustanovil rychlostí 228,1 km/h rychlostní rekord, který nebyl až do roku 1919 překonán.\n\nSpolečnost Benz & Cie. rozpoznala svou další šanci ve výrobě nákladních automobilů, což v mannheimské továrně nebylo možné. Proto od roku 1907 spolupracovala s firmou Süddeutsche Automobil-Fabrik Gaggenau GmbH v Gaggenau, jejíž výrobní prostory o dva roky později převzala celé. Süddeutsche Automobilfabrik se nadále zabývala už jen výrobou nákladních vozů, výrobu široké řady osobních vozů opustila. V roce 1912 po dočasném fungování pod značkou Benz-Gaggenau převzal Benz firmu SAF celou. V továrně se až do roku 2002 vyráběly kromě jiných například vozy Unimog.\n\nProstor v mannheimské továrně už nestačil ani pro výrobu osobních automobilů. Proto se Benz a Ganß rozhodli na už dříve zakoupeném pozemku ve Waldhofu postavit v letech 1908 a 1909 továrnu novou.\n\nStacionární motory – jeden z pilířů firmy – byly nadále vyráběny v továrně v centru Mannheimu. V roce 1910 zaměstnávala firma Benz & Cie. asi 2500 lidí v Mannheimu a 840 v Gaggenau.\n\nVzhledem k tomu, že výroba automobilů se stala hlavním výrobním programem, v srpnu 1911 se změnil název společnosti na „Benz & Cie., Rheinische Automobil- und Motorenfabrik AG“.\n\nOd roku 1911 vyráběla firma Benz & Cie. opět i malé automobily s objemem do 2 litrů, které se staly základem válečné a poválečné produkce.\n\nCarl Benz se po Mezinárodní automobilové výstavě v Berlíně v roce 1921 zajímal například i o revoluční Rumpler Tropfenwagen jako o perspektivní závodní vůz. Zakoupil proto od Edmunda Rumplera v roce 1922 licenci. Od roku 1922 vznikl z této spolupráce prototyp otevřeného cestovního vozu, téměř shodný s Rumplerovým Tropfenwagenem, ale s logem Benz. Benz však později spolupráci s Rumplerem ukončil, protože sportovní automobil „Benz-Tropfenwagen“, vyráběný od roku 1923 v malém počtu, nebyl komerčně úspěšný.\n\nPřed a během první světové války byly v Mannheimu vyráběny i letecké motory (Benz Bz III).\n\nV roce 1922 byla výroba stacionárních motorů Benz oddělena a prodána jako celek berlínské finanční skupině Fonfé. Provoz v továrně v mannheimské místní části Innenstadt pokračoval pod názvem „Motoren-Werke Mannheim AG“ (MWM) dále.\n\nOd přelomu století vyráběla firma v Mannheimu také malé dvounápravové parní lokomotivy, převážně pro důlní a zemědělské dráhy.\n\nOd roku 1921 získával berlínský burzovní spekulant a největší obchodník s automobily v Německu Jakob Schapiro řadou smělých finančních transakcí, barterových obchodů a kompenzací ve společnosti Benz stále významnější postavení. Nakonec se stal členem dozorčí rady a v roce 1924 už vlastnil 60 % akcií Benz & Cie. AG.\n\nPodobným stylem získal vliv v dalších německých automobilkách, kromě jiného v Daimler-Motoren-Gesellschaft (DMG) ve Stuttgartu, NAG v Berlíně, Hansa-Lloyd v Brémách a NSU Motorenwerke v Neckarsulmu. Svými spekulacemi přivedl Schapiro všechny tyto firmy na pokraj bankrotu. Nadále se udržela pouze firma Daimler, pravděpodobně díky své ekonomické síle.\n\nPředseda dozorčí rady Benz & Cie., Wilhelm Kissel, započal v roce 1924 jednání o fúzi s bývalým konkurentem DMG. Obě firmy nějakou dobu spolupracovaly i prodeji automobilů. V roce 1925 se stal Kissel také předsedou dozorčí rady DMG. 1. července 1926 splynuly obě firmy v poměru 654 (Daimler) : 346 (Benz) v novou společnost Daimler-Benz AG se sídlem ve Stuttgartu-Untertürkheimu.\n\n\n\n\n\n"}
{"id": "1244296", "url": "https://cs.wikipedia.org/wiki?curid=1244296", "title": "Barbourofelidae", "text": "Barbourofelidae\n\nBarbourofelidae je čeleď šelem z podřádu kočkotvární, jejíž zástupci žili v Severní Americe, Eurasii a Africe v období miocénu asi před 17–9 miliony lety. Byli podobní pravým kočkovitým šelmám (Felidae). Vyznačovali se šavlovitými zuby a vývojově mladší druhy dosti mohutnou stavbou těla. Byli to lovci středně velkých a velkých zvířat.\nBarbourofelidae byla dříve považována za podčeleď čeledi Nimravidae. Nyní se má za to, že taxon je bližší spíše kočkovitým. První zástupci čeledi Barbourofelidae se vyvinuli začátkem miocénu v Africe v podobě rodu \"Ginsburgsmilus\". Odtud se následně dostali do Evropy a Asie a poté pevninským mostem i do Severní Ameriky. Pro Evropu a Asii jsou typické rody \"Prosansanosmilus\", \"Sansanosmilus\" a \"Albanosmilus\". V Americe žil pouze jeden rod, a to \"Barbourofelis\".\nPrvní zástupci čeledi byli vzrůstem poměrně nevelké šelmy. Dorůstali do hmotnosti asi 25 kg a šavlozubost špičáků u nich byla jen náznaková. Postupně ale jednotlivé druhy sílily a mohly dosahovat velikostí podobných současným jaguárům. S tím, jak se jim prodlužovaly horní špičáky, zvětšoval se i výběžek dolní čelisti, který u pokročilých forem tvořil velmi výrazný podbradek. Zřejmě poslední žijící druh celé čeledi \"Barbourofelis fricki\" svou stavbou těla připomínal spíše mohutnou hyenu či menšího medvěda. V kohoutku měřil asi 90 cm a vážil přes 100 kg. Jeho špičáky byly již tak velké, že nepředstavovaly jen nástroj k usmrcení kořisti, ale používali je pravděpodobně k předvádění nebo zastrašování ostatních zástupců druhu. Jako potrava sloužili barbourofelidům různí zástupci středně velkých a velkých savců, například mladí mastodonti (např. rody \"Mastodon\" a \"Ambelodon\") či nosorožci (např. rod \"Teleoceras\"). Rovněž tak mohli ze zálohy napadat a zabíjet různé kopytníky. Nedá se u nich vyloučit i život ve skupinách s tomu uzpůsobenou loveckou taktikou.\n\n"}
{"id": "1244297", "url": "https://cs.wikipedia.org/wiki?curid=1244297", "title": "Pamětní medaile Vojenského geografického a hydrometeorologického úřadu", "text": "Pamětní medaile Vojenského geografického a hydrometeorologického úřadu\n\nPamětní medaile Vojenského geografického a hydrometeorologického úřadu byla zřízena při příležitosti 55. výročí existence vojenské geografie. Od roku 2006 ji uděluje Vojenský geografický a hydrometeorologický úřad v Dobrušce za zásluhy o rozvoj vojenské geografie a hydrometeorologie. Výtvarná podoba byla vytvořena a schválena Vojenským historickým ústavem pod čj. 1519/28/2006/DP-1241. Oceněný dostává spolu s pamětní medailí i doprovodnou listinu. Na ní je uvedeno pořadové číslo pamětní medaile shodné s tím, jenž je vyraženo na její rubové straně.\n"}
{"id": "1244299", "url": "https://cs.wikipedia.org/wiki?curid=1244299", "title": "Jing (okres)", "text": "Jing (okres)\n\nJing () je okres v městské prefektuře Šuo-čou v provincii Šan-si v Čínské lidové republice. Rozloha celého okresu je 1 708 km² a v roce 2008 v něm žilo přibližně 300 000 obyvatel.\n\nV 9. století, za říše Tchang, zde byl založen kraj Jing-čou ().\n\nPo vzniku Čínské republiky byl kraj reorganizován v okres. Po vzniku Čínské lidové republiky se okres stal částí provincie Čachar. Roku 1952 byla provincie Čachar zrušena a okres se vrátil do provincie Šan-si, podléhal přitom prefektuře Jen-pej (, od 1970 ), v letech 1959–1961 Ťin-pej (). Roku 1993 okres Jing přešel ze zaniklé prefektury Jen-pej k městské prefektuře Šuo-čou.\n"}
{"id": "1244304", "url": "https://cs.wikipedia.org/wiki?curid=1244304", "title": "Jing", "text": "Jing\n\nJing může znamenat:\n\n\n"}
{"id": "1244308", "url": "https://cs.wikipedia.org/wiki?curid=1244308", "title": "Anna a droidi", "text": "Anna a droidi\n\nAnna a droidi (v anglickém originále Annedroids) je kanadský televizní sitcom, vysílaný v letech 2014–2017. Část první řady byla vydána na službě Amazon Video dne 25. července 2014, na kanadské stanici TVOntario měl úvodní díl premiéru 25. srpna 2014. Seriál vypráví o velmi geniální jedenáctileté dívce Anně která už od malička vyráběla androidy pro svůj prospěch a pro přátelství, než potkala své první nejlepší přátele neměla nikoho jiného než jen androidy a svého otce, oba dva jsou geniální vynálezci.\n\nPříběh vypráví o jedenáctileté dívce jménem Anna, která si umí vyrobit už odmalička androidy.\n\n"}
{"id": "1244310", "url": "https://cs.wikipedia.org/wiki?curid=1244310", "title": "Sreten Vukosavljević", "text": "Sreten Vukosavljević\n\nSreten Vukosavljević (srbskou cyrilicí Сретен Вукосављевић; 5. března 1881, Prijepolje, Osmanská říše – 9. srpna 1960, Rovinj, Jugoslávie) byl srbský sociolog, profesor Bělehradské univerzity a politik, účastník Balkánských válek, první a druhé světové války. Politicky aktivní byl v období před i po druhé světové válce.\n\nNarodil se v Prijepolji, kde vychodil základní školu. Poté studoval na gymnáziu v Pljevlji, Valjevu a v Bělehradu. Učitelskou školu vystudoval v Aleksinaci. Od roku 1901 pracoval jako venkovský učitel v Timocké krajině v dnešním srbsko-bulharském pomezí. Roku 1905 se stal ředitelem základní školy v Prijepolji. Od roku 1909 byl školním inspektorem v Černé Hoře, poté nějaký čas pracoval ve Skopje.\n\nBěhem let 1911 a 1912 vedl četnické oddíly na pohoří Javor. Bojoval v první, druhé balkánské válce a první světové válce. Během balkánských válek bojoval na straně četniků z oblasti Rašky a údolí řeky Lim na severu dnešní Černé Hory. Pomáhal obsadit město Priboj.\n\nPo skončení války se stal starostou v Kavadaru a roku 1919 byl vybrán za odpovědnou osobu za realizaci pozemkové reformy na území dnešní Severní Makedonie. V roce 1920 byl ve volbách do skupštiny Království Srbů, Chorvatů a Slovinců zvolen za poslance. V roce 1925 nakonec z politiky kvůli neshodám s vládnoucími představiteli odešel, vrátil se do Prijepolje a věnoval se sociologickému výzkumu venkovského života. Svá negativní zjištění o poměrech života na vesnici často zveřejňoval v různých novinách a časopisech, které v tehdejší Jugoslávii vycházely, včetně \"Politiky.\" Protože byly jeho články populární, stal se díky nim i profesorem na právnické fakulty Bělehradské univerzity.\n\nBěhem druhé světové války vstoupil v roce 1943 do řad jugoslávských partyzánů. V listopadu téhož roku se stal předsedou Zemské antifašistické rady národního osvobození Sandžaku. Účastnil se druhého zasedání AVNOJe v Jajci dne 29. listopadu 1943, kde byl zvolen za člena jeho předsednictva. Roku 1944 byl vybrán do jugoslávské vlády jako ministr výživy, obnovy lesů a těžby.\n\nDne 7. března 1945 po zformování plnohodnotné vlády jugoslávského státu byl vybrán za ministra kolonizace. Protestoval proti zákazu návratu některých srbských kolonistů, kteří v meziválečném období obsadili části Kosova a dnešní Severní Makedonie, se kterým přišla jugoslávská vláda. Jeho ministerstvo bylo následně zrušeno a sám Vukosavljević se stáhl z politického života. Vrátil se jako profesor Právnické fakulty Univerzity v Bělehradě, později byl ředitelem Institutu pro výuku venkova při SANU a korespondenční člen JAZU.\n"}
{"id": "1244311", "url": "https://cs.wikipedia.org/wiki?curid=1244311", "title": "Heroin (film, 1970)", "text": "Heroin (film, 1970)\n\nHeroin (francouzsky \"La Horse\", italsky \"Il Clan degli uomini violenti\", německy \"Der Erbarmungslose\") je koprodukční film Francie, Itálie a Západního Německa, který v roce 1970 natočil francouzský režisér Pierre Granier-Deferre na motivy románu Michela Lambesca. V hlavní roli tohoto kriminálně laděného thrilleru vystupuje Jean Gabin.\n\nLa Horse znamená ve francouzském argotu heroin.\n\n\nStatkář–vdovec Auguste Maroilleur obhospodařuje s pomocí rodiny půdu v bažinaté oblasti Normandie poblíž města Le Havre. Má dvě dcery, starší Mathildu a mladší Louise, obě žijí se svými manželi na statku. Do rodiny patří ještě Maroilleurova vnučka Véronique a vnuk Henri. Na statku pracuje i loajální muž s přezdívkou Bien-Phu, veterán Indočínské války, kterému Maroilleur v minulosti pomohl.\nMaroilleur vládne na starém hospodářství patriarchálním způsobem, jeho slovo je zákonem. Uznává hodnoty jako čest, poctivost, tvrdá práce na poli. Nikdo se mu neodváží odporovat.\n\nJednoho dne při lovu kachen Bien-Phu objeví v jejich příbřežním stavení objemný balíček s heroinem, vysoce návykovou drogou, a svůj nález ohlasí Maroilleurovi. Ten vydedukuje, že má spojitost s jeho vnukem Henrim, který studuje a o prázdninách si přivydělává na lodi. Dojde mu, že pracuje jako kurýr. Maroilleur celý balíček s heroinem v hodnotě dvou milionů franků zničí a Henriho, který pošpinil jméno rodiny, zavře do sklepa. Nejen za trest, ale i proto, aby ho ochránil před pomstou zločinců.\nO zásilku se na statku přihlásí jeden z gangsterů a když začne Maroilleurovi vyhrožovat, ten ho bez milosti zastřelí. Mrtvolu i jeho automobil odklidí společně s Bienem-Phu do bažin. Gang překupníků drog zapálí stodolu a pobije spoustu dobytka na pastvinách. Maroilleur ale nehodlá ustoupit a zakáže rodině ohlásit události na policii. Policii ale podivné události na farmě neuniknou a začne se o rodinu zajímat.\n\nKdyž jsou muži na poli, zločinci vtrhnou na statek, vyrabují ho a znásilní Maroilleurovu vnučku Véronique. Nyní již statkář souhlasí se schůzkou a předstírá rezignaci. Na smluveném místě u napajedla dobytka se jej drogový baron Hans pokusí zabít poté, co se dozví, že heroin nedostane a jeho bratr Marc je mrtev. Maroilleurovi zeti ukrytí v nádrži s vodou zasáhnou a překvapení komplicové Hanse jsou postříleni. Hans se pokusí odjet automobilem, po zásahu zápalnou lahví vrženou Bienem-Phu se vůz vznítí a drogový baron uvnitř uhoří.\n\nTato situace se již nedá ututlat a policie zahájí vyšetřování. Rodina ale drží pospolu a vypovídá tak, že policejní komisař a soudce nemají dostatek důkazů pro obvinění z vraždy. Přesto, že je nalezeno vozidlo prvního z gangsterů a zároveň vyslechnut vnuk Henri, strůjce prvotních potíží. Henri vypovídá v dědečkův prospěch, že úkryt ve sklepě vyhledával již od dětství, neboť je zemského znamení horoskopu (Býk) a mohl zde nerušeně studovat a relaxovat při četbě Bible, Blaise Pascala, Reného Descartese, Immanuela Kanta a Karla Marxe. Případ je nakonec odložen bez obvinění.\nV závěru filmu Maroilleur sděluje zeti Léonovi, že spolu příští ráno zajedou na pastvinu a postarají se o dobytek. Henri oznámí, že jede s nimi. Kontinuita staré farmy zůstane zachována.\n\n"}
{"id": "1244324", "url": "https://cs.wikipedia.org/wiki?curid=1244324", "title": "Nowy Kościół", "text": "Nowy Kościół\n\nNowy Kościół (německy \"Neukirch\") je obec v polském Dolnoslezském vojvodství v okrese Złotoryja. Nowy Kościół, jehož zástavba je protažená v délce 3,4 km, je největší vesnicí v gmině Świerzawa.\n\nNowy Kościół leží v severním předhůří Kačavských hor zhruba v polovině vzdálenosti mezi městy Złotoryja na severu a Świerzawa na jihu. Vesnicí protéká řeka Kačava \"(Kaczawa)\" a prochází silnice, která spojuje Świerzawu z administrativním centrem okresu. Přes obec vede dálková turistická trasa \"Stezka vyhaslých sopek\" (\"Szlak Wygasłych Wulkanów\").\n\nOsídlení v těchto místech existovalo od středověku, přesnější doba vzniku obce však není známa. Nowy Kościół byl sídlem příslušníků jedné větve slezského šlechtického rodu von Zedlitz. V 16. století, kdy na místním zámku Zedlitzů pobýval a kázal Lutherův žák Melchior Hoffmann, se Nowy Kościół stal střediskem luteránství. Na přelomu 19. a 20. století byla v obci vybudována továrna na čokoládu, ta však již zanikla.\n\nPo skončení druhé světové války a vysídlení německého obyvatelstva byla obec v letech 1945 – 1954 správním střediskem gminy Nowy Kościół v tehdejším Wroclawském vojvodství. V letech 1975–1998 byl Nowy Kościół součástí Jeleniogórského vojvodství.\n\n\nNowy Kościół je významnou mineralogickou lokalitou, jejíž věhlas přesahuje hranice země. V horninách permského stáří se zde nachází největší naleziště achátů na území Polska. Naleziště leží v západní části údolí Kačavy na jih od vesnice. Pozornost hledačů drahých kamenů se soustřeďuje zejména na oblast údolí Piekiełko mezi vrchy Wołek i Wygorzel. Achátové geody mají zpravidla podobu koulí, nejčastěji o průměru kolem 10 cm, avšak nejsou výjimkou ani dvaceti až padesáticentimetrové acháty. Našly se však zde i geody o průměru kolem dvou metrů. Kromě chalcedonu bývají geody vyplněny též dalšími odrůdami křemene, jako je např. ametyst nebo citrín.\n\n"}
{"id": "1244329", "url": "https://cs.wikipedia.org/wiki?curid=1244329", "title": "Diego Fuchs", "text": "Diego Fuchs\n\nDiego Fuchs (1. května 1876, Hořice – 7. listopadu 1941, Terezín) byl československý podnikatel židovského původu. Oborem jeho podnikání byl prodej a později i výroba gramofonů a gramofonových desek.\n\n"}
{"id": "1244336", "url": "https://cs.wikipedia.org/wiki?curid=1244336", "title": "Humanic", "text": "Humanic\n\nHumanic je rakouská obuvnická společnost, která je dceřinou společností koncernu Leder und Schuh se sídlem ve Štýrském Hradci.\n\nKoncern \"Leder und Schuh\", jehož součástí je i společnost Humanic, je jednou z největších obuvnických společností v Evropě. Společnost byla založena ve Štýrském Hradci v roce 1872 pod jménem D. H. Pollak & Co. Brzo se stala největším výrobcem obuvi ve střední Evropě a vyvážela své produkty do celého světa. Boty se po určitou dobu vyráběly také v továrně v Jihlavě.\n\nPrvní dva obchody Humanic, dceřiné společnosti koncernu, byly otevřeny v roce 1907 ve Vídni na Mariahilfer Straße. Do roku 1991 společnost působila výhradně na domácím trhu. Akvizicí majoritního podílu v maďarské společnosti Szivárvány Rt. se sídlem v Budapešti byl počátek působení společnosti v zahraničí. V roce 2009 společnost vstoupila na trh v Chorvatsku a Bulharsku. Od roku 2010 je zastoupena v 9 evropských zemích. Největší prodejna se nachází na \"Schildergasse\" v Kolíně nad Rýnem. Na vídeňské Mariahilfer Straße společnost provozuje největší sklad v Rakousku. Od března 2009 společnost provozuje také internetový obchod. Česká pobočka Humanic byla založena v roce 1992 se sídlem v Brně.\n\n"}
{"id": "1244339", "url": "https://cs.wikipedia.org/wiki?curid=1244339", "title": "Endoskopická rizotomie", "text": "Endoskopická rizotomie\n\nEndoskopická rizotomie (také endoskopická denervace facetových kloubů) je výkon, při kterém je za pomoci endoskopu ošetřen facetový (obratle spojující) kloub jako zdroj chronické bolesti dolní části páteře. Příčinou této bolesti je podráždění mediálního raménka zadní větve nervového kořene, jímž je facetový kloub inervován. Typickým projevem je skvrnitá projekce bolesti v oblasti zad a končetin.\n\nFacetové klouby jsou pravé klouby na zadní straně páteře, inervované malými raménky míšních nervů – mediálními raménky. Každý kloub je inervován nad a pod úrovní kloubu. Funkcí těchto nervů je předávání informací z kloubů do mozku. \n\nK potvrzení resp. vyloučení diagnózy facetového syndromu je potřebná dle doporučených postupů SIS (\"Spine Intervention Society\") série dvou pozitivních testovacích blokád mediálního raménka lokálním anestetikem. \n\nPři pozitivním testování facetového kloubu jako zdroje bolesti je pacient indikován k výkonu radiofrekvenční denervace příslušné nervové větve. Běžný radiofrekvenční postup (používán od roku 1970) se vykonává za pomoci jehel a pod RTG navigací. Speciální elektrodou, která je umístěna v těsné blízkosti nervu, je nerv tepelně skoagulován. Nevýhodou radiofrekvenčního postupu je, že nemá přímou vizuální kontrolu.\n\nInovativní řešení představuje endoskopická technika, při níž je pod RTG kontrolou mobilního C-ramene umístěn do oblasti mediálního raménka endoskop. Endoskopická technika umožňuje přímou vizualizaci nervové struktury a přerušení nervů. Výkon se opakuje na každém bolestivém kloubu, nejčastěji v oblasti L4/5 nebo L3/4 na jedné straně. \n\nEndoskopická technika představuje vyšší efektivitu léčby a řadu výhod pro pacienta. Výkon se provádí v režimu jednodenní chirurgie, většinou je potřebný pouze jeden kožní řez, rekonvalescence a návrat do aktivního života je rychlejší. Určitou nevýhodu představuje finanční náročnost techniky. Výkon vyžaduje zkušeného operátora s rutinní znalostí endoskopických výkonů na páteři.\n\nPacient leží při výkonu na břiše v lokální sedaci, případně celkové anestezii. Bolestivé klouby se vyznačí na kůži. K výkonu je zpravidla potřeba pouze jednoho řezu o velikosti cca 1 cm. Do těla je následně přes pracovní kanál zaveden vodicí drát, sada dilatátorů a endoskop k identifikaci mediálních ramének. Pod endoskopickou kontrolou je odpreparována tkáň grasperem a mediální raménko je skoagulováno pomocí radiofrekvenční sondy. Po vyjmutí nástrojů je vstupní port uzavřen jedním až dvěma kožními stehy. \n\n"}
{"id": "1244343", "url": "https://cs.wikipedia.org/wiki?curid=1244343", "title": "Gföhl", "text": "Gföhl\n\nGföhl (zastarale česky \"Kvíl\") je město v Rakousku ve spolkové zemi Dolní Rakousy v okrese Krems-Land. Žije v něm 3 715 obyvatel (podle sčítání z roku 2016).\n\nGföhl se nachází ve spolkové zemi Dolní Rakousy v regionu Waldviertel. Leží 14 km severozápadně od okresního města Kremže. Napojuje se v něm silnice B32, která se u Brunnu an der Wild odpojuje od silnice B2 a pokračuje sem přes Neupöllu, na silnici B37, která vede z Rastenfeldu přes Gföhl do Kremže. Rozloha území města činí 80,73 km², z nichž 46% je zalesněných.\n\nÚzemí města Gföhl se skládá z devatenácti částí (v závorce uveden počet obyvatel k 1.1.2015):\n\n\nMěsto vzniklo jako osada na významné křižovatce cest z Kremže, Zwettlu, Langenlois a Garsu.\n\n\n\n"}
{"id": "1244344", "url": "https://cs.wikipedia.org/wiki?curid=1244344", "title": "Ľudmila Dulková", "text": "Ľudmila Dulková\n\nĽudmila Dulková provdaná Lojkovičová (14. prosince 1927 Bratislava - 16. března 2016 Bratislava) byla československá krasobruslařka a později trenérka.\n\nV kategorii žen vyhrála mistrovství Slovenska v roce 1947 a v kategorii sportovních dvojic (párů) s Emilem Skákalou byli třetí na Mistrovství Československa v krasobruslení v roce 1950. \n\nJejí manžel Jozef Lojkovič, který byl krasobruslařským trénerem, funkcionářem a mezinárodním rozhodčím, vedl od roku 1953 klub TJ Iskra Slovena v Žilině, kde Ľudmila v letech 1953-1969 trénovala. V roce 1969 se vrátila do Bratislavy. A od roku 1975 zde trénovala s manželem ve Středisku vrcholového sportu.\n\nMezi její svěřence patřili také Liana Drahová, Peter Bartosiewicz či Jozef Sabovčík.\n"}
{"id": "1244351", "url": "https://cs.wikipedia.org/wiki?curid=1244351", "title": "Římskokatolická farnost Lipnice nad Sázavou", "text": "Římskokatolická farnost Lipnice nad Sázavou\n\nŘímskokatolická farnost Lipnice nad Sázavou je územní společenství římských katolíků s farním kostelem sv. Víta. Organizačně spadá do Humpoleckého vikariátu, který je jedním ze čtrnácti vikariátů Královéhradecké diecéze. \n\nV současnosti farnost spravuje P. Mgr. Pavel Veith.\n\nDo farnosti patří následující kostely.\n"}
{"id": "1244354", "url": "https://cs.wikipedia.org/wiki?curid=1244354", "title": "Fokker F.28 Fellowship", "text": "Fokker F.28 Fellowship\n\nFokker F.28 Fellowship je nizozemský dvoumotorový proudový dopravní dolnoplošník s příďovým zatahovacím podvozkem.\n\nKoncept dopravního letounu F.28 pro 50 až 75 pasažérů vznikal v konstrukční kanceláři Fokker od roku 1962.\nPůvodně byly k pohonu nového stroje vybrány dvouproudové pohonné jednotky Bristol Siddeley BS-75, avšak zahájení jejich sériové výroby bylo opožděno. Následně proto byla za pohon F.28 zvolena dvojice proudových motorů Rolls-Royce Spey RB-183-1 s maximálním tahem 43,78 kN umístěná na bocích zádě trupu. Veřejnosti byl F.28 předveden v podobě modelu již v dubnu 1962 na veletrhu v Hannoveru. Krátce poté byla přímá nosná plocha konstrukčně upravena a obdržela šíp 16°.\n\nPřed zahájením výroby F.28 v roce 1964 se Fokker snažil do výrobního týmu začlenit i zahraniční letecké výrobce. Britská společnost Short se podílela na vývoji a produkci vnějších částí nosných ploch, německé firmy Hamburger Flugzeugbau a Weser Flugzeugbau vyráběly přední a zadní části trupu, ocasní plochy a gondoly motorů. Fokker v Amsterdamu vyráběl příď trupu s kokpitem, střední část trupu, centroplán a zajišťoval finální kompletaci strojů.\n\nPo reorganizaci německých firem bylo v květnu 1969 založeno sdružení Zentralgesellschaft VFW-Fokker GmbH, které nadále zajišťovalo výrobu tohoto typu.\n\nPrvní prototyp F.28-1000 (výr. č. 11001, imatrikulace PH-JHG) s kapacitou až 63 cestujících byl zalétán 9. května 1967, druhý (11002, PH-WEV) 3. srpna a poslední třetí prototyp (11003, PH-MOL) 20. října téhož roku.\n\nProdej první verze F.28-1000 nebyl v konkurenci typů Boeing 737 a Douglas DC-9 příliš úspěšný. S obtížemi bylo prodáno 97 kusů včetně \"F.28-1000C\" s rozměrnými nákladními vraty na levém boku trupu před křídlem pro smíšenou dopravu osob a nákladu. Prvními zákazníky Fellowshipu se stal dopravce LTU z tehdejší NSR a indonéská letecká společnost Garuda Indonesia, která převzala 11 letounů.\n\n28. dubna 1971 byla zalétána verze \"F.28-2000\" s trupem prodlouženým o 2,21 m s maximální kapacitou 79 cestujících. Celkem však bylo vyrobeno pouze 10 letounů.\n\nDne 20. října 1976 byl proveden premiérový let varianty \"F.28-4000\" (11111, PH-EXZ),\npoháněný motory Spey 555-15P o tahu 44,3 kN k dopravě 85 pasažérů. Tyto výkonnější pohonné jednotky měly první stupeň turbíny chlazený vodním filmem, čímž se zvýšila životnost a snížila spotřeba paliva. K zákazníkům „čtyřtisícovky“ patřily například dopravci Air Ivoire, nebo Burma Airways. Celkem bylo prodáno 24 kusů.\n\nV létě 1972 byla zahájena výroba verze F.28-6000, jejíž první exemplář (opět překonstruovaný PH-JHG) vykonal úvodní let 27. srpna 1973. Od předešlých verzí se odlišovala zesílenou konstrukcí, slotem na náběžné hraně křídla pro zkrácení délky vzletu a přistání, zvětšeným rozpětím o 1,50 m a tlumiči hluku motorů. Pouhé tři kusy byly během propagačního turné v roce 1978 dodány kanadské letecké společnosti Great Lakes Airlines.\n\nOdvozená verze F.28-3000 dosahovala provozních výkonů F.28-4000 s trupem F.28-2000. Odprodáno bylo celkem 19 kusů.\n\nV České republice provozovala dva Fellowshipy letecká společnost Air Ostrava. První z nich byl zalétán 30. října 1978 s tovární značkou PH-EXT a 7. prosince téhož roku dodán regionálnímu dopravci NLM Cityhopper (11138, PH-CHB, „Birmingham“). Po sloučení NLM s národní KLM Royal Dutch Airlines byl tento stroj začleněn do nově vzniklé KLM Cityhopper. Dne 30. prosince 1995 byl odprodán mateřské firmě Fokker, která letoun vzápětí pronajala zpět KLM Cityhopper. Dopravci Air Ostrava byl pronajat od 7. června do 6. listopadu 1996 (OK-IEL). Dne 5. února 1997 se stal majetkem Transasian Air Australia, která jej obratem pronajala indonéské firmě Aircraft Financing and Trading Ltd. Následně byl provozován leteckým podnikem Merpati Nusantara Airlines (PK-MSW), kde létal do března 1998. Dalším majitelem se stala firma Caskett Trading Ltd, která stroj pronajala Air Mauritania (5T-CLH).\n\nDruhý F.28 pronajatý Air Ostrava (OK-MEO) byl zalétán 28. prosince 1981 (11176, PH-EXU). Dne 16. července 1982 jej převzala NLM Cityhopper (PH-CHN), která tento letoun provozovala do 15. února 1996. Od 11. června do 5. listopadu létal ve zbarvení Air Ostrava, poté u Air Montenegro (YU-AOI) a následně u DDH Aviation Inc. (N800DH).\n\nOba letouny byly u Air Ostrava upraveny k přepravě osmdesáti cestujících v celoekonomické třídě na pravidelných linkách do Paříže, Manchesteru a Moskvy. Nájemci byly vráceny 8. listopadu 1996. Celkový nálet F.28-4000 u Air Ostrava činil 704 hodiny (OK-MEO) a 706 hodin (OK-IEL).\n\n\n"}
{"id": "1244355", "url": "https://cs.wikipedia.org/wiki?curid=1244355", "title": "Andrea Lucchesi", "text": "Andrea Lucchesi\n\nAndrea Lucchesi, také psán Luchesi, (23. května 1741 Motta di Livenza – 21. března 1801 Bonn) byl italský hudební skladatel.\n\nAndrea Lucchesi se narodil v městečku Motta di Livenza, nedaleko Trevisa jako jedenácté dítě Pietra Luchese a Cateriny Gottardiové. Vyrůstal v rodném městě a základní hudební vzdělání získal od svého bratra Mattea, který byl knězem, učitelem a varhaníkem. V roce 1757 přišel do Benátek. Podpora benátského šlechtice Joseppa Morosiniho mu umožnila studovat u vynikajících benátských hudebníků. Jeho učiteli byli Gioacchino Cocchi, Padre Paolucci, Giuseppe Saratelli, Domenico Gallo, Ferdinando Bertoni a Baldassare Galuppi. Jeho kariéra se rychle vyvíjela. Byl zkušebním komisařem varhaníků (1761) a sám se v roce 1764 stal varhaníkem v kostele Nejsvětějšího spasitele (\"Chiesa di San Salvador\"). Komponoval skladby pro cembalo a varhany, instrumentální díla a chrámovou a divadelní hudbu. Rovněž komponoval skladby pro slavnostní příležitosti. Jako uznávaný varhanní virtuóz byl zván i mimo Benátky. Např. účinkoval při příležitosti inaugurace nových varhan v bazilice sv. Antonína v Padově.\n\nJako operní skladatel debutoval v roce 1765 operou \"L'isola della fortuna\" v divadle Teatro San Samuele, která byla ještě v témže roce uvedena i ve dvorním divadle (Hoftheater) ve Vídni. Když v roce 1771 navštívili Itálii Leopold Mozart a Wolfgang Amadeus Mozart, setkali se s Andreou Lucchesim a obdrželi darem jeho koncert pro cembalo, který pak Leopold využíval k pedagogickým účelům.\n\nNa pozvání kolínského arcibiskupa Maximiliana Friedricha von Königsegg-Rothenfelse přicestoval v roce 1771 do Bonnu, aby zvýšil úroveň arcibiskupovy dvorní kapely. Po smrti Ludwiga van Beethovena staršího (dědečka Ludwiga van Beethovena), dosavadního kapelníka, byl Lucchesi v roce 1774 jmenován oficiálním dvorním kapelníkem. Členem orchestru byl např. český skladatel Antonín Rejcha a v letech 1781–1782 i Ludwig van Beethoven.\n\nV roce 1775 se v Bonnu i oženil. Jeho manželkou se stala Anthonetta Josepha d'Anthoin, dcera arcibiskupova kancléře. Měl dvě dcery a čtyři syny. Maximilian Friederich (* 1775) a M. Jakob Ferdinand (* 1777) se stali rovněž hudebníky. S výjimkou kratšího pobytu v Benátkách v letech 1783–1784, žil pak v Bonnu až do své smrti v roce 1801, ačkoliv jeho zaměstnání skončilo vpádem Napoleonových vojsk v roce 1794.\n\n\n\n\n\n"}
{"id": "1244379", "url": "https://cs.wikipedia.org/wiki?curid=1244379", "title": "Marsilkovité", "text": "Marsilkovité\n\nMarsilkovité (\"Marsileaceae\") je čeleď kapradin z řádu nepukalkotvaré. Jsou to drobné vlhkomilné až vodní byliny. Listy jsou tvořeny řapíkem zakončeným 2 až 4 lístky, případně pouze řapíkem. Samčí a samičí spory jsou u těchto kapradin silně odlišné a prokel neopouští vyklíčenou sporu. Čeleď zahrnuje asi 60 druhů ve 3 rodech a je rozšířena téměř po celém světě. Její zástupci rostou charakteristicky na zaplavovaných místech. V Evropě jsou zastoupeny rody míčovka a marsilka, v České republice se velmi vzácně vyskytuje míčovka kulkonosná.\n\nZástupci marsilkovitých jsou drobné, vlhkomilné nebo vodní byliny. Oddenek je tenký, plazivý, často větvený, lysý nebo pokrytý krátkými chlupy, rostoucí na povrchu nebo pod povrchem substrátu. Listy jsou čárkovité (tvořené pouze řapíkem) nebo s řapíkem zakončeným čepelí členěnou na 2 až 4 lístky. Lístky mohou být vynořené nebo plovoucí na hladině. Průduchy jsou přítomny na obou stranách čepele. Tyto rostliny náležejí mezi tzv. heterosporangiátní kapradiny, jejichž samčí a samičí spory se výrazně liší velikostí. Sporangia se vytvářejí ve sporokarpech ledvinovitého až kulovitého tvaru, které jsou krátkou stopkou připojeny ve spodní části nebo na bázi řapíku, a jsou nahloučeny do výtrusných kupek (sorů). V každém sporokarpu je 2 až 30 sorů obsahujících mikrosporangia i megasporangia. Sporangia jsou tenkostěnná (tzv. leptosporangiátní) a chybí jim prstenec. Megasporangium obsahuje jedinou velkou megasporu, mikrosporangium obsahuje větší počet (16 až 64) drobných mikrospor. Spory jsou triletní.\n\nGametofyt je u marsilkovitých podobně jako u jiných heterosporangiátních kapradin silně redukovaný a při svém vývoji neopouští sporu. Sporokarp si podržuje klíčivost po velmi dlouhou dobu (i více než 100 let) a je schopen v příznivých podmínkách velmi rychle vyklíčit. Gelovitý obsah vlivem vlhkosti bobtná, sporokarp praská a sporangia se proderou ven. U marsilky jsou sory obsahující sporangia navázány na gelovitý prstenec, který vyhřezne ven a mnohonásobně zvětší svůj objem. V megaspoře se formuje samičí gametofyt, který vytváří 1 archegonium vyčnívající ven. Samčí gametofyt (mikroprothalium) je tvořen jen několika buňkami, zůstává uzavřen v mikrospoře a asi jeden den po jejím vyklíčení ji opouštějí pohyblivé spermatozoidy. Ty následně oplodňují archegonium.\n\nČeleď marsilkovité zahrnuje 3 rody a asi 60 druhů. Je rozšířena téměř po celém světě, největší druhové diverzity dosahuje v Africe a Austrálii. Největší rod je marsilka (\"Marsilea\", asi 53 druhů). Rod míčovka zahrnuje 6 druhů a je rozšířen na všech kontinentech mimo Asie (s výjimkou Turecka). Rod \"Regnellidium\" je monotypický a vyskytuje se v Jižní Americe.\n\nZástupci čeledi rostou charakteristicky na periodicky zaplavovaných místech. Některé zejména australské druhy snášejí i delší suché období. Sporokarpy se tvoří pouze pokud nejsou listy ponořeny. V České republice velmi vzácně roste míčovka kulkonosná. Marsilka čtyřlistá roste nejblíže na Slovensku. Mimo těchto dvou druhů se rámci Evropy vyskytuje ještě ve Středomoří (zejména v oblasti Pyrenejského poloostrova) několik druhů marsilek a v jihovýchodním Středomoří míčovka nejmenší (\"Pilularia minuta\").\n\nNejstarší známé fosílie marsilek (megaspory a vegetativní části) pocházejí z období křídy. Druh †\"Regnellites nagashimae\" pochází již z období jury.\n\nV minulosti byla čeleď \"Marsileaceae\" řazena spolu s ostatními vlhkomilnými heterosporangiátními kapradinami (\"Salviniaceae\", \"Azollaceae\") do jednoho řádu, nazývaného \"Hydropteridales\". Později byly řazeny do dvou samostatných řádů, \"Marsileales\" a \"Salviniales\". V současné taxonomii jsou všechny 3 čeledi řazeny do řádu \"Salviniales\". Sesterskou čeledí marsilkovitých jsou \"Salviniaceae\" (nepukalkovité).\n\n\nNěkteré druhy marsilek jsou pěstovány jako akvarijní rostliny.\n\n\"Masilea\", \"Pilularia\", \"Regnellidium\"\n\n"}
{"id": "1244388", "url": "https://cs.wikipedia.org/wiki?curid=1244388", "title": "Smolnik (přítok Osławy)", "text": "Smolnik (přítok Osławy)\n\nSmolnik je horský potok v Polsku, pravý přítok Osławy. Jeho pramen se nachází v nadmořské výšce kolem 500 m na severozápadním svahu kopce Gruszka (583 m n. m.) v Bukowské vysočině.\n\nMísto pramene Smolnika se nachází v lesním masivu Gruszky. Po asi 600 m od pramene vtéká do Smolnika bezejmenný potok, následně z východního svahu hory Makówka (492 m n. m.) se připojuje malý potok. Tok Smolnika po celou dobu směřuje na sever. V polovině svého toku protéká Wielopolím. Na pravé straně se nachází nevyužívané ropné pole. V době, kdy zde byla těžena nafta (1866–1992), byla využívána voda potoku pro průmyslové účely.\n\nSmolnik protéká územím vesnice Tarnawa Dolna a ústí na území Horního Wielopolí (Górne Wielopole součást města Zagórz) do Osławy. Délka potoka je kolem 10 km.\n"}
{"id": "1244392", "url": "https://cs.wikipedia.org/wiki?curid=1244392", "title": "Sidi Ifni (409)", "text": "Sidi Ifni (409)\n\nSidi Ifni (409) je tanková výsadková a podpůrná loď marockého námořnictva. Hlavními úkoly plavidla jsou přeprava vozidel, nákladu a zásobování vodou a palivem. Jeho základnou je Agadir.\n\nKontrakt na stavbu plavidla a výcvik jeho posádky byl zadán v červenci 2015 francouzské loděnici Piriou v Concarneau. Plavidlo bylo do služby přijato 25. července 2016.\n\nPlavidlo konstrukčně vychází z civilních lodí loděnice Piriou. Nákladní paluba je přístupná rampou na přídi. K manipulaci s nákladem slouží také dva jeřáby o nosnosti 3,4 tuny. Nosnost plavidla (DWT) je 300 tun. Nákladní paluba má plochu 200 m. Plavidlo bylo konstruováno s důrazem na schopnost výroby a přepravy pitné vody. Na palubu lze instalovat zařízení pro výrobu 100 m za den. Přepravovat lze až 100 m pitné vody. Pohonný systém tvoří dva diesely po 492 kW. Nejvyšší rychlost dosahuje 10 uzlů. Dosah je 1500 námořních mil. Autonomie je 7 dní.\n"}
{"id": "1244394", "url": "https://cs.wikipedia.org/wiki?curid=1244394", "title": "L'Astrolabe (2016)", "text": "L'Astrolabe (2016)\n\nL'Astrolabe (P800) je francouzský podpůrný ledoborec a polární hlídková loď (francouzské označení je \"Navire Logistique Polaire\"). Je provozován francouzským námořnictvem ve prospěch Francouzských jižních a antarktických území a polárního institutu IPEV (\"Institut Polaire Francais\"). Mezi jeho hlavní úkoly patří zásobování francouzské výzkumné stanice Dumont d'Urville, ležící v Antarktidě na ostrově Île des Pétrels v souostroví Pointe Géologie v Adélině zemi. Ve službě nahradil hlídkovou loď \"L'Albatros\" a stejnojmenný ledoborec sloužící od roku 1986.\n\nZakázku v hodnotě 50 milionů eur na vývoj a stavbu plavidla získala roku 2015 francouzská loděnice Piriou. Vzhledem k absenci zkušeností loděnice Piriou s tímto typem plavidel, byla k projektu přizvána také finská loděnice Aker Arctic. Kvůli plnému vytížení loděnice Piriou byla stavba trupu plavidla přesunuta do polské loděnice CRIST ve Gdyni. Po spuštění bude částečně vystrojený trup odtažen do Francie k dokončení.\n\nPlavidlo bylo na vodu spuštěno ve Gdyni 22. prosince 2016. Francouzskému námořnictvu byla loď předána 12. července 2017. Do služby vstoupila v září 2017 na základně Port des Galets na ostrově Réunion. Dne 12. října 2017 se loď vydala na svou první antarktickou plavbu.\n\nPosádku bude tvořit celkem 60 osob. Plavidlo unese až 1200 tun nákladu. Bude vybaveno přistávací plochou a hangárem vrtulník. Pohonný systém budou tvořit čtyři motory Wärtsilä 20, vybavenými systémem pro redukci oxidů dusíku.\n"}
{"id": "1244402", "url": "https://cs.wikipedia.org/wiki?curid=1244402", "title": "Úpadek (rozcestník)", "text": "Úpadek (rozcestník)\n\nÚpadek může být:\n"}
{"id": "1244409", "url": "https://cs.wikipedia.org/wiki?curid=1244409", "title": "Lázně Poděbrady", "text": "Lázně Poděbrady\n\nLázně Poděbrady je akciová společnost poskytující lázeňskou péči v Poděbradech. Lázně jsou známé léčbou onemocnění srdce (po srdečním infarktu, angina pectoris, chronická ischemická choroba srdeční), díky čemuž se ujalo heslo \"Na srdce jsou Poděbrady\". Léčí se zde také choroby látkové výměny, cukrovka, obezita, nebo pohybové ústrojí.\n\nNa počátku 20. století se majitel poděbradského panství Arnošt Filip Hohenlohe ze Schillingsfürstu snažil najít pramen pitné vody pro Poděbrady. V roce 1905 pozval do Poděbrad pruského statkáře a proutkaře barona Büllowa z Bothkampu. Ten označil místo pramene. Dne 1. srpna 1905 vytryskl z vrtu na nádvoří poděbradského zámku z hloubky 96,7 metrů silný pramen minerální vody. V roce 1907 byly vyvrtány tři veřejné prameny (Bülowův, Hohenlohe a Charicléa). V roce 1908 byly založeny poděbradské lázně. V roce 1919 lázně od města převzala nově vzniklá akciová společnost.\n\n1. května 1992 byla ustanovena akciová společnost Lázně Poděbrady.\n\nNa kvalitu lázeňské péče dohlíží od roku 1997 Vědecká rada Lázní Poděbrad sestavená z odborníků z oblasti kardiologie, diabetologie, fyziologie a ortopedie. Zakladatelem a předsedou odborného kolegia je Milan Šamánek. Cílem rady je zavádění nových diagnostických a léčebných metod do lázeňské péče, kontrola odborné úrovně a garance vysokého standardu lázeňské léčby.\n\n\n\n\n\n\n"}
{"id": "1244411", "url": "https://cs.wikipedia.org/wiki?curid=1244411", "title": "Plazmorhiza", "text": "Plazmorhiza\n\nPlazmorhiza je smršťování živočišné buňky v hypertonickém prostředí (s vyšší koncentrací látek, vyšší osmotická hodnota). Opačný děj praskání buňky v hypotonickém prostředí se nazývá plazmoptýza.\n"}
{"id": "1244413", "url": "https://cs.wikipedia.org/wiki?curid=1244413", "title": "Mariano Melgarejo", "text": "Mariano Melgarejo\n\nManuel Mariano Melgarejo Valencia (13. duben 1820 Tarata, Cochabamba – 23. listopadu 1871 Lima) byl bolivijský generál a v letech 1864–1871 prezident republiky.\n\nByl nemanželským dítětem, jeho otec pocházel ze Španělska a matka z domorodého národa Kečuů. Vstoupil do armády, roku 1841 se vyznamenal v bitvě u Ingavi, kde bolivijská armáda porazila Peruánce, což odstartovalo jeho kariérní růst. V roce 1854 se zúčastnil vzpoury proti prezidentovi Manuelovi Isisdorovi Belzú a po jejím potlačení byl odsouzen k trestu smrti, ale dostal milost poté, co se omluvil a vysvětlil, že byl v té době příliš opilý, než aby si uvědomil následky svých činů. Později dosáhl Melgarejo hodnosti generála, podpořil převrat v roce 1861, po němž se stal prezidentem José María Achá, ale v roce 1864 vedl další povstání a díky jeho úspěchu se stal v 44 letech hlavou státu. V březnu 1865 se vrátil z exilu bývalý prezident Belzú a Melgarejo ho pozval do prezidentského paláce v La Pazu, kde ho nechal zastřelit; podle legendy se pak objevil na balkoně s Belzúovou mrtvolou a zvolal: „\"Belzú je mrtvý. Kdo žije?“, načež shromážděný dav křičel: „Ať žije Melgarejo!\"“ \n\nMelgarejovo působení ve funkci prezidenta bylo ovlivněno jeho bezohledností, pologramotností a závislostí na alkoholu. Vládl jako caudillo, tvrdě likvidující veškerou opozici, do ústavy dokonce vložil článek, kterým si vyhradil právo zabíjet protivníky. Zahájil rozsáhlé vyvlastňování indiánské půdy a její přidělování velkostatkářům, provedl devalvaci měny, která vedla k hospodářskému propadu země. K jeho nevyzpytatelným rozhodnutím patřilo odstoupení rozsáhlého území Brazílii údajně za to, že mu Brazilci darovali bílého koně, nebo přidělení koncesí na těžbu ledku na bolivijském území Chilanům, které připravilo státní pokladnu o důležitý zdroj příjmů. Poté, co se pohádal s britským velvyslancem, nechal diplomata přivázat na osla a vozit po hlavním městě; dobová anekdota praví, že když se to dozvěděla královna Viktorie, škrtla na mapě světa Bolívii a zakázala veškeré zmínky o této zemi. \n\nMelgarejo byl velkým obdivovatelem Francie. Když mu roku 1870 oznámili, že vypukla prusko-francouzská válka, rozhodl o vyslání bolivijské armády na pomoc Francouzům. Tento exces proti němu definitivně popudil armádní vedení, vypukla vzpoura a v lednu 1871 obsadil hlavní město generál Agustín Morales a prohlásil se prezidentem. Melgarejo se svojí milenkou Juanou Sanchezovou uprchl do Peru, zde ho Juana opustila a když se exprezident snažil znovu získat její přízeň, byl zastřelen jejím bratrem. \n\n"}
{"id": "1244415", "url": "https://cs.wikipedia.org/wiki?curid=1244415", "title": "Nutrend", "text": "Nutrend\n\nNutrend D.S., a.s. je český výrobce sportovních doplňků výživy a potravin, který na českém trhu působí od roku 1993. Zaměstnává téměř 250 zaměstnanců, a své produkty vyváží do téměř 60 zemí světa.\n\nV roce 2011 firma obohatila svoje portfolio o zdroj artéské vody Horský pramen z podhůří Hrubého Jeseníku, který vyvěrá v hloubce 170 metrů. Tato voda se používá nejen pro výrobu, ale také je dále prodávána pod značkou Nartes.\n\nVýrobní a skladovací haly společnosti Nutrend mají rozlohu 16 500 m². Výroba se dělí do tří částí: tekutá, sypká a tyčinková výroba. V roce 2016 se začalo se stavbou nové výrobní haly.\n\nSoučástí olomouckého sídla firmy je i školící centrum s kapacitou 100-130 míst. Těchto 5-6 oddělených klimatizovaných místností se nachází v nové administrativní budově. Školící centrum získalo první místo v kategorii „školicí střediska“ v soutěži Podnikatelský projekt roku 2013, vyhlašované Ministerstvem průmyslu a obchodu a agenturou Czechinvest.\n"}
{"id": "1244417", "url": "https://cs.wikipedia.org/wiki?curid=1244417", "title": "Kouzelná Beruška a Černý kocour", "text": "Kouzelná Beruška a Černý kocour\n\nKouzelná Beruška a Černý kocour (v angličtině Miraculous: Tales of Ladybug & Cat Noir; ve francouzském originále Miraculous, les aventures de Ladybug et Chat Noir,\" také též Miraculous Ladybug nebo Miraculous\") je francouzsko-korejsko-japonsko-italsko-brazilský (původně francouzsko-korejsko-japonský) počítačem animovaný televizní seriál, vysílaný od 19. října 2015 na stanicí TF1. Před premiérou ve Francii byl seriál poprvé uveden 1. září 2015 v Jižní Koreji na stanici EBS1. V Japonsku měl seriál premiéru 23. července 2018 na stanici Disney Channel. V Česku měl seriál premiéru 6. prosince 2015 na stanici Disney Channel.\n\n20. listopadu 2015 byl seriál prodloužen o druhou a třetí řadu. Druhá řada měla světovou premiéru 21. října 2017 ve Španělsku na stanici Disney Channel. Ve Francii měla premiéru 26. října 2017 a v Česku 12. března 2018. Třetí řada měla světovou premiéru 1. prosince 2018 ve Španělsku na Disney Channel. Ve Francii měla premiéru 14. dubna 2019 na TF1. V Česku měla řada premiéru 4. listopadu 2019 na Disney Channel.\n\n17. května 2017 byl seriál prodloužen o čtvrtou a pátou řadu. Premiéra čtvrté řady byla stanovena na podzim 2020.\n\nPříběh vypráví o dívce jménem Marinette, která chodí na střední školu v Paříži. Tam se seznámí s Alyou, jež se stane její nejlepší kamarádkou. Marinette se však stane maskovanou superhrdinkou Beruškou. Schopnosti Kouzelné Berušky jí propůjčuje její mirákulum. Marinette tajně miluje Adriena, ten zase působí jako Černý kocour. Do Adriena je také zamilovaná Chloé, zlá a namyšlená dcera pařížského starosty. Černý kocour neboli Adrien je zase zamilován do Berušky, ale oba navzájem neznají své pravé identity. Nejvíce zápornou postavou je zde Lišaj, který chce získat mirákula Berušky a Kocoura pro sebe, aby získal neuvěřitelnou moc. Proto vysílá superpadouchy, kteří jsou posedlí zlým motýlkem neboli akumou.\n\nMarinette se snaží získat srdce své tajné lásky Adriena, ale plány jí zkazí Lišaj a jeho oběti posedlé akumou. Soupeři jsou čím dál silnější a tak Marinette a Adrienovi přichází na pomoc noví hrdinové. Podaří se Kouzelné Berušče a Černému kocourovi společně s novými parťáky zastavit Lišaje a znovu tak zachránit Paříž?\n\nPostupem času se z Marinette a Adriena stali přátelé. Ale středoškolačka zjistí, že vyjádřit své city k příteli není lehké, ve skutečnosti to bude právě naopak!\n\nNa druhou stranu, pro Berušku a Černého kocoura, navzdory jejich novým schopnostem a novým hrdinům, které volají když si to situace žádá, se boj s Lišajem stává těžší a těžší. Jejich soupeř je mnohem silnější, protože je zde nová záporná postava jménem Mayura, která dokáže vytvořit posily pro akumatizované oběti, superpadouchy.\n\nVíce schopností, více akce, více padouchů a více emocí! Třetí řada postaví Adriena a Marinette před těžkou zkoušku, zda budou schopni udržet si své tajemství a zabránit tomu, aby jejich soukromý život zasahoval do jejich superhrdinských dobrodružství.\n\n30. října 2016 měl ve Francii premiéru dvoudílny speciál \"\"Origines\"\", ve kterém se vysvětluje, jak Marinette a Adrien získali svá mirákula. V Česku měl speciál premiéru 16. září 2016 pod názvem \"\"Počátek\"\".\n\nVánoční speciál „\"Pire Noël\"“ měl premiéru ve Francii 11. prosince 2016. V Česku měl premiéru pod názvem „\"Santanáš\"“ 6. prosince 2017. Ohlas českého publika byl rozpačitý, vzhledem k velmi špatnému dabingu který způsobilo špatné obsazení herců.\n\n21. října 2018 měli ve Francii premiéru první dvě části (\"Style Queen\" a \"Queen Wasp\") trilogie \"\"Le combat des Reines\"\" (Bitva královny). \"Maledikteur\" (Malediktator) měl premiéru 28. října 2018. V Česku měla \"Stylovna\" (Style Queen) premiéru 15. listopadu 2018, \"Vosí královna\" (Queen Wasp) 19. listopadu 2018 a \"Velediktator\" (Malediktator) 20. listopadu 2018.\n\nFinální dvoudílný speciál druhé řady \"\"Le Jour des Héros\"\" (\"Catalyste\" a \"Mayura\") měl ve Francii premiéru 18. listopadu 2018. V Česku měl premiéru 31. května 2019 pod názvem \"\"Den hrdinů\"\".\n\nDruhý vánoční díl \"\"Maître Noël\"\" (Christmaster) měl ve Francii premiéru 1. prosince 2019. V Česku měl premiéru 15. listopadu 2019 pod názvem \"\"Velitel Chris\"\".\n\nFinální dvoudílný speciál třetí řady \"\"La Bataille des Miraculous\"\" (\"Mangeamour\" a \"Miracle Queen\") měl ve Francii premiéru 8. prosince 2019. V Česku měl premiéru 6. prosince 2019.\n\nMiraculous Mission Ladybug, také známa jako Ladybug Game, je online 2D plošinovka, kde hráč sbírá berušky (ladybugs) a pomáhá Kouzelné Berušce zachránit Paříž. Existuje také verze zvaná Cat Noir Game, kde hrajete za Černého kocoura.\n\nLadybug Contra os Vilões (anglicky Ladybug Against the Villains) je online 2D plošinovka, kde hráč musí zachránit civilisty a bojovat s padouchy, aby pomohl Berušce zachránit Paříž.\n\nSuper Lady Luck je online slot hra od Isoftbetu.\n\nMiraculous Throwdown! je sběratelská karetní hra, založená na seriálu \"Kouzelná Beruška a Černý kocour\", která se začala prodávat v obchodech 17. srpna 2016 a 12. října 2016 online.\n\nMiraculous Ladybug & Cat Noir je první oficiální mobilní hra, založená na seriálu \"Kouzelná Beruška a Černý kocour.\" Poprvé byla vydána 21. února 2018 v testovací verzi na iOS v Austrálii, Severní Makedonii, Izraeli a Rumunsku. Oficiálně byla hra vydána 24. dubna 2018 na Amazonu a 25. dubna 2018 na mobilní platformy iOS a Android. Původne měla vyjít na podzim 2017.\n\nOd září 2018 můžete krom Marinette / Berušky a Adriena / Černého kocoura hrát také za Alyu / Renu Rouge. Tento update měl původně dorazit v srpnu 2018.\n\nOd 3. prosince 2018 je možné hrát za Chloé Bourgeoisovou / Včelí královnu (Queen Bee). Od 12. února 2019 je možné hrát za Nina / Želváka (Carapace).\n\n5. dubna 2019 oficiální instagramový účet seriálu oznámil, že je ve vývoji nová mobilní hra podle seriálu. Hru prezentoval 15. května 2019 na svém Instagramu Jeremy Zag. Vyšla v testovací verzi 13. září 2019 na iOS na Filipínách, v Turecku a Austrálii. 20. září 2019 byla spuštěna testovací verze hry na Androidu. Oficiálně byla hra vydána 8. listopadu 2019 na iOS a Androidu.\n\nBěhem tureckého comic-conu oznámil 2018 Jeremy Zag, že kromě hraného seriálu, připravují také animovaný film podle seriálu. Bude mít premiéru v roce 2021 a půjde o muzikál. Původně byl v plánu i live-action (hraný) film, který měl vyjít v roce 2020, ale nakonec byl zrušen a nahrazen muzikálem.\n\nDne 24. prosince 2017 oznámil producent Jeremy Zag na Twitteru výrobu hraného seriálu podle animovaném seriálu \"Kouzelná Beruška a Černý kocour.\"\n\nSeriál je vysílán ve více jak 120 zemích světa.\n\n"}
{"id": "1244419", "url": "https://cs.wikipedia.org/wiki?curid=1244419", "title": "Almak (2013)", "text": "Almak (2013)\n\nAlmak je francouzská cvičná loď postavená loděnicí Piriou. Plavidlo provozuje NavOcéan joint venture loděnice Piriou a DCI, společností zabývající se vojenským výcvikem příslušníků zahraničních námořnictev.\n\nPlavidlo bylo objednáno v září 2012 u francouzské loděnice Piriou v Concarneau. Stavba byla zahájena v září 2012. Plavidlo bylo uživateli oficiálně předáno 27. září 2013, ve stejný den bylo také spuštěno na vodu.\n\nPlavidlo má ocelový trup a hliníkové nástavby. Posádku tvoří 7 námořníků, 2 pasažéři a 16 kadetů a instruktorů. Malý ponor usnadní výcvik navigace v pobřežních vodách. Plavidlo unese 30 tu nákladu. K manipulaci s ní slouží jeřáb s nosností 2 tuny. Je vybaveno rychlým záchranným člunem. Pohonný systém tvoří dva diesely, každý o výkonu 662 kW, pohánějící dva lodní šrouby. Manévrovací schopnosti zlepšuje příďová dokormidlovací zařízení. Nejvyšší rychlost dosahuje 12 uzlů.\n"}
{"id": "1244420", "url": "https://cs.wikipedia.org/wiki?curid=1244420", "title": "Kateřina Horníčková", "text": "Kateřina Horníčková\n\nKateřina Horníčková (* 9. prosince 1973 Přerov) je česká kunsthistorička. \n\nVystudovala dějiny umění a klasickou archeologii na Univerzitě Karlově v Praze (1992-2000) a Středověká studia na Středoevropské univerzitě v Budapešti (1997-1998). V současnosti je jejím hlavním zájmem projekt Visions of Community Univerzity ve Vídni a Rakouské Akademie věd. Mimo to působí také na Filozofické fakultě Jihočeské univerzity v Českých Budějovicích, v mezinárodní organizaci CARMEN (Co-operative for the Advancement of Research through a Medieval European Network) a spolupracuje s Oddělením pro komeniologii a intelektuální dějiny raného novověku Filosofického ústavu Akademie věd České republiky.\n\nV letech 2000 – 2001 absolvovala roční stáž na univerzitě v Oxfordu, se kterou se také podílela na projektu \"Cultures of Knowledge\" v rámci postdoktorantské pozice u Filosofického ústavu Akademie věd České republiky. Působila také v rakouském výzkumném týmu, který se zabýval svatými jako symboly, které spojují a rozdělují společenství (orig. Symbols that Bind and Break Communities).\n\nV období 2005 – 2009 pracovala ve funkci vedoucí oddělení kultury a dramaturg kulturní činnosti na Správě Pražského hradu, kde pořádala řadu výstav, např. výstavy Karel IV., císař z Boží milosti, Umění české reformace(1380 - 1620), Biedermeier: Umění a kultura v českých zemích 1814 –1848, Tři sochařky: Janoušková, Kmentová, Szapocznikow, Skupina Máj 57, Jan Jiří Heinsch – malíř barokní zbožnosti, Cesta života: Rabbi Low (1525-1609), Josef Čapek ad.\n\nV rámci výstavy Umění české reformace vznikla ve spolupráci s Michalem Šroňkem stejnojmenná monografie (Umění české reformace 1380–1620), která se podrobně zabývá uměleckou tvorbou spojenou s protestantským vyznáním doprovázející toto období. Za velký přínos publikace je považována revize všeobecného názoru o negativním vztahu protestantů k umění. Tato kniha byla nominována na cenu Magnesia Litera 2012 v kategorii literatury faktu, kde skončila na druhém místě.\n\n\n\n\n\n"}
{"id": "1244421", "url": "https://cs.wikipedia.org/wiki?curid=1244421", "title": "Indulona", "text": "Indulona\n\nIndulona je slovenská značka krémů na ruce a později i další kosmetiky. Značku v současnosti vlastní aktuální výrobce těchto krémů, společnost \"Saneca Pharmaceuticals\". Historie značky sahá do roku 1948, vznikla ve slovenském Hlohovci, kde se stále vyrábí.\n\nNázev Indulona je inspirován slovem industrializace, jelikož v období, kdy vznikla, bylo poválečné Československo na vzestupu a industrializace byla častým tématem. Indulona byla vyvinuta pro lidi ve vzrůstající výrobě, kvůli ochraně před vysycháním a podrážděním pokožky. Ještě v padesátých letech neměl vyvinutý ochranný hydratační a vyživovací krém žádné jméno a lidově se jí říkalo „zázračný krém“.\n\n"}
{"id": "1244426", "url": "https://cs.wikipedia.org/wiki?curid=1244426", "title": "Třída LCU Mk IV", "text": "Třída LCU Mk IV\n\nTřída LCU Mk IV jsou vyloďovací čluny indického námořnictva. Mezi jejich úkoly patří provádění vyloďovacích operací a humanitární mise. Objednáno bylo celkem osm jednotek této třídy. Ve službě jsou od roku 2017.\n\nVývoj a stavba osmi jednotek této třídy byly objednány v září 2011. Všechny navrhla a staví indická loděnice Garden Reach Shipbuilders & Engineers (GRSE) v Kalkatě. Prototypové plavidlo L-51 bylo indickému námořnictvu předáno se 14měsíčním zpožděním dne 30. září 2016. Do konce roku 2018 bylo do služby přijato 5 jednotek.\n\nJednotky třídy LCU Mk IV:\nPosádku tvoří 56 osob. Plavidla mohou až přepravovat 165 vojáků a další náklad o hmotnosti až 145 tun (tanky, obrněné transportéry aj.). Jejich trup je postaven z ocelové slitiny AH40 a nástavby z hliníkové slitiny 5083-H112. Výzbroj tvoří dva 30mm kanóny CRN-91 s elektro-optickým systémem řízení palby Bharat Electronics EON-51. Posádka je vybavena přenosnými protiletadlovými raketovými komplety Igla. Pohonný systém tvoří dva diesely MTU 16V 4000 M53, každý o výkonu 1840 kW, pohánějící přes převodovky Reintjes WAF 763P dva lodní šrouby s pevnými lopatkami Fundivisa. Nejvyšší rychlost dosahuje 15 uzlů. Dosah je 1500 námořních mil při rychlosti 12 uzlů.\n"}
{"id": "1244430", "url": "https://cs.wikipedia.org/wiki?curid=1244430", "title": "Alexandre de Prouville de Tracy", "text": "Alexandre de Prouville de Tracy\n\nAlexandre de Prouville de Tracy (1596 či 1603 – 28. dubna 1670 Paříž) byl francouzský markýz, státník, úředník a vojenský velitel. Byl pánem (leníkem) z Tracy-le-Val a Tracy-le-Mont v Pikardii.\n\nProslavil se ve 40. letech 17. století během třicetileté války jako plukovní velitel v Německu. Později byl jmenován generálním komisařem francouzských jednotek sloužících v Němcích. Roku 1647 zastupoval Francii v Ulmu na jednáních se Švédskem a Bavorskem. V 60. letech 17. století byl markýz de Tracy jmenován zástupcem guvernéra (generálporučíkem, tj. \"lieutenant-général\") Nové Francie. Guvernér tehdy nebyl přítomen, a tak de Tracy jednal v Panující radě (Sovereign Council) jako guvernér.\n\nZe své základny v Québecu započal jako generálporučík pluku Carignan-Salières brutální válku proti irokézským národům. Poté, co je porazil a zničil jejich úrodu, vedl útok proti Mohawkům a způsobil velké poničení jejich teritoria uprostřed současného státu New York. Markýz Alexandre de Prouville de Tracy zabral všechny mohawské země ve jménu francouzského krále. Donutil Mohawky přijmout římskokatolickou víru a učit se francouzsky za pomoci jezuitských misionářů. Misijní vesnicí mohawských katolíků byla Kahnawake, založená jižně od Montréalu.\n\nMarkýz Alexandre de Prouville de Tracy zemřel v Paříži ve farnosti svatého Eustáce 28. dubna 1670.\n"}
{"id": "1244433", "url": "https://cs.wikipedia.org/wiki?curid=1244433", "title": "Langenlois", "text": "Langenlois\n\nLangenlois je město v Rakousku ve spolkové zemi Dolní Rakousy v okrese Krems-Land. Žije v něm 7 663 obyvatel (podle sčítání z roku 2016).\n\nLangenlois se nachází ve spolkové zemi Dolní Rakousy v regionu Waldviertel. Leží 8 km severovýchodně od okresního města Kremže. Protéká jím říčka Loisbach a v bezprostřední blízkosti města teče řeka Kamp, do které se Loisbach vlévá. Napojuje se zde silnice B218, která vede k městu Kremže, na silnici B34, která vede z Hornu přes Gars am Kamp až do Sachsendorfu. Rozloha území města činí 66,94 km², z nichž 27,3% je zalesněných.\n\nÚzemí města Langenlois se skládá ze sedmi částí (v závorce uveden počet obyvatel k 1.1.2015):\n\n\nPrvní písemná zmínka pochází z roku 1081. Od roku 1310 Langenlois vlastní tržní právo a od roku 1925 právo městské. Potok a zdejší krajina byla obyvateli ze severu pojmenována \"Liubisa\", tedy \"Půvabná, Líbezná\". Původní název byl během času komolen a z postupných názvů \"Liubes\", \"Lewbs\", \"Leubs\" a \"Langenleys\" se nakonec vyvinul název Langenlois. V roce 1141 daroval kníže Leopold bavorskému klášteru Reichersberg dvě léna v \"Liubes\" a právo svobodně brát dřevo z lesa mezi řekami Kamp a Krems. Vinařství bylo s touto oblastí úzce spjato.\n\nZdejší osídlení se již od počátku skládalo ze dvou samostatných částí, které se od sebe lišily staveními. \"Dolní Aigen\" s takzvanými \"Vierzigerhäuser\", sídlo obchodníků a \"horní Aigen\", která ležela na horním toku potoka, spíše venkovská a zaměřená na hospodářství, přesněji na vinice. Obě \"Aigen\" byly v roce 1430 spojeny. Roku 1518 získalo již sjednocené Langenlois svůj znak.\n\nBlahobyt obyvatel má vliv i na kulturu. Farní kostel sv. Vavřince byl hojně obdarovávaný a sponzorovaný, proto byl opakovaně rozšiřován a zkrášlován. Místní občan Niklas Feller nechal vedle zdejší nemocnice vybudovat kapli, kterou štědře dotoval.\n\nPozoruhodnou tradicí je mezinárodní kemp mládeže Červeného kříže a Červeného půlměsíce, který se zde tradičně koná již od roku 1956. Vždy na dva týdny v červenci se zde schází mladí členové Červeného kříže a Červeného půlměsíce ze všech koutů světa. Každý stát může vyslat dva členy ve věku 16-23 let. Obvykle se kempu účastní okolo 45 účastníků z Evropy, Afriky, Asie i z tichomořských oblastí. Účastníci jsou ubytování v místní zahradnické škole, a během pobytu si nejen vyměňují zkušenosti, ale také se vydávají na výlety do Vídně a dalších rakouských měst. Tradičně se kempu účastní i delegace z České republiky pod vedením Šimona Hlinovského, který vždy přijíždí na návštěvu na předposlední den kempu, kdy se koná festival národů. Zde se každý národ prezentuje při dvouminutovém vystoupení, a zároveň tu má každý národ svůj stánek. Festival mohou navštívit i bývalí účastníci kempu a další hosté.\n\n\n\n"}
{"id": "1244436", "url": "https://cs.wikipedia.org/wiki?curid=1244436", "title": "Švábův gang", "text": "Švábův gang\n\nŠvábův gang je označení pro českou zločineckou skupinu sedmi osob kolem recidivisty a bývalého filmového producenta Michaela Švába (švagra herce Martina Dejdara) mající v letech 2011 až 2013 na svědomí vydírání a vraždy bohatých podnikatelů. Gang byl založen Michaelem Švábem a Liborem Skopalíkem na začátku roku 2011. Bohatí čeští podnikatelé byli pod různými záminkami (Michaelem Švábem pod pseudonymem Robert Kelner) lákáni do zahraničí, kde byli následně uvězněni a vydíráním nuceni k zaplacení vysokých částek. Ve dvou případech došlo k vraždě podnikatelů. Žaloba viní gang z šesti skutků.\n\nV červenci 2011 byl pod záminkou charity vylákán bohatý podnikatel z oblasti internetového podnikání do španělské Valencie. V pronajatém bytu byl spoután a vyhrožováním smrtí jemu i jeho příbuzným donucen k zaplacení částky 2 miliónů dolarů elektronickým převodem. Po zaplacení částky mu bylo umožněno odletět zpět do Prahy. Spolupachateli byli další tři členové gangu.\n\nV listopadu 2011 se Michael Šváb pokusil vylákat čerstvého milionáře a pokerového hráče Martina Staszka do Cannes ve Francii pod záminkou soukromé pokerové hry. Za tímto účelem kontaktoval předsedu Asociace českého pokeru Milana Slámu, se kterým jednal opět jako Robert Kelner. Sláma však začal Švába alias Kelnera podezřívat, že chce Staszka obrat o peníze v nečisté hře a jednání nakonec ukončil. Sám Staszko se o nebezpečí dozvěděl až v dubnu 2013 po tiskové konferenci ÚOOZ, kde byly zveřejněny podrobné informace o zadržení členů gangu a jejich fotografie.\n\nV listopadu 2012 byl vylákán bohatý podnikatel Švábem alias Kelnerem do Dubaje ve Spojených arabských emirátech pod záminkou jednání o uzavření smlouvy na provedení stavebních prací na developerském projektu v Bratislavě. Jednání se mělo uskutečnit v apartmánu, který měl Šváb dlouhodobě pronajatý na své skutečné jméno. Po vstupu byl podnikatel komplici Liborem Skopalíkem, Petrem Klementem a Jiřím Přeučilem spoután a následně vydírán. Vydíráním byl podnikatel donucen vydat platební kartu i s PIN kódem a hesla k internetovému bankovnictví. Poté byl donucen vypít láhev tvrdého alkoholu a odvezen do pouště, kde byl Klementem ubit a za pomoci ostatních kompliců zakopán. Z účtů gang vybral téměř 2 milióny korun. Tělo zavražděného nebylo nalezeno.\n\nV březnu 2013 vylákal Šváb alias Kelner pražského podnikatele Petra Vlacha pod záminkou koupě dvou Vlachem inzerovaných luxusních pražských vil do francouzského Nice, kde byl následně v pronajaté vile uvězněn a vydírán. Osobní Vlachův bankéř v Německu, který byl Vlachem kontaktován, aby prodal veškerá Vlachova aktiva v hodnotě téměř 10 miliónů korun a výdělek převedl na určený účet v Rakousku však zřejmě pojal podezření, výdělek nepřevedl a nejspíš kontaktoval Vlachovu rodinu. V obavě před prozrazením místa pobytu se gang i s Vlachem přemístili do Itálie, kde byl Vlach poblíž italsko-rakouských hranic zastřelen. Gang následně vybral ze dvou Vlachových účtů necelých 200 tisíc korun. Spolupachateli byli Libor Skopalík, Petr Klement a Daniel Dimitrov.\n\nVe stejné době vylákal Šváb alias Kelner rovněž do Nice dalšího podnikatele pod záminkou koupě luxusní jachty. Podnikatel do Nice přicestoval, ale k setkání nakonec nedošlo, neboť gang ze strachu z vyzrazení místa věznění Petra Vlacha Nice opustil.\n\nV červnu 2012 gang přepadl a oloupil podnikatele v jeho domě v Olomouci o údajný obraz Renoira a údajných deset kreseb Picassa. Majitel vyčíslil celkovou škodu na 415 miliónů korun, není ale jisté, zda nešlo o plagiáty.\n\nNa konci března 2013 policie zatkla pět členů gangu, zbylé dva o pár měsíců později. Pěti členům gangu (Michaelu Švábovi, Liboru Skopalíkovi, Petru Klementovi, Danielu Dimitrovovi a Jiřímu Přeučilovi) hrozí doživotní trest, ostatním dvěma členům nejvýše šestnáctileté tresty.\n\n"}
{"id": "1244440", "url": "https://cs.wikipedia.org/wiki?curid=1244440", "title": "Würm (řeka)", "text": "Würm (řeka)\n\nWürm je řeka v Bavorsku. Vytéká jako jediný odtok ze Starnberského jezera, protéká Mnichovem (Pasing), napájí kanály a vodní díla v zámeckém parku Nymphenburg a po 39,8 km dlouhém toku se u Dachau (asi 15 km severozápadně od Mnichova) vlévá do řeky Amper. Plocha povodí činí 429 km².\n"}
{"id": "1244450", "url": "https://cs.wikipedia.org/wiki?curid=1244450", "title": "Nepukalkovité", "text": "Nepukalkovité\n\nNepukalkovité (\"Salviniaceae\") je čeleď kapradin z řádu nepukalkotvaré. Jsou to vodní, volně plovoucí drobné byliny. Čeleď zahrnuje 17 druhů ve dvou rodech a je celosvětově rozšířena. Jediným původním evropským druhem je nepukalka vzplývající, vyskytující se i v České republice. Některé další druhy nepukalky a azoly zde zdomácněly. Zástupci obou rodů jsou pěstováni jako akvarijní rostliny. Některé druhy se staly zejména v tropech obtížnými invazními rostlinami, zarůstajícími stojaté vody.\n\nNepukalkovité jsou drobné vodní kapradiny vzplývající na hladině. Stonek je plazivý, dichotomicky větvený. Cévní svazky jsou typu protostélé, tvořené několika cévicemi a buňkami floému, uloženými v parenchymatické tkáni. Pravé kořeny jsou přítomny pouze u rodu azola, zatímco u nepukalek chybějí a jsou nahrazeny rhizofyly. Listy jsou drobné (1 až 25 mm dlouhé), přisedlé nebo jen krátce řapíkaté. U rodu azola jsou listy hluboce dvoulaločné a střídavé, horní list je zelený a spodní bezbarvý. U nepukalek jsou listy jednoduché a uspořádané ve trojčetných přeslenech, přičemž horní 2 jsou zelené, jednoduché, plovoucí, zatímco spodní list je silně členěný a přeměněný v kořenovitá vlákna (rhizofyly) volně visící dolů. Svrchní strana plovoucích listů je pokryta modifikovanými, vodoodpudivými chlupy. U rodu azola se na spodní straně horních listů nachází dutina obývaná symbiotickou sinicí rodu \"Anabaena\". Na ponořených listových orgánech se vytvářejí kulovité sporokarpy dvou velikostí, obsahující buď pouze megasporangia nebo pouze mikrosporangia. Megasporangia obsahují jedinou megasporu, v mikrosporangiích je po 64 mikrosporách. Sporangia nemají prstenec. Spory jsou kulovité, triletní.\n\nProkel je u nepukalkovitých podobně jako u jiných heterosporangiátních kapradin silně redukovaný a po celou dobu vývoje spojený se sporangiem. Samičí prokel je volně plovoucí, asi 0,5 až 1 mm dlouhý, tvořený jen několika vrstvami buněk a spojený se zbytky megasporangia. Vytváří se v něm několik archegonií.\nU azoly jsou mikrospory uzavřeny v komplexních strukturách, zvaných \"massulae\". Tvoří je shluky mikrospor uložené ve zhutněném gelu. Tento útvar se po opuštění mikrosporangia zachycuje hákovitými výrůstky (\"glochidie\", chybějí u \"A. nilotica\") na dlouhých chlupech na povrchu megasporangia. Samčí prokel je tvořen pouze několika buňkami a zůstává spojen s mikrosporou uzavřenou v massule. Vytvářejí se v něm 2 antheridia, v nichž se vyvíjejí spermatozoidy, které se proderou gelem ven a následně oplodňují archegonia samičího proklu.\n\nČeleď zahrnuje 2 rody, rozšířené na všech kontinentech. Rod nepukalka obsahuje asi 10 druhů. Největší počet z nich roste v tropické Africe a Americe. V Evropě roste jediný původní druh, nepukalka vzplývající (\"Salvinia natans\"). Vyskytuje i v České republice v oblasti severní Moravy. Rod azola zahrnuje 7 druhů a je rozšířen od mírného pásu po tropy. V Evropě není původní, některé druhy zde však zdomácněly. Některé druhy dosáhly vlivem člověka kosmopolitního rozšíření, např. azola americká (\"Azolla filiculoides\") nebo nepukalka obtížná (\"Salvinia molesta\").\n\nV listech azol jsou oválné dutiny obývané symbiotickými sinicemi druhu \"Anabaena azollae\". Tyto sinice fixují dusík a přeměňují jej na formu kterou mohou rostliny využít. Díky tomu mohou azoly růst i v živinami chudých vodách, na rozdíl od nepukalek, které obývají vody eutrofní.\n\nNejstarší známé fosílie obou rodů pocházejí z období křídy. Četné nálezy fosilních azol i nepukalek pocházejí ze severočeské uhelné pánve. Azola americká se v Evropě vyskytovala ještě v období druhého interglaciálu. Později zde vyhynula a v současné době je přirozené rozšíření tohoto druhu omezeno na Ameriku, byť byl činností člověka široce rozšířen i na jiné kontinenty.\n\nPříbuzenské vztahy nepukalkovitých s ostatními kapradinami byly dlouho nejasné.\nV současné taxonomii je čeleď \"Salviniaceae\" řazena spolu se sesterskou čeledí \"Marsileaceae\" (marsilkovité) do společného řádu \"Salviniales\". Ten tvoří samostatnou vývojovou větev, jejíž sesterskou skupinou jsou recentní řády \"Polypodiales\" a \"Cyatheales\". Oba rody byly v minulosti často řazeny do samostatných čeledí, \"Salviniaceae\" a \"Azollaceae\" v rámci řádu \"Hydropteridales\", který dále zahrnoval čeleď \"Marsileaceae\".\nTa se odlišuje zejména stavbou sporokarpů, které jsou sice přítomny u obou čeledí, mají však odlišnou morfologii. U marsilkovitých je obal sporokarpu listového původu a uzavírá větší počet podlouhlých výtrusných kupek obalených ostěrami, zatímco u nepukalkovitých představuje celý sporokarp jednu výtrusnou kupku, jejíž ostěra tvoří stěnu sporokarpu.\n\n\nNepukalky i azoly jsou pěstovány jako akvarijní rostliny. Některé druhy náležejí zejména v tropech mezi obtížné a silně invazní druhy. Některé druhy azol se vysazují do stojatých vod k omezení populací komárů a místy slouží jako zelené hnojivo nebo krmivo.\n\n\"Azolla\", \"Salvinia\"\n\n"}
{"id": "1244453", "url": "https://cs.wikipedia.org/wiki?curid=1244453", "title": "Autonomní okresy v Čínské lidové republice", "text": "Autonomní okresy v Čínské lidové republice\n\nAutonomní okres () je administrativní jednotka Čínské lidové republiky na okresní úrovni. Její nadřazenou jednotkou je obvykle některá z městských prefektur, případně jiný celek na prefekturní úrovni. \n\nAutonomní okresy jsou vytvářeny v oblastech osídlených národnostními menšinami, které jsou uváděny v názvu, např. Jaoský autonomní okres Lien-nan v němž žijí Jaové, nebo Čuangský a jaoský autonomní okres Lien-šan v němž žijí Miaové a Jaové. Je-li menšin více než dvě, používá se formulace „autonomní okres různých národností“ ( \"ke-cu c’-č’-sien\"), jako v případě Autonomního okresu různých národností Lung-šeng).\n\nVe Vnitřním Mongolsku jsou analogií autonomních okresů autonomní korouhve.\n\nV letech 2005–2014 se počet autonomních okresů v ČLR neměnil, bylo jich 117, při současném snížení počtu celků okresní úrovně z 2862 na 2854. \n"}
{"id": "1244458", "url": "https://cs.wikipedia.org/wiki?curid=1244458", "title": "Mustaed (21)", "text": "Mustaed (21)\n\nMustaed (21) je rychlý hlídkový člun (interceptor) brunejského námořnictva.\n\nBrunejská vláda plavidlo objednala 26. března 2010 u singapurské loděnice Luerssen Asia. Slavnostní první řezání materiálu proběhlo 23. prosince 2010. Stavbou byla pověřena sigapurská loděnice Marinteknik. Trup byl na vodu spuštěn 29. září 2011. Člun byl do služby přijat 25. listopadu 2011.\n\nPlavidlo je postaveno ze slitin hliníku. Pohonný systém tvoří dva diesely pohánějící vodní trysky. Nejvyšší rychlost dosahuje 40 uzlů.\n"}
{"id": "1244460", "url": "https://cs.wikipedia.org/wiki?curid=1244460", "title": "Třída Sri Indera Sakti", "text": "Třída Sri Indera Sakti\n\nTřída Sri Indera Sakti je lodní třída víceúčelových podpůrných lodí malajsijského královského námořnictva.\n\nCelkem byly postaveny dvě jednotky této třídy. První postavila německá loděnice Bremer-Vulkan v Bremenu a druhou jihokorejská loděnice Hanjin SB v Masanu.\n\nJednotky třídy \"Sri Indera Sakti\":\n\nPlavidla mají značnou přepravní kapacitu. Mimo jiné uvezou až 17 středních tanků. Jsou vyzbrojena jedním 57mm kanónem Bofors ve věži na přídi. Na zádi se nachází rozměrná přistávací plocha pro vrtulník. Pohonný systém tvoří dva diesely o celkovém výkonu 5986 BHP, pohánějící dva lodní šrouby. Nejvyšší rychlost dosahuje 17 uzlů. Dosah je 14 000 námořních mil při rychlosti 15 uzlů.\n\n"}
{"id": "1244465", "url": "https://cs.wikipedia.org/wiki?curid=1244465", "title": "Codeshare", "text": "Codeshare\n\nCodesharová smlouva krátce codeshare (anglicky \"codeshare agreement\" – smlouva o sdílení kódu) zjednodušeně také codeshare je obchodní ujednání dvou či více leteckých společností v letectví, když se dohodnou na sdílení letů. Sdílení v tomto smyslu znamená, že společnost propaguje daný let pod svou značkou i číslovým označením letu, lze si koupit letenku přes různá označení leteckých společností, které let společně provozují. Let a letoun je ale provozován jen jedním ze subjektů codesharové smlouvy, který se nazývá provozující dopravce. \n\nKód letu se tak může lišit, přes číslem má každá aerolinka svůj IATA kód. Tedy, XX123 (letové číslo 123 operováné společností XX; například České aerolinie mají IATA kód OK), může být prodáván jinými společnostmi YY označen jako YY376 nebo třeba ZZ, takže ZZ8924. \n\nVětšina leteckých společností v současnosti provozuje codesharové lety, ty jsou klíčem velkých aliancí leteckých společností, které kvůli tomu byly často založeny. \n\n\n\n"}
{"id": "1244468", "url": "https://cs.wikipedia.org/wiki?curid=1244468", "title": "Mount Melbourne", "text": "Mount Melbourne\n\nMount Melbourne je činná sopka v Antarktidě. Nachází se na pobřeží Rossova moře ve Viktoriině zemi, je vysoká 2 732 metrů nad mořem. Objevil ji v roce 1841 kapitán James Clark Ross a pojmenoval ji podle tehdejšího britského ministerského předsedy Williama Lamba, 2. vikomta z Melbourne.\n\nStratovulkán vytváří zdaleka viditelný osamělý kužel, jehož svahy jsou pokryty ledovcem. Ve vrcholových partiích se nacházejí nezaledněná lávová pole a v kráteru jsou aktivní fumaroly, mrznoucí sopečné plyny vytvářejí ledové věže. Část hory nad vrstevnicí 2200 m, která má rozlohu 6 km², byla na základě Antarktického smluvního systému vyhlášena zvlášť chráněnou oblastí, protože geotermální energie zde ohřívá půdu až na 42 °C a umožňuje tím růst vegetace i život prvoků (\"Corythion dubium\"). K poslední erupci Mount Melbourne došlo podle odhadů okolo roku 1750.\n\n"}
{"id": "1244481", "url": "https://cs.wikipedia.org/wiki?curid=1244481", "title": "78. ročník udílení Oscarů", "text": "78. ročník udílení Oscarů\n\n78. ročník předávání Oscarů proběhlo 5. března 2006 v Kodak Theatre v Los Angeles a oceňovalo nejlepší filmové počiny roku 2005. Předávání začalo v 5:00 místního času. Ceremoniál byl původně naplánován o týden dříve, avšak kvůli zimním olympijským hrám 2006 musel být posunut. Jon Stewart se poprvé stal hostitelem. Mezi nejúspěšnější filmy se zařadily snímky Zkrocená hora, Gejša, Crash a King Kong, které dostaly tři ceny. Nejvíce nominací měl právě film Zkrocená hora. Oceněné vyhlašoval například Ben Stiller, Jennifer Aniston, Nicole Kidman, Morgan Freeman, Samuel L. Jackson nebo Charlize Theron.\n\nVítězové v dané kategorii jsou uvedeni tučně.\n"}
{"id": "1244482", "url": "https://cs.wikipedia.org/wiki?curid=1244482", "title": "Melbourne (rozcestník)", "text": "Melbourne (rozcestník)\n\nMelbourne je město v Austrálii, správní centrum státu Victoria.\n\n"}
{"id": "1244487", "url": "https://cs.wikipedia.org/wiki?curid=1244487", "title": "Slatiňanská továrna automobilů R. A. Smekal", "text": "Slatiňanská továrna automobilů R. A. Smekal\n\nSlatiňanská továrna automobilů R. A. Smekal byl rakousko-uherský výrobce automobilů sídlící ve Slatiňanech.\n\nRaimund August Smekal\nkoupil v roce 1907 závod v českých Slatiňanech, zmodernizoval jej a vybavil moderními obráběcími stroji. Smekal byl potomkem rodiny Smékalů, vyrábějících hasičskou techniku a hasební prostředky od počátku 19. století v továrně v Čechách pod Kosířem. V nově založené společnosti začal od roku 1912 vyrábět i automobily. Nesly značky \"Turicum\" a \"Mars\". V roce 1913 byla jejich výroba ukončena. Vzniklo pouze několik kusů. Společnost s názvem \"R. A. Smekal Továrna na hasičské stroje a tělocvičné nářadí Slatiňany u Chrudimě\" však ve svém výrobním programu pokračovala dále.\n\nTovárna vyráběla automobily v licenci švýcarské firmy Turicum AG z Curychu, později sídlící v Usteru. Mnoho dílů bylo také přímo odtud dováženo. Jeden z typů odpovídal vozu \"Turicum D 8/18 PS\" se čtyřválcovým motorem. Při vrtání válců 80 mm a zdvihu 100 mm měl motor objem 2011 cm³. Maximální rychlost vozu byla 60 km/h. Zvláštností vozu byla frikční převodovka.\n\nV licenci německé firmy Mars-Werke z Norimberku vyráběl R. A. Smekal také její osobní automobily. Jejich pohon obstarávaly vodou chlazené čtyřválcové motory o objemu 1943 cm³ a výkonu 16 koní. Otevřená karoserie poskytovala místo pro čtyři osoby.\n\n"}
{"id": "1244494", "url": "https://cs.wikipedia.org/wiki?curid=1244494", "title": "Seznam pomníků obětem I. světové války v okrese Písek", "text": "Seznam pomníků obětem I. světové války v okrese Písek\n\nSeznam pomníků obětem I. světové války v okrese Písek shromažďuje fotografie a informace o pomnících obětem první světové války nacházejících se v okrese Písek. V prvním sloupci je název vesnice, ve které se pomník nachází. Následuje ilustrační fotografie, poté geografické souřadnice pomníku, autor (pokud je znám) a typ pomníku. Typy mohou být následující: pomník, socha, deska, kaple.\n"}
{"id": "1244502", "url": "https://cs.wikipedia.org/wiki?curid=1244502", "title": "Her Majesty's Army Vessel", "text": "Her Majesty's Army Vessel\n\nLoď Armády Jeho nebo Jejího Veličenstva (HMAV) je prefix používaný pro loď, která je operační jednotkou Britské armády, které velí armádní důstojníci a s armádní posádkou v uniformách. Tyto lodě používají vlajku \"Army ensign\".\n\n"}
{"id": "1244505", "url": "https://cs.wikipedia.org/wiki?curid=1244505", "title": "If You Leave (album, Daughter)", "text": "If You Leave (album, Daughter)\n\nIf You Leave je debutové album skupiny Daughter. Bylo vydáno pod 4AD 18. března 2013. Během očekávání alba bylo 24. ledna 2013 za účelem propagace vydáno hudební video pro píseň \"Still\", které zrežírovali Iain Forsyth a Jane Pollardová.\n\n\nSkupina Daughter se zformovala v roce 2010, původně představujíc sólovou práci zpěvačky Eleny Tonry, později její společnou tvorbu ještě s kytaristou Igorem Haefelim a bubeníkem Remim Aguilellou. Zájem o skupinu započal vydáním \"Demos EP\" a rozšířil se s vydáním debutového EPu \"His Young Heart\", jenž vyšel 20. dubna roku 2011. 2. října téhož roku přišli s dalším EPem, \"The Wild Youth\", a to prostřednictvím umělecky vedeného vydavatelství Communion Records. \"The Wild Youth\" získal ocenění od britské stránky \"For Folk's Sake\", jež skupinu popsala slovyː \"\"jeden z nejunikátnějších zvuků v popovém okruhu dneška\"\". Huw Stephens, DJ \"BBC Radio 1\", Daughter také pozval k představení do Maida Vale Studios pro jeho show. V roce 2012 se Daughter zapsala u 4AD a začala pracovat na svém debutovém albu - \"If You Leave\".\n\nK jejich přístupu Igor Haefeli uvedlː \"\"Nikdy jsme doopravdy skladby před jejich nahráváním nenacvičovali. Bylo to sepsané v bytě a poté zkrátka nahráno ve studiu, kde vyšlo mnoho částí.\"\" Daughter nahrála novou verzi pro píseň \"Youth\" i v živém provedení. \n\n18. března 2013 Daughter vydala \"If You Leave\", které rychle získalo čtvrté místo britského \"indie album\" žebříčku a šestnácté místo v \"Top 100\". Ještě před vydáním alba skupina v říjnu vypustila do světa první singl z alba, \"Smother\". Ten byl vysílán na \"BBC Radio 1\" i \"BBC Radio 6\" a získal ocenění \"Single of the Week\" dlouhodobě je podporujícím Huwem Stephensem. Později vyšel propagační singl \"Still\" bez žádného oficiálního obalu a 24. ledna 2013 pro něj bylo vytvořeno hudební video Iainem Forsythem a Jane Pollardovou. Dne 29. dubna 2013 vydali singl \"Human\" na sedmipalcové gramofonové desce. Během týdne končícím 5. května 2013 byla píseň \"Youth\" vydána na iTunes Store jako \"Free Single of the Week\".\n\nPočítaje do ledna 2016, ve Velké Británii bylo prodáno 74 489 kopií alba.\n\nRecenze od kritiků byly pozitivní. Album bylo ohodnoceno kladně také \"BBC Music\", kteří jej popsali jako \"\"neustále okouzlující design\", \"zcela hypnotické\"\" a \"\"poutavější než mnoho jiných nabídek stejného druhu\"\". \"The Guardian\", který ohodnotil album třemi hvězdičkami z pěti, uvedl smíšenou recenzi, charakterizujíc album jako \"\"atmosférické, ale... tak vypočítavě, obzvláště nastavené proti [Elenině] přetažené poezii\"\".\n\n"}
{"id": "1244509", "url": "https://cs.wikipedia.org/wiki?curid=1244509", "title": "Raptor (raketový motor)", "text": "Raptor (raketový motor)\n\nRaptor je raketový motor vyvíjený soukromou americkou společností SpaceX. Má být použit na raketě Super Heavy a kosmické lodi Starship, pomocí které chce SpaceX vynášet vlastní satelity konstelace Starlink, těžké náklady na oběžnou dráhu Země a po dotankování na LEO dopravovat náklad i lidi na povrch Měsíce a Marsu.\n\nMotor bude umístěn na obou stupních rakety. Na prvním stupni jich bude 31, na druhém stupni, lodi Starship, jich bude umístěno 6. Z toho 3 v atmosférické variantě a 3 ve vakuové variantě. Tlak ve spalovací komoře by měl být 25 MPa, přičemž konečný cíl je 30 MPa, což je více než u jakéhokoliv jiného v současnosti používaného raketového motoru. Raptor by měl mít také zatím nejlepší poměr tahu ku hmotnosti. Také poskytuje více než trojnásobek tahu oproti motoru Merlin 1D.\n\nVývoj motoru byl od roku 2009 do roku 2015 financován výhradně ze soukromých investic, SpaceX. V lednu 2016 SpaceX souhlasila s americkým letectvem, které nabídlo 33,6 milionu dolarů na vývoj prototypu nové varianty motoru pro druhý stupeň, v rámci programu na nahrazení ruských motorů RD-180. Ten by mohl být využit na raketách Falcon 9 a Falcon Heavy. SpaceX musela na tento vývoj poskytnout alespoň 67,3 milionu dolarů, protože poměr investic soukromého a vládního sektoru musí být alespoň 2:1.\n\nV srpnu 2016 byl tento motor přepraven do testovacího zařízení v McGregor v Texasu, kde prochází testováním. V červnu 2017 Gwynne Shotwell uvedla, že Raptor už má za sebou desítky úspěšných testů.\n\nV roce 2016 SpaceX veřejně představila návrh Meziplanetárního dopravního systému, jenž mohl být využit pro lety na Mars a i dále do Sluneční soustavy. Základem byl první stupeň o průměru 12 metrů a druhý stupeň, který tvořila samotná vesmírná loď. Hlavním motorem na obou stupních měl být motor Raptor. Na prvním stupni jich mělo být 42 a na druhém 6, upravených pro provoz ve vakuu. Tah motoru pro první stupeň měl být 3050 kN, ve vakuové verzi pro druhý stupeň přibližně 3500 kN.\n\n\n\n\n\nNa konferenci IAC 2017 Elon Musk představil aktualizovanou verzi ITS, která byla zmenšena a získala původní označení BFR. Byly zveřejněny i nové parametry motorů. Tlak ve spalovací komoře měl být 25 MPa. Regulace tahu měla být od 100 % do 20 %, což je výjimečně nízká hodnota. Atmosférické motory měly mít tah 1700 kN, specifický impuls na hladině moře 330 s, ve vakuu 356 s. Průměr trysky byl 1,3 metru. Vakuová varianta měla mít tah 1900 kN, specifický impuls 375 s a průměr trysky 2,4 metru.\n\nTesty zmenšené verze probíhaly úspěšně. Motor měl za sebou více než 1200 sekund v provozu v rámci 42 testů. Nejdelší z testů trval 100 sekund, přičemž pro přistání na Marsu mělo stačit 40 sekund provozu. Tlak ve spalovací komoře byl při testech až kolem 20 MPa.\n\nNa konci roku 2018 bylo oznámeno, že Raptor prošel výraznými konstrukčními změnami. Ještě před koncem roku 2018 byl na testování na základnu v McGregoru odeslán první kus, pro jehož testování byl upraven testovací stůl. Tento motor je určený pro testovací raketu Starship Hopper (Starhopper) a je směsí vývojového motoru a výsledné operační podoby. První zážeh nové verze proběhl 3. února 2019. Trval dvě sekundy, tlak ve spalovací komoře byl 17 MPa a tah přibližně 116 tun. Motor přitom pracoval na 60 % svého nominálního výkonu. Již 7. února Elon Musk oznámil, že Raptor dosáhl parametrů potřebných pro použití na Super Heavy Starship, což je tlak 25 MPa. Bylo dosaženo tahu 172 tun a tlak v komoře 25,7 MPa s „teplými“ pohonnými hmotami, což znamená o 10 až 20 procent větší výkon při použití hluboce podchlazeného paliva.\n\nO týden později, 10. února, Elon Musk oznámil, že proběhlo již šest testovacích zážehů kompletního motoru a několik zkoušek jen jeho částí. Jeden ze zážehů motoru trval 11 sekund a bylo při něm ve spalovací komoře dosaženo tlaku 26,89 MPa.\n\nV červnu 2019 Elon Musk oznámil, že je v plánu zjednodušená verze Raptoru bez možnosti vyraznějšího snížení tahu, díky tomu by se konstrukce motoru zjednodušila a maximální tah by zvýšil z 200 na 250 tun. Dále oznámil konstrukční změny motoru, které by mohly umožnit zvýšení tlaku v komoře o 0,7 MPa, dlouhodobým cílem je 30 MPa.\n\nPři testování motoru došlo k problému s oscilacemi konstrukce na frekcenci 600 Hz, což způsobylo požkození několika testovacích motorů Raptor, došlo například k uvolnění statoru kyslíkové turbíny. Na začátku července Elon Musk oznámil vyřešení tohoto problému.\nRaptor používá jako palivo směs kapalného kyslíku a metanu, stejně jako nový motor BE-4 od Blue Origin. Tato palivová směs není dnes ale úplně obvyklá. Produkuje vyšší specifický impuls, než směs kerosinu a kyslíku, ale nižší než kyslíkovodíkové systémy. Ty mají ale jiné technické problémy, jako je například velice nízká hustota vodíku a jeho extrémně nízká teplota, kvůli kterým musí být nádrže veliké a dobře izolované, což jim přidává na hmotnosti. Metan oproti kerosinu neprodukuje saze. To znamená, že motory budou po použití čistější a tedy lépe připravené na opětovné použití.\n\nPro zážeh motoru je používána elektrická jiskra, tím se liší od motorů Merlin, ty používají samozápalnou směs TEA-TEB. Jiskrou jsou zažehnuty hořáky, které zapálí spalovací komory hnacích turbín a také hlavní komoru.\n\nV porovnání s ostatními motory jde o motor s největším poměrem tahu ku hmotnosti. Další parametry lze nalézt v srovnání raketových motorů.\n\nZe začátku se počítá s výrobou pouze jedné varianty motoru, v budoucnu by však měly být dvě varianty. Atmosférický motor, který má mít ve vakuu specifický impuls 356 s, tah by měl být 2,5 MN. Druhá bude vakuová varianta, která by měla dosáhnout specifického impulsu 380 až 382 s.\n"}
{"id": "1244513", "url": "https://cs.wikipedia.org/wiki?curid=1244513", "title": "Her Majesty's Armed Vessel", "text": "Her Majesty's Armed Vessel\n\nOzbrojená Loď Jejího nebo Jeho Veličenstva (HMAV) byl lodní prefix používaný dříve pro některé lodě Královského námořnictva (Royal Navy).\n\nPrefix HMAV nyní znamená Loď Armády Jeho nebo Jejího Veličenstva.\n\n\n"}
{"id": "1244514", "url": "https://cs.wikipedia.org/wiki?curid=1244514", "title": "Bizaardvark", "text": "Bizaardvark\n\nBizaardvark je americký televizní sitcom stanice Disney Channel. Jeho první epizoda měla v USA premiéru 24. června 2016. Seriál vypráví o dvou nejlepších a talentovaných kamarádkách Paige a Frankie, které mají svoji internetovou show. Jejich snem je dostat se mezi populární lidi a být jako oni.\n\nHlavní postavy\n\nVedlejší postavy\n"}
{"id": "1244516", "url": "https://cs.wikipedia.org/wiki?curid=1244516", "title": "Not to Disappear", "text": "Not to Disappear\n\nNot to Disappear je druhé album skupiny Daughter. Bylo vydáno pod 4AD 15. ledna 2016. Během očekávání alba bylo 30. září 2015 za účelem propagace vydáno hudební video pro píseň \"Doing The Right Thing\", v listopadu jej následovalo hudební video pro singl \"Numbers\".\n\n\n\"Not to Disappear\" od kritiků získalo celkově pozitivní hodnocení. \"Allmusic\" poznamenali, že kapelní spontánní proces nahrávání se vyvaruje monotónnosti zatímco se drží tmavých tónů a zpoždění. Recenzent z \"The A.V. Club\" našel podobnost s PJ Harvey, The Cure a Beach House, ovšem podotkl, že Daughter použila tyto vlivy ke \"\"vstupu na nové území\"\". Udělujíc 2,5 hvězdiček z pěti, \"Rolling Stone\" se zmínil o \"\"monotónnosti Tonřina hlasu, jenž je doplněn nástroji jen minimálně\"\". Ve společném hodnocení pracovníci \"Sonic Seducer\" zjistili, že album kombinuje prvky některých kapel, jako jsou třeba London Grammar nebo Massive Attack v dynamickém zvuku, jež míchá \"indie pop\", \"dark folk\" a shoegazing.\n"}
{"id": "1244517", "url": "https://cs.wikipedia.org/wiki?curid=1244517", "title": "ATP World Tour Finals 2016 – mužská dvouhra", "text": "ATP World Tour Finals 2016 – mužská dvouhra\n\nMužská dvouhra ATP World Tour Finals 2016 probíhala v polovině listopadu 2016. Do singlové soutěže londýnského Turnaje mistrů nastoupilo osm nejlepších hráčů v klasifikaci žebříčku ATP Race. Čtyřnásobným obhájcem titulu byla srbská světová dvojka a pětinásobný vítěz podniku Novak Djoković.\n\nRozlosování singlové soutěže proběhlo v pondělí 7. listopadu ve 14 hodin místního času.\n\nDomácí tenista Andy Murray byl na Turnaji mistrů poprvé v pozici nejvýše nasazeného hráče. Švýcar Roger Federer, který předčasně kvůli problémům s levým kolenem ukončil sezónu, se na závěrečný podnik roku nekvalifikoval poprvé od roku 2001, čímž skončila jeho rekordní série 14 po sobě jdoucích účastí na závěrečném podniku. Španělský tenista Rafael Nadal se na turnaj dokázal kvalifikovat, avšak problémy s levým zápěstím ho donutily předčasně ukončit sezónu.\n\nPřímý souboj o post světové jedničky nabídlo finálové utkání, ve kterém porazil ve svém prvním finálovém utkání na ATP World Tour Finals 29letý nejvýše nasazený Skot Andy Murray turnajovou dvojku ze Srbska Novaka Djokoviće za 1 hodinu a 42 minut po výsledku 6–3 a 6–4. Zhruba v polovině první sady prakticky rozhodl Murray o svém vítězství. Od stavu 3–3 získal sedm z osmi gamů a vedl 6–3 a 4–1 se dvěma brejky k dobru. Djokovič ještě zkusil zápas zdramatizovat, když následně Britovi sebral podání a snížil na 3–4 ze svého pohledu. V závěru se ještě za stavu 4–5 dotáhl při Murrayho podání na shodu, ale po třetím využitém mečbolu se z vítězství radoval domácí tenista.\n\nMurray si tak připsal premiérovou trofej z Turnaje mistrů. Svou neporazitelnost prodloužil na 24 zápasů, když během posledních sedmi týdnů vyhrál pět turnajů. Poprvé také zakončil jako 17. tenista v historii sezónu na postu světové jedničky, když přerušil nadvládu tria Federer, Nadal a Djokovič, kteří vládli na trůnu světové jedničky nepřetržitě od roku 2004. V probíhající sezóně si Murray připsal deváté turnajové vítězství, které představovalo čtyřicátý čtvrtý singlový titul na okruhu ATP Tour.\n\nPři slavnostním ceremoniálu zhodnotil vítězný Skot celou svou povedenou sezónu: „\"Tohle je pro mě výjimečný den, hrát proti Novakovi v takovém zápase. Máme za sebou už spoustu grandslamových finále a další velké zápasy. Hodně z nich jsem s ním prohrál, proto mám velkou radost, že jsem dnes vyhrál. A k tomu skončit na prvním místě, takový den jsem nikdy nečekal\".“ Poražený z duelu Djokovič nešetřil chválou na svého soka: „\"Dnes jsme se tu stali součástí historie, bylo mi ctí být u toho. Andy je teď bezpochyby nejlepším tenistou světa. Triumf i post jedničky si zaslouží. Dnes mnohem lépe zvládal klíčové momenty, mě se nedařilo. Lépe jsem začal hrát až ke konci, ale to už bylo pozdě\".“\n\nPoprvé v kariéře do turnaje zasáhli Francouz Gaël Monfils a Rakušan Dominic Thiem.\n\n"}
{"id": "1244518", "url": "https://cs.wikipedia.org/wiki?curid=1244518", "title": "ATP World Tour Finals 2016 – mužská čtyřhra", "text": "ATP World Tour Finals 2016 – mužská čtyřhra\n\nMužská čtyřhra ATP World Tour Finals 2016 probíhala v polovině listopadu 2016. Do deblové soutěže londýnského Turnaje mistrů nastoupilo osm nejlepších párů v klasifikaci žebříčku ATP Race. Obhájcem titulu byla nizozemsko-rumunská dvojice Jean-Julien Rojer a Horia Tecău, která se na turnaj nedokázala kvalifikovat.\n\nVítězem se stala pátá nasazená dvojice složená z finského tenisty Henriho Kontinena a Australana Johna Peerse, kteří ve finále zdolali jihoafricko-americké turnajové sedmičky Ravena Klaasena a Rajeeva Rama výsledkem 2–6 a 6–4, až v rozhodujícím supertiebreaku poměrem míčů [10–8]. Vyhráli tak i čtvrtý vzájemný duel s touto dvojicí, přičemž poprvé s nimi ztratili set. Na turnaji neprohráli jediný zápas a svou neporazitelnost si ve své první společné sezóně prodloužili na 10 utkání.\n\nOba vítězní hráči zhodnotili skončenou sezónu, přičemž Peers uvedl: „\"Když začnu přemýšlet nad tím, čeho jsme dosáhli v posledním měsíci, tak to jsou pro nás oba velké věci. Je dobrý pocit vědět, že všechna ta dřina, kterou jsme dokola a dokola vynakládali, když jsme se cítili dobře, ale i špatně, se vyplatila a my tak můžeme bojovat o tyto nejcennější trofeje\".“ Jeho spoluhráč Kontinen dodal: „\"Na začátku sezóny jsem věděl, že můžeme porazit každý pár na světě. Chcete-li to dokázat, musíte držet pospolu, což bylo naše velké plus. Nemyslím si, že by byl jeden z nás překvapen tím, že jsme se o tyto tituly rvali\".“\n\nPro oba se jednalo o první triumf na závěrečné události roku a o šestou společnou trofej na okruhu ATP. Pro Kontinena to byl třináctý deblový titul na okruhu ATP Tour. Peers si připsal jedenáctou trofej ze čtyřhry.\n\n\n"}
{"id": "1244519", "url": "https://cs.wikipedia.org/wiki?curid=1244519", "title": "HMAV", "text": "HMAV\n\nHMAV je lodní prefix používaný pro některé britské vojenské lodě. Může znamenat:\n"}
{"id": "1244521", "url": "https://cs.wikipedia.org/wiki?curid=1244521", "title": "Mārtiņš Sirmais", "text": "Mārtiņš Sirmais\n\nMārtiņš Sirmais (* 15. červenec 1982, Madona) je lotyšský reprezentant v orientačním běhu. Jeho největším úspěchem jsou dvě stříbrné medaile z middlu, na mistrovství Evropy 2006 v estonském Otepää a na mistrovství Evropy 2008 v lotyšském Ventspils. V současnosti běhá za finský klub \"Turun Metsänkävjät\" a lotyšský \"Auseklis IK\".\n\nNarodil se 15. července 1982 v lotyšském městě Madona. Povoláním je sportovní lékař.\n\nJeho trenérem je Edgars Bernāns. Na svém kontě má medaile z mistrovství Evropy i ze světového poháru.\n\nNa mezinárodních soutěžích se objevil poprvé v roce 2001 v Tampere a 2002 v Sümegu. Úspěšně se účastnil evropského poháru 2006 a 2008 v Estonsku a Lotyšsku. V Otepää se v roce 2006 umístil na druhém místě za Francouzem Thierrym Gueorgiouem. V roce 2008 znovu získal druhé místo opět za Gueorgiouem.\n\nV současnosti závodí za finský klub \"Turun Metsänkävijät\" sídlící v Turku. Jeho lotyšským působištěm je klub \"Auseklis IK\".\n\n"}
{"id": "1244524", "url": "https://cs.wikipedia.org/wiki?curid=1244524", "title": "Historie evropské integrace", "text": "Historie evropské integrace\n\nHistorie evropské integrace je velice obsáhlá. Snaha o spojení různých evropských území je stará jako historie osídlování Evropy. V této době šlo však především o touhu vládců po moci, než o sblížení evropských národů za účelem spolupráce.\n\n\n\n\n\n\n\n"}
{"id": "1244530", "url": "https://cs.wikipedia.org/wiki?curid=1244530", "title": "August Zaleski", "text": "August Zaleski\n\nAugust Zaleski (13. září 1883 Varšava – 7. dubna 1972 Londýn) byl polský ekonom, politik a diplomat. Dvakrát sloužil jako polský ministr zahraničí, v letech 1928 až 1935 byl i senátorem. Poté odešel do soukromého sektoru jako ředitel banky Bank Handlowy, po okupaci Polska nacistickým Německem roku 1939 uprchl do Anglie. Byl členem polské vlády v exilu opět v roli ministra zahraničí, v letech 1947–1972 pak vykonával funkci exilového prezidenta Polska.\n"}
{"id": "1244531", "url": "https://cs.wikipedia.org/wiki?curid=1244531", "title": "Mikulášovice dolní nádraží", "text": "Mikulášovice dolní nádraží\n\nMikulášovice dolní nádraží je železniční stanice, která se nachází na hranici města Mikulášovice a obce Vilémov. Stanicí prochází železniční trať 083 Rumburk – Sebnitz a končí zde trať 084 Rumburk – Panský – Mikulášovice. Staniční budova pochází z roku 1884 a leží v nadmořské výšce 380 m n. m.\n\nŽelezniční stanice Mikulášovice dolní nádraží je v provozu od roku 1884, kdy se stala konečnou stanicí prodloužené trati z Rumburku a Šluknova. Investorem a původním vlastníkem byla společnost ' (česky Česká severní dráha). Do pravidelného provozu byla stanice uvedena 14. prosince 1884. V roce 1902 se stalo nádraží konečnou stanicí nově vybudované dráhy Rumburk – Panský – Mikulášovice společnosti ' (česky Severočeská průmyslová dráha). Protože se obě železniční společnosti nedohodly na společném užívání nádraží, postavila Severočeská průmyslová dráha vlastní staniční budovu, vzdálenou asi 100 metrů od budovy České severní dráhy. Obě nádražní budovy spojovala ocelová lávka přemosťující kolejiště. Roku 1904 se staly Mikulášovice dolní nádraží průjezdní stanicí, když byla starší z tratí prodloužena do Dolní Poustevny a o rok později do saského města Sebnitz.\n\nVznik samostatného Československa se ve stanici neobešel bez komplikací. Na konci listopadu 1918 vstoupili její zaměstnanci do stávky, provoz obnovili až českoslovenští vojáci v polovině prosince téhož roku. K 1. lednu 1924 přejmenovaly Československé státní dráhy stanici na současný název Mikulášovice dolní nádraží, který nahradil dřívější německý název \"\". V této době se již užívala pouze původní staniční budova. Z budovy Severočeské průmyslové dráhy se stal obytný dům pro zaměstnance drah. Ve 30. letech 20. století nahradilo nové elektrické osvětlení původní plynové lampy, v roce 1935 přestala sloužit svému původnímu účelu výtopna a nadále byla využívána jen jako garáž.\n\nV poválečném období prošlo nádraží řadou změn. V 80. letech 20. století přibyla k výpravní budově přístavba a vedlejší obytná budova. V druhé dekádě 21. století zanikl původní, z části dřevěný sklad. Provozovatel nádraží, Správa železniční dopravní cesty, plánuje celkovou rekonstrukci.\n\nVětšina plochy nádraží, včetně staniční budovy (čp. 130), leží v katastrálním území Vilémov u Šluknova. V Mikulášovicích se nachází pouze jižní část nádraží, včetně původní nádražní budovy Severočeské průmyslové dráhy (čp. 604). Areál doplňují garáž pro motorové vlaky (původní výtopna), ubytovna a vlečka do areálu zbořeného závodu podniku Mikov. Stanice disponuje třemi průjezdnými dopravními kolejemi. Stanice nezajišťuje odbavení cestujících a není bezbariérově přístupná.\n\nNa trati 083 Rumburk - Sebnitz projíždí vlaky linky U28 v téměř pravidelném dvouhodinovém taktu, přičemž ve stanici Mikulášovice dolní nádraží se vlaky křižují. Provoz zajišťují především motorové jednotky Siemens Desiro, dále motorové jednoty 844 (Regio Shark) a 814 (Regionova). Na trati 084 jezdí vlaky linky U27 pouze o víkendech a ve státní svátky. Dopravu zajišťuje převážně motorová jednotka Regio Shark. Dopravcem na obou tratích jsou České dráhy.\n\nPřibližně 300 metrů východním směrem od staniční budovy se nachází autobusová zastávka \"Mikulášovice, železniční stanice dolní nádraží\". Kolem nádraží prochází modře značená turistická trasa směřující k vilémovskému kostelu a na druhou stranu na vrchol Tanečnice (597 m n. m.).\n\n"}
{"id": "1244533", "url": "https://cs.wikipedia.org/wiki?curid=1244533", "title": "Šater latnatý", "text": "Šater latnatý\n\nŠater latnatý (\"Gypsophila paniculata\") je vytrvalá rostlina teplých a suchých míst. Má nezaměnitelný vzhled, je tvořen až 1 m vysokým, kompaktním trsem mnohonásobně větvených lodyh s bílými, drobnými květy. Bývá pěstován v zahradách a používán při aranžování čerstvých i suchých květin, je znám pod lidovým názvem \"nevěstin závoj\".\n\nJe původním druhem v jihovýchodní Střední Evropě (Moravou probíhá severozápadní hranice výskytu), na Balkánu a po celé Východní Evropě až po pohoří Ural. Jeho areál se dále rozprostírá přes Turecko po oblasti Kavkazu i západní Sibiře a přes Přední a Střední Asii až do severovýchodní Číny a Mongolska. V Německu, stejně jako v Pobaltí, roste až druhotně, stejně jako v Severní Americe, Austrálii a na Novém Zélandu.\n\nV České republice se přirozeně vyskytuje pouze na jižní a jihovýchodní Moravě v nížinách do nadmořské výšky 250 m. Poměrně časté jsou jeho sekundární výskyty na nových místech, což jsou následky jeho úniků do volné přírody při pěstování v zahradách.\n\nObligátní psamofyt, který se vyskytuje v termofytiku na neutrálních i bazických, písčitých neb hlinitých půdách, které jsou převážně suché a bohaté na vápník. Je geofyt či hemikryptofyt rostoucí na místech plně osluněných, obvykle na otevřených plochách stepního charakteru, v nízkých travnatých porostech, ve vytěžených pískovnách, na železničních náspech i po okrajích cest. Raší obvykle v dubnu, kvete v červnu až srpnu a plody dozrávají v září a říjnu.\n\nVytrvalá bylina vysoká 50 až 100 cm, která má několika bohatě rozvětvených lodyh dávající rostlině kulovitý vzhled. Vyrůstá z dlouhého, válcovitého, dřevnatějícího, vícehlavého kořene tmavé barvy, který může být až 1 m dlouhý. Lodyhy jsou od báze široce rozvětvené, v uzlinách ztlustlé, bývají zbarveny žlutozeleně, světlohnědě nebo červenavě a jsou hustě olistěné. Listy dlouhé 2,5 až 6,5 a široké 0,5 až 1 cm jsou čárkovité nebo úzce kopinaté, na vrcholu zahrocené a mají tři žilky; spodní listy usychají již během kvetení.\n\nKvětenství je bohatě větvená, ale jinak poměrně řídká vrcholičnatá lata vidlanů. Je tvořeno až tisícem bílých, velmi drobných květů, které jsou pětičetné, oboupohlavné a kvetou od června do srpna. Květ usazený na kratičké stopce má pětičetný zvonkovitý kalich s laloky 1 až 2 mm velkými, korunu se stejným počten bílých, 2 až 4 mm velkých plátků, deset ve dvou kruzích rostoucích tyčinek s kulovitými prašníky a vejčitý, ze dvou plodolistů složený semeník se dvěma čnělkami. Nejdříve dozrávají tyčinky ve vnějším kruhu, pak blizny a nakonec tyčinky vnitřní; takto je podporováno opylení cizím pylem, který přináší drobný hmyz slétající se za nektarem vespod květu. Plod je kulovitá tobolka, poměrně pozdě se otevírající čtyřmi dlouhými zuby, obsahuje hnědá, kulatá, asi 1 mm velká semena. Ploidie druhu je 2n = 34.\nŠater latnatý patří mezi tzv. stepní běžce, rostliny se specifickým způsobem rozšiřování semen. V pozdním létě se po dozrání semen odlomí již suché lodyhy a jsou po volných pláních odnášeny větrem, při vzniklých nárazech se otevírají špičky tobolek, semena postupně vypadávají a jsou rozsévána do širokého okolí. Uměle se rostliny množí zimním předpěstováním sadby ze semen a následným jarním vysázením, nebo předjarním rozdělením trsů statných rostlin.\n\nJe rostlinou pěstovanou v zahradách mezi okrasnými trvalkami a její rozkvetlé a usušené lodyhy se pro svůj jemný vzhled a trvanlivost používají jako dekorace při aranžování květin. Černohnědý kořen se v minulosti používal v léčitelství, obsahuje saponiny mající laxativní i spermicidní účinky.\n\nNa severu a západě Spojených států, kde je zavlečenou rostlinou, se chová invazně a stal se na mnoha loukách a pastvinách široce rozšířeným plevelem. V oblastech trávnatých plání na písčitých dunách v okolí Velkých jezer představuje dokonce hrozbu pro některé tamní vzácné rostlinné druhy.\n\nV české přírodě je tato divoce rostoucí trvalka záhonového charakteru považována za ohroženou. Následkem plošných hospodářských úprav stanovišť a různými sukcesními procesy z řady historických lokalit vymizela. Na podporu její ochrany byl šater latnatý prohlášen \"vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb.\" za druh silně ohrožený (§2) a \"Červeným seznamem cévnatých rostlin České republiky z roku 2012\" dokonce za druh kriticky ohrožený (C1t).\n\n"}
{"id": "1244535", "url": "https://cs.wikipedia.org/wiki?curid=1244535", "title": "Tisíckráte", "text": "Tisíckráte\n\nTisíckráte bylo české katolické satirické internetové periodikum. Server zrušen v únoru 2020. Název odkazoval na známou českou mariánskou poutní píseň \"Tisíckráte pozdravujem tebe\", jejíž přehrávání se spouštělo při navštívení úvodní stránky. Tvůrce projektu zůstával v anonymitě, používal anonym Felix Kulpa (či Culpa), na projektu se podíleli i další lidé vystupující pod stejným pseudonymem. Redakce měla 21 členů. Italské motto stránky znělo: ( ). Dalším mottem bylo „Nikdo nám nepíše, co budeme diktovat“, které se nápadně podobalo sloganu Parlamentních listů „Nikdo nám nediktuje, o čem smíme psát“.\n\nHumor Tisíckráte byl zaměřen především na české katolické prostředí a odtud se rekrutovala i většina čtenářů, další čtenáři bývali z různých protestantských církví. Stránka měla také facebookový profil, na kterém ji sledovalo přes 7,5 tis.lidí.\n\nK vytvoření webu autory inspirovala touha po kvalitním církevním zpravodajství. Název jako odkaz na poutní mariánskou píseň zvolili záměrně: „Píseň Tisíckráte pozdravujeme tebe je jedna z nejkrásnějších písní, která se v českých kostelech zpívá, a vyjadřuje to naši sounáležitost s církevním prostředím.“ Tvůrci chtěli zůstat v anonymitě, aby vynikl obsah webu, nikoliv autoři článků.\n\nAutoři tvrdí, že jejich cílem je pobavení, nikoliv zesměšnění nebo ublížení, a tvrdí, že „nechtějí být zlí“. Jeden článek již dokonce na opakovanou žádost dotčené osoby z webu stáhli. Motivem pro jejich tvorbu bylo údajně i hlubší poznání církve. Autoři se stylizovali do role investigativních novinářů, kteří odhalovali zamlčovaná témata v církvi.\n\nPři návštěvě ředitele vatikánského Sekretariátu pro komunikaci Daria Edoarda Vigana mu byl web prezentován. Viganò následně prohlásil s vážnou tváří: „Ano, to píšu já, já jsem Felix Kulpa,“ a pak se rozesmál.\n\nMezi zveřejněné smyšlené zprávy patřily články:\n\nInternetový deník Blesk.cz uvěřil zprávě o zápalkách ve vydání Katolického týdeníku a zprávu uveřejnil jako skutečnou. Po zjištění skutečnosti zprávu z webu odstranil.\nPodobně si vedl i deník Týden.cz, který zase uvedl zprávu o údajném předvolání Jiřího Stracha a Dominika Duky k církevnímu soudu za hanobení křesťanství ve filmu \"Anděl Páně 2\", kterého se podle Tisíckráte dopustili. I v tomto případě došlo k následnému odstranění zprávy. Jiří Strach však na svém facebookovém profilu událost glosoval vyjádřením: „A hurá do Kostnice!!!“ Stejnou zprávu zveřejnil i server Krajskelisty.cz (pobočka Parlamentních listů), který následně na konci článku uvedl, že se jedná o satirickou zprávu.\n\nV dubnu 2018 získal web ocenění Magnesia Litera v kategorii „Blog roku“. V roce 2017 byl web na stejnou cenu nominován.\n\n\n"}
{"id": "1244542", "url": "https://cs.wikipedia.org/wiki?curid=1244542", "title": "Třída Ashland", "text": "Třída Ashland\n\nTřída Ashland byla lodní třída výsadkových dokových lodí amerického námořnictva z období druhé světové války. Celkem do služby vstoupilo osm jednotek této třídy. Byly to první postavené dokové výsadkové lodě. Jednalo se o velmi univerzální plavidla. Jejich úkolem byla přeprava vyloďovacích plavidel, vozidel a dalšího nákladu, zároveň disponovala dílnami pro údržbu a opravy malých plavidel. Později byla jedna upravena na podpůrnou loď minolovek. Plavidla se úspěšně zapojila do vyloďovacích operací v Itálii a v Pacifiku, později byla nasazena také v korejské a vietnamské válce. Zahraničními uživateli třídy se stala Argentina a Čínská republika.\n\nPostaveno bylo osm jednotek této třídy, které byly původně autorizovány jako plavidla pro přepravu samohybného dělostřelectva s trupovými čísly APM-1 až AMP-8. Klasifikace plavidel byla 1. července 1941 změněna na dokové výsadkové lodě (LSD). Kýly osmi výsadkových lodí byly založeny od června 1942 do ledna 1943 v loděnici Moore Dry Dock Co. v Oaklandu. Jednotlivá plavidla do služby vstupovala od června 1943 do ledna 1944. \n\nJednotky třídy \"Casa Grande\":\n\nPřevážnou část délky plavidla vyplňoval dok, ze kterého nesená plavidla vyplouvala vlastní silou. Existovala řada variant uspořádání přepravovaných lodí, výsadková loď pojmula například 18 vyloďovacích člunů LCM, nebo tři velké vyloďovací čluny LCU, nebo dva tankové výsadkové čluny LCT Mk III/IV s kapacitou 12 středních tanků, nebo tři výsadkové čluny LCT Mk I/II s kapacitou 5 středních tanků. Alternativně bylo možno nést 41 obojživelných vozidel LVT, nebo 47 vozidel DUKW, anebo 1500 tun nákladu. Základní výzbroj představoval jeden 127mm kanón, dvanáct 40mm kanónů Bofors a šestnáct 20mm kanónů Oerlikon. Pohonný systém tvořily dva kotle a dvě turbíny, roztáčející dva lodní šrouby. Nejvyšší rychlost dosahovala 17 uzlů. Dosah byl 8000 námořních mil při rychlosti 15 uzlů.\n\nPro nasazení v korejské válce byla plavidla vybavena plošinou pro přistání vrtulníku. Výsadková loď \"Ashland\" byla roku 1957 modifikována na mateřskou loď hydroplánů, nesoucí šest strojů Martin P5M-2 Marlin. Po šestitýdenním zkušebním nasazení v Karibiku bylo plavidlo vyřazeno.\n\nRoku 1959 americké námořnictvo plánovalo upravit tři jednotky třídy \"Ashland\" na nosiče strategických bombardovacích hydroplánů Martin P6M SeaMaster. Celý program P6M však byl zanedlouho zrušen.\n\nRoku 1962 byla výsadková loď \"Epping Forest\" přestavěna na podpůrnou loď minolovek (MCS-7), kterých na palubě nesla celkem 10 kusů.\n"}
{"id": "1244545", "url": "https://cs.wikipedia.org/wiki?curid=1244545", "title": "Kostel svatého Vavřince (Červená Lhota)", "text": "Kostel svatého Vavřince (Červená Lhota)\n\nKostel svatého Vavřince je farní kostel římskokatolické farnosti Červená Lhota. Kostel se nachází v Červené Lhotě na jižním okraji obce v kopci. Kostel byl postaven pravděpodobně ve 13. století a je jednolodní stavbou s pozdně románským jádrem, součástí stavby je kamenná barokní hranolová věž. Kostel má ústupkový portál, příčnou loď a půlkruhovou apsidu. Kostel je chráněn jako kulturní památka České republiky.\n\nKostel byl postaven pravděpodobně ve 13. století, původně měl jeden historický portál a sakristii, později byl jeho presbytář plně zmodernizovaný, věž byla postavena někdy později, její součástí jsou 3 zvony, nejstarší a největší zvon pochází z roku 1515. V roce 1609 v kostele působil Jan Novokolínský a v roce 1624 v kostele působil Jakub Petroselinus, fara při kostele byla postavena již v době jeho vzniku. Později, v roce 1785, začal v kostele působit Josef Scheiner a v roce 1829 začal v kostele působit i František Schmid. Kostel byl v 16. století nekatolický. Roku 1751 byl kostel navýšen o zvonicové patro, do kterého se vstupovalo po točitém schodišti. V roce 1899 byl kostel rekonstruován a rozšířen o příčnou loď s bočními kaplemi a půlkruhovou apsidu.\n\nV roce 2011 byl kostel archeologicky prozkoumán.\n\nKolem kostela se dříve nacházel hřbitov, v roce 1894 byl přestěhován jižně od obce k silnici směrem do Číhalína.\n\n\n"}
{"id": "1244551", "url": "https://cs.wikipedia.org/wiki?curid=1244551", "title": "Miroslav Jirkal", "text": "Miroslav Jirkal\n\nMiroslav Jirkal (* 19. listopadu 1955, České Budějovice) je bývalý český fotbalový brankář a trenér. Pracoval i jako žádaný pozorovatel soupeřova týmu pro FC Slovan Liberec, SK Slavia Praha, AC Sparta Praha a českou reprezentaci.\n\nZačínal v Nových Hradech, před vojnou chytal za Dynamo České Budějovice. Na vojně chytal za VTJ Tábor a když se po mistrovství Evropy 1976 v Dukle zranil Ivo Viktor, kryl záda Jaroslavu Netoličkovi. Po vojně se vrátil do Dynama České Budějovice, kde zahájil i trenérskou kariéru.\n\nV české lize působil jako asistent nebo trenér brankářů v týmech SK Dynamo České Budějovice, Stavo Artikel Brno, SK Slavia Praha a AC Sparta Praha.\n\n\n\n"}
{"id": "1244553", "url": "https://cs.wikipedia.org/wiki?curid=1244553", "title": "Milenec Lady Bouvierové", "text": "Milenec Lady Bouvierové\n\nMilenec Lady Bouvierové je 102. díl seriálu Simpsonovi. Premiéru v USA měl 12. května 1994, v Česku 7. ledna 1996.\n\nMaggie slaví své 1. narozeniny a proto se sejdou všichni členové rodiny. Na oslavě se děda Simpson spřátelí s Jacqueline Bouvierovou a Marge a Homer rozhodnou, že je vezmou do restaurace. Pak děda Simpson navštíví Ling doma a tam ji pozve na bál. Když jsou ale děda a Ling na bále, Ling si přebere pan Burns a společně vyhrají 1. místo. Děda je z toho smutný. Pan Burns a Ling se domluví na svatbě. Když se reverent zeptá Ling, ozve se její oblíbená písnička. Zjistí, že děda hraje v zasklené místnosti na klavír a ten bušením prolomí sklo. Děda pak požádá Ling, ať si nebere pana Burnse. Ling řekne, že se nechce ženit a děda je z toho šťastný.\n"}
{"id": "1244554", "url": "https://cs.wikipedia.org/wiki?curid=1244554", "title": "Theodor Holman", "text": "Theodor Holman\n\nTheodor Holman (narozen 9. ledna 1953 v Amsterdamu) je nizozemský novinář, moderátor a spisovatel indonéského původu.\n\nStudoval nizozemský jazyk a historii na Univerzitě v Amsterdamu. Byl redaktorem satirických studentských novin Propria Cures.\n\n\nScenárista:\n\n\n"}
{"id": "1244561", "url": "https://cs.wikipedia.org/wiki?curid=1244561", "title": "Rezván", "text": "Rezván\n\nRezván je zahrada v Bagdádu, v překladu znamená ráj. Zde Bahá'u'lláh oznámil svou roli jako přislíbeného Bábem, prorokem Bahá'í víry.\n\nTermín Rezván se také používá pro dvanáctidenní náboženský svátek připomínající toto náboženské zjevení. Trvá od 21. dubna do 2. května, ale samotné svaté dny, kdy se Baháí zdržují práce, jsou tři: 21. dubna, 29. dubna a 2. května, kdy se věřící také věnují modlitbě a meditaci.\n\nBaháistický kalendář\n\n"}
{"id": "1244562", "url": "https://cs.wikipedia.org/wiki?curid=1244562", "title": "Maria Muldaur", "text": "Maria Muldaur\n\nMaria Muldaur (* 12. září 1943) je americká zpěvačka. Narodila se v newyorské Greenwich Village a docházela na Hunter College High School. V šedesátých letech vystupovala na stejné scéně jako začínající Bob Dylan. Roku 2005 vystoupila v dokumentárním filmu o Dylanovi nazvaném \"No Direction Home\". V letech 1969 a 1972 vydala dvě alba se svým manželem Geoffem Muldaurem. Počínaje rokem 1973 vydává sólová alba. Rovněž vystupovala se skupinou Jerry Garcia Band. Její dcera Jenni Muldaur se rovněž věnovala hudbě.\n\n"}
{"id": "1244571", "url": "https://cs.wikipedia.org/wiki?curid=1244571", "title": "Curtiss N-9", "text": "Curtiss N-9\n\nCurtiss N-9 byl americký námořní jednomotorový dvoumístný cvičný dvouplošník s centrálním plovákem a dvojicí vyrovnávacích plováků z období první světové války.\n\nPřed vstupem USA do prvního světového válečného konfliktu rozhodla letecká složka US Navy rozšířit program výcviku svých pilotů. Současně americké námořnictvo projevilo zájem o elementární cvičný hydroplán. Glenn Curtiss, ve snaze předstihnout v konkurzu konkurenci, sáhl po osvědčeném letounu Curtiss JN-4B a vybavil jej prodlouženými křídly z pokusného stroje Curtiss N-8. Tyto nosné plochy měly novější a vhodnější profil než křídla JN-4B. Místo kolového podvozku přibyl celodřevěný centrální plovák a vyrovnávací kovové kuželovité plováky pod konci spodního křídla. Větší boční plochu kompenzovala zvětšená kýlová plocha s klenutou náběžnou hranou. Původní pohonná jednotka Curtiss OX-5 byla nahrazena výkonnějším vidlicovým vodou chlazeným osmiválcem Curtiss OXX-6 o výkonu 74 kW.\n\nPrvní Curtiss N-9 poprvé vzlétl na sklonku roku 1916. Na tuto úspěšnou konverzi pozemního typu na hydroplán navázala objednávka na produkci prvních třiceti exemplářů. Stroje se osvědčily a proto byly u společnosti Curtiss v Hammondsportu objednány další tři série po 34, 30 a 6 kusech. O typ projevila zájem také US Army, která na jaře 1917 odebrala 14 letounů. Další čtyři série po 30, 13, 300 a 1200 strojích byly zadány Curtissově pobočce Burgess Co. ve městě Marblehead. Poslední objednávka však byla po skončení války zrušena.\n\nVe snaze zvýšit výkony N-9 byl na podzim 1917 do letounu instalován francouzský vidlicový vodou chlazený osmiválec Hispano-Suiza 8 s výkonem 110 kW, který začala vyrábět pobočka Simplex Automobile koncernu Wright-Martin Co. Americké označní motoru znělo Wright A nebo I, především byl ovšem znám pod přezdívkou „Hisso“. Podle toho byla nová verze letounu úředně označena N-9H, zatímco stroje s pohonnými jednotkami Curtiss byly neoficiálně nazývány N-9C. N-9H obdržely nový kryt motoru a vrtulový kužel. První vyrobené exempláře měly dva chladiče na bocích trupu, sériové stroje pak jediný vysoký a úzký na vrcholu trupu před horním křídlem.\n\nZlepšení výkonů umožnilo vyzbrojení synchronizovaným kulometem Vickers ráže 7,7 mm. N-9H tak mohl sloužit i k střeleckému výcviku pilotů u leteckých škol.\n\nLetouny N-9 z první objednávky byly dodány Námořní letecké škole v Pensacole a dalším námořním ozbrojeným složkám ještě před vstupem USA do války v dubnu 1917.\n\nCurtissův N-9 se stal po létajícím člunu Curtiss HS-2L druhým nejrozšířenějším typem námořního letadla u US Navy, a to až do 30. let 20. století. Několik N-9H od námořnictva získala US Army výměnou za své pozemní Curtissy JN-4H.\n\nJeště začátkem 20. let postavili letečtí mechanici v Pensacole 50 N-9 z náhradních dílů a z částí poškozených letadel. Vyřazování Curtissů N-9 bylo zahájeno v roce 1924, poslední létaly ještě v roce 1927.\n\nÚdaje platí pro N-9H\n\n\n\n"}
{"id": "1244572", "url": "https://cs.wikipedia.org/wiki?curid=1244572", "title": "Kostel svatého Matouše (Hradíšťko)", "text": "Kostel svatého Matouše (Hradíšťko)\n\nKostel svatého Matouše je římskokatolický, orientovaný, filiální, dříve farní kostel v Hradíšťku, části obce Žeretice. Od 22. února 1994 je chráněn jako kulturní památka České republiky. Je situován na vysokém návrší nad říčkou Cidlinou. Je architektonickou dominantou obce a okolní krajiny.\n\nKostel je na místě původní kaple je poprvé zmiňován v roce 1384. Raně barokně byl přestavěn v letech 1674-1677. Další větší pozdně barokní úpravy byly realizovány v roce 1792.\n\nJednolodní stavba obdélníkového půdorysu s trojboce uzavřeným presbytářem. Presbytář je sklenutý valenou klenbou s konchou v závěru. Triumfální oblouk je půlkruhový, loď je sklenuta valeně s výsečemi. Strop kostela je vyzdoben štuky a malbami z konce 17. století. Před západním průčelím se tyčí mohutná hranolová patrová věž, s nastavěným zvýšeným polopatrem a umístěným hodinovým ciferníkem, římsa je přesahující profilovaná, zastřešení jehlancové, segmentově osmidílné, zakončené lucernou, ve vrcholu je latinský kříž. Patra věže jsou oddělena oplechovanými profilovanými římsami, v nárožích jsou pilastrové polosloupy zakončené profilovanými hlavicemi. Hlavní vstup do kostela je od západní strany z podvěží, dřevěné dvoukřídlé dveře jsou osazeny v pravoúhlém kamenném ostění, nad vstupem je zaslepené segmentové okno. Okna věže a lodi jsou obdélná, dělená do čtvercových tabulek, v horním plném segmentu dělená do lichoběžníků. Fasáda je prolomena lizénovými rámci. Obvodová podokapní římsa lodi i presbytáře je přesahující profilovaná. Do prostoru hřbitova je přistavěna k severní straně presbytáře patrová sakristie se čtvercovými okny v přízemí a obdélnými v prvním nadzemních podlaží, obojí v kamenném ostění. Krov sakristie je polovalbový, krov lodi je bedněný, sedlový s polovalbou nad prostorem presbytáře. Střecha je krytá plechovými šablonami. Nad presbytářem je ve střeše sanktusová věžička.\n\nOhradní zeď okolo Hřbitova a kostela je obdélná, hlavní vstupní brána na hřbitov je ze západní strany, další vstup je na jižní straně. Zdivo ohradní zdi je smíšené z pískovcových bloků a cihel, na severovýchodní straně je zeď částečně rozebraná. Před západním vstupem do areálu kostela je vlevo pískovcová socha sv. Josefa s Ježíškem a vpravo socha Panny Marie, obě na kvádrových pilířích a v podživotní velikosti. Severozápadně od kostela je situovaná fara obdélného půdorysu. V koutě hřbitova je vrcholně barokní osmiboká márnice z první třetiny 18. století s jehlanovou střechou.\n\nPravidelné bohoslužby se v kostele nekonají.\n\n"}
{"id": "1244590", "url": "https://cs.wikipedia.org/wiki?curid=1244590", "title": "Dalhunden", "text": "Dalhunden\n\nDalhunden je francouzská obec v departementu Bas-Rhin v regionu Grand Est. V roce 2013 zde žilo 1 010 obyvatel.\n\nObec leží u hranic Francie s Německem. Sousední obce jsou: Drusenheim, Fort-Louis, Rheinmünster (Německo), Sessenheim a Stattmatten.\n\n\"Počet obyvatel\"\n\n"}
{"id": "1244601", "url": "https://cs.wikipedia.org/wiki?curid=1244601", "title": "Charlotte Durif", "text": "Charlotte Durif\n\nCharlotte Durif (* 18. srpna 1990) je francouzská reprezentantka ve sportovním lezení. Mistryně Evropy, mistryně Francie a juniorská mistryně v lezení na obtížnost, vítězka mistrovství USA. Závodila také v lezení na rychlost a v boulderingu.\n\n\n\n\n"}
{"id": "1244603", "url": "https://cs.wikipedia.org/wiki?curid=1244603", "title": "Solihull", "text": "Solihull\n\nSolihull je anglické město v hrabství West Midlands ve Velké Británii. Ve městě žije 206 700 obyvatel dle sčítání z roku 2011.\nJe součástí městské aglomerace West Midlands a leží přibližně 13 kilometrů jihovýchodně od centra Birminghamu. Je správním centrem a největším městem metropolitního distriktu Solihull, který má celkovou populaci 209 890 obyvatel.\n\nSolihull je jednou z nejbohatších oblastí mimo oblast Londýna. V listopadu 2013 časopis uSwitch označil Solihull jako „nejlepší místo pro život“ ve Spojeném království, když se město umístilo v indexu kvality života na prvním místě. Obyvatelé distriktu Solihull včetně těch narozených přímo ve městě jsou označovány jako \"Silhillians\" (původ slova je neznámý). Mottem města Solihull je \"Urbs in Rure \" neboli přeloženo z latiny, město v zemi.\n\nSolihull nabízí celou řadu nákupních středisek. Jedním z nich je pod širým nebem stojící nákupní centrum ve stylu šedesátých let s názvem Mell Square, které bylo postaveno po demolici několika částí s viktoriánskými domy a původním kostelem kongregační církve v Solihullu. V posledních letech město prošlo velkým rozvojem. Například hlavní třída High Street byla roku 1994 přebudována na pěší zónu a dne 2. července 2002 bylo královnou Alžbětou II. otevřeno nové nákupní centrum Touchwood.\n\nSolihull je také sídlem známé automobilky Land Rover, která zde vlastní výrobní haly ležící východně od okresu Lode Heath a celé řady dalších významných společností. V obci Meriden sídlil v letech 1942–1983 také neméně známý výrobce motocyklů, společnost Triumph Engineering Co Ltd. Známý byl i maloobchodní pekařský řetězec Three Cooks, na který byla však v roce 2006 uvalena nucená správa. Mezi další významné společnosti se sídlem v Solihull patří síť pubů společnosti Enterprise Inns a poskytovatel hypotečních a osobních úvěrů, společnost Paragon.\n\nDále je v městské části Solihull také Veletržní palác NEC, Mezinárodní letiště Birmingham a stále se rozšiřující Birmingham Business Park.\n\n\n"}
{"id": "1244608", "url": "https://cs.wikipedia.org/wiki?curid=1244608", "title": "Ad resurgendum cum Christo", "text": "Ad resurgendum cum Christo\n\nAd resurgendum cum Christo (čes. \"K povstání z mrtvých s Kristem\") je instrukce Kongregace pro nauku víry o pohřbívání zemřelých a uchovávání popela v případě kremace. Byla vydána roku 2016.\n\nInstrukce v návaznosti na instrukci \"Piam et constantem\" z roku 1963 připomíná, že církev preferuje pohřeb zesnulého těla do země, i když se nestaví proti kremaci, není-li provedena z důvodů odporujících víře. Ostatky po kremaci musí být ovšem uloženy, na hřbitově, v kostele nebo na jiném posvátném místě. Uchovávání popela v soukromých obydlích je přípustné jen výjimečně. Pro zabránění jakémukoli nedorozumění panteistického, naturalistického nebo nihilistického charakteru, nesmí být ostatky rozptýleny ve vzduchu, ve vodě, nebo na zemi; stejně tak není přípustné, aby se popel z kremace stal součástí bižuterie nebo upomínkových předmětů. \n\n"}
{"id": "1244609", "url": "https://cs.wikipedia.org/wiki?curid=1244609", "title": "Ruská příjmení", "text": "Ruská příjmení\n\nRuská příjmení a příjmení z nich odvozená jsou slovanská příjmení rozšířená na většině území Ruské federace a také v některých okolních státech se silným ruským vlivem, či menšinou. Velké množství ruských příjmení vychází z tzv. otčestva (tj. křestních či osobních jmen některého z předků), či různých přezdívek (například podle řemesel - \"кузнец\" = kovář, ap.).\n\nDeset nejrozšířenějších příjmení v rámci Ruské federace. Číslovka za příjmením udává procentuální podíl příjmení na celkovém počtu obyvatelstva státu.\n\n"}
{"id": "1244610", "url": "https://cs.wikipedia.org/wiki?curid=1244610", "title": "21. světové skautské jamboree", "text": "21. světové skautské jamboree\n\n21. světové skautské jamboree se konalo v červenci a srpnu 2007, a bylou součástí oslav Sto let skautingu světového skautského hnutí. Hostitelem bylo Spojené království, jako připomínka 100. výročí založení skautingu na Brownsea.\n\nAkce trvala 12 dní od 27. července do 8. srpna, v Hylands Parku, Chelmsford v Essexu. Toto místo bylo vybráno pro snadnou leteckou i námořní dostupnost a také kvůli blízkosti Gilwell Parku, důležitého kempu a školícího centra skautských vůdců.\n\nVíce než 38 000 skautů vůdců ze 158 zemí, kteří byli členy některé z uznaných národních skautských organisací (uznání znamená členství ve WOSM) na akci tábořilo, zatímco více než 50 000 se zúčastnilo formou jednodenní návštěvy. Na místě bylo také více než 8600 členů mezinárodního servisního týmu z celého světa.\n\nUdálost byla otevřená všem členům WOSM, kteří dosáhli věku 14 až 17 let na začátku Jamboree 27. července 2007. Členové WAGGGS, se mohly zúčastnit v případě, že příslušná národní organisace WOSM souhlasila. Lidé, kteří se chtěli zúčastnit, museli být vybrán jejich skautskou organisací.\n\nDospělí se účastnili jako členové mezinárodního servis týmu, vůdci oddílů, zástupci členských států, pracovníci programů mimo tábořiště, nebo členové přípravného týmu.\nVítány byly také jednodenní návštěvy ze všech věkových kategorií. Nicméně byl omezen čas ve který mohli návštěvníci přijít kvůli hranici kapacity parku.\n\nTato událost byla druhým největším jamboree s 38 074 účastníky a IST, ale z více zemích než kdy předtím, a více než 42 000 jednodenních návštěvníků Největším bylo 3. světové skautské jamboree v roce 1929, s 50 000 účastníky.\n\nKaždé Jamboree má své téma a na jamboree 2007 jím bylo Jeden svět, jeden slib. Toto motto je začleněno na odznaku stého výročí a je k dispozici v místním jazyce všechny skautských organisací, kteří jsou členy Světové organisace skautského hnutí. Toto motto je také součástí textu oficiální písně tohoto jamboree \"Jambo\".\n\n\nKlíčové atrakce a události :\n\nKaždé centrum obsahoval čtyři subkempy každý s 2 000 skauty s vlastním programu činností. V rámci subkempů měl každý oddíl 36 účastníků. Čtyři centra byly:\n\n\n\n\nDospělý a IST měly vlastní program na:\n\nPřípravy na akci zahrnuli Jamboree v menším měřítku, EuroJam 2005, kde 12 000 skautů, z celé Evropy, tábořili na stejném místě. Tato generální zkouška umožnila pořadatelům jamboree vyzkoušet celou řadu aspektů akce, včetně kontroly masivního přílivu kontingentů do prostoru. Jídlo a zásoby pro EuroJam také vytvořil světový rekord pro největší jediné internetové objednávky do supermarketu, přičemž dodávka byla přivezena ve velkých kloubových nákladních automobilech.\n\nScouts Shops Ltd, zodpovědná za dodání mnoha vybavení pro 21. světové jamboree, hlásil, že cena ocely na světovém trhu vzrostla v důsledku zadání objednávky na Jamboree\n\nMezinárodní servisní tým (IST) byli skauti ve věku 18 let a více, kteří pomáhali budovat rozsáhlé skautské akce, největšími z nich jsou Světové skautské jamboree. Přijeli týden před začátkem akce.\n\nNa místě bylo více než 8 600 členů IST, kteří pomáhali stavět, provozovat, uklízet a organisovat události, činnosti a služby na místě Jamboree. IST byly rozděleny do dvou hlavních částí, a čtyř dílčích úseků, v závislosti na jejich zájmech a kvalifikaci:\n\nVčetně vody, plynu a elektřiny, IST vybudovali a udržovali v parku páté největší město v Essexu za méně než jeden měsíc.\n\n\n"}
{"id": "1244614", "url": "https://cs.wikipedia.org/wiki?curid=1244614", "title": "Bétheniville", "text": "Bétheniville\n\nBétheniville je francouzská obec v departementu Marne v regionu Grand Est. V roce 2013 zde žilo 1 244 obyvatel.\n\nObec leží u hranic departementu Marne s departementem Ardensko. Sousední obce jsou: Aussonce (Ardensko), Hauviné (Ardensko), La Neuville-en-Tourne-à-Fuy (Ardensko), Pontfaverger-Moronvilliers, Saint-Clément-à-Arnes (Ardensko) a Saint-Hilaire-le-Petit.\n\n\"Počet obyvatel\"\n"}
{"id": "1244615", "url": "https://cs.wikipedia.org/wiki?curid=1244615", "title": "Skok přes žraloka", "text": "Skok přes žraloka\n\nSkok přes žraloka ( \"Jumping the shark\") je americký popkulturní idiom, kterým fanoušci a kritici televizních seriálů označují situaci, kdy scenáristům začnou docházet nápady a snaží se udržet pozornost diváků nepravděpodobnými zápletkami a lacinými efekty.\n\nVýraz je inspirován epizodou \"Hollywood: Part 3\" páté řady amerického seriálu \"Happy Days\" z roku 1977, v níž postava jménem Fonzie předvede svou zdatnost na vodních lyžích tím, že v plné rychlosti najede na můstek a přeskočí žraloka tygřího plujícího v moři. Nereálnost této scény se stala předmětem posměchu a byla přijata jako signál, že se seriál ocitl v krizi. K univerzálnímu rozšíření pojmu přispěl Jon Hein, který roku 1997 založil internetové stránky jumptheshark.com, zabývající se momenty, kdy dlouho vysílaný seriál „přeskočil žraloka“. Uvedl zde charakteristické příznaky toho, že se původní myšlenka daného pořadu vyčerpala a tvůrci si pomáhají různými triky: objevují se stále nové postavy (často jsou to hostující slavné osobnosti), staré postavy se chovají v rozporu se svým dosavadním psychologickým profilem, objevují se nelogické a absurdní momenty, seriál se podbízí vulgaritami, sexem a násilím. Spojení se používá i v přeneseném významu pro každého, kdo si nedokáže přiznat, že se už ocitl za zenitem.\n\nVe filmovém světě se užívá obdobná fráze \"nuking the fridge\", narážející na pasáž z filmu \"Indiana Jones a království křišťálové lebky\", v níž hlavní hrdina přežije atomový výbuch díky tomu, že se zavře do ledničky s olověnými stěnami.\n"}
{"id": "1244619", "url": "https://cs.wikipedia.org/wiki?curid=1244619", "title": "Šarí‘atská soudní škola", "text": "Šarí‘atská soudní škola\n\nŠarí‘atská soudní škola (bosensky \"Šeri(j)atska sudačka škola\", turecky \"Mekteb-i Nüvvâb\") v Sarajevu byla mezi lety 1887 a 1937 islámská teologická škola a svého času nejvyšší islámské učiliště v Bosně a Hercegovině.\n\nŠarí‘atská soudní škola byla zřízena na základě rozhodnutí císaře Františka Josefa I. roku 1881. Neshody ohledně podoby školy nakonec oddálily její otevření o šest let. První studenti do pětileté školy nastoupili až roku 1887. Podmínkou přijetí byl věk mezi 20 a 30 lety, fyzická zdatnost a absolvování čtyr ročníků ruždie, islámské reformované základní školy, nebo nižšího gymnázia a k tomu nejméně dvou ročníků medresy. Do roku 1937, kdy byla škola rozpuštěna, ji úspěšně dokončilo 370 muslimských mladíků, z nichž 223 se uplatnilo v oblasti šarí‘atského práva a soudnictví. První ročník nebyl otevřen ve školním roce 1905/06, 1918/19, 1926/27, 1927/28, 1933/34, 1934/35, 1935/36 a 1936/37, což se o šest let později projevilo chybějícími absolventy.\n\nV letech 1887–1888 byla pro školu postavena účelová budova, kterou vyprojektoval český architekt Karel Pařík. Samotnou stavbu budovy v pseudomaurském stylu vedl Hans Niemeczek.\n\nFinancování vzdělávacího ústavu zajišťovala Zemská vláda Bosny a Hercegoviny a od roku 1918 nový jihoslovanský stát, který rovněž založil a materiálně vydržoval Šarí‘atské gymnázium (\"Šerijatska gimnazija\", 1918–1945) v Sarajevu, v jistém ohledu předstupeň soudní školy. Činnost Šarí‘atské soudní školy tak byla s ohledem na zdroj financování a personální obsazení pod přísným dohledem státu – rakousko-uherského i jihoslovanského –, který posléze dosazoval vhodné kandidáty do významných soudních a úředních postů. Absolventům školy Zemská vláda v Sarajevu roku 1892 dovolila pokračovat ve studiu na Právnické fakultě v Záhřebu (tato možnost byla zrušena 1925 a pak znovu obnovena 1938).\n\nMinisterstvo školství Království Jugoslávie již roku 1935 rozhodlo o zřízení vyšší islámské školy na úrovni fakulty v Sarajevu, resp. o postupné transformaci stávající soudní školy, o což dříve usilovali sami její pedagogové i představitelé Islámského společenství. Nové školské zařízení bylo otevřeno téhož roku (samostatná výuka formálně začala o dva roky později) jako čtyřletá Vyšší islámská šarí‘atsko-teologická škola (\"Viša islamska šerijatsko-teološka škola\", VIŠT).\n\nVedle toho byla roku 1926 na Právnické fakultě Univerzity v Bělehradě založena Katedra šarí‘atského práva (\"Katedra za šerijatsko pravo\"), kterou od roku 1931 vedl dr. Mehmed Begović, první doktor islámského práva v Jugoslávii, a Katedra orientální filologie (\"Seminar za orijentalnu filologiju\") na Filozofické fakultě pod vedením dr. Fehima Bajraktareviće. Roku 1940 přibyla Katedra šarí‘atského práva na Univerzitě v Záhřebu (od 1938 pokusy o její ustavení, úspěch až po zřízení Chorvatské bánoviny), kterou do jejího uzavření roku 1941 vedl dr. Mehmed Alajbegović, během války aktivní kolaborant ustašovského režimu.\n\nRoku 1977 pak byla na podnět Islámského společenství v Sarajevu otevřena Islámská teologická fakulta (\"Islamski teološki fakultet u Sarajevu\"), roku 1992 přejmenovaná na Fakultu islámských věd (\"Fakultet islamskih nauka\", FIN). FIN se roku 2004 stal přidruženou, nato roku 2016 řádnou součástí Univerzity v Sarajevu.\n\nNa chod vzdělávacího zařízení formálně dohlížel reisu-l-ulema Islámského společenství v Bosně a Hercegovině. Funkcí ředitele byli pověření:\n\n\n\n"}
{"id": "1244626", "url": "https://cs.wikipedia.org/wiki?curid=1244626", "title": "Orlovové", "text": "Orlovové\n\nOrlovové ( \"Орло́вы\") byl ruský šlechtický (hraběcí a knížecí) rod rozličného původu.\n\nNěkteří členové rodu dosáhli vzestupu až po nástupu Kateřiny II. na trůn. Rod patřil k nejvýznamnějším v Ruském impériu, vlastnili například Mramorový palác v Petrohradu nebo Velký gatčinský palác v Gatčině.\n\n"}
{"id": "1244630", "url": "https://cs.wikipedia.org/wiki?curid=1244630", "title": "Dobieszowice (Slezské vojvodství)", "text": "Dobieszowice (Slezské vojvodství)\n\nDobieszowice je vesnice v Polsku Slezské vojvodství, okres Będzin, gmina Bobrowniki na východních svazích kopce Tatarská Góra (321 m n. m.). Název kopce je spojena podle místní legendy s nájezdy Tatarů, kteří byli v tomto regionu v roce 1241.\n\nV 18. století obec už existovala s názvem Dobiesławice, což někteří spojují s rytířem Dobiesławem – válečník Boleslava IV. Kadeřavého, nebo malopolským palatinem z konce 17. století.\n\nPrvní písemné zmínky o Dobieszowicích pocházejí z roku 1287, z dokumentu, podle kterého patří pod klášter v Zwierzyńcu pod Krakovem. V 18. století patřily Prusku a v 19. století na krátko pod Varšavské knížectví. V roce 1915 byla začleněna do gminy Bobrovniki okres Będzin. 1. září 1939 byly okupovány nacistickým Německem a osvobozeny 1. ukrajinským frontem 27. ledna 1945.\n\nV letech 1975–1998 území vesnice bylo začleněno pod vojvodství Katovice.\n\nV Dobieszowicích se nacházejí:\n\n\n\n"}
{"id": "1244633", "url": "https://cs.wikipedia.org/wiki?curid=1244633", "title": "Momoka Odaová", "text": "Momoka Odaová\n\nMomoka Odaová ( 小田桃花, jméno v kaně おだ ももか, \"Oda Momoka\"; * 6. března 1994, Ócu) je japonská reprezentantka ve sportovním lezení, juniorská mistryně a vicemistryně světa v lezení na obtížnost. Na světovém poháru se umístila na třetím místě v lezení na obtížnost a v kombinaci (obtížnost a bouldering).\n\nPrvního světového závodu se zúčastnila ve čtrnácti letech v roce 2008 a stala se juniorskou mistryní světa v lezení na obtížnost v kategorii B.\n\n"}
{"id": "1244639", "url": "https://cs.wikipedia.org/wiki?curid=1244639", "title": "Mistrovství Československa v krasobruslení 1965", "text": "Mistrovství Československa v krasobruslení 1965\n\nMistrovství Československa v krasobruslení 1965 se konalo 9. a 10. ledna 1965 v Praze.\n\n\n"}
{"id": "1244641", "url": "https://cs.wikipedia.org/wiki?curid=1244641", "title": "Mistrovství Československa v krasobruslení 1966", "text": "Mistrovství Československa v krasobruslení 1966\n\nMistrovství Československa v krasobruslení 1966 se konalo 8. a 9. ledna 1966 v Ostravě.\n\n\n"}
{"id": "1244643", "url": "https://cs.wikipedia.org/wiki?curid=1244643", "title": "Kaple Neposkvrněného početí Panny Marie", "text": "Kaple Neposkvrněného početí Panny Marie\n\nKaplí zasvěcených Neposkvrněnému početí Panny Marie je více:\n\na další...\n\n"}
{"id": "1244645", "url": "https://cs.wikipedia.org/wiki?curid=1244645", "title": "Římskokatolická farnost Humpolec", "text": "Římskokatolická farnost Humpolec\n\nŘímskokatolická farnost Humpolec je územní společenství římských katolíků s farním kostelem sv. Mikuláše. Organizačně spadá do Humpoleckého vikariátu, který je jedním ze čtrnácti vikariátů Královéhradecké diecéze. \n\nV současnosti farnost spravuje:\n\n\nVe farnosti se nacházejí následující kostely a bohoslužby jsou slouženy v časech:\n\n\n"}
{"id": "1244647", "url": "https://cs.wikipedia.org/wiki?curid=1244647", "title": "André Leducq", "text": "André Leducq\n\nAndré Leducq (27. února 1904 Saint-Ouen – 18. června 1980 Marseille) byl francouzský cyklista, vítěz Tour de France v letech 1930 a 1932. Jeho silnou zbraní byly závěrečné spurty.\n\nJeho otec pracoval pro filmovou společnost Gaumont, André proto hrál dětské role v řadě němých filmů. S cyklistikou začínal v klubu Montmartre Sportif, jako amatér vyhrál v roce 1924 mistrovství světa v silniční cyklistice a skončil devátý v závodě jednotlivců na olympiádě. Po absolvování základní vojenské služby se v roce 1926 stal profesionálním závodníkem. Byl členem týmů Thomann-Dunlop a Alcyon-Dunlop, roku 1934 založil vlastní stáj Leducq-Mercier.\n\nŽlutý trikot pro celkového vítěze Tour de France získal v letech 1930 a 1932, roku 1928 byl druhý a roku 1927 čtvrtý. Během kariéry nasbíral 25 etapových vítězství, což byl rekord, který překonal až Eddy Merckx, ještě roku 2016 figuruje Leducq na čtvrtém místě historického pořadí. Také vyhrál klasiky Paříž - Roubaix 1928, Paříž-Caen 1930 a Paříž-Tours 1931 a dvoudenní závod Critérium international 1933. V roce 1931 se stal historicky prvním držitelem ceny pro nejlepšího francouzského cyklistu roku Challenge Sedis.\n\nByl dobovým idolem fanoušků pro své jezdecké umění i přátelskou povahu, říkalo se mu \"Le joyeux Dédé\" (veselý Dédé) nebo \"Gueule d'Amour et Muscles d'Acier\" (zamilovaný úsměv a svaly z oceli). Svoji poslední Tour de France jel v roce 1938, později se ještě věnoval šestidenním závodům na dráze. Po ukončení závodní kariéry provozoval s manželkou kavárnu v Mérielu, byl také trenérem a majitelem cyklistického klubu.\n\n"}
{"id": "1244649", "url": "https://cs.wikipedia.org/wiki?curid=1244649", "title": "Zaleski", "text": "Zaleski\n\nZaleski je polské příjmení:\n\n"}
{"id": "1244655", "url": "https://cs.wikipedia.org/wiki?curid=1244655", "title": "Mistrovství Československa v krasobruslení 1963", "text": "Mistrovství Československa v krasobruslení 1963\n\nMistrovství Československa v krasobruslení 1963 se konalo 19. a 20. ledna 1963 v Opavě.\n\n\n"}
{"id": "1244659", "url": "https://cs.wikipedia.org/wiki?curid=1244659", "title": "Gertruda Milerská", "text": "Gertruda Milerská\n\nGertruda Milerská, roz. Lachsová (* 1933 Třinec) je od roku 2016 čestnou občankou města Třince. Toto ocenění jí bylo uděleno jako zvláštní projev úcty a obdivu za způsob, jak během druhé světové války čelila životním útrapám způsobeným holokaustem, a také za sportovní reprezentaci města, především v běhu na lyžích a též v plavání a kajakářství.\n\nNarodila se ve smíšené židovsko-katolické rodině. Její otec vyráběl deštníky a společně s její matkou provozovali malý obchůdek. Po obsazení československého území Německem byl její otec transportován do koncentračního tábora, z něhož se již nevrátil, a její matka byla ponechána v nejistotě, zda ji a její dvě dcery nepotká stejný osud. Kvůli těmto obavám začala obě dcery ukrývat, a tak Gertruda se svou sestrou prakticky celou okupaci prožily ve sklepních prostorech různých domů. Za této situace se často potýkaly s nedostatkem potravy. Během ukrývání je však jejich matka naučila číst, psát a počítat, což jim po válce umožnilo, aby pokračovaly ve školním vzdělávání společně se svými vrstevníky.\n\nPo válce jako členka lyžařského oddílu Třineckých železáren reprezentovala své město na krajských a celostátních přeborech v běhu na lyžích. Čtyřicet let pracovala v Třineckých železárnách jako dělnice elektrotechnických dílen a společně se svým manželem vychovala dvě děti. Po sametové revoluci se stala členkou židovského sdružení „Ukrývané dítě – Hidden Child“ a od roku 2001 je vedena Ministerstvem obrany ČR jako účastník národního boje za osvobození a československý politický vězeň v období od 27. 10. 1939 do 5. 5. 1945.\n\n"}
{"id": "1244660", "url": "https://cs.wikipedia.org/wiki?curid=1244660", "title": "Dolby Stereo", "text": "Dolby Stereo\n\nDolby Stereo je označení pro vícekanálový analogový zvukový formát vyvinutý společností Dolby Laboratories. Byl vytvořen následně po vyvinutí systémů pro potlačení šumu Dolby A a Dolby B. Hlavním záměrem tohoto systému bylo zakódovat více zvukových stop do stereo záznamu.\n\nPrincip funguje na základě sčítání a odečítání signálů. Běžně byly do stereo záznamu maticově zakódovány kanály středový a zadní, které bylo možné opět rozdělit pouze pomocí dekodéru. Signál pro zadní kanál byl zakódován se změnou fáze o 90° do levého kanálu a -90° do pravého kanálu a zeslaben o 3 dB. Pro zpětné oddělení středového kanálu dekodér signály Lt a Rt sečetl a pro oddělení zadního kanálu naopak odečetl. Vlivem změny fáze se tak nežádoucí zvuky v každém z nich vyrušily. Pro 70mm filmy s magnetickým záznamem existoval pokročilejší systém Dolby Stereo 70mm Six Track, který využíval i nízkofrekvenční kanál LFE.\nJelikož ze středového kanálu mohly vycházet zvuky, které patřily do levého nebo pravého kanálu, bylo nutné tento nežádoucí efekt potlačit. Proto byl vynalezen adaptivní systém Pro Logic, který analyzuje fázové a úrovňové poměry a pomocí řízeného zesilovače zesiluje pouze signály s vyšší úrovní či naopak.\n\nPrvním československým filmem natočeným ve formátu Dolby Stereo byl film Masseba z roku 1989.\n\n"}
{"id": "1244661", "url": "https://cs.wikipedia.org/wiki?curid=1244661", "title": "Mikulášovice střed", "text": "Mikulášovice střed\n\nMikulášovice střed je železniční zastávka, která se nachází ve střední části města Mikulášovice. Zastávkou prochází trať 084 Rumburk – Panský – Mikulášovice. Nádražní budova pochází z roku 1902 a leží v nadmořské výšce 425 m n. m.\n\nŽelezniční zastávka Mikulášovice střed (původně ') pochází z roku 1902, kdy byla dokončena stavba železniční trati Rumburk – Panský – Mikulášovice společnosti ' (česky Severočeská průmyslová dráha). Jedním z hlavních podporovatelů výstavby nové trati byl místní lékař a poslanec MUDr. Franz Kindermann (1842–1921). V 70. letech 20. století prošla nádražní budova celkovou úpravou a zároveň byla zrušena vedlejší kolej. Po roce 1989 se několikrát objevily snahy o uzavření celé trati.\n\nMikulášovice střed je jednokolejná průjezdná zastávka, která nezajišťuje odbavení cestujících a není bezbariérově přístupná. Vedle nádražní budovy čp. 322 stojí zchátralé toalety, za kterými stál až do počátku 21. století sklad. Před nádražní budovou se v malém parku nachází památník obětem první světové války. Severozápadním směrem leží nechráněný železniční přejezd, přes který vede silnice na Tomášov.\n\nOd roku 2009 projíždí zastávkou vlaky linky U27 pouze o víkendech a ve dnech pracovního klidu. Pravidelná osobní doprava v pracovní dny přešla od tohoto roku na linkové autobusy, doprava na trati 084 má nadále hlavně turistický charakter. Provoz na trati zajišťuje především motorová jednotka 844 (Regio Shark). Dopravcem jsou České dráhy.\n\nPřes přejezd severovýchodně od nádražní budovy přechází cyklostezka 3041A směřující na Tomášov a ke státní hranici s Německem. Přibližně 300 metrů východně od zastávky prochází dvě turistické trasy:\n\n"}
{"id": "1244663", "url": "https://cs.wikipedia.org/wiki?curid=1244663", "title": "Blohm &amp; Voss Ha 140", "text": "Blohm &amp; Voss Ha 140\n\nBlohm & Voss Ha 140 byl německý třímístný celokovový dvoumotorový hydroplán s dvojitou SOP.\n\nV srpnu 1935 obeslalo RLM firmy Hamburger Flugzeugbau a Heinkel objednávkou na návrh dvoumotorového plovákového letounu, který by plnil pozorovací úkoly s možností torpédování. Konstruktér R. Vogt s kolektivem vypracoval návrh v podobě Projektu 19 a současně i návrh pozemní verze Projekt 19a. Koncem září byly oba návrhy poslány na RLM, které se 1. listopadu 1935 rozhodlo objednat tři prototypy dvouplovákového letounu s označením Ha 140.\n\nPrvní prototyp Ha 141 V1 (D-AUTO) měl premiérový let 30. září 1937. Pohon zajišťovala dvojice hvězdicových devítiválců BMW 132K chlazených vzduchem o vzletovém výkonu 588 kW. Koncem roku byl přelétnut k Erprobungsstelle Travemünde ke zkouškám, kde brzy došlo k jeho havárii během přistání na rozbouřené moře. Zlomil se pravý plovák a vytrhl motor z lože. Stroj se vrátil do Hamburku a jeho místo zaujal druhý dokončený exemplář Ha 140 V2 s identickou imatrikulací. Vnitřní pumovnice obou letounů mohla pojmout jedno torpédo o 950 kg, nebo čtyři pumy o hmotnosti po 250 kg. Navrhovaná hlavňová výzbroj měla být složena ze dvou pohyblivých kulometů MG 15 ráže 7,92 mm.\n\nZdokonalený třetí prototyp Ha 140 V3 (D-AMME), dokončený na konci soku 1938, měl navíc sloty na náběžných hranách vnějších částí křídla, řadu vnitřních vylepšení a nenesl příďovou kulometnou věž. Do Travemünde byl přidělen v květnu 1939.\n\nDne 21. září 1939 bylo přijato oficiální rozhodnutí o zastavení dalších testů ve prospěch sériové výroby letounu Heinkel He 115.\n\nPo ukončení zkoušek se Ha 140 V3 vrátil do mateřské továrny, která od roku 1937 nesla název Abteilung Flugzeugbau der Schiffsverft Blohm und Voss. Zde nejprve létal s měřenou maketou svislé ocasní plochy letounu Blohm & Voss BV 222 na hřbetě trupu. V roce 1940 se na třetím prototypu ověřoval patent R. Vogta, který spočíval v měnitelném úhlu nastavení křídla během letu. Celý systém byl následně využit u dopravního stroje Blohm & Voss BV 144.\n\nÚdaje dle\n\n\n"}
{"id": "1244664", "url": "https://cs.wikipedia.org/wiki?curid=1244664", "title": "ATP World Tour Finals 2016", "text": "ATP World Tour Finals 2016\n\nATP World Tour Finals 2016, známý také jako Turnaj mistrů 2016 či se jménem sponzora Barclays ATP World Tour Finals 2016, představoval závěrečný tenisový turnaj mužské profesionální sezóny 2016 pro osm nejvýše postavených mužů ve dvouhře a osm nejlepších párů ve čtyřhře na žebříčku ATP (Emirates ATP Rankings) v pondělním vydání po skončení posledního turnaje okruhu ATP World Tour před Turnajem mistrů, pokud se podle pravidel účastníci nekvalifikovali jiným způsobem.\n\nOdehrával se ve dnech 13. až 20. listopadu 2016, poosmé v britském hlavním městě Londýnu. Dějištěm konání byla multifunkční O Arena, v níž byly instalovány dvorce s tvrdým povrchem. Celkové odměny činily 7 500 000 amerických dolarů, což znamenalo meziroční nárůst o půl miliónu dolarů. Hlavním sponzorem se stala společnost Barclays.\n\nČtyřnásobným obhájcem titulu ve dvouhře byl druhý hráč světa Novak Djoković, který se na turnaj kvalifikoval již v červenci. Ve čtyřhře titul obhajoval pár složený z Nizozemce Jeana-Juliena Rojera a rumunského tenisty Horiay Tecăua, kteří se však na turnaj nedokázali kvalifikovat.\n\nZ premiérového triumfu ve dvouhře na závěrečném podniku sezóny se radoval domácí tenista Andy Murray, jenž tak přerušil čtyřleté kralování Djokoviće, jenž poprvé na Turnaji Mistrů prohrál ve finálovém utkání. Svou sérii vítězných zápasů prodloužil na 24 utkání a poprvé v kariéře také zakončil sezónu jako světová jednička. Svůj první společný start v mužské čtyřhře na tomto turnaji proměnili ve vítězství Henri Kontinen z Finska a Australan John Peers, kteří v průběhu podniku neprohráli jediný zápas a svou neporazitelnost si ve své první společné sezóně prodloužili na 10 utkání.\n\nLondýnská O Arena hostila mezi 13. až 20. listopadem 2016 čtyřicátý sedmý ročník turnaje mistrů ve dvouhře a čtyřicátý druhý ve čtyřhře. Událost organizovala Asociace tenisových profesionálů (ATP) jako součást okruhu ATP World Tour 2016. Jednalo se o závěrečný turnaj sezóny v kategorii World Tour Finals.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupiny A se utkal s druhým ze skupiny B a naopak. Vítězové semifinále pak nastoupili k finálovému duelu.\n\nSoutěž čtyřhry kopírovala formát dvouhry.\n\nVšechny zápasy dvouhry byly hrány na dva vítězné sety. Ve všech se uplatňoval tiebreak, a to včetně finále. Každé utkání čtyřhry se konalo na dva vítězné sety. Za vyrovnaného stavu 1:1 na sety, rozhodoval o vítězi supertiebreak. Jednotlivé gamy čtyřhry neobsahovaly „výhodu“, ale po shodě vždy následoval přímý vítězný míč gamu.\n\nStejně jako v předchozím roce pojmenovala ATP skupiny po bývalých vítězích turnaje. V roce 2016 nesly označení pro dvouhru po Johnu McEnroeovi (1978, 1983, 1984) a Ivanu Lendlovi (1981, 1982, 1985, 1986, 1987). Ve čtyřhře získaly pojmenování po sedminásobných šampionech v řadě Petru Flemingovi a Johnu McEnroeovi, respektive švédských tenistech Stefanu Edbergovi a Andersi Järrydovi.\n\nTabulka uvádí poměr vzájemných zápasů hráčů před turnajem mistrů.\nTabulka uvádí započítané sezónní výsledky a odpovídající bodový zisk kvalifikovaných hráčů a náhradníků Turnaje mistrů. Desátý hráč žebříčku Tomáš Berdych odmítl stejně jako Jo-Wilfried Tsonga a Nick Kyrgios roli náhradníka.\n\n\n\n\n"}
{"id": "1244666", "url": "https://cs.wikipedia.org/wiki?curid=1244666", "title": "OK 99 Hradec Králové", "text": "OK 99 Hradec Králové\n\nOK 99 Hradec Králové je český klub orientačního běhu.\n\nDnes:\nV minulosti:\n\n"}
{"id": "1244667", "url": "https://cs.wikipedia.org/wiki?curid=1244667", "title": "Muriel Sarkany", "text": "Muriel Sarkany\n\nMuriel Sarkany (* 5. srpna 1974 Brusel) je bývalá belgická reprezentantka ve sportovním lezení, vítězka Rock Masteru i světového poháru, mistryně a vicemistryně světa, mistryně Evropy a juniorská mistryně světa v lezení na obtížnost.\n\n\n\n"}
{"id": "1244668", "url": "https://cs.wikipedia.org/wiki?curid=1244668", "title": "Letectvo Korejské republiky", "text": "Letectvo Korejské republiky\n\nLetectvo Korejské republiky () je leteckou složkou ozbrojených sil Korejské republiky. Vzniklo v roce 1949, a do bojů se poprvé zapojilo při obraně proti přepadení země Korejskou lidově demokratickou republikou v roce 1950. Zajištění obrany pro případ dalšího podobného útoku zůstává i nadále jeho hlavním úkolem.\n\nVlastními podpůrnými leteckými složkami disponují i námořní a pozemní síly Korejské republiky, která se počtem provozovaných vojenských letadel v současnosti řadí na celosvětově šesté místo.\n\nTabulka obsahuje přehled letecké techniky jihokorejského letectva podle Flightglobal.com.\n\n"}
{"id": "1244669", "url": "https://cs.wikipedia.org/wiki?curid=1244669", "title": "Aggsbach", "text": "Aggsbach\n\nAggsbach je městys v Rakousku ve spolkové zemi Dolní Rakousy v okrese Krems-Land. Žije v něm 660 obyvatel (podle sčítání z roku 2016).\n\nAggsbach se nachází ve spolkové zemi Dolní Rakousy v regionu Waldviertel. Leží 18 km jihozápadně od okresního města Kremže u řeky Dunaj. Prochází zde silnice B3, která vede z města Kremže podél Dunaje přes Melk a Perg až do Lince. Rozloha území města činí 13,71 km.\n\nÚzemí městyse Aggsbach se skládá ze čtyř částí (v závorce uveden počet obyvatel k 1.1.2015):\n\n\nByla zde nalezena 25 000 stará soška plodnosti Willendorfská venuše.\n\nPrvní písemná zmínka o městysu pochází už z roku 1148 ve tvaru \"Accusabah\".\n\n\n\n"}
{"id": "1244672", "url": "https://cs.wikipedia.org/wiki?curid=1244672", "title": "Alexej Grigorjevič Orlov", "text": "Alexej Grigorjevič Orlov\n\nAlexej Grigorjevič Orlov-Česmenskij, \"Алексе́й Григо́рьевич Орло́в-Чесменский\" (*, selo, statek Ljutkino Bežeckého újezdu Tverské gubernie — , v Moskvě), byl příslušník ruského šlechtického rodu Orlovových, (od roku 1762 hrabě), vojenský a státní činitel, spolupracovník Kateřiny II., mladší bratr Grigorije Grigorjeviče Orlova, který byl jejím favoritem, majitel panství na Donském poli. V červenci 1770 rozdrtil v bitvě u ostrova Chios hlavní osmanskou flotilu.\n\nAlexej Orlov-Česměnskij pocházel ze šlechtického rodu Orlovových. Narodil se 24. září (resp. 5. října) 1737 v rodovém sídle Orlovových ve vsi Ljutkino Bežeckého újezdu Tverské gubernie, v rodině G. I. Orlova, jenž se nedlouho před smrtí v roce 1746 stal novgorodským gubernátorem.\n\nVzdělání získal v Pozemním šlechtickém pluku. Svou vojenskou kariéru začal jako řadový voják královské stráže Preobraženského pluku, na počátku roku 1762 byl povýšen na seržanta.\n\n"}
{"id": "1244677", "url": "https://cs.wikipedia.org/wiki?curid=1244677", "title": "Alexej Uljukajev", "text": "Alexej Uljukajev\n\nAlexej Valentinovič Uljukajev (, * 23. března 1956 Moskva) je ruský politik, doktor ekonomických věd, od 24. června 2013 do 15. listopadu 2016 ministr ekonomického rozvoje Ruské federace, který byl odsouzen za vymáhání úplatku od společnosti Rosněfť k 8 letům odnětí svobody.\n\nPochází z rodiny vědeckého aspiranta moskevské univerzity inženýrské péče o zemědělskou půdu (). Vystudoval ekonomickou fakultu Lomonosovy univerzity v Moskvě. Hovoří anglicky a francouzsky.\n\nKvůli podezření ze vzetí úplatku ve výši 2 miliónů dolarů ve funkci ministra hospodářství byl 14. listopadu 2016 zatčen. Převzetím úplatku měl údajně dopomoci státnímu podniku Rosněfť k převzetí polovičního podílu ve státní společnosti Bašněfť. Následujícího dne jej soud propustil z vazby a přikázal mu domácí vězení. Je obviněn z trestných činů přijetí úplatku osobou zastávající státní funkci v RF a z vymáhání zvláště vysokého úplatku. Po ztrátě důvěry prezidenta Vladimira Putina byl funkce ministra zbaven. Na konci listopadu roku 2016 byl do úřadu ministra hospodářství následně uveden bývalý náměstek ministra financí Maxim Oreškin. \n\nV srpnu 2017 začal v Moskvě soudní proces, v němž mu hrozilo až 15 let vězení. Dne 15. prosince 2017 byl za korupci odsouzen k 8 letům odnětí svobody a povinnosti uhradit pokutu ve výši 130 miliónů rublů.\n"}
{"id": "1244688", "url": "https://cs.wikipedia.org/wiki?curid=1244688", "title": "Šilhánky", "text": "Šilhánky\n\nŠilhánky jsou přírodní památka rozkládající se na území Kraje Vysočina, v katastrálním území obce Doupě – vzdálena 1,4 km severozápadně od středu obce Doupě a asi 7,5 km severozápadně od města Telč. Tato přírodní památka byla vyhlášena 19. 4. 2016 a důvodem k vyhlášení byl výskyt mokřadních biotopů dvou lesních rybníčků (Šilhánek a Pařezáček) s výskytem zvláště chráněných a významných druhů rostlin a živočichů vázaných na tento biotop. Přírodní památka má rozlohu 5,4149 ha a nachází se v nadmořské výšce 630 m n. m. Dle biogeografického členění České republiky je území zařazeno do Javořického bioregionu 1.64\n\nPřírodní památka se nachází na území Roštejnské obory, přibližně 2 km od obce Doupě v Kraji Vysočina. Je tvořena dvěma oligotrofními rybníky, které leží na bezejmenném potoku. Tyto rybníky jsou odděleny hrází, po které vede hlavní cesta skrz Roštejnskou oboru, která slouží k poměrně intenzivnímu chovu mufloní a dančí zvěře. Chovem této zvěře ovšem nebyl prokázán žádný negativní vliv na samotné rybníky ani mokřady, které se rozprostírají v blízkém okolí rybníků. Tyto mokřady představují skvělé životní podmínky pro mnoho druhů živočichů i rostlin. Za zmínku stojí třeba vrbovka bahenní \"(Epilobium palustre)\", pomněnka trsnatá \"(Myosotis caespitosa)\", mochna bahenní \"(Potentilla palustris)\" nebo starček potoční \"(Tephroseris crispa)\", které rostou právě na mokřadních loukách a jsou všechny zařazeny v červeném seznamu v kategorii C4 (druhy vyžadující další pozornost). Dalším důležitým biotopem je zrašelinélá loučka u spodního rybníka, kde roste opět mochna bahenní \"(Potentilla palustris)\". Pod hrází, která odděluje oba rybníky, se nachází další významný biotop – podmáčené olšiny, kde roste třeba kopřiva dvoudomá \"(Urtica dioica)\", blatouch bahenní \"(Caltha palustre)\", třtina šedavá \"(Calamagrostis canesens)\", ale hlavně zde převažuje metlice trstnatá \"(Deschampsia cespitosa).\"\n\nPřírodní památka Šilhánky je součástí Roštejnské obory, která dnes slouží částečně i jako naučná přírodovědná stezka. Obora vznikla na konci 16. století a patří mezi nejstarší obory v České republice. Byla však zničena během druhé světové války a znovu obnovena až v roce 2007. Od té doby má rozlohu 126,9 ha. Druhy chovné zvěře se postupně měnily, v dnešní době jsou zde především zástupci mufloní a dančí zvěře. \n\nZ hlediska geomorfologického členění náleží lokalita k celku Křižanovská vrchovina, podcelek Brtnická vrchovina, okrsku Třešťská pahorkatina. Přírodní památka je situována v mělkém zalesněném údolí bezejmenného potoka na jižním okraji rozsáhlého lesního komplexu. Geologickým podkladem jsou kvartérní usazeniny v nivě potoka na vyvřelinách moldanubika (granit). Půdními typy lokality jsou zrašelinělé a modální gleje, v okolí rybníčků se nachází oglejené kambizemě.\n\nÚzemí se nachází v chladné klimatické oblasti charakterizované průměrným počtem dní s teplotou vzduchu 10 °C a vyšší okolo 130 dní a průměrným ročním úhrnem srážek přesahujícím 580 mm. \n\nCelkem byla zjištěna přítomnost 5 druhů rostlin, které jsou uvedené v Červeném seznamu ohrožených druhů. Je to všivec lesní \"(Pedicularis sylvatica)\" , mochna bahenní \"(Potentilla palustris)\" , starček potoční \"(Tephroseris crispa)\" , ptačinec bahenní \"(Stellaria palustris)\" , pomněnka trsnatá \"(Myosotis caespitosa)\" . Na podmáčených loukách okolo obou rybníků roste kromě chráněných druhů i druhy běžné jako například suchopýr úzkolistý \"(Eriophorum angustifolium),\" karbinec evropský \"(Lycopus europaeus),\" čarovník alpský \"(Circaea alpina),\" rdest vzplývavý \"(Potamogeton natans),\" vrbovka bahenní \"(Epilobium palustre)\", kopřiva dvoudomá \"(Urtica dioica)\", blatouch bahenní \"(Caltha palustris)\", šťovík kadeřavý \"(Rumex crispus),\" metlice trstnatá \"(Deschampsia caespitosa)\" nebo třtina šedavá \"(Calamagrostis canescens).\"\n\nMezi ohrožené živočišné druhy Červeného seznamu, které se vyskytují na území této přírodní památky patří především šidélko kroužkované \"(Enallagma cyathigerum)\" jakožto zástupce bezobratlých. Obojživelníky zde zastupují kuňka obecná \"(Bombina bombina)\" , skokan ostronosý \"(Rana arvalis)\" , skokan krátkonohý \"(Pelophylax lessonae)\" , čolek obecný \"(Triturus vulgaris)\" , čolek horský \"(Triturus alpestris)\" , ropucha obecná \"(Bufo bufo)\" , rosnička zelená \"(Hyla arborea)\" . Zástupce plazů například užovka obojková \"(Natrix natrix)\" a z ptáků zde žije ledňáček říční \"(Alcedo atthis)\" , rorýs obecný \"(Apus apus)\" nebo polák chocholačka \"(Aythya fuligula).\" Fauna savců je zde zastoupena hlavně muflony a daňky, kteří se chovají v oboře. V okolí rybníků žije ale například i vydra říční \"(Lutra lutra)\" \".\"\n\nHlavní cíl, který si stanovil plán péče vydaný pro roky 2016 – 2025 je ochrana přírodní památky, ale bez větších nebo intenzivnějších zásahů. Cílem je zachování životních podmínek pro všechny druhy i biotopy, které se na tomto území přirozeně vyskytují. V případě biotopů je tento typ ochrany důležitý právě proto, že i sebemenší změna může mít negativní vliv na celé populace významných druhů rostlin i živočichů, které jsou na tyto biotopy vázané. Za účelem splnění tohoto cíle ochrany přírodní památky Šilhánky jsou zakázány činnosti a zásahy způsobující jakékoliv terénní úpravy, změna druhů nebo způsob využití pozemků, změna vodního režimu na celém území, manipulace s hladinou na vodních plochách, provádění zásahů do litorálních porostů či úprava dna a břehů (včetně odbahňování). Zakázáno je i zřizování mysliveckých zařízení (i přes to, že přírodní památka je součástí obory, která slouží k chovu muflonů a daňků) a vypouštění nebo krmení divokých kachen.\n\nSoučasně s návrhem na vyhlášení přírodní památky Šilhánky byl podán i návrh na vyhlášení přilehlého ochranného pásma. Konkrétně by to měl být trvalý travní porost, který se nachází v lesních porostech v okolí obou rybníků. Jedná se o přirozený terestrický biotop mnoha druhů obojživelníků. Tato louka je pravidelně kosena a využívání jako krmeliště pro zvěř (zejména mufloni, daňci a divoká prasata), která žije v oboře. Nicméně pro samotnou podstatu mokřadu právě toto není úplně vhodné, hlavně kvůli možnosti případné další eutrofizace území, a proto by bylo při vyhlášení ochranného pásma nutné přemístit krmeliště z dosahu tohoto pozemku. \n\nPřírodní památka Šilhánky je součást Roštejnské obory. Území této obory obklopuje pozdně gotický hrad Roštejn, který se nachází přibližně 2 km od obce Doupě a přibližně 10 km od města Telč. Hrad Roštejn je součástí nejfrekventovanější turistické stezky vedoucí skrz Vysočinu. Její délka je přibližně 7 km a spojuje hrad s nejvyšším bodem Českomoravské vrchoviny – Javořicí (ležící v nadmořské výšce 837 m n. m.). Přímo u hradu Roštejn na tuto hlavní stezku navazuje okružní, dva kilometry dlouhá naučná stezka Roštejnská obora. Od obory ke hradu potom vede žlutá turistická značka. \n\nAvšak přímo území přírodní památky Šilhánky není využíváno k žádnému rekreačnímu ani sportovnímu využití a ani se v nejbližší době nepředpokládá nějaká změna v tomto ohledu. Není tedy důvod navrhovat žádné regulační patření aktivit tohoto typu. Na území přírodní památky se v nynější době nenachází žádný naučný panel pro veřejnost s informacemi o přírodní památce, důvodech ochrany, o přítomnosti ohrožených (i neohrožených) druhů rostlin a živočichů a o managementových postupech, plánovaných pro toto území. Vedle naučené geologické stezky, která je umístěna ještě před vchodem do obory se nachází pouze jedna informační tabule, věnovaná Roštejnské oboře, a ta se o přítomnosti přírodní památky ani slovem nezmiňuje.               \n\n"}
{"id": "1244691", "url": "https://cs.wikipedia.org/wiki?curid=1244691", "title": "Battles", "text": "Battles\n\nKapela album nahrávala v kalifornském studiu West Valley Studios, díky čemuž se zpěvák Anders Fridén podle vlastních slov cítil v mnohem větší pohodě, než při nahrávání předchozí desky \"Siren Charms\". Ta se nahrávala v Berlíně. Skupina také poprvé ve své historii nahrála ke každé písničce plnohodnotné demo, což byl nápad producenta Howarda Bensona.\n\nK albu vydali In Flames dva singly, písně „The End“ a „The Truth“. Obal alba znázorňuje lebku a ruce, které se ji snaží rozdělit na dvě části. Autorem tohoto přebalu je Blake Armstrong.\n\n\n"}
{"id": "1244692", "url": "https://cs.wikipedia.org/wiki?curid=1244692", "title": "Římskokatolická farnost – děkanství Nové Město nad Metují", "text": "Římskokatolická farnost – děkanství Nové Město nad Metují\n\nŘímskokatolická farnost – děkanství Nové Město nad Metují je územním společenstvím římských katolíků v rámci náchodského vikariátu královéhradecké diecéze.\n\nKdyž bylo založeno Nové Město nad Metují, spadalo pod duchovní správu v Krčíně. Kostel v městečku samotném vznikl až v letech 1513–1519 přestavbou měšťanského domu v rohu náměstí. Proto je kostel začleněn do fronty náměstí a stavebně navazuje na budovu fary, rovněž vzniklé adaptací měšťanského domu. V roce 1567 byla krčínská farnost zrušena a přenesena do Nového Města nad Metují. V roce 1992 byl kostel opraven nákladem Bartoňů z Dobenína.\n\nSoučástí farnosti jsou také Václavice u Náchoda, kde je k roku 1259 doložena samostatná farnost (resp. plebánie). Ta však zanikla za husitských válek a Václavice byly již natrvalo pouze filiálkou jiných farností v okolí. V roce 1866 došlo v bezprostřední blízkosti václavického kostela k bojům v rámci bitvy u Náchoda. Ve vnější zdi presbytáře jsou na paměť bitvy zasazeny dělové kule. Někteří padlí jsou pohřbeni na místním hřbitůvku u kostela sv. Václava.\n\n\n\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1244693", "url": "https://cs.wikipedia.org/wiki?curid=1244693", "title": "Katedrála v Basileji", "text": "Katedrála v Basileji\n\nKatedrála v Basileji \"(\"někdy též \"katedrála Münster)\" (německy Basler Münster) je jedna z nejvýznamnějších památek tohoto švýcarského města. Je typická svou červenou barvou. Její výstavba probíhala v letech 1019 –1500. Nachází se na náměstí Münsterplatz.\nPrvním basilejským biskupem byl zvolen Justinianus Rauricorum, který sem byl povolán z chrámu Augusta Raurica. Informace o dalších biskupech jsou neúplné a až do 9. století jich mnoho nemáme. Až do 9. století není archeologicky prokázáno, že by na místě dnešního Münsteru stál nějaký chrám. První chrám zde byl vystavěn v letech 805–823 pod vedením tehdejšího basilejského biskupa Haito, po němž byl i pojmenován. Zničen byl roku 917.\nStavba Münsteru započala v roce 1019. Dnešní podoba budovy pochází převážně z doby okolo roku 1225. V roce 1356 bylo zemětřesením zničeno pět kostelních věží i kostelní klenba. Opravena byla roku 1363 Johannesem z Gmündu. Ulrich Ensingen, který projektoval obě věže, v letech 1421–1429 prodloužil severnější věž, jižnější pak byla zvýšena v roce 1500 Hansem Nussdorfem. V druhé čtvrtině 15. století zde probíhalo několik jednání Basilejského koncilu. Od tohoto roku na katedrále žádné významné přestavby neprobíhaly, pouze ve 20. století došlo k několika menším rekonstrukcím, které měly zvýraznit románské prvky.\n\nV letech 1528–1529 bylo v rámci obrazoborectví zničeno mnoho místních obrazů. Nejdrsnější útok na interiér katedrály proběhl 9. února 1529, kdy zhruba ve 13 hodin proniklo z hustě zalidněného tržiště dovnitř asi 40 ozbrojených mužů. Po zničení hlavního oltáře šli hledat posilu. Místní kaplani se pokusili zatím zabarikádovat vstup, ale skupina posílená asi na 200 mužů barikádu prorazila. Byly napáchány vysoké škody na oltářích, obrazech i křížích a dalších náboženských symbolech. Později odpoledne se toto šílenství rozšířilo i do dalších kostelů v Basileji.\n\nHlavnímu průčelí, které směřuje na západ, vévodí dvě věže o výškách 64,2 a 62,7 metrů. Věže jsou pojmenovány Jiří (64,2 m) a Martin. Sochy obou světců se nacházejí v nižších částech věží. Socha Martina pochází z roku 1320 a světec je zde vyobrazen na koni. Socha Jiřího pochází z roku 1372 a Jiří taktéž sedící na koni zde bojuje s malým drakem. Na boku Martinovy věže se nacházejí sluneční hodiny, které však ukazují špatný čas. Na obě věže lze vystoupat po 224 schodech. V Martinově věži lze vidět vnitřní stranu hodin na ní umístěných.\nPůvodně se u hlavního vchodu nacházela socha Panny Marie a tympanonu byl zobrazen Poslední soud. Oboje však bylo v rámci obrazoborectví zničeno. Dnes jsou nalevo od hlavního vchodu sochy zakladatelů katedrály – Jindřicha II. a jeho manželky Gisely Burgundské. Jindřich je vyobrazen mladý, bez vousů; v ruce drží model katedrály na znamení, že on je jejím zakladatelem. Vpravo jsou dvě sochy mladých žen.\n\nTrojlodní kostel je 65 metrů dlouhý a 32,5 metrů široký. Další dvě lodě byly přistavěny, kostel je dnes pětilodní. Barevná skla v oknech pocházejí z 19. století. V gotickém kněžišti se nachází novogotická okna. Ve velkém prostředním okně jsou znázorněni 4 evangelisté. Zajímavá jsou i okna severní a jižní příčné lodě, která zobrazují křest Krista. Klenba katedrály je gotická. Při restaurátorských pracích bylo zjištěno, že zde byl vymalován Mariánský cyklus, který vznikl k roku 1400. Je však viditelný pod UV zářením. V jižní lodi najdeme kamennou křtitelnici z roku 1465, biskupský trůn z roku 1380 a kazatelnu z roku 1486.\nPodle dokumentu z roku 1303 se v Basileji nacházely nejstarší varhany ve Švýcarsku. Po basilejském zemětřesení byly však vyměněny. Kvůli reformaci byla hra na varhany mezi roky 1529 a 1561 zakázána. Současné varhany v katedrále pocházejí z roku 2003. Navrženy byly Peterem Märklim a postaveny varhaníkem Mathisem. Tělo varhan bylo zkonstruováno tak, aby nezakrývalo okno.\n"}
{"id": "1244694", "url": "https://cs.wikipedia.org/wiki?curid=1244694", "title": "Rozinka (Vrábče)", "text": "Rozinka (Vrábče)\n\nRozinka je malá osada u obce Vrábče v okrese České Budějovice. V některých zdrojích bývá jmenována jako Ves-Rozinka. Nachází se asi 1  km na východ od Vrábče a je zde evidováno 9 adres. Rozinka leží v katastrálním území Vrábče.\n\nOsadou projíždí autobus Dopravního podniku města České Budějovice, linka č. 7, který zde má zastávku. \n\nVe vsi stojí u stavení čp. 110 křížek s nápisem \"Na památku obci Korosek 1896\".\n"}
{"id": "1244695", "url": "https://cs.wikipedia.org/wiki?curid=1244695", "title": "Millstätter See", "text": "Millstätter See\n\nMillstätter See je jezero v rakouské spolkové zemi Korutany. Nachází se v pohoří Nockberge v nadmořské výšce 588 metrů, má rozlohu 13,28 km² (druhé největší jezero Korutan) a dosahuje maximální hloubky 141 metrů.\n\nJezero bylo vytvořeno údolním ledovcem ve würmském období. Je protáhlé v délce přes 11 kilometrů, vlévá se do něj okolo třiceti potoků, z nichž je největší Riegenbach, jediným odtokem je Seebach, přítok řeky Lieser. Na severním břehu se nacházejí městečka Millstatt am See s klášterem, Seeboden a Radenthein, jižní břeh je neobydlený a v roce 1970 byl vyhlášen chráněným územím. Jezero je vyhlášenou rekreační oblastí díky čisté vodě a vzduchu. Okolní horské vrcholy přesahují dva tisíce metrů a chrání jezero před chladnými větry, proto je teplota vody relativně vysoká, v létě dosahuje až 27 °C. Po břehu vedou stezky pro pěší a cyklisty, na jezeře se v létě provozuje lodní doprava. Nad jezerem se nachází vyhlídka Granátová brána. Jezero je zdrojem pitné vody, významný je rybolov: vyskytuje se zde okoun říční, síh, siven, štika obecná nebo candát obecný, v Seebodenu bylo roku 1980 zřízeno rybářské muzeum.\n\nNázev jezera pochází podle legendy z latinského výrazu \"mille statuae\" (tisíc soch), protože vévoda Domicián Korutanský po svém přijetí křesťanství nechal do jezera naházet velké množství pohanských idolů.\n\n\n"}
{"id": "1244701", "url": "https://cs.wikipedia.org/wiki?curid=1244701", "title": "Nálet na vlak v Grdelické soutěsce", "text": "Nálet na vlak v Grdelické soutěsce\n\nNálet na vlak v Grdelické soutěsce se uskutečnil dne 12. dubna 1999 v rámci Operace Spojenecká síla, během níž byla bombardována Svazová republika Jugoslávie. Jednalo se o útok letounu NATO, který vypálil dvě rakety na vlak, který projížděl na trati Niš-Skopje úzkou soutěskou na jihu Srbska. Následoval výbuch vlaku; útok si vyžádal 13 mrtvých a 16 raněných.\n\nK náletu došlo krátce po přehodnocení kampaně ohledně bombardování Svazové republiky Jugoslávie. Po několika týdnech, kdy byly především předmětem vzdušných náletů strategické a vojenské cíle, se vedení Severoatlantické aliance rozhodlo zaútočit rovněž i na klíčové dopravní stavby, především mosty. Železniční trať ze Skopje do Niše, která prochází právě Grdelickou soutěskou, zajišťuje spojení Srbska se Soluní a s tamním přístavem. Pro Srbsko byla klíčová kvůli zásobování země ze zahraničí. Země NATO proto tuto trať považovaly za klíčovou pro zásobování jugoslávské armády, jejíž jednotky se nacházely na území Kosova, palivem.\n\nLetecký úder se uskutečnil v 11:40 za pomocí čtyř raket typu AGM-130. Zaměřeny byly na centrální část mostu a zasáhly jej v okamžik průjezdu rychlíku č. 393 z Bělehradu do Ristovace. Přestože došlo k zničení a zastavení vlaku, samotný most nebyl úderem raket stržen. Zatímco dvě rakety zasáhly vlak, další dvě vypálené střely poškodily silniční most, který se nachází nedaleko toho železničního. \n\nDle tvrzení Nejvyššího spojeneckého velitele NATO v Evropě, Wesleyho Clarka, jel vlak příliš vysokou rychlostí na to, aby jej dokázal pilot zpozorovat, aby raketu nevypálil a zabránil tak civilním obětem. Pilot údajně samotný vlak nezpozoroval, domníval se, že most přejel, a pro jistotu vypálil na cíl i druhou raketu. Teprve až poté, co byly rakety odpáleny si vlaku všiml; nemohl však udělat nic pro to, aby alespoň změnil jejich dráhu. Rakety byly přesně navedeny na cíl.\n\nPo útoku bylo 16 raněných cestujících převezeno do nemocnice v nedalekém městě Leskovac. Počet obětí byl stanoven na 13, neboť při vyšetřování bylo nalezeno 9 lidských těl a 4 části lidských těl. Informace o tom, kolik ve vlaku cestovalo v okamžiku náletu lidí, nebyly nikde evidovány.\n\nÚtok na vlak s civilisty vyvolal na území Jugoslávie rozhořčenou reakci. Státní zpravodajská agentura Tanjug vydala tiskovou zprávu, ve které obvinila NATO z útoku, který měl \"přivést utrpení a zničení srbskému národu.\" Tamní ministr zahraničí Milisav Pajić jej okomentoval se slovy, že se jednalo o \"válečný zločin na nevinných civilistech\".\n\nV celé zemi byla po útoku zastavena železniční doprava.\n\nVelitel NATO Wesley Clark vyjádřil následujícího dne na tiskové konferenci lítost nad civilními ztrátami. Dle tvrzení NATO, resp. amerického letectva byl cílem most, nikoliv vlak s cestujícími.\n\nV americkém Kongresu tehdejší ministr obrany John Hamre několik měsíců po útoku prohlásil, že americké letectvo nemělo zájem na zabíjení civilistů, pouze na zničení samotného mostu, a vyjádřil nad událostí lítost.\n\nOd té doby byl letecký útok na vlak odpůrci kampaně NATO v Jugoslávii považován za akt brutality spojeneckých vojsk, který je připomínán vždy v okamžiku, mělo-li být bombardování Jugoslávie zpochybňováno. Některé lidskoprávní organizace jej označily za válečný zločin.\n\nV září 1999 byl železniční most opraven a obnoven provoz. V místě útoku byl vybudován památník obětem leteckého úderu. Při příležitosti osmého výročí útoku se v roce 2007 na místě náletu konala také smuteční ceremonie.\n"}
{"id": "1244702", "url": "https://cs.wikipedia.org/wiki?curid=1244702", "title": "Děpolt Popel z Lobkowicz", "text": "Děpolt Popel z Lobkowicz\n\nDěpolt nebo také Jan Děpolt Popel z Lobkowicz († 3. března 1527 Bílina) byl příslušník šlechtického rodu Lobkoviců a zakladatel bílinské větve. \n\nNarodil se jako syn Jana I. Popel z Lobkowicz († 1470 Český Krumlov) a jeho manželky Anny Švihovské z Rýzmberka († 1476).\n\nJako jeho otec se postavil proti uherskému králi Matyáši Korvínovi (českým protikrálem 1469–1490). Byl zajat, uvězněn Janem z Rožmberka († 1472) v Českém Krumlově, avšak po smrti otce (1470) byl propuštěn. \n\nByl pohřben v kostele sv. Petra a Pavla v Bílině.\n\nVlastnil Sedlčany, Miličín, Dobříš, Malíkovice. V roce 1501 koupil Bílinu, později získal také statky Osek a Duchcov.\n\nDěpolt se oženil dvakrát. Poprvé se oženil s Johanou ze Švamberka (zmíněna 1476–1490), dcerou Bohuslava ze Švamberka na Boru († 1490) a jeho manželky Ludmily z Rožmberka. Podruhé se oženil s Annou (Anežkou) Mičanovou z Klinštejna, († 1528 Bílina, pohřbena v kostele sv. Petra a Pavla v Bílině), dcerou Litvína z Klinštejna a Roztok († 1509) a jeho manželky Magdaleny z Vrtby. Všech 9 dětí (8 synů a 1 dcera) pocházelo z druhého manželství, čtyři z nich se stali zakladateli pošlostí (tučně zvýrazněni). \n\n\n\n"}
{"id": "1244703", "url": "https://cs.wikipedia.org/wiki?curid=1244703", "title": "Kostel svatého Martina (Lipany)", "text": "Kostel svatého Martina (Lipany)\n\nKostel svatého Martina je novorománský kostel v Lipanech.\n\nPrvní kostel byl postaven již před rokem 1352 a byl osově orientován k východu. Byl ale vážně poškozen během třicetileté války a Švédové z něj ukradli 3 zvony. Kostel byl poté provizorně opraven a od roku 1787 byl přiřazen k faře Říčany. Měl dřevěnou zvonici a roku 1863 musel být zbourán, zůstala jen věž z roku 1796. Na jeho místě byl postaven menší pseudorománský kostel s půlkruhovou apsidou a věží, zasvěcený stejně jako jeho předchůdce sv. Martinu. Loď kostela je překlenuta křížovou klenbou a osvětlena kruhovým oknem. Roku 1931 byl kostel opraven s nákladem necelých 14 tisíc Kč. Bohoslužby zde probíhají každou druhou a čtvrtou neděli v měsíci. Kostel i se hřbitovem je zapsán v seznamu kulturních památek ČR.\n"}
{"id": "1244710", "url": "https://cs.wikipedia.org/wiki?curid=1244710", "title": "Fragmentace magmatu", "text": "Fragmentace magmatu\n\nFragmentace magmatu je proces, během kterého dochází k rozrušování celistvosti vystupujícího magmatu na různě velké úlomky hornin zvané pyroklastika. K fragmentaci magmatu může docházet buď vlivem přítomnosti bublinek sopečných plynů rozpuštěných v magmatu, které s klesajícím litostatickým tlakem začínají výrazně expandovat a tím magma trhat, nebo vlivem interakce vystupujícího magmatu s povrchovou či podpovrchovou vodou (či na jiných vesmírných tělesech s jinou vhodnou látkou) způsobující rapidní chlazení magmatu, vzniku páry a následné rozrušování celistvosti magmatu během procesu tzv. freatomagmatické erupce. První typ se někdy označuje jako suchá fragmentace, druhý pak jako mokrá fragmentace magmatu. Proces fragmentace se tak dá chápat jako změna stavu magmatu ze směsi kapaliny a rozpuštěných plynů na směs plynů nesoucích úlomky magmatu.\n\nVýznamný dopad na fragmentaci má viskozita magmatu. Pokud totiž má magma nízkou viskozitu, tedy je dobře tekuté, mohou z něho bublinky sopečných plynů relativně snadno pronikat, což umožňuje slučování bublinek do větších, ale také jejich překotnou expanzi a následné trhání povrchu magmatu. Naopak pokud se bublinky plynů nachází v magmatu o vysoké viskozitě, tedy ve špatně tekoucím, bublinky nemohou z magmatu tak snadno unikat a často se tak začnou v magmatu blízko povrchu hromadit. To může způsobit enormní nárůst tlaku a následnou silnou sopečnou explozi schopnou roztrhat magma a okolní horniny na velice malé částice. V obou případech dochází k přeměně energie potenciální na povrchovou a kinetickou. K fragmentaci magmatu většinou dochází pod povrchem, takže nelze přímo pozorovat. K jeho výzkumu se tak musí využívat různé numerické či analogové modely a výzkum vyvřelých sopečných hornin.\n\nNejčastějším druhem sopky, která vzniká na zemském povrchu vlivem fragmentace magmatu, jsou sypané kužele vznikající vlivem odplyňováním magmatu. Hojné jsou také tufové prstence, tufové kužele a maary vznikající vlivem kontaktu magmatu s vodou.\n\n"}
{"id": "1244713", "url": "https://cs.wikipedia.org/wiki?curid=1244713", "title": "Národopisné muzeum Liptova", "text": "Národopisné muzeum Liptova\n\nNárodopisné a ovčácké muzeum Liptovský Hrádok je muzeum v Liptovském Hrádku, jde o část Liptovského muzea v Ružomberku. Muzeum bylo zřízeno rozhodnutím Okresního národního výboru v Liptovském Hrádku usnesením č. 214 ze dne 15. června 1955 ještě jako Okresní vlastivědné muzeum hornoliptovského lidu. Na Národopisné muzeum Liptova bylo přejmenováno až v roce 1960, kdy byla rozšířena i jeho spádová oblast na území celého Liptova.\n\nOd roku 1974 je organizačně přičleněno k Liptovském muzeu v Ružomberku. Do roku 1988 mělo Národopisné muzeum sídlo v historickém objektu renesančního zámečku při rovinném hradu ze začátku 14. století. V průběhu sedmdesátých a osmdesátých let 20. století patřilo Národopisné muzeum mezi nejnavštěvovanější muzea na Slovensku. Kromě velké národopisné expozice, jejíž součástí byla prezentace lidového oděvu a textilu, lidového modrotisku, bydlení, zemědělství, salašnictví, lidového hrnčířství a různých druhů řemeslných technik a zpracování přírodních materiálů, muzeum ročně připravilo šest vlastních výstavních akcí. Již v roce 1987 se začalo se stahováním sbírkového fondu a pracoviště muzea v souvislosti s plánovanou rekonstrukcí hradu a zámečku. Muzeum získalo náhradní prostory pronájmem objektu na Hviezdoslavovy ulici od Městského úřadu v Liptovském Hrádku, tyto však byly poskytovaly pouze velmi omezené podmínky pro samotné pracoviště a správu fondu. Depozitáře muzea byly zřízeny v externích objektech muzea - Pribylina, Liptovský Mikuláš, Bobrovec.\n\nPřesídlením do dočasných prostor a současným odprodejem objektu hradu a zámečku do soukromých rukou ztratilo Národopisné muzeum nejen své sídlo, ale také možnost pracovat s veřejností. Poměrně dlouhou dobu - 17 let nebyly ve městě Liptovský Hrádok expoziční a výstavní prostory, což výrazně pociťovali nejen návštěvníci města, ale především žáci základních a středních škol, obyvatelé města a regionu.\n\nNovým důstojným sídlem národopisného muzea je od roku 2004 historická budova Solného úřadu, kterou pro muzeum zakoupil zřizovatel Žilinský samosprávný kraj.\n\nBudova byla postavena v roce 1728 jako administrativní budova královského solného skladu nazývaná \"Mravník\". Budova sloužila i jako sídlo Měďového úřadu v Liptovském Hrádku (Kupferamt in Hrádek).\n\nVelký podíl na zvelebení historické budovy měl komorský lesní prefekt František Wisner z Morgensternu. Jemu se připisuje výtvarná výzdoba prostor Solného úřadu s pruskými klenbami. Na stropech je štuková výzdoba a barevné iluzivní malby s rostlinným a geometrickým ornamentem, které byly nalezeny pod omítkami při rekonstrukci v letech 2003–2004. Podle posouzení autorizovaného restaurátora akad. malíře Josefa Dorice jde o vysokou kvalitu dekorativní výzdoby technikou secco, se špičkovou mistrovskou úrovní umělecko-řemeslného zpracování a kultivovanou barevností.\n\nV roce 1731 dědic knížete Ján Lichtensteina, Emanuel Lichtenstein odprodal panství Hrádok za 170 000 zlatých uherské královské komoře. Po prodeji Hrádku bylo panství dočasně spravované vedením Solného úřadu. Sloučením s Likavským komorským panstvím vzniklo v roce 1762 spojené Likavsko - Hrádocké komorské panství, jehož sídlem se stal Hrádok, kde již na začátku 18. století vznikla v blízkosti hradu malá osada lesníků a panských úředníků.\n\nKomorský prefekt a jeho úředníci plnili množství úkolů: vykonávali funkce feudální vrchnosti vůči obcím komorského panství, obhospodařovali obrovský lesní komplex původních hradních panství Hrádok a Likava, rozprostírající se po celém území Liptova, organizovali lesnictví a obchod se dřevem. V 18. a 19. století nastal velký technický a ekonomický rozmach komorského panství.\n\nPrvním velkým mužem a podněcovatelem na čele Likavsko-hrádockého panství byl Jan Xaver Girsík, jeho nástupcem a novým komorským prefektem se stal František Wisner z Morgensternu, muž s bohatými lesnickými a vojenskými zkušenostmi a organizačním talentem. Po příchodu do Liptovského Hrádku v roce 1796 zde zřídil lesnickou školu, která byla první svého druhu v Uhersku. Zasloužil se i o vybudování vodních jezů v Malužiné v roce 1799, ve Svarínu v roce 1800, budování mostů a římskokatolického kostela v Liptovském Hrádku. Především jeho zásluhou byl Liptovský Hrádok císařem povýšen v roce 1805 na komorské městečko a přičinil se i o jeho kulturní pozdvižení. Byl iniciátorem divadelních představení v prostorách lesnické školy a v roce 1798 inicioval zakoupení nových varhan do kostela v Hrádku. Organizoval tu první koncerty chrámové hudby v liptovském kontextu. V roce 1791 ho císař František I. povýšil do šlechtického stavu, povolil mu používat přídomek \"\"z Morgensternu\"\" a udělil mu erb.\n\nNa prvním patře v budově muzea je zpřístupněna expozice úřadu prefekta komorského Likavsko-hrádockého panství. Kromě slavnostního společenského sálu jsou zde dva salony a pracovna prefekta Františka Wisnera. Mimo bohaté sbírky trofejí, uměleckých děl a historického nábytku jsou zde i předměty přibližující život a práci lesníků a myslivců.\n\nSpecializovaná expozice pastýřské kultury je v národopisného muzea zpřístupněna od října 2005. Je vybudována v podkroví historického objektu, což umožnilo její netradiční expozici a výtvarné řešení s využitím původních konstrukčních prvků krovu a původních komínových těles. Má nadregionální charakter a jejím cílem je prezentace kulturních tradic spojených s ovčáctvím a pastevectvím.\n\nJiž při vstupu do expozice návštěvníka upoutají typické salašnické stavby. V dřevěné kolibě a kolem ní jsou uloženy charakteristické dřevěné nádoby na ovčí mléko - \"putera, gelety\" na dojení, \"lagvice a obone\" na transport žinčice. Také jsou zde vařečky, \"trepáky, črpáky,\" formy na sýr a další předměty i osobní věci ovčáků. Uprostřed při boční stěně je ohniště, které nesmělo během celého období pastvy vyhasnout. Oproti je jednoduché dřevěné lůžko s dekou z ovčí vlny, které sloužilo na odpočinek bačovi. Ostatní ovčáci spávali v přístřešcích - \"strežiarňach\" u ovcí, aby je ochránili před dravou zvěří a zloději.\n\n\"Komarnik\", což je přístřešek se šindelovou střechou, je stavba typická pro horní Liptov. Sloužila bačovi na odkládání sýra, aby byl při dozrávání chráněn před hmyzem. Také sem dávali i jiné vzácnější předměty, mezi které patřily například zvonce.\n\nVe vitrínách první části expozice jsou instalovány předměty spojené s tradičními formami salašnického způsobu chovu ovcí. Jsou to bohatě zdobené \"črpáky\" na pití žinčice z různých regionů. Kromě pracovních nástrojů a pomůcek dominují předměty úzce spojené se samotnými ovčáky - oděvní součástky, charakteristické doplňky, ke kterým patří bohatě zdobené pastýřské tašky, široké opasky s více přezkami, valašky, hole, ale také šperky a ozdoby. V Liptově nosili bačové široké mosazné prsteny, spony, \"blanciare\" na košile, ozdobné puklice, přezky a jiné spony.\n\nV prostoru jsou figuríny v oděvu ovčáků z nejvýznamnějších kulturních regionů Slovenska. Kromě Liptova je to Orava, Horehroní, okolí Banské Bystrice, Podpolaní, Hont, Gemer, Spiš, Zamaguří a další oblasti, pro které byl charakteristický chov ovcí spojený se specifickým zpracováním jejich produkce.\n\nOvčáctví a chov ovcí valašským způsobem je unikátem a specifikem tradiční lidové kultury Slovenska. Jeho jedinečnost je také v tom, že se v něm spojují ekonomické, hospodářské, právní a kulturní aspekty. Pastýřská kultura a chov ovcí byly na Slovensku od nejstarších dob přínosem nejen v ekonomické oblasti, ale našly odraz i ve výtvarném umění, v hudebním a tanečním folklóru. Všechny tyto součásti jsou díky různým okolnostem dodnes živé, představují živou kulturní tradici. Svou odlišností od kultur jiných národů představují významný vklad Slovenska do evropských kulturních tradic.\n\n\n\n"}
{"id": "1244714", "url": "https://cs.wikipedia.org/wiki?curid=1244714", "title": "Lesnická fakulta Technické univerzity ve Zvolenu", "text": "Lesnická fakulta Technické univerzity ve Zvolenu\n\nLesnická fakulta Technické univerzity ve Zvolenu (zkr. LF TUZ) je jednou ze čtyř fakult Technické univerzity ve Zvolenu.\n\nVe Zvolenu fakulta sídlí od roku 1952. Je pokračovatelkou novodobého lesnického vysokoškolského vzdělávání, jehož vznik se spojuje se zřízením lesnického ústavu na Vyšší odborné hornické škole - akademii v Banské Štiavnici v roce 1807.\n\nV současnosti má Lesnická fakulta jedinečné postavení v systému slovenského vysokoškolského vzdělávání. Jako jediná poskytuje bakalářské, inženýrské a doktorské programy se zaměřením na lesnictví, aplikovanou zoologii a myslivost. Rozvíjí vědecký výzkum s ohlasy na mezinárodní úrovni. Důraz klade i na aplikaci jeho výsledků v lesnické hospodářské praxi. V různých formách a stupních studia každoročně na fakultě studuje kolem 1 000 studentů. Ve zprávách nezávislé Akademické rankingové a ratingové agentury (ARRA) se Lesnická fakulta pravidelně vyskytuje na předních místech žebříčku hodnocení fakult slovenských vysokých škol. Fakulta má rozsáhlou mezinárodní spolupráci s akademickými a vědeckými institucemi na všech obydlených kontinentech. Studentům kromě kvalitního vzdělání dává také široké možnosti pro zájmovou činnost: známý je folklorní soubor Poľana a kroužky - trubačský, kynologický, lovecký a další. K známým studentským tradicím patří svätohubertovská mše, věšení buly a každoroční stavění májů.\n\nExekutivu lesnické fakulty tvoří její vedení, které se skládá z děkana, tří proděkanů a tajemnice. Samosprávným orgánem je Akademický senát lesnické fakulty. Dalšími orgány fakulty jsou kolegium děkana a vědecká rada. Fakulta má sedm kateder:\nMezi významné pracoviště fakulty patří Vysokoškolský lesnický podnik, Arboretum Borová hora a Slovenská lesnická a dřevařská knihovna. \n\nRozvoj lesnické fakulty se v posledních letech realizuje zejména ze zdrojů projektů ze strukturálních fondů EU. Tyto projekty, zaměřené zejména na budování center excelence, rozhodující měrou přispěly k rozvoji vědecko-výzkumné infrastruktury LF v nedávném období. Fluorescenční mikroskop, atomový silový mikroskop, rentgenový analyzátor, širokopásmový spektrofotometr, mastercykler, laminární flowbox, autokláv - to jsou jen některé z přístrojů, které byly zakoupeny ze strukturálních fondů za účelem modernizace přístrojového vybavení fakulty a řešení aktuálních problémů výzkumu. Vzniklo několik unikátních laboratoří a pracovišť mezinárodního významu. K nim je třeba určitě zařadit \"virtuální jeskyni\", zařízení k modelování virtuální reality lesa v procesu výuky. Finanční prostředky ze strukturálních fondů EU byly použity také k technickému zhodnocení a modernizaci stávajících prostor poslucháren, laboratoří a konferenčních místností fakulty. Výukové prostory fakulty jsou vybaveny moderní didaktickou technikou. \n\n"}
{"id": "1244715", "url": "https://cs.wikipedia.org/wiki?curid=1244715", "title": "Světový pohár v biatlonu 2016/2017 – Östersund", "text": "Světový pohár v biatlonu 2016/2017 – Östersund\n\n1. podnik Světového poháru v biatlonu v sezóně 2016/17 probíhal od 25. listopadu do 4. prosince 2016 ve švédském Östersundu. Na programu podniku byly vytrvalostní závody, závody ve sprintech, stíhací závody, smíšená štafeta a smíšený závod dvojic.\n\nOficiální program:\n\nTento první závod nové sezóny zahájila Veronika Vítková podobně jako minulý závod v Canmore – pří střelbě vleže jí nestačily náhradní náboje, musela na trestný okruh a do druhého kola odjížděla předposlední. Pak se zlepšovala a Gabriele Koukalové předávala na 13. místě. Ta také českou pozici vylepšila: sice jí při první střelbě nešel nabít náhradní náboj a vyvléklo se jí poutko; při druhé střelbě spotřebovala všech osm nábojů, ale ostatní závodnice chybovaly v náhlém poryvu větru podobně. Oba mužští účastníci štafety – Ondřej Moravec a Michal Šlesingr – předvedli velmi dobrý výkon: zastříleli všechny položky čistě a udržovali se na pátém až sedmém místě. V cílové rovině pak svedl Moravec souboj s Fredrikem Lindströmem ze Švédska, který jej však v cíli předstihl o několik centimetrů. Český tým tak dojel sedmý. Zvítězili Norové, když se bezchybně střílející Ole Einar Bjørndalen dostal v polovině svého úseku do čela a Johannes Thingnes Bø pak náskok jen navyšoval.\n\nDo tohoto sprinterského závodu nastoupila za český tým dvojice Eva Puskarčíková – Michal Krčmář. Puskarčíková začala, podobně jako Vítková v předcházejícím závodě, špatně: udělala pět chyb (za celý závod pak deset), jela na dvě trestná kola a předávala na 17. místě. Krčmář jel lépe, ale ani jeho výkon na lepší než 14. místo v cíli nestačil. Zvítězili Francouzi Marie Dorinová Habertová a Martin Fourcade, kteří dlouho bojovali o první místo s Lisou Hauserovou a Simonem Ederem z Rakouska.\n\nKdyž Veronika Vítková zasáhla v první střelbě jen dva terče z pěti, nikdo nečekal, že bude nakonec nejlepší z českých biatlonistek. Velká část závodu probíhala za silného větru, takže střelecké výsledky většiny závodnic byly hodně nevyrovnané – některé odkládaly jednotlivé střely a strávily na střelnici i jednu a půl minuty. Gabriela Koukalová, které udělala celkem sedm chyb, z toho šest vstoje, skončila na 17. místě; přitom běžecky dosáhla druhého nejlepšího času. Ještě nevyrovnanější byla Eva Puskarčíková, která tři položky zastřílela čistě, ale při druhé střelbě vleže zaujala špatně polohu, udělala čtyři chyby a dokončila závod jako patnáctá. Další dvě Češky skončily na nebodovaných pozicích: Lucie Charvátová na 41. a Jessica Jislová na 52. místě. Šestou závodnici, i když měl na to nárok, český tým nenasadil. Zvítězila nejlépe běžící a dobře střílející Němka Laura Dahlmeierová před pomalejší Francouzkou Anaïs Bescondovou. Třetí dojela jediná závodnice s čistou střelbou – Běloruska Darja Jurkevičová. Nejlepší biatlonistky dlouho ohrožovala Vanessa Hinzová, která chybovala až při poslední střelbě, navíc jí docházely síly a nakonec doběhla až desátá.\n\nZávod mužů neovlivnil vítr tolik jako předcházející závod žen, přesto mezi závodníky nebyl ani jeden s čistou střelbou. Zvítězil Martin Fourcade, který udělal dvě chyby pouze při položce vstoje ovlivněné větrem. Českým závodníkům se nedařilo: nejlepší dojel se třemi nezasaženými terči Ondřej Moravec na 17. místě.\n\nČeské reprezentantky v tomto závodě střílely vleže kromě Jessicy Jislové čistě. Vstoje však byla bezchybná jen Gabriela Koukalová, která přidala – především v prvních dvou kolech – rychlý běh a dojela na třetím místě. Eva Puskarčíková po jedné chybě vstoje skončila na 15. místě. Lucie Charvátová se dopustila dvou chyb, které ale vyrovnala rychlým během a především velmi rychlou střelbou, a dojela o tři místa za Puskarčíkovou. Veronika Vítková sice poprvé v tomto ročníku světového poháru zastřílela první střelbu čistě, ale při druhé udělala tři chyby a skončila až na 35. místě. V závodě, který se jel za bezvětří, zvítězila Marie Dorinová Habertová, která střílela skoro nejpomaleji ze všech závodnic, ale vše napravila nejrychlejším během a čistou střelbou. Druhá Kaisa Mäkäräinenová sice udělala jednu chybu, ale přidala rychlou střelbu a v posledním kole výrazně zrychlila.\n\nPři sprintu mužů vanul silnější vítr než v předcházejícím závodě žen, ale střelby neovlivnil. S výrazným, více než 40sekundovým náskokem vyhrál Martin Fourcade z Francie. Na dalších místech byly výsledky velmi vyrovnané: druhý dojel domácí Fredrik Lindström a dvě sekundy za ním Němec Arnd Peiffer. Michal Šlesingr, který udělal jednu chybu (při první střelbě), dojel na 17. místě. Z dalších českých závodníků dosáhl na body jen Ondřej Moravec, který skončil na 33. pozici. Stejně jako v předchozím vytrvalostním závodu se nedařilo Jaroslavu Soukupovi, který jel svůj 250. závod ve světovém poháru – s celkově čtyřmi nezasaženými terči dojel 93. ze 105 závodníků.\n\nDo tohoto závodu vyjížděla Gabriela Koukalová jako třetí, ale při první střelbě střílela čistě a tím předjela Kaisu Mäkäräinenovou i dosud vedoucí Marii Dorinovou Habertovou, které udělaly jednu a dvě chyby. Začala jí stíhat také bezchybně střílející Laura Dahlmeierová, ale Koukalová její útok odrazila a když na druhé střelbě zastřílela oproti svým nejbližším soupeřkám čistě, odjížděla s téměř půlminutovým náskokem. Její jediná chyba přišla na třetí střelbě, ale i zde si uchovala 17sekundový náskok před Mäkäräinenovou. Ta sice tento odstup během předposledního kola stáhla na pět sekund, ale při poslední střelbě udělala dvě chyby, čímž vypadla z boje o medailové umístění. Protože Koukalová při střelbě opět nechybovala, získala zpátky 17sekundový náskok, tentokrát na Italku Wiererovou a především bezchybnou Dahlmeierovou. Tato výborná běžkyně Koukalovou dojížděla, ale na méně než osm sekund se jí nepřiblížila. Koukalová tak získala svůj 13. titul v individuálních závodech, první pod svým novým příjmením. Radost v cíli však projevovaly i další české biatlonistky: Eva Puskarčíková dojela s dvěma chybami osmá, což bylo její nejlepší umístění v kariéře. Lucie Charvátová udělala na střelnici o jednu chybu více a skončila dvanáctá. I pro místo však pro ní znamenalo druhé nejlepší umístění v závodech světového poháru. Úspěšná byla i Veronika Vítková, která se stejným počtem chyb dokončila na 18. místě, čímž se posunula o 17 příček dopředu oproti své startovní pozici. Všechny české reprezentantky tak dojely do 20. místa.\n\nDo závodu mužů vyjížděl s velkým náskokem Martin Fourcade. Při první položce však nezasáhl dva terče a jeho náskok se snížil na osm sekund před čistě střílejícím Rusem Antonem Babikovem. Když však Fourcade další dvě střelby zvládl čistě, opět si vypracoval více než půlminutový náskok. Při poslední střelbě vstoje však opět dvakrát chyboval a dostal se před něj jak Babikov, tak Maxim Cvetkov. V posledním kole začal Fourcade oba Rusy dojíždět, ale předjet se mu je už nepodařilo. První dojel do cíle Babikov, pro kterého to bylo první vítězství v závodech světového poháru. Čeští závodníci sice do boje o stupně vítězů nezasáhli, ale kromě \nMichala Šlesingra si všichni výrazně vylepšili svoji startovní pozici. Nejlepší byl Michal Krčmář, který v posledním kole úspěšně odrazil všechny útoky Antona Šipulina a získal sedmé místo, čímž se posunul o 31 pozic oproti startu. Také Ondřej Moravec se osmnáctým místem výrazně zlepšil.\n\n"}
{"id": "1244717", "url": "https://cs.wikipedia.org/wiki?curid=1244717", "title": "Peter Bartosiewicz", "text": "Peter Bartosiewicz\n\nPeter Bartosiewicz (* 2. srpna 1942, Žilina) je bývalý československý krasobruslař a krasobruslařský trenér.\n\nV Bratislavě vystudoval architekturu \n\nV kategorii sportovních dvojic (párů) soutěžil s Agnesou Wlachovskou. V roce 1967 s Nikodýmovou, se kterou skončil na mistrovství Československa na 4 místě, a poté s Lianou Drahovou.\n\nPo skončení sportovní kariéry se začal věnovat trénování. Působil ve Švédsku a v USA, kde dosud žije. \n\n"}
{"id": "1244718", "url": "https://cs.wikipedia.org/wiki?curid=1244718", "title": "Dekolonizace Afriky", "text": "Dekolonizace Afriky\n\nDekolonizace Afriky je název pro historické údobí a společenské hnutí v Africe po II. světové válce. Jednalo se o postupné vyhlášení nezávislosti v britských, portugalských, francouzských a belgických koloniích a proces vzniku či vyhlášení samostatných, nezávislých států. Jednalo se o součást celosvětového fenoménu osamostatňování kolonií evropských velmocí.\n\nPo druhé světové válce koloniální mocnosti počítaly dále s hospodářskou úlohou svých kolonií zejména v otázce přírodního bohatství. Úlohu kolonií spatřovaly také ve funkci určité protiváhy k Sovětskému svazu a jeho spojencům. Po válce dále také sílil odpor vůči kolonialismu, navíc se ukázalo, že kolonie už nemohou plnit svou úlohu pro své koloniální mateřské země. Nadále již také byla neudržitelná role afrických kolonií jako jakýchsi \"vedlejších, primitivních národů na jiném kontinentě\". Hlavní období dekolonizace probíhalo od roku 1955 do roku 1975, nejsilněji v roce 1960 (Rok Afriky). Později rovněž rostl počet členských států OSN z řad afrických zemí.\n\n"}
{"id": "1244721", "url": "https://cs.wikipedia.org/wiki?curid=1244721", "title": "Míšeňské", "text": "Míšeňské\n\nMíšeňské je velmi stará odrůda jablek s největší pravděpodobností českého původu (je možné, že pochází i z Německa).\n\nOdrůda Míšeňské je známá již z druhé poloviny 16. století.\n\nOdrůda Míšeňské je silně mrazuvzdorná. Plody jsou kulovité, malé velikosti, žluté se slabým, růžově červeným líčkem a jsou žíhané. Dužina je tuhá, sladce navinulé chuti s jemně kořenitou příchutí. Sklizeň probíhá začátkem října. Dají se skladovat bez ztráty chuti do Vánoc (po Vánocích zcela ztrácí typickou chuť)..Dají se skladovat do března. Odrůda je vhodná na přímý konzum, je méně náročná na řez, je doporučována na stanoviště do 450 m n. m. Míšeňské je náročné na teplo (příliš teplé polohy nesnáší), je tolerantní k větrným polohám a je málo náchylná na strupovitost.\n"}
{"id": "1244722", "url": "https://cs.wikipedia.org/wiki?curid=1244722", "title": "Šarišská galerie", "text": "Šarišská galerie\n\nŠarišská galerie v Prešově patří mezi nejstarší regionální galerie na Slovensku. Byla založena v roce 1956 ve městě bohatém na historii a kulturní tradice. Od začátku se profilovala jako regionální galerie zachycující obraz dějin výtvarného umění v regionu své působnosti od středověku po současnost. Hlavním regionem její akviziční a odborné činnosti byl zejména širší region severovýchodního Slovenska. Galerie v Prešově byla krajskou do roku 1961, v letech 1961–1991 byla Galerií výtvarného umění a od roku 1991 nese název Šarišská galerie. Budova Wécseyho paláce v níž galerie sídlí je národní kulturní památka v rejstříku ÚZPF pod č. 3221/1.\n\n\nExpozice je tvořena ikonami získanými ještě koncem 50. let přes tzv. záchranné akce a přetrvávající díky galerijní předchůdcům, kolegům zakládajícím galerii. Ikony v regionu působení galerie mají nezaměnitelné místo v sakrálním umění a i když je expozice nepočetná, reprezentuje základní typy a vývojové stupně ikonopisné malby Slovenska. Je mezi nimi jedna z nejkrásnějších slovenských ikon - ikona sv. Michala Archanděla (kolem 1560).\n\nZákladem expozice jsou díla ze sbírky prešovského akad. soch. Dušana Pončáka, kdy dílo \"Metercia\" galerie odkoupila z grantu a ostatních 51 děl daroval autor galerii roce 1993. V tomto roce i díky této akvizici získala Galerie Cenu časopisu \"Pamiatky a múzeá\" za akvizici roku. V roce 2006 z grantu MK SR získala galerie i druhou část sbírky Dušana Pončáka v počtu 82 děl, čímž vznikla ucelená sestava v počtu 132 děl v hodnotě 6 milionů Sk. V expozici jsou díla Madona s Ježíškem - vznik kolem 1510 z dílny Mistra Pavla z Levoče, \"Sv. Anna Samotretia\" (Mettercia) - vznik kolem 1490, díla z období renesance a baroka - Mojžíš, Immaculata, Klečící anděl, Pieta, kolekce krucifixů, soubory plastik sedícího Krista - trpitele, korpusy Krista, kolekce Piet, Madon s dítětem, světic, Kalvárii. Plastickou expozici doplňuje plošná tvořena ikonami ruské provenience.\n\nJe kolekce obrazů významného malíře 1. poloviny 19. století - Jana Rombauera, který působil v první třetině 19. století v Rusku a po návratu se usadil v Prešově, kde i zemřel a je pohřben na městském hřbitově.\n\nJe tvořeno sbírkou děl malířů tohoto období. Jsou v ní díla:\n\nJsou tvořeny díly malířů, sochařů a grafiků regionu vstupujících do výtvarného dění a to:\n\nTvoří jej charakteristické ukázky z tvorby děl:\n\nSbírkový fond galerie byl v roce 2013 tvořen celkem 4 264 kusy a to maleb, kreseb, grafik, plastik a užitého umění.\n\n\n\n"}
{"id": "1244723", "url": "https://cs.wikipedia.org/wiki?curid=1244723", "title": "Petr Klimpl", "text": "Petr Klimpl\n\nPetr Klimpl (* 11. prosince 1954 Pardubice) známý pod přezdívkou Béďa, je český pravicový politik, zastupitel města Pardubic, ředitel Úřadu práce v Pardubicích, předseda OK Lokomotivy Pardubice a místopředseda Českého svazu orientačních sportů.\n\nNarodil se 11. prosince 1954 v Pardubicích. Vystudoval Vysokou školu dopravy a spojov v Žiline. V letech 1979 až 1987 působil jako ekonom pardubické ČSAD, poté byl tři roky výzkumným pracovníkem na Výzkumném ústavu technicko-ekonomického chemického průmyslu. V roce 1990 nastoupil jako ekonom na pardubický Úřad práce, kde se později stal také ředitelem krajské pobočky. V roce 2006 kandidoval ve volbách do zastupitelstev obcí na kandidátce ODS na 13. místě, ODS v těchto volbách zvítězila, Petr Klimpl získal 10 071 hlasů a byl zvolen. Poté opětovně kandidoval v komunálních volbách v roce 2010, tentokrát z 8. místa, opět získal vysoký počet preferenčních hlasů a byl zvolen, nicméně ODS v těchto volbách skončila až na třetím místě. V roce 2014 už jako zkušený komunální politik kandidoval na druhém místě kandidátky ODS, byl zvolen jako kandidát s nejvyšším počtem preferenčních hlasů a podruhé tak obhájil svůj mandát. ODS však v těchto volbách i pod vlivem celostátních kauz vlády Petra Nečase neuspěla a obsadila až čtvrté místo, Petr Klimpl se nicméně stal jedním z lídrů pardubické opozice. Svůj mandát obhajoval také v roce 2018, kdy kandidoval opět z druhého místa (kandidátem na primátora byl jeho orienťácký kolega Karel Haas). ODS se ve volbách stejně jako ve zbytku republiky dařilo, Petr Klimpl byl opět zvolen zastupitelem, ODS ale skončila v opozici, když byl primátorem Pardubic zvolen Martin Charvát z hnutí ANO. Petr Klimpl se stal členem Finančního výboru zastupitelstva. Petr Klimpl je ženatý a má dvě dcery, všichni se aktivně věnují orientačnímu běhu. Jeho starší dcera Lenka je předsedkyní Komise mládeže a rozvoje IOF, mladší dcera Zuzana vede Tréninkové středisko mládeže pro Pardubicko a Vysočinu.\n\nPetr Klimpl je dlouholetým předsedou největšího českého klubu OK Lokomotiva Pardubice, kde zastává i pozici trenéra mladšího žactva. V letech 2002 až 2004 byl předsedou Českého svazu orientačního běhu, po částečném rozdělení svazu na jednotlivé sekce se stal Petr Klimpl předsedou Sekce orientačního běhu a ve funkci předsedy svazu ho vystřídal Radan Kamenický. V následujících letech až do současnosti je Petr Klimpl zároveň místopředsedou svazu, a to i po jeho transformaci z Českého svazu orienetačního běhu na Český svaz orientačních sportů. V rámci Sekce OB je Petr Klimpl nejen předsedou, ale také vede Soutěžní komisi a je členem Komise talentované mládeže.\n\n"}
{"id": "1244725", "url": "https://cs.wikipedia.org/wiki?curid=1244725", "title": "CTR Flight Services", "text": "CTR Flight Services\n\nCTR Flight Services s.r.o. je česká charterová letecká společnost provozující individuální přepravu osob – tzv. aerotaxi provozované business jety. Sídlí v Praze a její hlavní základnou je Letiště Václava Havla. Byla založena v roce 2006 a je držitelem Osvědčení leteckého provozovatele č. CZ-64. Firma poskytuje cestujícím také svůj vlastní catering, poskytuje poradeství při koupě vlastního soukromého letounu.\n\nSpolečnost CTR Flight Services v současnosti (listopad 2016) provozuje následující letouny kategorií Mid-size Jet, Light Jet a Light Proppeler:\n\n"}
{"id": "1244727", "url": "https://cs.wikipedia.org/wiki?curid=1244727", "title": "Datel břidlicový", "text": "Datel břidlicový\n\nDatel břidlicový (\"Mulleripicus pulverulentus\") je druh datla obývající jihovýchodní Asii a část indického subkontinentu. Vyhledává mangrovy a podobné typy lesů s vlhkým a teplým podnebím. Délka těla těchto ptáků se pohybuje mezi 48 až 58 cm, délka křídel do 25 cm. Pravděpodobně se tak jedná o největší druh datla na světě, konkurují mu pouze vymírající druhy datel císařský a knížecí. Žijí v malých skupinách o třech až šesti jedincích, které se skládají z páru (samec a samice) a jejich potomků. Páry v době páření hnízdí v dutinách stromů, které si sami vytvoří. Tuto práci většinou vykonává samec. Jsou monogamní. Většinu jídelníčku datlů břidlicových tvoří mravenci, termiti a různé druhy brouků, výjimečně jejich jídelníček doplní i malé plody a bobule.\n\nDatlové břidlicoví obývají indický subkontinent, hlavně jeho severní část, Bangladéš, Bhútán, Brunej, Kambodžu, Laos, Indonésii, Malajsii, Barmu, Nepál, Filipíny, Singapur, Thajsko a Vietnam. Též je lze najít na Velkých Sundách.\n\nPreferují vlhké listnaté a stálezelené lesy, avšak obývají i rozsáhlejší pláně s menšími stromovými porosty. Naopak se vyhýbají rušným oblastem. Vyskytují se v okolí rostlin z rodu dvojkřídláč a druhu teka obrovská. Vyhledávají i damarovníky obrovské a mangrovy. Tento druh datla se vyskytuje hlavně v nižších nadmořských výškách do 600 m, maximální výška, kterou obvykle obývají, ale dosahuje až 2000 m.\n\nTělo datlů břidlicových měří na délku asi 48 až 58 cm, hmotnost dospělého jedince se pohybuje mezi 360 a 563 g. Pravděpodobně se tedy jedná o největší druh datla na světě, pokud nebereme v potaz silně ohrožené a vymírající druhy datel císařský (\"Campephilus imperialis)\" a datel knížecí (\"Campephilus principalis\"). Jen samotný zobák těchto datlů měří přes 6 cm (pro srovnání: délka zobáku datla zlatého se pohybuje od 2 do 4 cm). Datlové břidlicoví jsou snadno odlišitelní od ostatních druhů datlů, jedním z charakteristických aspektů je například dlouhý šedý zobák, dlouhý ocas nebo protáhlý krk. U některých jedinců je zřetelná i malá chocholka, avšak nejedná se o pravidlo. Peří je tmavě šedé až břidlicové barvy, od které je odvozen český název. Na peří mohou také být drobné bílé skvrnky a samci mají v okolí zobáku červené skvrny. Jednotlivé poddruhy se od sebe liší například tmavostí zbarvení; nejtmavší barvu má nominátní poddruh (\"M. p. pulverulentus\"), naopak nejsvětleji jsou zbarveni zástupci poddruhu \"M. p. harterti\". Ti mají velmi světlé hrdlo a větší množství bílých skvrn na těle.\n\nPřestože se jedná o velký druh ptáka, mají datlové břidlicoví slabý a jemný hlas. Liší se tím i od jiných velkých druhů datlů, kteří mívají silný a výrazný hlas. Anglická literatura popisuje jejich hovor jako tiché \"woikwoikwoikwoik\".\n\nDatlové břidlicoví žijí ve skupinkách po třech až šesti jedincích, které se většinou skládají z chovného páru a jeho potomků. Pozorovat celou skupinu společně je možné třeba při krmení, kdy se všichni členové slétnou na mraveniště, termitiště, nebo jiný objekt jejich zájmu. Krom mravenců, kteří tvoří hlavní součást jejich jídelníčku, ale nepohrdnou ani larvami jiných druhů hmyzu nebo bobulemi. Samičky tráví většinu dne hledáním potravy, zatímco samečci se svými dlouhými zobáky následně pomáhají partnerkám dostat se pod kůru stromů. Konkurenci pro ně tvoří například asijské druhy zoborožců a stromoví savci, které se také živí hmyzem.\n\nDatlové břidlicoví často létají vysoko nad stromy. Je to pravděpodobně i z důvodu bezpečnosti, protože jsou při letu hlasití a snadno se může v korunách stromů najít hrozba. Podle ornitologa Hanse Winklera se jejich styl létání podobá létání vran.\n\nTito datlové jsou monogamní, páry tedy žijí pospolu celý život. Hnízda staví v samostatných stromových dutinách ve výšce od 9 až do 45 m od země. Při hloubení samotného hnízda pracuje pár spolu, ale většinu práce odvede sameček. Vchod do hnízda má průměr okolo 10 cm, uvnitř stromu se ale nachází poměrně rozměrné doupě. Toto jediné doupě budou využívat po celý život, pokud jej nezabere jiný pár. Samička snese dvě až čtyři vejce, na jejichž inkubaci se podílí i její partner. Pokud samička zrovna sedí na vejcích, je stále v kontakt se samečkem pomocí vokalizace. Po vylíhnutí oba dva krmí mladé, kteří s rodiči zůstávají až do doby, než si v následujícím období hnízdění nenajdou partnera.\n\nPopulace datlů břidlicových je silně závislá na stromech a masové kácení lesů jejich populaci značně snížilo. V primárních lesích se snížení jejich populace odhaduje na 80 %. Obzvláště v Myanmaru, Kambodži a Indonésii je úpadek značný a i proto datlu břidlicovému od roku 2010 dle IUCN přísluší status VU, tedy zranitelný.\n\n"}
{"id": "1244728", "url": "https://cs.wikipedia.org/wiki?curid=1244728", "title": "Katedrála Neposkvrněného Početí Panny Marie (Linec)", "text": "Katedrála Neposkvrněného Početí Panny Marie (Linec)\n\nMariendom nebo Nová katedrála či Katedrála Neposkvrněného Početí Panny Marie ( \"Mariä-Empfängnis-Dom\" nebo \"Neuer Dom\") je sídelní katedrála linecké diecéze v Linci, Rakousku.\n\nPrvní plány započaly roku 1855 prostřednictvím biskupa Franze-Josefa Rudigiera. Základní kámen byl položen 1. května 1862, u té příležitosti bylo uvedeno dílo Antona Brucknera - slavnostní kantáta \"Preiset den Herrn\".\n\nV roce 1924 biskup Johannes Maria Gföllner vysvětil novou katedrálu zasvěcené Neposkvrněnému početí Panny Marie. Plány od stavebního mistra kolínské arcidiecéze byly tvořeny ve francouzském vysokém gotickém stylu.\n\nSe svou kapacitou (20 000 míst k sezení), délkou (130 m) a plochou (5 170 m) je Mariendom největším kostelem v Rakousku, nikoli však nejvyšším. Původní plány ohledně výšky věže nebyly povoleny, protože v tehdejším Rakousku-Uhersku nesměl být žádný kostel vyšší, než jižní věž svatoštěpánské katedrály ve Vídni. Se svými 135 m je tedy o 2 metry nižší, než tato věž.\n\nObzvláště pozoruhodné jsou okenní vitráže. Nejznámější je linecké okno, které znázorňuje historii tohoto města. Okna též obsahují rozličné portréty lidí, kteří sponzorovali tuto stavbu katedrály. Během druhé světové války byla nějaká okna, zejména na jižní straně, poškozena. Namísto obnovení těch původních, byla nahrazena moderním uměním. Též obdivuhodná je scéna narození v chrámové kryptě s figurami od německého sochaře Sebastiana Osterriedera a vystavené klenoty biskupa Rudigiera.\nV říjnu 2006 umístila římskokatolická církev do katedrály dřevořezbu na památku Engelberta Dollfusse, což vyvolalo nevoli v řadách ÖVP.\n\n"}
{"id": "1244729", "url": "https://cs.wikipedia.org/wiki?curid=1244729", "title": "Sojombo", "text": "Sojombo\n\nSojombo (někdy též Sojomba) je starý ideogram, symbolizující nezávislost, jehož původ lze najít ve staré Indii a Tibetu. Jeho počátky jsou úzce spjaty s lamaismem. Nejznámějším zobrazením sojomba je mongolská vlajka.\n\nJednotlivé prvky sojomba (ve vexilologickém názvosloví figury) mají na mongolské vlajce symbolický až mystický význam.\n\nZcela nahoře je symbol ohně (mongolsky \"gal\"), představující štěstí, spokojenost či rodinný krb. Jeho tři plameny symbolizují minulost, přítomnost a budoucnost. Pod ohněm jsou symboly slunce a měsíce (\"nar\" a \"sar\"), které představují svět, věčnost a odkaz na pre-buddhistickou podstatu náboženství Mongolů. Slunce je \"matkou\" a srpek měsíce \"otcem\" Mongolska. Rovnoramenný trojúhelník (\"gurvaldžin\") (níže je ještě jeden) s vrcholem směřujícím dolů symbolizuje šíp či kopí obrácené hrotem k zemi, což v mongolské symbolice znamená \"smrt nepříteli\". Následuje úzký obdélník (\"tegš öncögt\") (níže je zase ještě jeden) symbolizující rovné stepi (celiny) a přímočarost, spravedlnost a čestnost. Pod obdélníkem je Jin a Jang (\"arga bileg\"), symbol doplňujících se protikladů (černá a bílá, oheň a voda, teplo a chlad, muž a žena, nebe a země atd.). V mongolské symbolice jde o dvě ryby (\"dzagas\") a rozum a moudrost. Následují, již výše zmíněné, obdélník a trojúhelník. Po obou stranách symbolů jsou dva obdélníky připomínající dva pilíře. Ty symbolizují pevnost a tvrdost (dle jiných výkladů poctivost a spravedlnost) a staré mongolské přísloví: \"\"Dva přátelé jsou silnější než kamenná hradba\"\". To zobecňuje moudrost, že jednota mongolského lidu je základem síly národa.\n\nSojombo se kromě mongolské vlajky a mongolského státního znaku vyskytuje i na vlajce a znaku Burjatska, republiky Ruské federace v Sibiřském federálním okruhu nebo na vlajce Aginského burjatského autonomního okruhu.\n\nDále je na vlajce \"Lidové strany Vnitřního Mongolska\", autonomní oblasti Vnitřní Mongolsko na severu Čínské lidové republiky. Strana sídlí mimo Čínu v New Jersey v USA.\n\nSojombo je použito i na mongolské měně Tugrik (₮).\n\n\n"}
{"id": "1244731", "url": "https://cs.wikipedia.org/wiki?curid=1244731", "title": "Hlavoš západní", "text": "Hlavoš západní\n\nHlavoš západní (\"Cephalanthus occidentalis\") je opadavý, vlhkomilný, listnatý keř s netradičními, kulovitými květenstvími, je nejčastěji pěstovaným druhem z rodu hlavoš. Pochází z východních oblastí Severní Ameriky, kde roste ve Spojených státech, Kanadě a Mexiku. Pro atraktivní olistění a netradiční seskupení květů bývá pěstován jako okrasná dřevina i mimo území Ameriky.\n\nJeho stanoviště bývají v osluněných místech na těžších až jílovitých, podmáčených půdách s dostatkem humusu a s půdní reakci mírně kyselou, nesnáší vápenité podloží. Přirozeně vyrůstá nejčastěji po okrajích lužních lesů a vlhkých houštin, na místech často zaplavovaných vodou, v bažinách, močálech, na březích jezírek i rozlévajících se potoků, řek i kanálů, snese i dlouhodobé (ne však trvalé) zaplavení stanoviště. Na příhodných místech vytváří rozlehlé křovinaté kolonie. Rychlost růstu je odvozená od půdních podmínek.\n\nVe středoevropských podmínkách je opadavý, v teplým oblastech amerického kontinentu rostou i stálezelení jedinci. Je plně mrazuvzdorný, evropskou zimu snáší bez problémů. Nové listy raší poměrně pozdě, většinou až v průběhu května. Květy se vyvíjejí nejčastěji na nových větvičkách.\n\nNejčastěji je to rozkladitý, listnatý, opadavý keř 2 až 3 m vysoký se široce rozvětvenými kořeny; v domovině někdy roste jako až 7 m vysoký strom s kmenem tlustým do 30 cm a může být neopadavý. Větve keře rostou do široka, letorosty má lysé, lesklé a internodia dlouhá, z jara bývají nově vyrostlé větvičky výrazně červené. Listy s načervenalými řapíky jsou dlouhé 6 až 18 cm, vyrůstají vstřícně nebo po třech v přeslenech, jsou jasně zelené se sytě červenou zpeřenou žilnatinu a mají tmavé, deltoidní, krátce vytrvalé, 2 mm dlouhé palisty. Listové čepele bývají podlouhlého, kopinatého nebo vejčitého tvaru, na bázi jsou srdčité, na koncích zašpičatělé a po obvodě celistvé. Na podzim opadávají, aniž změní barvu, po opadaných listech zůstávají světlé jizvy.\n\nDrobné, bílé květy jsou nahloučeny do asi 3 cm velkých kulovitých strboulů, které vyrůstají na stopkách až 6 cm dlouhých z úžlabí listů nebo na koncích větviček, před rozkvětem tvoří zelené koule. Rozvitý květ výrazně sladce voní, má drobný, zelený kalich a čistě bílou, srostlou, nálevkovitou, čtyřlaločnou korunu s krátkou trubkou. Čtyři tyčinky s krátkými, přirostlými nitkami jsou zakončeny prašníky, které z koruny jen nepatrně vyčnívají. Dvoudílný semeník s jediným vajíčkem v oddíle nese dlouhou, daleko z koruny přesahující čnělkou s bliznou. Pro zabránění samoopylení a usnadnění opylení cizím pylem jsou květy protandrické, nejprve dozrávají prašníky s pylem a teprve po jejich vyprášení dozraje ve stejném květu i blizna a je schopná se opylit.\n\nKvetou po dobu asi jednoho měsíce, jsou mimořádně bohaté na nektar a lákadlem pro opylovačů s dlouhým sosákem, bývají to motýli, čmeláci, včely, ploskočelky i statnější mouchy. V Americe bývá občasným opylovačem i stěhovavý kolibřík rubínohrdlý.\n\nZe sprašeného květu se vyvine kulovitá dvounažka asi 1,2 cm velká, která je ve zralosti vybarvená do zlatova. V průběhu zimy se rozpadá na dva plůdky pyramidálního tvaru, dospělý keř jich mívá okolo 400. Semena (plůdky) jsou požírána některými ptáky a jsou nejběžnějším prostředkem k rozšiřování na nové stanoviště. Semena nepotřebují studenou stratifikaci a na jaře dobře klíčí i ze semen uložených v teple.\n\nDřeviny lze uměle množit řízky z polovyzrálého dřeva v letním období nebo z vyzrálého v zimě. Přestože prořezávání keře není nutné, lze jej dobře počátkem jara tvarovat. Pokud se dřevina zdá již nevzhledná, je možno ji seříznout nízko nad zem a ona znovu obroste.\n\nVe své domovině je hlavoš západní spíše ceněný jako stabilizátor říčních břehů, kdežto v Evropě je pěstován pro svůj exotický vzhled, který mu dávají koule bílých květů připomínající jehelníčky. Bývá vysazován v parcích okolo jezírek. Jeho postupně opadávající plody jsou potravou kachen a jiných vodních ptáků a husté větve zase poskytují vhodná místa pro stavění hnízd drobných ptáků.\n\nV minulosti bývala jeho kůra léčebným prostředkem proti horečce, při bolestech hlavy a zubů, proti otokům způsobených jedovatými druhy škumpy nebo se používala jako náhrada chininu při léčbě malárie. Obsahuje řadu alkaloidů, hlavně cephalathin. býložravci jeho listy pro toxicitu nežerou, ale bobři z něj stavějí své hrady.\n\n"}
{"id": "1244733", "url": "https://cs.wikipedia.org/wiki?curid=1244733", "title": "Krajské muzeum (Prešov)", "text": "Krajské muzeum (Prešov)\n\nKrajské muzeum v Prešově sídlí v nádherných prostorách Rákocziho paláce od roku 1956, postupně byla měněna jeho náplň a název. Původně vzniklo jako městské muzeum u příležitosti 700. výročí první písemné zmínky v roce 1947 v budově \"Kumštu\". V současném období jsou v jeho budovách umístěny historické expozice, které podávají návštěvníkům ucelený pohled na historický vývoj města a regionu spolu s tradiční lidovou kulturou. Budova Rákociho paláce a jeho technické vybavení je národní kulturní památka v rejstříku ÚZPF pod č. 3256/1.\n\n\n\n\n\nAutobusem a vlakem po výstupu na Stanici se ze zastávky MHD na straně Autobusového nádraží lze dostat trolejbusovými linkami č. 1, 4, a 8, či autobusovými č. 14, 24, 28, 39 a 45, vystoupit na třetí zastávce (Hlavná), nebo čtvrté (Trojice) s kratším návratem - vhodnější pro tělesně postižené.\n\n\n"}
{"id": "1244738", "url": "https://cs.wikipedia.org/wiki?curid=1244738", "title": "Anděl Páně 2", "text": "Anděl Páně 2\n\nAnděl Páně 2 je česká filmová filmová pohádková komedie režiséra Jiřího Stracha z roku 2016. Premiéru měla 1. prosince 2016. Jedná se o volné pokračování pohádky \"Anděl Páně\" z roku 2005. K titulkům nazpívali píseň Karel Gott a jeho dcera Charlotte Ella Gottová.\n\nDne 30. července 2015 bylo oznámeno, že se připravuje pokračování filmu \"Anděl Páně\", jeho premiéra byla naplánována na 17. listopad 2016. Dne 22. prosince 2015 začalo natáčení a 23. prosince bylo upřesněno, že pohádka půjde do kin 1. prosince 2016. Film byl natáčen natáčel na hradě Ledeč nad Sázavou a v Českém Krumlově.\n\nFilm se stal nejvíce navštíveným českým filmem v úvodním víkendu. Do kina na něj přišlo přes 199 tisíc diváků. V adventu 2017 je opět nasazen do kin. Při televizní premiéře na Štědrý večer 2017 na stanici ČT1 se s více než třemi miliony diváků stal nejsledovanější štědrovečerní pohádkou za posledních 15 let.\n\nAnděl Petronel stále pracuje u Nebeské brány, ale je přesvědčen, že by si zasloužil lepší službu. Jeho věčný pokušitel, čert Uriáš, začne Petronela ponoukat. Stačí utrhnout jablíčko ze stromu Poznání a bude vědět to, co ví jen Bůh! A cesta k zaslouženému uznání bude volná. Hádka Petronela s Uriášem o jablko Poznání ale skončí neslavně. V potyčce se vzácné ovoce skutálí až na Zemi. Anděl - popleta a jeho kamarád čert-pokušitel musí šupem na svět jablko Poznání najít a přinést zpátky. V předvečer svátku svatého Mikuláše se zamotají do podivuhodného reje. Setkávají se s malou Anežkou a její krásnou maminkou Magdalenou, partou nepoctivých koledníků, vydřiduchem Košťálem i sympatickým Párkařem. Než se jim podaří jablko najít a vrátit tam, kam patří, bude třeba zažít velké dobrodružství a projít několika nebezpečnými situacemi. A po řadě lidských i „božských\" zkoušek naši hrdinové nakonec zjistí, že cesta k poznání vede především přes sebe sama, přes objevení síly přátelství, lásky a schopnosti odpuštění.\n\n\n"}
{"id": "1244747", "url": "https://cs.wikipedia.org/wiki?curid=1244747", "title": "Mladý papež", "text": "Mladý papež\n\nMladý papež (v anglickém originále The Young Pope) je televizní seriál v italsko-španělsko-francouzské  koprodukci pro Sky Atlantic, HBO, a Canal+. Režisér a zároveň autor je Paolo Sorrentino.\n\nSeriál měl premiéru 21. října 2016 na Sky Atlantic v Itálii, Německu a Rakousku, 24. října 2016 na Canal+ ve Francii, 27. října 2016 na Sky Atlantic ve Spojeném království a v Irsku, 26. října 2016 na C More ve Švédsku a 28. října 2016 na HBO v různých jiných evropských zemí (Bosna a Hercegovina, Bulharsko, Chorvatsko, Maďarsko, Makedonie, Černá Hora, Polsko, Rumunsko, Srbsko, Slovensko, Slovinsko a Česká republika). Ve Spojených státech měl premiéru 15. ledna 2017 na HBO.\n\n20. října 2016 producent Lorenzo Mieli oznámil, že se připravuje druhá sezóna seriálu.\n\n\n\n"}
{"id": "1244752", "url": "https://cs.wikipedia.org/wiki?curid=1244752", "title": "Zapopan (album)", "text": "Zapopan (album)\n\nZapopan je sólové studiové album amerického hudebníka Omara Rodrígueze-Lópeze. Vydáno bylo v listopadu 2016 společností Ipecac Recordings. Deska obsahuje dříve vydané písně, avšak v upravných verzích a s novými názvy. Písně původně vyšly na deskách \"Saber, Querer, Osar y Callar\" (2012) a \"Unicorn Skeleton Mask\" (2013). Název alba odkazuje ke stejnojmennému městu, v němž Rodríguez-López žil v době vzniku desky.\n\nAutorem všech skladeb je Omar Rodríguez-López.\n\n"}
{"id": "1244756", "url": "https://cs.wikipedia.org/wiki?curid=1244756", "title": "Semínský Dvůr", "text": "Semínský Dvůr\n\nSemínský Dvůr na mapách označovaný též jako Semín je malá osada, část obce Troskovice v okrese Jičín. Nachází se asi 2 km západně od Troskovic.\n\nSemínský Dvůr leží v katastrálním území Troskovice o výměře 8,29 km.\nV blízkosti Semínského Dvora se nalézají valy snad nedokončeného keltského oppida.\nPrvní písemná zmínka o vsi Semín pochází z roku 1356, kdy je ves uváděna jako sídlo Jana a Oldřicha ze Semína. Po třicetileté válce je uváděn pouze poplužní dvůr. V současné době je na jeho místě vybudováno rekreační a školící středisko Semínský Dvůr.\n\n"}
{"id": "1244757", "url": "https://cs.wikipedia.org/wiki?curid=1244757", "title": "Peter Reynolds", "text": "Peter Reynolds\n\nPeter Reynolds (12. ledna 1958 Cardiff – 11. října 2016) byl velšský hudební skladatel. Hudbu studoval na Cardiffské univerzitě. V roce 1993 měla premiéru jeho opera \"\". Autorem libreta byl Simon Rees. Délka opera dosahuje tří minut a 34 sekund, díky čemuž je zapsána v Guinnessově knize rekordů. Rovněž se věnoval pedagogické činnosti na Royal Welsh College of Music & Drama.\n"}
{"id": "1244764", "url": "https://cs.wikipedia.org/wiki?curid=1244764", "title": "Svatý Petr (Libuň)", "text": "Svatý Petr (Libuň)\n\nSvatý Petr je malá osada, část obce Libuň v okrese Jičín. Nachází se asi 1,2 km severovýchodně od Libuně.\n\nSvatý Petr leží v katastrálním území Libuň o výměře 10,53 km..\n"}
{"id": "1244765", "url": "https://cs.wikipedia.org/wiki?curid=1244765", "title": "Giuseppe Sarti", "text": "Giuseppe Sarti\n\nGiuseppe Sarti, také Sardi, (pokřtěn 1. prosince 1729 Faenza – 28. července 1802 Berlín) byl italský hudební skladatel.\n\nHudební nadání projevoval od dětství. Již ve třinácti letech byl ve Faenze varhaníkem. K dalšímu studiu byl pozván do Bologni a stal se žákem Padre Martiniho. V roce 1752 se stal ředitelem divadla ve Faenze.\n\nPrvní operou, kterou uvedl na scénu byla v roce 1752 v rámci karnevalu v Pesaru opera, \"Il re pastore\" na libreto Pietra Metastasia (některými autory uváděná opera \"Pompeo in Armenia\" z roku 1744, je patrně dílem Giuseppe Scarlattiho). V roce 1753 odešel do Kodaně a v roce 1755 jej král Frederik V. jmenoval královským kapelníkem a ředitelem opery.\n\nV roce 1765 odcestoval do Itálie, aby získal nové zpěváky, ale smrt krále Frederika učinila na čas konec jeho dánskému angažmá. V roce 1766 byl jmenován sbormistrem v \"Ospedale della Pietà\" v Benátkách. O tři roky později pobýval v Londýně, kde se živil vyučováním hudbě. V letech 1779–1784 působil jako maestro di cappella katedrály Narození Panny Marie v Miláně. To bylo nejplodnější období jeho života. Zkomponoval okolo dvaceti svých nejúspěšnějších oper, napsal mnoho duchovní hudby pro katedrálu a vedle toho vychoval řadu vynikajících hudebníků, mezi jinými např. Luigiho Cherubiniho.\n\nV roce 1784 byl pozván carevnou Kateřinou II. do Petrohradu. Cestou do Petrohradu se zastavil ve Vídni kde jej císař Josef II. poctil mimořádnou přízní a kde se také seznámil s Wolfgangem Amadeem Mozartem. Mozart velmi dobře znal Sartiho dílo a velice si ho vážil. Důkazem je, že Sartiho árii z opery \"Fra i due litiganti il terzo gode\" použil v závěrečné scéně večeře v opeře Don Giovanni (\"E viva i litiganti!\") i ve svých variacích (K. 460). Komplikované finále prvního dějství Sartiho opery posloužilo také jako model pro finále posledního aktu Mozartovy Figarovy svatby.\n\nDo Petrohradu přišel v roce 1785 a převzal řízení carské opery, pro kterou napsal řadu oper. V Petrohradě zkomponoval i mnoho duchovní hudby a v roce 1793 založil Ruskou hudební konzervatoř. Sarti setrval v Rusku až do roku 1801, kdy ho jeho podlomené zdraví donutilo k odjezdu. Zemřel v Berlíně krátce po svém návratu.\n\n\n\n\n\n"}
{"id": "1244769", "url": "https://cs.wikipedia.org/wiki?curid=1244769", "title": "Šidloby", "text": "Šidloby\n\nŠidloby jsou malá osada, část obce Libuň v okrese Jičín. Nacházejí se asi 0,8 km severovýchodně od Libuně.\n\nŠidloby leží v katastrálním území Libuň o výměře 10,53 km.\n"}
{"id": "1244772", "url": "https://cs.wikipedia.org/wiki?curid=1244772", "title": "Kraje v Chorvatsku", "text": "Kraje v Chorvatsku\n\nKraje v Chorvatsku se nazývají \"županije\" (do češtiny je tento výraz většinou přeložen jako \"župy\").\n\nŽupy jsou územní celky historicky existující již od 10. století. Dnes jsou to nástroje regionální samosprávy se specifickými právy.\n\nOd poloviny 10. století se podle kronikáře Konstantina Porfirogeneta na území dnešní Dalmácie a Bosny nacházelo 11 krajů-žup: Livno, Cetinu, Imotski, Plivu, Pset, Primorje, Bribir, Nona, Knin, Sidraga a Nin.\n\nV 11. a 12. století jsou doloženy tyto župy: Lička, Krbavska, Modruška i Vinodolska županija. Ve 13. století se župy konstituují i na území severního Chorvatska Zagrebačka, Varaždinska i Križevačka, Virovitička, Gorička a Gorska županija, a ve Slavonii Požeška i Vukovska.\n\nNa konci středověku byl systém žup oslaben tureckým nebezpečím. Po osvobození Slavonie od turecké nadvlády V 18. století se znovu ustavují Virovitička, Požeška i Srijemska županija. Jejich vůdcem byl župan.\n\nRoku 1866 dochází k územní reformě, a tak na konci 19. a začátkem 20. století se Chorvatsko dělí na osm žup::\nŽupy existovaly i v Království SHS, ale byly zrušeny ústavou z roku 1921. V období Nezávislého chorvatského státu bylo ustaveno 22 žup a hlavní město Zagreb.\n\nV období socialistické Jugoslávie vznikly kotari, později tzv. svazy obcí (zajednice općina).\n\n\"Vánoční ústava\" z roku 1990 navrátila systém žup. Roku 1991 byl předložen zákon o zřízení 17 žup, ale nebyl schválen. V prosinci 1992 bylo ustaveno 20 žup a hlavní město Zagreb.\n\nToto uspořádání žup platilo od 19. listopadu 1992:\n\nV současné době, po úpravách zákonem z roku 1997, existují tyto župy: \n"}
{"id": "1244773", "url": "https://cs.wikipedia.org/wiki?curid=1244773", "title": "Stephen Bannon", "text": "Stephen Bannon\n\nStephen Kevin „Steve“ Bannon (* 27. listopadu 1953, Norfolk, USA) je americký podnikatel a politik, známý svými ultrapravicovými názory, který zastával post poradce a de facto hlavního stratéga prezidenta Donalda Trumpa mezi lednem a srpnem 2017.\n\nBannon je bývalým důstojníkem amerického námořnictva, sloužil na torpédoborci \"Paul F. Foster\"\". Z námořnictva pak odešel a začal pracovat jako investiční bankéř v bankovní společnosti Goldman Sachs. V roce 1990 založil vlastní investiční společnost.\n\nV roce 2012 se stal výkonným předsedou zpravodajského portálu Breitbart News, který dává prostor názorům krajní pravice, populistickým a misogynním tématům. Podle agentury Reuters udělal ze svého portálu tribunu neonacistů, bílých rasistů a antisemitů.\n\nV srpnu 2016, kdy se stal vedoucím kampaně republikánského kandidáta Donalda Trumpa, ze své pozice na dobu kampaně dočasně odstoupil.<ref name=\"idnes 16/11\"></ref> Po výhře ve volbách si ho Trump vybral jako svého hlavního strategického poradce.\n\nBannon je zakládajícím členem webové stránky \"Breitbart News,\" kterou finančně podporovala rodina \"Roberta Mercera.\" Po náhle a nečekané smrti Andrew Breitbarta v březnu 2012 se stal výkonným předsedou Breitbart News LLC, mateřské společnosti Breitbart News. V roce 2016 Bannon prohlásil webové stránky za „platformu pro pravici“. V lednu 2018 Bannon ze svého postu výkonného předsedy Breitbart News odešel. \n\n2018 – Základá platformu s názvem „The Movement“ (hnutí), které soustřeďuje pravicově orientované populisty a má vytvořit protiváhu Sorosově Open Fund Society a současně má položit EU.\n\nZa jmenování Bannona do funkce hlavního poradce byl Trump ostře kritizován. Kritika vychází jednak z řad příznivců Demokratické strany, mnoho nepřátel však má Bannon i mezi republikánskými politiky. \n\nNa svém webu Bannon opakovaně útočil na republikánského předsedu Sněmovny reprezentantů Paula Ryana,<ref name=\"lidovky 11/16\"></ref> který pak sám Bannona na oplátku kritizoval. Až do Bannonova odvolání z funkce poradce pro strategické otázky dne 18. srpna 2017 však oba politikové byli společně výraznými postavami v týmu prezidenta Trumpa. \n\nČlen Sněmovny reprezentantů za Demokratickou stranu Adam Schiff prohlásil, že „(Bannonovy) ultrapravicové, protižidovské a sexistické názory do Bílého domu nepatří“.\n\n"}
{"id": "1244778", "url": "https://cs.wikipedia.org/wiki?curid=1244778", "title": "Krematorium v Liberci", "text": "Krematorium v Liberci\n\nKrematorium v Liberci se nachází v městské části Liberec IV-Perštýn v ulici U Krematoria 460/7. Secesní stavba ve svém vnitřním prostoru skrývá řadu pozoruhodných uměleckých výtvorů, například interiér obřadní síně, okenní vitráže nebo malou kašnu v přístupovém prostoru. Do konce března 2012 zde bylo zpopelněno 179757 zemřelých. Budova je chráněna jako nemovitá Kulturní památka České republiky.\n\nDo Čech se myšlenka pohřbívání žehem dostala ve druhé polovině 19. století z Itálie přes Německo. Propagátorem zde byl spolek přátel žehu \"Die Flamme\". Protože v Rakousku-Uhersku měla velký vliv katolická církev, tento způsob pohřbívání nebyl legislativně schválen a státní úřady jej nepovolovaly. Zemřelí propagátoři kremace ze zemí Rakousko-Uherska byli proto zpopelňováni v Německu v žitavském a dráždanském krematoriu.\n\nLibereckými osobnostmi propagujícími tento způsob pohřbívání byli MUDr. Václav Šamánek st. a jeho švagr MUDr. Franz Bayer, v letech 1893 – 1929 liberecký purkmistr. Ten roku 1912 prosadil vydání stavebního povolení pro výstavbu krematoria. Vydání povolení předcházel soudní spor u Nejvyššího soudu v Praze. Soudním rozhodnutím bylo, že se krematorium postavit může, ale zpopelňovat se v něm nesmí.\n\nMísto pro krematorium bylo vybráno na tzv. Monstrančním vrchu, který se nacházel za libereckou Střelnicí. Zajímavostí je, že mezi návrhy bylo umístit jej na Ještědský hřeben. Základní kámen byl položen 4. května 1915 a podle návrhu drážďanského architekta Rudolfa Bitzana jeho stavbu provedla liberecká firma Gustav Sacher a synové. Dokončeno bylo roku 1916 a již 3. a 4. listopadu zde byla zkušebně zpopelněna dvě mrtvá zvířecí těla. Slavnostně pak bylo otevřeno 23. srpna 1917. Zazněla při tom předehra k opeře Richarda Wagnera Parsifal. Přestože za 1. světové války zemřel na zranění a nemoce velký počet lidí, nebyly kremace povoleny. \n\nPo rozpadu rakousko-uherské monarchie byla první kremace provedena 30. října roku 1918, a to libereckého měšťana Roberta Jahna. Ještě do konce roku bylo zpopelněno dalších 82 zemřelých. V meziválečném období se počet zpopelněných pohyboval mezi 500 až 600 ročně. Krematorium sloužilo pro zemřelé z Liberce a okolí a urny byly ukládány nejprve na libereckém ústředním hřbitově v Ruprechticích a na libereckém předměstí. Roku 1921 byl založen urnový háj s parkovou architekturou navrhnutou architektem Karlem Kerlem a již roku 1923 byl z kapacitních důvodů rozšířen. V období 2. světové války zde byli zpopelněni studenti popravení po demonstracích 17. listopadu 1939, zemřelí vězni z koncentračního tábora v Rychnově u Jablonce nad Nisou a oběti popravené libereckým gestapem.\n\nRoku 1968 se zde konaly dvě velké tryzny občanů, kteří byli zastřeleni v prvních dnech srpnové okupace. Na jedné z tryzen promluvili Václav Havel a Jan Tříska. Roku 1973 byla provedena rozsáhlá přestavba budov podle návrhu ing. arch. Poříze, bylo zaskleno podloubí obou křídel historické budovy, přistavěna budova a upravena obřadní síň. Úpravou prošel i urnový háj.\n\nPodle projektu ing. arch. Janaty byly roku 1994 přistavěny další budovy pro nové technologie a otevřeny prodejny v podloubí.\n\nKrematorium a jeho historie posloužily jako ústřední námět pro německy psaný román Jaroslava Rudiše \"Winterbergova poslední cesta\".\n\n\n"}
{"id": "1244780", "url": "https://cs.wikipedia.org/wiki?curid=1244780", "title": "Revize tlakových nádob", "text": "Revize tlakových nádob\n\nRevize tlakových nádob se provádí za účelem zjištění technického stavu a bezpečné provozuschopnosti tlakových nádob.\n\nProvoz tlakových nádob se řídí normou ČSN 690012, návodem na obsluhu a údržbu, vystaveným výrobcem případně dovozcem a dalšími, dále níže uvedenými předpisy:\n\n\nVýchozí revize se provádí před uvedením nádoby do provozu. O výsledku musí být sepsána revizní zpráva, která je přílohou pasportu tlakové nádoby.\n\nPrvní provozní revize se provádí do dvou týdnů po zahájení provozu tlakové nádoby a další pravidelně nejpozději vždy po roce od předchozí provozní prohlídky. Zajišťovat pravidelné provozní revize je povinností provozovatele tlakové nádoby.\n\nProvozní revizí se kontroluje zejména:\n\nVnitřní revizí se provádí ve lhůtě ne delší než 5 let s přihlédnutím ke konstrukci, stavu a stáří nádoby, provoznímu médiu a zvláštním provozním podmínkám. Posuzuje se stav nádoby na zevní a vnitřní straně včetně všech výstupů a výstroje.\n\nZkouškou těsnosti se provádí po každé vnitřní revizi a to provozním přetlakem. Provádí se zpravidla hydraulicky nebo pneumaticky.\n\nTlaková zkouška se provádí zkušebním přetlakem nejpozději jedenkrát za 9 let od předchozí tlakové zkoušky. Provádí se zpravidla vodou nebo jinou nehořlavou kapalinou a to:\n"}
{"id": "1244784", "url": "https://cs.wikipedia.org/wiki?curid=1244784", "title": "Fakulta islámských věd", "text": "Fakulta islámských věd\n\nFakulta islámských věd (bosensky \"Fakultet islamskih nauka\", FIN) v Sarajevu je nejvyšší islámské učiliště v Bosně a Hercegovině a nejstarší samostatné akademické pracoviště pro studium islámu v jihovýchodní Evropě.\n\nFakulta byla zřízena na popud Islámského společenství v SFRJ roku 1977 pod názvem Islámská teologická fakulta v Sarajevu (\"Islamski teološki fakultet u Sarajevu\", ITEF). Fakulta jako samostatná vzdělávací instituce zahájila činnost 27. září 1977. Po pádu komunistického režimu škola změnila svůj název (změna schválena 1991, platná od 1992), jelikož pojem teologie není v islámském prostředí obvyklý.\n\nZpočátku se studenti mohli zapisovat pouze na teologický obor, roku 1992 byl otevřen ještě obor pedagogický. Roku 1994 k základnímu vzdělávacímu programu, resp. základní úrovni vysokoškolského vzdělávání, přibylo navazující magisterské studium. V akademickém roce 2002/03 byla provedena reforma organizace fakulty (nově působí 9 kateder) i samotného studia, aby chod instituce odpovídal kritériím Boloňského procesu.\n\nRoku 2004 se fakulta stala přidruženou součástí Univerzity v Sarajevu, od roku 2016 se statusem plnoprávného člena.\n\nFakulta od roku 1993 sídlí v budově někdejší Šarí‘atské soudní školy, kterou navrhl český architekt Karel Pařík.\n\n\n\n"}
{"id": "1244787", "url": "https://cs.wikipedia.org/wiki?curid=1244787", "title": "Romain Desgranges", "text": "Romain Desgranges\n\nRomain Desgranges (* 12. října 1982 Sainte-Colombe Hautes-Alpes) je francouzský reprezentant ve sportovním lezení, vítěz světového poháru, mistr Evropy a Francie v lezení na obtížnost.\n\n\n\n\n"}
{"id": "1244789", "url": "https://cs.wikipedia.org/wiki?curid=1244789", "title": "Kunjang Kiš", "text": "Kunjang Kiš\n\nKunjang Kiš je druhá nejvyšší hora pohoří Hispar Muztagh, které je součástí Karákóramu. Nachází se severně od ledovce Hispar na území Pákistánu (Gilgit-Baltistán). Její vrchol dosahuje výšky 7852 m n. m. a jde o jednadvacátou nejvyšší horu světa, stejně jako osmou nejvyšší horu v Pákistánu. První pokus o vystoupání na vrchol hory proběhl v roce 1962, avšak horolezci byli zasaženi lavinou a jejich těla nebyla nikdy nalezena. Smrtí rovněž skončil další pokus v roce 1965. První úspěšný pokus proběhl v roce 1971, kdy na vrchol vystoupila expedice vedená Andrzejem Zawadou.\n\nNepočítají-li se dva vrcholy Pumari Kiš vzdálené 4 km, má Kunjang Kiš masiv pět vrcholů:\n"}
{"id": "1244791", "url": "https://cs.wikipedia.org/wiki?curid=1244791", "title": "Tiverci", "text": "Tiverci\n\nTiverci (, ) byli východoslovanských kmen, který se v 9. století usídlil v oblasti řek Dněstr, Prut a Dunaj, včetně území Budžaku na pobřeží Černého moře a území dnešního Moldavska a Ukrajiny. Poprvé se tento kmen v Pověsti dávných lét zmiňuje společně s ostatními slovanskými kmeny v 9. století v souvislosti s popisem kmenů obývajících území budoucí Besarábie,\n\nZe západu jejich území ohraničovali Valaši a z východu kočovné turkotatarské kmeny. Aktivně se proto účastnili vojenských tažení Olega a Igora I. v letech 904 a 944. V polovině 10. století se území Tiverců stalo součástí Kyjevské Rusi. Po tom, co nastala feudální rozdrobenost Kyjevské Rusi, tak stále hůře mohli bránit svá území od častých nájezdů Pečeněhů a Polovců, a proto se pod jejich tlakem postupně přesunuli na sever k jiným slovanským kmenům.\n\nV oblasti jejich původního osídlení však pravděpodobně zůstaly stopy po několika slovanských kruhových osídleních a hradištích, které se spojují s působením slovanského kmene Tiverců. Některé zmiňují kroniky – Alčedar, Jekimaucy, Carevka, Ruď a jiné.\n\nVe 13.–14. století přijali pozůstatky kultury Tiverců za své polokočovní obyvatelé románského původu (Moldavané) a ty se pak odrazily v jejich kultuře a každodenním životě. Na severu se tito následovníci stali o několik set let součástí ukrajinského národa a jejich nejzápadnější část Moldavska (Bukovina) se postupně začala romanizovat.\n"}
{"id": "1244793", "url": "https://cs.wikipedia.org/wiki?curid=1244793", "title": "Agathla", "text": "Agathla\n\nAgathla, též Agathla Peak, navažsky \"Aghaałą́\", španělsky \"El Capitan\" (nezaměňovat se skalní stěnou El Capitan v Yosemitském údolí v Kalifornii) je nápadný skalní suk, který se nachází 11 km (7 mil) severním směrem od městečka Kayenta (navažsky \"Tó Dínéeshzhee\", respektive \"Toh-Den-Nas-Shai\") v Navaho County v americkém státě Arizona.\n\nNavahové skálu pojmenovali \"Aghaałą́\", což v překladu znamená \"hodně vlny\" pravděpodobně kvůli hojnému výskytu jelenů a další kožešinové zvěře v této oblasti. Františkánský duchovní Berard Haile (1874–1961), který se zabýval antropologií a historií Navahů, tento výrazný skalní suk nazval \"Agathla Needle\". Agathla je kultovním a posvátným místem Navahů.\n\nAgathla, podobně jako Shiprock a další skalní suky v oblasti tzv. \"Navajo Volcanic Fields\" na území Colorado Plateau, patří k pozůstatkům rozsáhlé vulkanické aktivity, která se zde odehrávala před zhruba 25 - 27 milióny let. Uvedený skalní suk je obnaženou magmatickou diatrémou, tj. vulkanickým přívodovým kanálem neboli sopouchem, vyplněným vulkanickou brekcií a minetou. Tento magmatický sopouch byl v průběhu miliónů let vypreparován erozí a zvětráváním.\n\nSkalní suk Agathla se na území Navažské indiánské rezervace ( \"Navajo Indian\" \"Reservation\") osaměle tyčí do výšky 457 metrů (1500 stop) nad okolním pouštním terénem zhruba 30 km směrem na jih od Monument Valley. Nejbližším vrcholem v této oblasti Colorado Plateau je 19,7 vzdálený Black Mesa High Point  (2491 m n. m.). Na území Navajo Volcanic Fields jsou Agathla a Shiprock vrcholy s největší prominencí.\nVe vzdálenosti pouhého jednoho kilometru od Agathly vede státní silnice US 163, která směřuje z Kayenty na sever k Monument Valley a k řece San Juan River. Kromě pozemních komunikací, umožňujících spojení s dalšími obcemi a městy v zemi, je v Kayentě, která je správním střediskem tohoto navažského území, též místní letiště.\n\nAgathla je evidována jako horolezecká lokalita. Na skalním suku jsou známy horolezecké cesty od obtížnosti stupně 3 až po 5 či 6, problém zde však představuje špatná kvalita a lámavost skály. \n\n\n"}
{"id": "1244797", "url": "https://cs.wikipedia.org/wiki?curid=1244797", "title": "Merkur (odrůda jablek)", "text": "Merkur (odrůda jablek)\n\nMerkur (Malus domestica 'Merkur') je ovocný strom kultivar druhu jabloň domácí z čeledi růžovitých. Řadí se mezi zimní odrůdy jabloní s jasně červenými plody. Pro její odolnost proti houbovým chorobám je vhodná pro ekologické pěstování bez chemické ochrany.\n"}
{"id": "1244798", "url": "https://cs.wikipedia.org/wiki?curid=1244798", "title": "Hana Garde Bajtošová", "text": "Hana Garde Bajtošová\n\nHana Garde Bajtošová (* 5. března 1984, Bratislava, Československo) je slovenská reprezentantka v MTBO. Je dvojnásobnou mistryní světa ve sprintu a několikanásobnou mistryní Slovenska. Nyní žije ve Francii se svým přítelem Yoannem Gardem.\n"}
{"id": "1244801", "url": "https://cs.wikipedia.org/wiki?curid=1244801", "title": "Nupce", "text": "Nupce\n\nNupce je hora v nepálské oblasti Khumbu, v pohoří Himálaj. Nachází se dva kilometry od Mount Everestu. Její vrchol dosahuje výšky 7861 m n. m. Její název v tibetštině znamená „západní vrchol“. Prvním horolezcem, který dosáhl vrcholu, byl dne 16. května 1961 Brit Dennis Davis spolu se šerpou (další členové expedice dosáhli vrcholu o den později). Mezi další horolezce, kteří vystoupili na její vrchol, patří například Ralf Dujmovits (1996) a Hans Kammerlander (2001). Při výstupu na horu zemřel Ueli Steck (2017).\n"}
{"id": "1244804", "url": "https://cs.wikipedia.org/wiki?curid=1244804", "title": "Východní jižní státy", "text": "Východní jižní státy\n\nVýchodní jižní státy (East South Central States) je jedna z devíti oblastí USA. Patří sem státy Alabama, Kentucky, Mississippi a Tennessee. Oblast tvoří jednu ze tří částí širšího regionu známého jako Jih Spojených států amerických (další je Jihoatlantská oblast a Západní jižní státy).\n\nV roce 2010 zde žilo přibližně 18 022 810 obyvatel a rozloha činí 475 006 km².\n"}
{"id": "1244806", "url": "https://cs.wikipedia.org/wiki?curid=1244806", "title": "Západní jižní státy", "text": "Západní jižní státy\n\nZápadní jižní státy (West South Central States) je jedna z devíti oblastí USA, které definuje United States Census Bureau (\"Americký úřad pro sčítání lidu\"). Tvoří ho čtyři státy – Arkansas, Louisiana, Oklahoma a Texas, ve kterém žije 80 % populace celého regionu a jeho rozloha je větší, než zbylých tří států dohromady. Západní jižní státy společně s Východními jižními státy a Jihoatlantskou oblastí vytváří jižní region Spojených států amerických.\n\nNeoficiální region \"South Central United States\" odpovídá přibližně stejné oblasti.\n"}
{"id": "1244807", "url": "https://cs.wikipedia.org/wiki?curid=1244807", "title": "Viktor Pčola", "text": "Viktor Pčola\n\nViktor Pčola (* 27. prosince 1952 Humenné) je bývalý slovenský fotbalový útočník. Po skončení hráčské kariéry byl trenérem, fotbalovým funkcionářem a novinářem.\n\nJe absolventem gymnázia v Humenném (maturitní ročník 1971, třída 3.E, třídní učitel Ondrej Vasil).\n\nHumenský rodák a odchovanec si zahrál za muže místní Lokomotívy CHZZ (Chemlon združené závody) poprvé v sezoně 1969/70. Během vojny v Prešově, kde patřil dva roky k oporám týmu, byl doporučen do Třince. V nejvyšší soutěži zasáhl v dresu Třineckých železáren do 4 utkání ročníku 1974/75, aniž by skóroval.\n\nPoté se vrátil do Humenného, na jaře 1975 byl u historického postupu Chemlonu do SNFL. Byl jednou z ústředních postav mužstva až do roku 1982, kdy pro opakující se problémy s pravým kolenem zanechal vrcholové kopané a přestoupil do mužstva FO Družstevník Kamenica nad Cirochou, které hrálo v mistrovstvích kraje (slovenská obdoba krajského přeboru). V SNFL vstřelil 25 branek.\n\nNedlouho po přestupu do Kamenice nad Cirochou byl ze zdravotních důvodů nucen hraní zanechat a započal zde svou trenérskou kariéru.\n\nByl tajemníkem (sekretářem), manažerem i vedoucím mužstva Chemlonu Humenné, později pracoval jako funkcionář i v Kamenici nad Cirochou.\n\n"}
{"id": "1244809", "url": "https://cs.wikipedia.org/wiki?curid=1244809", "title": "Furth bei Göttweig", "text": "Furth bei Göttweig\n\nFurth bei Göttweig je městys v Rakousku ve spolkové zemi Dolní Rakousy v okrese Krems-Land. Žije v něm 2 992 obyvatel (podle sčítání z roku 2016).\n\nFurth bei Göttweig se nachází ve spolkové zemi Dolní Rakousy v regionu Mostviertel. Leží přes řeku od okresního města Kremže. Severní hranici městyse tvoří řeka Dunaj. Plocha území města činí 12,37 km, z nichž 24,8% je zalesněných.\n\nÚzemí městyse Furth bei Göttweig se skládá ze sedmi částí (v závorce uveden počet obyvatel k 1.1.2015):\n\n\nNázev \"Furth\" pochází ze slova \"Furt\", což znamená \"Brod\". Toto místo je pojmenováno proto, že je zde snadné přebrodit říčku Fladnitz. První zmínění o obci bylo v zakládajících listinách kláštera Göttweig v roce 1138, neboť existovala již dříve, než samotný klášter. První písemná zmínka o Paltu je z roku 1309. Jeho jméno znamená tolik, co \"Feuchtraum\" (ústí Fladnitz do Dunaje). Aigen bylo založeno přibližně roku 1300, jako sídlo řemeslníků a dělníků. Část Steinaweg nebyla ještě ve starších spisech kláštera Göttweig (ca. 1302) známa. Římané tyto končiny nazývali \"Kamenná říše\" (německy: \"Steinreich\"), odtud název Steinaweg. Oberfucha, založená v roce 1851, byla v držení bavorského kláštera Osterhofen. Později však byla vyměněna. Kleinwien je nejstarší částí městysu. Roku 1140 v něm byl kostel, ženský klášter, mlýn a mnoho stavení. Kolem roku 1200 byl však klášter přesunut na göttweigskou horu.\n\n\n\n"}
{"id": "1244818", "url": "https://cs.wikipedia.org/wiki?curid=1244818", "title": "Velafrons", "text": "Velafrons\n\nVelafrons (\"mající hřeben na vrchu hlavy\") byl rod kachnozobého dinosaura z podčeledi Lambeosaurinae. Žil v období konce svrchní křídy (pozdní kampán, asi před 73,5 až 72 miliony let) na území současného státu Coahuila v Mexiku.\n\nTento druh je znám podle částečně zachované kostry mladého, dosud nedospělého jedince, jehož fosilie začaly být vykopávány v roce 2002. Vědecky popsán pak byl paleontologem Terrym Gatesem a jeho kolegy v roce 2007. Typový exemplář s katalogovým číslem \"CPC-59\" byl objeven v sedimentech souvrství Cerro del Pueblo v lokalitě Rincon Colorado. Tento býložravý hadrosaurid byl blízce příbuzný známějším severoamerickým rodům \"Corythosaurus\" a \"Hypacrosaurus\". Byl zřejmě i podobně veliký, jeho přesné rozměry ale zatím nelze odhadnout. Zřejmě dosahoval délky kolem 8 metrů.\n\nNa některých místech v Mexiku (stát Coahuila, nedaleko Saltillo) byly objeveny také akumulace (nakupení) velkého množství fosilních kostí hadrosauridů, včetně mnoha jedinců rodu \"Velafrons\".\n\n\n"}
{"id": "1244828", "url": "https://cs.wikipedia.org/wiki?curid=1244828", "title": "Bubblegum", "text": "Bubblegum\n\nBubblegum je studiové album amerického hudebníka Marka Lanegana. Vydáno bylo v srpnu roku 2004 společností Beggars Banquet Records. Na nahrávce se podílela řada hudebníků, mezi něž patří například PJ Harvey, Josh Homme, Izzy Stradlin a Greg Dulli. Spolu s Laneganem byli jeho producenty Chris Goss a Alain Johannes. Lanegan původně chtěl, aby desku produkoval velšský hudebník John Cale, avšak ze spolupráce sešlo.\n\nAutorem všech skladeb je Mark Lanegan.\n\n"}
{"id": "1244830", "url": "https://cs.wikipedia.org/wiki?curid=1244830", "title": "Judith River", "text": "Judith River\n\nJudith River (\"Juditina řeka\") je zhruba 200 kilometrů dlouhý přítok řeky Missouri, protékající zhruba středem státu Montana v USA. Pramení v pohoří Little Belt Mountains na západě a teče východním směrem. V okolí řeky se nachází množství významných paleontologických lokalit, své jméno dala řeka také pozdně křídovému souvrství (Judith River). V této oblasti byly objeveny fosilie mnoha známých dinosaurů, jako jsou rody \"Albertosaurus\", \"Edmontosaurus\" nebo \"Styracosaurus\". Na některých místech jsou břehy řeky využívány jako rekreační lokality. Původně bylo povodí řeky osídleno Vraními indiány, v roce 1805 ji pojmenoval cestovatel William Clark (a to podle své budoucí ženy Julie (Judith) Hancockové). Trvalé osídlení evropskými přistěhovalci z východu nastalo v 80. letech 19. století.\n\n"}
{"id": "1244832", "url": "https://cs.wikipedia.org/wiki?curid=1244832", "title": "Krematoria v Ústí nad Labem", "text": "Krematoria v Ústí nad Labem\n\nKrematoria v Ústí nad Labem se nacházejí v městské části Střekov na Městském hřbitově, v ulici U Krematoria č.p. 5 a č.p. 8, 700 metrů východně od Střekovské vyhlídky Malé Sedlo u sídliště Kamenný vrch.\n\nRoku 1925 byla vypsána soutěž na stavbu krematoria, ve které zvítězil návrh od architekta Ernsta Rückera. K realizaci stavby nedošlo, ale Rückerovy plány se staly podkladem pro další projet vzešlý z ateliéru architekta Wilhelma Etzela. Na jeho realizaci spolupracoval Etzel s akademickým malířem Hannsem Kühnelem a sochařem Hermannem Zettlitzerem. Celý komplex vznikl přístavbou k pohřební síni, která již dříve stála na obecním hřbitově ve svahu vrchu Sedlo. Stavba ve stylu německého expresionismu byla dokončena a otevřena roku 1932. Její historický název byl \"\"Das Krematorium in Schreckenstein\"\".\n\nPůdorys starého krematoria je symetrický, zakončený půlkruhovou obřadní síní. Po obou stranách jsou připojena nízká křídla hospodářských a technických budov, ve kterých jsou například byt správce nebo pokoj pro lékaře. V obřadní síni bývaly původně malby na stěnách a okna mívala vitráže provedené absolventem drážďanské akademie Hansem Kühnelem. Malba na stěnách znázorňovala pomíjivost života a vitráže božské ctnosti. Tato výzdoba byla odstraněna při odsunu německého obyvatelstva. Byl odstraněn také pískovcový figurální reliéf, který byl umístěn v průčelí nad kruhovým oknem. Dochovaly se pouze tři pískovcové reliéfy znázorňující tři mužské akty v různých fázích života. Nacházejí se na vnější straně apsidy a jejich autorem je Hermann Zettlitzer.\n\nNové krematorium (č.p. 5) bylo postaveno v letech 1985–1987 východně od staré budovy podle plánů autorů Jiřího Loudy z Konstruktivy Praha a Petra Suske ve stylu modernismu a materiálové estetiky s jednoduchými tvary a barvou budov. Areál tvoří několik nižších budov s dvory a terasami. Projekt vznikl roku 1979 a vychází z abstraktního pojímání architektury. Kompozici tvoří horizontální bílé plochy, které jsou spojeny prosklenými stěnami. Střídají se zde beton, kouřové sklo, dřevo s detaily a stromy. Dva hranoly obřadních síní jsou spojeny průchozí částí a zároveň od sebe odděleny betonovou zídkou tvořící samostatné dvory. Do těchto teras a dvorů vedou prosklené stěny. Areál je doplněn proskleným hranolem technické správy, v obou obřadních síních jsou výtvarná díla.\n\n\n\n"}
{"id": "1244833", "url": "https://cs.wikipedia.org/wiki?curid=1244833", "title": "Luisa Marie Terezie z Artois", "text": "Luisa Marie Terezie z Artois\n\nLuisa Marie Terezie z Artois (\"Louise Marie Thérèse\"; 21. září 1819-1. února 1864) byla vévodkyní a později regentkou Parmy. Narodila se jako dcera Karla Ferdinanda Bourbonského, mladšího syna Karla X., a jeho manželky Marie Karolíny Bourbonsko-Sicilské, dcery Františka I. Neapolsko-Sicilského.\n\nLuisin otec zemřel, když jí bylo pět měsíců. V roce 1830 její dědeček abdikoval, a tak musela Luisa i se zbytkem své nejbližší rodiny odejít do exilu, nakonec se usadili v Rakousku. Vzhledem k tomu, že byla vnučkou krále, nesla titul \"petite-fille de France\". Její mladší bratr Jindřich byl mezi 2. srpnem a 9. srpnem 1830 podle následnického práva legitimním francouzským králem jako Jindřich V. (a navarrským jako Jindřich IV.), poté byl v letech 1844–1883 legitimním pretendentem francouzského (a navarrského) trůnu.\n\n10. listopadu 1845 se Luisa ve Frohsdorfu v Rakousku provdala za Ferdinanda Karla, dědičného prince Luccy, od roku 1849 známého jako \"Karel III., vévoda Parmy a Piacenzy\". 17. prosince 1847 zemřela Marie Luisa Habsbursko-Lotrinská a Luisin tchán se stal jjím nástupcem jako Karel II. Parmský. Vévodství Lucca bylo včleněno do toskánského velkovévodství a z Luisina manžela \"dědičného prince Luccy\" se stal \"dědičný princ Parmy\".\n\nLuisin tchán byl vévodou z Parmy jen po několik měsíců. V březnu 1848 vypukla v Parmě revoluce podporovaná králem Karlem Albertem Sardinským. Ferdinand Karel prchl z Parmy, ale byl zajet v Cremoně. Po dobu několika měsíců byl vězněn v Miláně, dokud britská vláda nevyjednala jeho propuštění. Po krátkém pobytu na ostrově Malta, odcestoval do Neapole a pak do Livorna, kde se setkal s Marií Luisou Terezou, která právě porodila jejich prvního syna. pak rodina hledala útočiště v Anglii a ve Skotsku.\n\nV srpnu 1848 rakouská armáda vstoupila do Parmy a oficiálně vrátila Karla II. na trůn. Ferdinand Karel nicméně zůstal se svou rodinou v Anglii, protože nepřátelské akce mezi rakouskou a piemontskou armádou pokračovaly. Již několik let chtěl Karel II. abdikovat ve prospěch svého syna, oddálil to však až do doby, kdy to bude pro Ferdinanda Karla bezpečné.\n\n24. března 1849 byla oznámena abdikace Karla II. Ferdinand Karel, stále žijící v Anglii, se stal \"vévodou Parmy, Piacenzy a Anektovaných Států\" pod jménem Karel III. 18. května se vrátil do Parmy, o dva dny později ji však znovu opustil. Správu vévodství převzal až 25. srpna.\n\nKdyž byl její manžel v roce 1854 zavražděn, vládla Luisa jako regentka za jejich nezletilého syna, nového vévodu Roberta I. Stejně jako ostatní vládci centrálních italských států, byli také Luisa a její syn vyhnáni během Druhé italské války za nezávislost v roce 1859, a odešli pod rakouskou ochranu do Benátek.\n\nRůzné plány na to, co bude po válce, buď na restauraci Roberta v Parmě nebo na územní výměny, aby mohl vládnout v Toskánsku, Modeně nebo Romagně, přišly vniveč, když byla v březnu 1860 celá Itálie připojena k Piemontu. Luisa prožila zbytek svého života v exilu.\n\nNizozemská královna Žofie, která se s Luisou v roce 1862 setkala, ji popsala v dopise přítelkyniː\n\nDruhý den jsem se seznámila s parmskou vévodkyní, sestrou hraběte ze Chambord. Je mnohem větší, než Marie z Cambridge, je velmi malá, ale živá, příjemná, bez hořkosti po tolika neštěstích. Její chlapci jsou trpaslíci, ale plni francouzské pohotovosti a veselosti. Líbila jsem se jí a lituji takového množství smůly - vražda a revoluce ji pronásleduje již od narození...\n\nLuisa zemřela 1. února 1864 ve věku čtyřiceti čtyř let v Palazzo Giustinian v Benátkách. Byla pohřbena v kryptě svého dědečka Karla X. ve františkánském klášteře Konstanjevica ve městě Görz v rakousku (nyní Nova Gorica ve Slovinsku).\n\nByli tam pohřbeni také další členové francouzské královské rodiny včetně Luisina bratra Jindřicha, její tety Marie Terezie Bourbonské a jejího strýce Ludvíka Antonína, vévody z Angoulême.\n\n\n"}
{"id": "1244838", "url": "https://cs.wikipedia.org/wiki?curid=1244838", "title": "Zlatý potok (přítok Pöhlwasser)", "text": "Zlatý potok (přítok Pöhlwasser)\n\nZlatý potok () je levostranným přítokem potoka Pöhlwasser (někdy též uváděného pod starším českým názvem \"Polavský potok\") v Krušných horách v okrese Karlovy Vary v Karlovarském kraji. Délka toku měří 7,4 km.\nPlocha jeho povodí měří 13,1 km².\n\nPotok pramení v Krušných horách na území přírodního parku Zlatý kopec. Jeho pramen se nachází v nadmořské výšce okolo 965 metrů u severovýchodní hranice parku, přibližně 150 m od Česko-saské hranice, nedaleko turistického hraničního přechodu Hubertky – Tellerhäuser. Tok potoka rychle klesá a přitéká do osady Zlatý Kopec. V hluboce zaříznutém údolí se nad jeho levým břehem zvedá Tetřeví hora (1006 m), nad pravým břehem hřebeny hraničních vrcholů Nad Starou šachtou (936 m), Kaffenbergu (924 m) a Hraničního vrchu (936 m). Svahy nad pravým břehem jsou protkány množstvím důlních děl, ze kterých se zachovalo několik úvodních štol. Jedna z nich, štola dolu Johannes, byla upravena a od roku 2015 je jako hornická atrakce přístupná pro veřejnost. Historické hornické území nad pravým břehem potoka je od roku 2014 chráněno jako kulturní památka České republiky pod názvem Rudný důl – skarnový revír Zlatý kopec. Potok protéká osadou Zlatý Kopec, přibírá zleva Hrazený potok a pokračuje ke státní hranici nad zaniklou osadou Český Mlýn. Jeho tok tvoří státní hranici a je zleva částečně posílen vodami Komářího potoka, přiváděné umělým kanálem, někdy označovaným jako Mlýnský potok. Po přibližně 600 metech dospěje potok do severozápadního cípu přírodního parku, obklopeného ze západu, severu i východu státní hranicí. Zde přímo na státní hranici přibírá zleva zbytek hlavního toku Komářího potoka a vlévá se do potoka Pöhlwasser.\n\n"}
{"id": "1244842", "url": "https://cs.wikipedia.org/wiki?curid=1244842", "title": "Hrazený potok (přítok Zlatého potoka)", "text": "Hrazený potok (přítok Zlatého potoka)\n\nHrazený potok je levostranným přítokem Zlatého potoka v Krušných horách v okrese Karlovy Vary v Karlovarském kraji. Délka toku měří 1,7 km.\n\nPotok pramení v Krušných horách na území přírodního parku Zlatý kopec. Jeho pramen se nachází v nadmořské výšce okolo 945 metrů na jihovýchodním svahu Komářího vrchu (965 m). Název potoka je odvozen od mnoha umělých kamenných hrází, kterými je potok přehrazen. Jedná se o historické systémy vybudované v období těžby a úpravy cínové rudy. Vody potoka se využívaly k drcení a pravděpodobně i plavení podrcené rudy. Dno potoka je z větší části dlážděno štětovou dlažbou. Území s pozůstatky důlních děl po těžbě a zpracování cínové rudy bylo roku 2015 vyhlášeno kulturní památkou. \nTok potoka rychle klesá severovýchodním směrem a přitéká do osady Zlatý Kopec, kde se vlévá Zlatého potoka.\n"}
{"id": "1244852", "url": "https://cs.wikipedia.org/wiki?curid=1244852", "title": "Crash &amp; Bernstein", "text": "Crash &amp; Bernstein\n\nCrash & Bernstein je americký televizní sitcom stanice Disney XD. Vysílán byl od 8. října 2012 do 11. srpna 2014, ve dvou řadách vzniklo celkem 39 dílů. Příběh vypráví o Wyattu Bernsteinovi, dvanáctiletém chlapci, který žije se svou matkou a se svými třemi sestrami.\n\n"}
{"id": "1244854", "url": "https://cs.wikipedia.org/wiki?curid=1244854", "title": "Sodíková výbojka", "text": "Sodíková výbojka\n\nSodíková výbojka je druh výbojky, která používá elektrický výboj v prostředí sodíkových výparů k výrobě světla. Existují dvě varianty těchto výbojek: \"nízkotlaké\" a \"vysokotlaké\". Protože sodíkové výbojky způsobují méně světelného znečištění než rtuťové výbojky, mnoho míst, které mají velké astronomické observatoře, je uplatňují.\n\nNízkotlaké sodíkové výbojky mají výbojku z borokřemičitého skla, která obsahuje kovový sodík, malou dávku neonu a argonu v Penningově směsi kvůli spuštění plynového výboje. Výbojka může být přímá nebo ve tvaru písmene U. Po zapnutí začne výbojka emitovat matné červené/růžové světlo, které ohřívá kovový sodík a během několika minut, jak se začne kovový sodík vypařovat, se světlo změní na jasně žluté. Světlo nízkotlakých výbojek je monochromatické, index podání barev je rovný nule – nelze rozlišit jednotlivé barvy. Jsou proto nevhodné pro osvětlení komunikací.\n\nVysokotlaké sodíkové výbojky jsou menší a obsahují další prvky jako rtuť a vytvářejí tmavě růžovou záři po zapnutí, a růžovo-oranžové světlo po zahřátí. Některé výbojky také produkují čiré až namodralé bílé světlo mezi zapnutím a zahřátím. Kvůli extrémně vysoké chemické aktivitě vysokotlaké sodíkové výbojky je oblouková lampa vyrobena z průhledného oxidu hlinitého. Xenon je u nízkotlakých sodíkových výbojek použit jako „startovací plyn“. Má nižší tepelnou vodivost a nižší ionizační energii ze všech neradioaktivních vzácných plynů. U vysokotlakých výbojek také dochází ke zkreslení barev, jsou ale stále odlišitelné, což je nesporná výhoda oproti výbojkám nízkotlakým.\n"}
{"id": "1244855", "url": "https://cs.wikipedia.org/wiki?curid=1244855", "title": "Markéta Bourbonsko-Parmská", "text": "Markéta Bourbonsko-Parmská\n\nMarkéta Marie Bourbonsko-Parmská (italsky \"Margherita Maria Teresa Enrichetta, Principessa di Parma\", 1. ledna 1847, Lucca -29. ledna 1893, Viareggio) \n\nMarkéta Bourbonsko-Parmská se narodila v Lucce v Parmském vévodství jako nejstarší potomek Karla III. Parmského a Luisy Marie Terezie z Artois, dcery Karla Ferdinanda Bourbonského a Marie Karolíny Bourbonsko-Sicilské. Markéta tak byla pravnučkou francouzského krále Karla X. Jejím strýcem byl Jindřich, hrabě z Chambord, podle následnického práva legitimní francouzský král mezi 2. srpnem a 9. srpnem 1830 jako Jindřich V. (a navarrský jako Jindřich IV.), poté v letech 1844–1883 legitimní pretendent francouzského (a navarrského) trůnu. \n\nSňatkem s karlistickým žadatelem španělského trůnu, Karlem Madridským, se Markéta stala titulární královnou Španělska, Francie a Navarry.\n\nMarkéta se 4. února 1867 na zámku Frohsdorf v Lanzenkirchenu v Dolních Rakousích v Rakouském císařství provdala za Karla Madridského, nejstaršího syna Jana z Montizónu a jeho manželky Marie Beatrix Rakouské-d'Este. Markéta a Karel spolu měli pět dětíː\n\n\nMarkéta zemřela 29. ledna 1893 ve městě Viareggio v Toskánsku v Italském království. Karel se následujícího roku znovu oženil, a to s Bertou de Rohan.\n\n"}
{"id": "1244858", "url": "https://cs.wikipedia.org/wiki?curid=1244858", "title": "Elena z Avaloru", "text": "Elena z Avaloru\n\nElena z Avaloru (v anglickém originále Elena of Avalor) je americký animovaný televizní seriál stanice Disney Channel. Jeho první epizoda byla odvysílána 22. července 2016. Příběh začíná před 41 lety, kdy Elena musela čelit zlé čarodějnici, která uvrhla celý Avalor do temnoty. Nakonec se Eleně podařilo zlou čarodějnici přemoci a ona skončila na 41 let v amuletu. Jeho kletba ale byla zlomena a ona se navrátila zpět do světa, aby vládla a připravovala se na korunovaci. Nová princezna Elena nyní prožívá se svými přáteli různá dobrodružství.\n\nDne 20. listopadu 2016 byl odvysílán televizní film \"Elena a tajemství Avaloru\", který je crossoverem disneyovských seriálů \"Elena z Avaloru\" a \"Sofie První\".\n\n"}
{"id": "1244859", "url": "https://cs.wikipedia.org/wiki?curid=1244859", "title": "Mantela hnědočerná", "text": "Mantela hnědočerná\n\nMantela hnědočerná (\"Mantella betsileo\") je druh žáby patřící do čeledi mantelovití (Mantellidae) a rodu mantela (\"Mantella\") obsahujícího 16 druhů. Ten je tradičně rozdělen na pět skupin a mantela hnědočerná patří do jedné z této skupiny společně s mantelou modronohou (\"Mantella expectata\"), druhem \"Mantella manery\" a mantelou zelenou (\"Mantella viridis\"). Dle studie z roku 2007 by měla být tato skupina rozdělena na tři klady.\n\nMantela hnědočerná se vyskytuje na ostrově Madagaskar, konkrétně jeho západ a jihozápad, obývá přičemž řadu chráněných oblastí, například Národní park Bemaraha. Dovede se přizpůsobit různým životním prostředím, od lesů, přes otevřená stanoviště a to včetně zničených člověkem a lze ji najít do nadmořské výšky 900 m n. m. Kvůli tomu i rozsáhlému areálu rozšíření spojeném s patrně velkou populací je druh veden Mezinárodním svazem ochrany přírody (IUCN) jako málo dotčený a je zapsán na přílohu II Úmluvy o mezinárodním obchodu s ohroženými druhy volně žijících živočichů a rostlin. Nejsou známy téměř žádné hrozby; mohou se mezi ně řadit například požáry nebo ojedinělý sběr lidmi.\n\nMantela hnědočerná dosahuje délky 1,8 až 2,6 cm. Druh se vzhledem podobá mantele \"Mantella ebenaui\", tělo je zbarveno žlutě, hnědě, nebo může mít načervenalý nádech, po boku se táhne černý pruh. Rovněž spodní strana těla je černá, navíc poseta modrými skvrnami. Část duhovky má zlatavou barvu. Druh je aktivní ve dne i v noci, ozývá se dvojitým zakvákáním, zvukem připomínající kvákání druhu \"Mantella ebenaui\". Samice vajíčka kladou u stojatých vod, ve kterých se po vylíhnutí vyvíjejí mláďata.\n\n"}
{"id": "1244861", "url": "https://cs.wikipedia.org/wiki?curid=1244861", "title": "Englishman in New York", "text": "Englishman in New York\n\n\"Englishman in New York\" je skladba anglického hudebníka Stinga z jeho alba \"...Nothing Like the Sun\" vydaného v říjnu 1987. V roce 1988 byla skladba vydána jako singl, ale v žebříčku UK Singles Chart dosáhla jen 51. místa. V dubnu 1988 v USA dosáhla 84. místa v žebříčku Billboard Hot 100 a ve stejném měsíci dosáhla také 32. místa v žebříčku Mainstream Rock Tracks. Branford Marsalis hrál na sopránsaxofon a Manu Katché na bicí.\n"}
{"id": "1244865", "url": "https://cs.wikipedia.org/wiki?curid=1244865", "title": "Komnata ozvěn", "text": "Komnata ozvěn\n\nKomnata ozvěn (anglicky \"echo chamber\") je situace, ve které se skupina osob vzájemnou komunikací utvrzuje ve svých názorech. Názory shodné se opakováním zesilují (vrací se jako ozvěna), zatímco odlišné názory jsou zeslabovány či přímo vyloučeny. Komnaty ozvěn nemusejí být tak negativní, jak se prezentuje. \n\nJde o přirozený proces, kdy lidé mají tendenci věřit tomu, co potvrzuje jejich názor a naopak mají averzi k tomu, co jejich pohledu odporuje. Proto spolu komunikují lidé, kteří si rozumí, tedy mají podobné názory a postoje a naopak méně komunikují s lidmi, kteří mají jiné názory.\nTento proces je značně zesílen moderními komunikačními technologiemi, které umožňují i lidem s extrémními názory najít dostatek stejně smýšlejících osob a vzájemnou komunikací se navzájem utvrzovat v pravdivosti svých myšlenek. Jedinec se pak může dostat do jakési „informační bubliny,“ kdy je přesvědčen, že jeho názor nebo postoj je správnější a všeobecněji přijímaný, než ve skutečnosti je.\nPolsko-britský sociolog Zygmunt Bauman k tomu uvádí: \n\nÚčastník online diskuzí tak může být původcem zprávy, kterou další účastníci opakují, často i přehnaně nebo zkresleně a původce zprávy i ostatní účastníky utvrzují v pravdivosti zprávy, příběhu a podobně, bez ohledu na pravdivost původního sdělení.\n\nRoli v jevu mohou mít také efekty sociální bubliny a Dunning-Krugerův efekt.\n\nSociální sítě, např. Facebook (ale i Twitter, YouTube, vyhledávač Google a další) personifikují zobrazovaný obsah podle předchozích preferencí uživatele, čímž jej opět směřují k osobám a zprávám, které jsou mu blízké a omezují kontakt se skupinami, které mají odlišné postoje. Výsledkem může být v extrémním případě společnost roztříštěná do zcela antagonistických názorových skupin, které spolu nekomunikují a navzájem se nechápou.\n\nPříkladem vyhrocených názorů vzniklých i v důsledku komnat ozvěn může být vyhrocená kampaň v amerických prezidentských volbách v roce 2016, vztah různých skupin k českému presidentu Miloši Zemanovi, ale i bezpočet konspiračních teorií, kterým se daří na internetu.\n\n\n"}
{"id": "1244869", "url": "https://cs.wikipedia.org/wiki?curid=1244869", "title": "Microdontinae", "text": "Microdontinae\n\nMicrodontinae jsou jednou ze čtyř podčeledí čeledi pestřenkovitých (Syrphidae). Tato skupina je v rámci pestřenek bazální (tzn. je sesterská všem ostatním skupinám současných pestřenek). Jde o skupinu velmi záhadnou, dospělé jedince pestřenek z této skupiny potkáváme spíše zřídka a naprostá většina druhů této skupiny žije v tropických oblastech. V Evropě se můžeme setkat pouze se šesti druhy pestřenek této podčeledi, všech těchto šest druhů se řadí do rodu \"Microdon\".\n\nLarvy microdonů parazitují v hnízdech mravenců, do nichž se jako vajíčka nechají odnést mravenčími dělnicemi. Vajíčka a larvy microdonů chemicky napodobují mravenčí larvy, dělnice mravenců se o ně proto snaží starat a nosí jim potravu, microdoni navíc žerou i larvy mravenců. Před dokončením vývoje microdon opustí mraveniště a zakuklí se venku.\n"}
{"id": "1244871", "url": "https://cs.wikipedia.org/wiki?curid=1244871", "title": "Eristalinae", "text": "Eristalinae\n\nEristalinae jsou jednou ze čtyř podčeledí čeledi pestřenkovitých (Syrphidae). Současné molekulárně fylogenetické studie však naznačují, že se nejedná o přirozenou (monofyletickou) skupinu, nýbrž několik linií blíže či vzdáleněji příbuzných pestřenkám ze skupin Pipizinae a Syrphinae. Do této skupiny patří celá řada velmi přesvědčivých mimetiků vos, včel i čmeláků. Mnohé druhy této skupiny však žádné mimikry nevyužívají a jsou zbarveny podobně jako obyčejné mouchy.\n\nVětšina druhů této skupiny se v dospělosti živí pylem a nektarem z květů rostlin, čímž mohou sloužit jako významní opylovači. Některé druhy z této skupiny (např. rod \"Xylota\") se však zaměřují spíše na pyl větrosprašných rostlin, který nejčastěji sbírají na listech stromů. Larvy pestřenek z podčeledi Eristalinae jsou nejčastěji saprofágní, můžeme je najít v loužích, v půdě, v blátě, dendrotelmech apod., do této skupiny však patří také druhy parazitující v hnízdech sociálních blanokřídlých (např. rod \"Volucella\") či herbivorní skupiny živící se zejména kořeny rostlin (např. rody \"Merodon\", \"Eumerus\", nebo některé druhy rodu \"Cheilosia\").\n"}
{"id": "1244872", "url": "https://cs.wikipedia.org/wiki?curid=1244872", "title": "Silvestr Kazmíř", "text": "Silvestr Kazmíř\n\nSilvestr Kazmíř (1. srpna 1933 Halenkov – 21. října 2012 Vsetín) byl valašský jazykovědec, spisovatel, historik, filolog a fotograf.\n\nNarodil se v Halenkově, ale téměř celý život (52 let) prožil na Vsetíně – Rybníkách. Vystudoval vsetínské gymnázium a Střední průmyslovou školu strojní ve Vsetíně a pracoval v místní Zbrojovce. Jazykovědě a filologii se věnoval už od studií, studoval dostupnou odbornou i uměleckou literaturu, sbíral a shromažďoval dialektologický materiál z Valašska a zaznamenával nářeční výrazy. Věnoval se i jiné publikační činnosti – zpracoval například historii valašských obcí Halenkov a Nový Hrozenkov. Pro svou rodnou obec navrhl i obecní znak a velmi rád ji fotografoval. Zajímala ho i historická témata, vydal např. paměti Ericha Kulky, ke kterým podrobně zpracoval otázku holocaustu na Vsetínsku (\"Holocaust na Vsetínsku\", 2011). Zemřel po dlouhé nemoci ve vsetínské nemocnici.\n\nV roce 2001 vydal své nejvýznamnější dílo, \"Slovník valašského nářečí\", obsahující nejen 18 000 slov, ale i 450 úsloví a 250 přísloví. V roce 2006 vyšlo druhé rozšířené vydání, avšak pouze elektronicky. Rozšířená podoba obsahuje cca 31 000 hesel, 900 úsloví a 800 přísloví, vysvětlení významu slov, přehled výslovnosti a přehled mluvnice. Odborné kruhy hodnotí slovník velmi kladně, neboť jde o unikát, který nemá v Česku co do rozsahu a kvality obdoby, a je ojedinělý i v celé Evropě.\n\n\n\n"}
{"id": "1244874", "url": "https://cs.wikipedia.org/wiki?curid=1244874", "title": "Pipizinae", "text": "Pipizinae\n\nPipizinae jsou nejmenší podčeledí z čeledi pestřenkovitých (Syrphidae). Tato skupina je sesterská podčeledi Syrphinae, s níž byla dříve slučována. Stejně jako pestřenky podčeledi Syrphinae, i Pipizinae mají dravé larvy živící se nejčastěji mšicemi. Od svých příbuzných se však liší zbarvením: zatímco Syrphinae jsou většinou žluto-černě pruhovaní mimetici žahadlových blanokřídlých, zástupci podčeledi Pipizinae bývají nejčastěji jednolitě černě metalicky zbarvení, nejvýš mají na zadečku žluté skvrny.\n"}
{"id": "1244875", "url": "https://cs.wikipedia.org/wiki?curid=1244875", "title": "Peter Winter", "text": "Peter Winter\n\nPeter Winter, také Peter von Winter, (pokřtěn 28. srpna 1754 Mannheim – 17. října 1825 Mnichov) byl německý hudební skladatel.\n\nNarodil se v Mannheimu. Jako zázračné dítě hrál na housle v mannheimském dvorním orchestru. Studoval ve Vídni u Antonia Salieriho. V roce 1778 se stal ředitelem dvorního divadla v Mnichově, kde se započala jeho dráha skladatele jevištních děl. Nejprve komponoval balety a melodramata. Zkomponoval více než 30 vesměs úspěšných oper. Mezi nimi byla i díla lehčích žánrů jako operety a singspiely. V roce 1798 se stal v Mnichově dvorním kapelníkem a tento titul si udržel až do smrti.\n\nZ jeho oper byla nejznámější opera \"Das unterbrochene Opferfest\", která byla uvedena ve Vídni v roce 1796. V letech 1797–1798 zkomponoval dvě opery (\"Die Pyramiden von Babylon\" a \"Das Labyrinth oder Der Kampf mit den Elementen\") na texty Emanuela Schikanedera jako pokračování Mozartovy Kouzelné flétny.\n\nDo Mnichova se vrátil v roce 1798. O pět let později navštívil Londýn, kde uvedl několik svých oper s velkým úspěchem. Posledním dramatickým dílem Winterovým byla opera \"Der Sänger und der Schneider\" z roku 1819. Zemřel v Mnichově 17. října 1825.\n\nWinter často pobýval i v Praze a jeho opery zde byly velmi oblíbeny. Vedle oper \"I fratelli rivali\" (1794), \"Belisa\" (1795), \"Il sacrifizio interrotto\" (1796), \"Amore e Psyche\" (1797) zde měla v roce 1795 světovou premiéru jeho opera \"Il trionfo del bel sesso\".\n\nKromě oper Peter Winter komponoval koncerty pro dechové nástroje a orchestr a duchovní hudbu. Zkomponoval mimo jiné 26 mší.\n\n\n\n"}
{"id": "1244877", "url": "https://cs.wikipedia.org/wiki?curid=1244877", "title": "Syrphinae", "text": "Syrphinae\n\nSyrphinae jsou jednou ze čtyř podčeledí čeledi pestřenkovitých (Syrphidae), tato podčeleď je sesterská podčeledi Pipizinae, s níž byla dříve slučována. Stejně jako pestřenky podčeledi Pipizinae, i Syrphinae mají dravé larvy živící se nejčastěji mšicemi. Od svých příbuzných se však liší zbarvením: zatímco Pipizinae jsou většinou jednolitě černí, Syrphinae bývají výstražně zbarveni žluto-černým pruhováním zadečku, díky němuž mohou svým potenciálním predátorům připomínat žahadlové blanokřídlé, jako např. vosy.\n\nPrávě do této skupiny patří velmi hojné středoevropské druhy, jako je pestřenka pruhovaná, pestřenka rybízová či pestřenka psaná, které jsou díky svým velkým populačním hustotám považovány za významné regulátory populací hmyzích hospodářských škůdců, jako jsou mšice.\n"}
{"id": "1244879", "url": "https://cs.wikipedia.org/wiki?curid=1244879", "title": "Objektiv k mobilu", "text": "Objektiv k mobilu\n\nObjektiv k mobilu je forma předsádkové čočky. Tyto objektivy umožňují mobilním telefonům rozšiřovat jejich vlastnosti při fotografování. Objektivy k mobilu mohou být v podobě rybího oka. Rybí oko může mít různé stupně zakřivení většina \nobjektivů se pohybuje v rozmezí 180 – 235 stupňů. Rybí oko se vyznačuje fyzikálním jevem černého kruhu kolem fotky. Rybí oko se využívalo v meteorologii, dnes si však našlo místo při focení architektury a přírody. Makro objektiv je známý pro svoje makrofotografie. Tento objektiv skutečně umožňuje zachytit velmi malé předměty, které by v běžných podmínkách s mobilním telefonem zachytit možné nebyly. Dále existuje širokoúhlý objektiv a další teleskopy a různé filtrační objektivy. Při focení s objektivy není potřeba žádný software. \nObjektivy k mobilu jsou doplňkem k pořizování fotek mobilním telefonem. Objektivy k mobilu nejsou určeny pro profesionální fotografie. Jsou používány pro volný čas a zábavu. Většina objektivů na mobilní telefon je univerzální tak se dá použít na většinu dostupných telefonů. Někteří výrobci se však specializují na konkrétní značky.\n"}
{"id": "1244880", "url": "https://cs.wikipedia.org/wiki?curid=1244880", "title": "Hlavatěnkovití", "text": "Hlavatěnkovití\n\nHlavatěnkovití (Pipunculidae) jsou malou skupinou dvoukřídlého hmyzu. Tato čeleď je sesterská čeledi pestřenkovití (Syrphidae) a spolu s ní tvoří nadčeleď Syrphidoidea.\n\nHlavatěnky vypadají jako malé mouchy, nápadné jsou však svojí hlavou s obrovskýma složenýma očima, které zpravidla pokrývají většinu plochy celé hlavy. Larvy hlavatěnek jsou parazitoidi jiných skupin hmyzu, kvůli tomu bývají někdy využívány k regulaci hospodářských škůdců.\n"}
{"id": "1244881", "url": "https://cs.wikipedia.org/wiki?curid=1244881", "title": "Gerry Cosby", "text": "Gerry Cosby\n\nGerard Finton David Cosby (15. květen 1909 Roxbury – 26. listopad 1996 Stockbridge) byl americký lední hokejista a podnikatel.\n\nVěnoval se od dětství golfu, tenisu i baseballu, s hokejem začínal roku 1928 jako brankář v klubu Boston Tigers, později hrál za Massachusetts Rangers, kteří byli pověřeni reprezentací USA na mistrovství světa v ledním hokeji 1933 v Praze. Cosby byl oporou svého týmu, v pěti zápasech pustil jediný gól a zasloužil se o finálové vítězství nad Kanadou: byla to první porážka Kanaďanů v historii velkých turnajů a první titul mistrů světa pro Američany. Působil v klubu New York Rovers, trénoval s New York Rangers, New York Americans a Boston Bruins, v National Hockey League však nikdy nenastoupil. Hrál také v Anglii za Wembley Lions, reprezentoval USA na mistrovství světa v ledním hokeji 1938, kde jeho tým skončil na sedmém místě. Spolu s bratrem Johnem Cosbym provozoval v New Yorku úspěšný obchod se sportovními potřebami Gerry Cosby & Co. V roce 1997 byl mezi prvními osobnostmi zařazenými do Síně slávy IIHF.\n"}
{"id": "1244886", "url": "https://cs.wikipedia.org/wiki?curid=1244886", "title": "Bratrské vyznání", "text": "Bratrské vyznání\n\nBratrské vyznání, \"Bratrská konfese\" (1535) je vyznání víry Jednoty bratrské.\n\nSpolu s českou konfesí, augsburským a helvetským vyznáním je jedním ze čtyř reformačních vyznání, ke kterým se hlásí Českobratrská církev evangelická.\nV roce 1530 bylo na říšském sněmu v Augsburgu předloženo tzv. Augsburské vyznání, které bylo sepsáno na obranu evangelických stavů a knížat německé říše a shrnovalo věrouku evangelíků (luteránů). Tato událost se stala podnětem k tomu, aby i Jednota bratrská vytvořila ucelené vyznání a v něm vyjádřila hlavní principy své víry. Jiří, markrabě Braniborský, jenž byl horlivým luteránem, si od bratří přímo vyžádal zprávu o jejich víře. Ti připravili pro markraběte \"Počet z učení\", který byl česky vytištěn v roce 1532 a jehož hlavním autorem byl zřejmě biskup Jan Roh.\n\nMnohem důležitější však bylo obhájit se před králem Ferdinandem I. Bratřím záleželo na tom, aby nebyli považováni za kacíře (pikarty), na něž se výslovně vztahoval Svatojakubský mandát. Vyslali proto ke králi do Vídně poselství bratrských pánů a ti tam 14. listopadu 1535 předložili Ferdinandovi I. \"Bratrské vyznání\", aby se král mohl přesvědčit o pravověrnosti bratří. Vyznání podepsalo 12 pánů v čele s panem Kunrátem Krajířem a 33 rytířů z českého království, zejména z kraje boleslavského. Král však odpověděl vyhýbavě, že zatím nemá čas si vyznání přečíst a že se vyjádří, až přijede do Čech.\n\nToto \"Bratrské vyznání\" zpracovali biskupové Jan Roh a Jan Augusta za spolupráce bratrských studentů bohosloví na zahraničních univerzitách. Na rozdíl od bratrské teologie, jak ji formuloval v četných spisech Lukáš Pražský († 1528), se v \"Bratrském vyznání\" z roku 1535 projevuje již dosti značně vliv Lutherův. Vyznání bylo vydáno tiskem v roce 1536 pod názvem „\"Počet z viery a z učenie křesťanského, králi jeho milosti v Vídni podaný od pánuov a ryieřstva králostvie Českého, kteříž jsú z Jednoty Bratřie zákona Kristova, léta 1535\"\". \"Bratrské vyznání\" pak vyšlo ještě v mnoha vydáních, přičemž byl text poněkud pozměňován v souladu s teologickým vývojem uvnitř Jednoty bratrské.\n\n\n\n"}
{"id": "1244889", "url": "https://cs.wikipedia.org/wiki?curid=1244889", "title": "Římskokatolická farnost Číhošť", "text": "Římskokatolická farnost Číhošť\n\nŘímskokatolická farnost Číhošť je územní společenství římských katolíků s farním kostelem Nanebevzetí Panny Marie. Organizačně spadá do Humpoleckého vikariátu, který je jedním ze čtrnácti vikariátů Královéhradecké diecéze. \n\n\n\n\n"}
{"id": "1244891", "url": "https://cs.wikipedia.org/wiki?curid=1244891", "title": "Santorio Santorio", "text": "Santorio Santorio\n\nSantorio Santorio (29. března 1561 Koper – 22. února 1636 Benátky) byl italský lékař a vynálezce.\n\nNarodil se ve městě Capodistria (od roku 1954 Koper), patřícím tehdy Benátské republice. Jeho otec byl zámožný šlechtic a důstojník a umožnil mu studium na Padovské univerzitě, kde Santorio roku 1582 promoval na lékařské fakultě. Přátelil se s renesančními učenci, jako byli Galileo Galilei nebo Giambattista della Porta. Vytvořil nový obor nazvaný iatrofyzika, který spojoval Galénovo učení s postupy moderní exaktní vědy.\n\nOd roku 1611 vyučoval medicínu na Padovské univerzitě, roku 1614 publikoval svoji stěžejní práci \"Ars de statica medicina\". Navázal v ní na starověkou teorii o tělesných tekutinách ovlivňujících lidské zdraví a snažil se co nejpřesněji měřit jejich vzájemný poměr. Zdokonalil Galileův teploměr, který opatřil stupnicí, vynalezl chirurgický nástroj trokar, koupací postel a \"pulsilogium\" jako nástroj k měření tepové frekvence. Pro sledování procesů metabolismu sestrojil „vážicí židli“: díky ní zjistil, že množství potravy, kterou za den snědl, výrazně převyšuje váhu výkalů i jeho přibývání hmotnosti dohromady, což vysvětloval tím, že tělo se přebytečných látek zbavuje „nepostřehnutelným vydechováním“. Byl tak průkopníkem experimentu a přesného měření jako lékařských metod. \n\n\n"}
{"id": "1244892", "url": "https://cs.wikipedia.org/wiki?curid=1244892", "title": "Mistrovství České republiky v krasobruslení", "text": "Mistrovství České republiky v krasobruslení\n\nMistrovství České republiky v krasobruslení se koná pravidelně od roku 1994.\n\n"}
{"id": "1244895", "url": "https://cs.wikipedia.org/wiki?curid=1244895", "title": "Rychnovský potok (přítok Moravské Sázavy)", "text": "Rychnovský potok (přítok Moravské Sázavy)\n\nRychnovský potok je pravostranný přítok Moravské Sázavy v okrese Svitavy v Pardubickém kraji. Délka toku činí 7,6 km. Plocha povodí měří 31,1 km².\n\nPotok pramení v lesích na severním úbočí Mladějovského vrchu (647 m n. m.), jihozápadně od Mladějova na Moravě, v nadmořské výšce okolo 525 m. Po opuštění lesa vtéká do výše zmíněné obce. Zde proudí převážně severovýchodním směrem a spolu se silnicí tvoří osu Mladějova. Po jeho opuštění se potok stáčí na východ a po krátkém úseku mezi poli vtéká do Rychnova na Moravě. Zde z pravé strany přijímá Radišovský potok, pod jehož ústím se prudce obrací na sever. Na severním okraji Rychnova přijímá zleva Červený potok, který pramení jihovýchodně od obce Trpík a teče převážně východním směrem. Po opuštění Rychnova se potok stáčí na severovýchod a po krátkém úseku se vlévá zprava do Moravské Sázavy v nadmořské výšce 337 m. Několik desítek metrů nad jeho ústím se na Moravské Sázavě nachází hráz poldru Žichlínek, který je největší stavbou svého druhu ve střední Evropě.\n\n\nPrůměrný průtok Rychnovského potoka u ústí činí 0,18 m³/s.\n"}
{"id": "1244897", "url": "https://cs.wikipedia.org/wiki?curid=1244897", "title": "Kámošky s časem", "text": "Kámošky s časem\n\nKámošky s časem (v anglickém originále Best Friends Whenever) je americký televizní sitcom stanice Disney Channel. Jeho první epizoda měla premiéru 26. června 2015. Seriál \"Kámošky s časem\" vypráví o dvou nejlepších kamarádkách, které díky příteli Barrymu, jenž se zabývá vědou, získaly schopnost cestovat v čase.\n\n\n"}
{"id": "1244898", "url": "https://cs.wikipedia.org/wiki?curid=1244898", "title": "Nadija Volynská", "text": "Nadija Volynská\n\nNadija Volynská (* 18. dubna 1984, Lvov) je ukrajinská reprezentantka v orientačním běhu. Jejím největším úspěchem je stříbrná medaile z mistrovství světa 2015 ze skotského Inverness. V současnosti žije v ukrajinském Lvově a běhá za švédský klub \"OK Orion\".\n"}
{"id": "1244899", "url": "https://cs.wikipedia.org/wiki?curid=1244899", "title": "Eva Kolihová", "text": "Eva Kolihová\n\nEva Kolihová (roz. Dobešová), CSc. (4. května 1928 – 26. prosince 2015) byla přednostka Ústředního radiodiagnostického oddělení Dětské fakultní nemocnice, Fakultní nemocnice Motol a Fakulty dětského lékařství UK v Praze (1962-1990) \n\nPo promoci na Fakultě všeobecného lékařství UK v Praze (1954) nastoupila na Radiologickou kliniku Všeobecné fakultní nemocnice v Praze, vedené prof. MUDr. Václavem Švábem. Po atestacích I. a II. stupně z radiodiagnostiky zaujala v roce 1962 místo primáře nově zřízeného Ústředního radiodiagnostického oddělení Dětské fakultní nemocnice v Praze.\n\nPřijetím Evy Kolihové v roce 1962 umožnila ředitelka MUDr. Věra Kazimourová sjednotit rentgenová pracoviště pavilonů Dětské fakultní nemocnice pod jednotným primariátem. Kolihová dosáhla instalace přístrojů zahálejících ve skladech a připravených pro novou nemocnici v Motole. Přijala, konstituovala a vycvičila mladý tým lékařů, který se věnoval pediatricko-radiologické problematice. Do pediatrické diagnostiky zavedla angiografická a později i ultrazvuková vyšetření s uplatněním zvláště v onkologii a v kardiovaskulární problematice.  Vyzkoušela a zavedla do pediatrie seriografické a rentgenkinematografické záznamy.\n\nZdokonalenou obrazovou techniku využila Kolihová pro přípravu výukových diapásků a kinofilmů k pregraduální i postgraduální výuce. V motolské éře sedmdesátých a osmdesátých let ji převzala po docentu MUDr. Oldřichu Šnoblovi, DrSc. Významným způsobem se podílela na přípravě a průběhu 19. kongresu Evropské společnosti pediatrické radiologie, který pomáhala organizovat prezidentu ESPR profesoru MUDr. Antonínu Rubínovi, DrSc. Česká reprezentace pediatrických radiologů se tehdy poprvé uvedla jako jádro zakládané Česko-slovenské společnosti pediatrické radiologie. Eva Kolihová byla její předsedkyní a organizátorkou výročních konferencí, tzv. Dnů diagnostického zobrazování v pediatrii. Její soustavná organizační činnost ve výboru Česko-slovenské radiologické společnosti umožnila v roce 2002 instalovat pediatrickou radiologii jako samostatnou odbornost radiologie a zobrazovacích metod, zavést ji jako specializaci s vlastní atestační zkouškou a umožnit tak volný profesní pohyb českých pediatrických radiologů v zemích Evropské unie.  \n\nEva Dobešová se provdala za malíře Jaroslava Kolihu (12. dubna 1924, Dobronice u Bechyně – 9. září 2014, Praha).\n"}
{"id": "1244903", "url": "https://cs.wikipedia.org/wiki?curid=1244903", "title": "Život uprostřed", "text": "Život uprostřed\n\nŽivot uprostřed (v anglickém originále Stuck in the Middle) je americký televizní sitcom stanice Disney Channel. Jeho první epizoda měla premiéru 14. února 2016. Seriál vypráví o dívce jménem Harley, jejích sourozencích a celé rodině Diazových.\n\n"}
{"id": "1244909", "url": "https://cs.wikipedia.org/wiki?curid=1244909", "title": "Hadersdorf-Kammern", "text": "Hadersdorf-Kammern\n\nHadersdorf-Kammern je městys v Rakousku ve spolkové zemi Dolní Rakousy v okrese Krems-Land. Žije v něm 2 016 obyvatel (podle sčítání z roku 2016).\n\nHadersdorf-Kammern se nachází ve spolkové zemi Dolní Rakousy v regionu Waldviertel. Leží 9 km severovýchodně od okresního města Kremže u řeky Kamp. Kříží se zde silnice B34 a B35, tedy cesty z Kremže, Langenlois, Maissau a Felsu am Wagram. Plocha území města činí 4,79 km, z nichž 5% je zalesněných.\n\nÚzemí městyse Hadersdorf-Kammern se skládá ze dvou částí (v závorce uveden počet obyvatel k 1.1.2015):\n\n\nPrvní písemná zmínka o Hadersdorfu pochází již z roku 1136. Část Kammern byla dnešnímu městysu v roce 1760 darována od kláštera ve Zwettlu.\n\n\n\n"}
{"id": "1244913", "url": "https://cs.wikipedia.org/wiki?curid=1244913", "title": "Koromandelské pobřeží", "text": "Koromandelské pobřeží\n\nKoromandelské pobřeží ( \"Coromandel Coast\") je region v indických státech Tamilnádu a Ándhrapradéš, úzký pruh země mezi Bengálským zálivem a úpatím Východního Ghátu. Táhne se v délce okolo 1000 km od delty řeky Krišna na severu po mys Komorin na jihu. \n\nKrajina je úrodná, pěstuje se bavlník, cukrová třtina, rýže setá a palma kokosová. Nacházejí se zde stálezelené lesy s damarovníkem a kulčibou i pobřežní mangrovy. Na Koromandelském pobřeží ústí do moře řeky Kávérí a Pennar, brakické jezero Pulikat je chráněným územím jako hnízdiště vodních ptáků, na jeho břehu se nachází kosmodrom Šríharikota. Významnými přístavy jsou Čennaí a Nellúru, ve městě Kalpakkam byla roku 1984 zprovozněna první jaderná elektrárna v Indii.\n\nOblast byla známá jako „země chrámů“, Portugalci jí dali název \"Coromandel\" z domorodého výrazu „Čóla mandalam“ (panství Čólů). Od 16. století zde docházelo ke kontaktům mezi Indy a Evropany, Francouzi ovládli Puduččéri a Karaikal, Dánové Tarangambadi, Portugalci Nákappattinam, Nizozemci Sadras a Britové Masulipatnam a Fort St. George. Roku 1652 zde Britská Východoindická společnost zřídila Madráské prezidentství. V roce 1947 se Koromandelské pobřeží stalo součástí nezávislého indického státu s výjimkou Puduččéri, které Indové zabrali až roku 1954. V roce 2004 bylo pobřeží zdevastováno vlnou tsunami v důsledku zemětřesení v Indickém oceánu 2004.\n\nMístní přístavy byly známé obchodováním s čínským šelakem, který dostal název koromandelský lak. Podle pobřeží byly pojmenovány čtyři britské lodě \"HMS Coromandel\", jedna z těchto lodí roku 1820 objevila Koromandelský poloostrov na Novém Zélandu, který podle ní dostal název.\n\n"}
{"id": "1244914", "url": "https://cs.wikipedia.org/wiki?curid=1244914", "title": "Kryštof Popel z Lobkowicz", "text": "Kryštof Popel z Lobkowicz\n\nKryštof starší Popel z Lobkowicz († 26. března 1590 Bílina) byl příslušník bílinské větve šlechtického rodu Lobkoviců a zakladatel vlastní bílinské pošlosti. Působil na dvoře arcivévody Arnošta (1553–1595) a byl členem dvorské válečné rady (\"Hofkriegsrat\").\n\nVlastnil Bílinu, Kost, Běškovice, Trosky a Blatnou.\n\nNarodil se jako čtvrtý syn a čtvrtý z devíti potomků Děpolta Popela z Lobkowicz († 3. duben 1527 Bílina) a jeho druhé manželky Anny (Anežky) Mičanové z Klinštejna a Roztok († 1528). Jeho bratři založili peruckou, duchcovskou a tachovskou pošlost.\n\nV roce 1550 se oženil se s Annou z Bibrštejna (5. listopadu 1523–1593), dcerou Jeronýma z Bibrštejna na Kosti († 1549) a jeho manželky princezny Voršily z Minsterberka (1505–1531). Anna zdědila třetinu Kosti a Trosek. Měli spolu 8 dětí (2 syny a 6 dcer). \n\n\n\n"}
{"id": "1244915", "url": "https://cs.wikipedia.org/wiki?curid=1244915", "title": "Howard Sant-Roos", "text": "Howard Sant-Roos\n\nHoward Sant-Roos (* 13. února 1991, Havana, Kuba) je kubánský profesionální basketbalista. Od roku 2015 je hráčem týmu ČEZ Basketball Nymburk.\n\nOd svých 18 let žije v Evropě, hrál v nižších soutěžích v Německu a Itálii.\n\n"}
{"id": "1244916", "url": "https://cs.wikipedia.org/wiki?curid=1244916", "title": "Hrazený potok", "text": "Hrazený potok\n\nNázev Hrazený potok má více vodních toků:\n\n"}
{"id": "1244919", "url": "https://cs.wikipedia.org/wiki?curid=1244919", "title": "Charles R. Tanner", "text": "Charles R. Tanner\n\nCharles Roland Tanner (17. února 1896, Cincinnati, Ohio – 9. ledna 1974, Torrance, Los Angeles, Kalifornie) byl americký úředník, obchodník a spisovatel science fiction a fantasy známý především povídkami s postavou Tumithaka. Publikoval převážně mezi třicátými a padesátými lety 20. století a patří mezi autory tzv. Zlatého věku science fiction.\n\nKdyž mu bylo osm let, zemřel mu otec. Sloužil u Námořnictva Spojených států amerických a roku 1918, těsně před koncem první světové války, byl odveden a krátce působil ve Francii. Roku 1923 se oženil s Frances Kingovou, se kterou žil až do své smrti a měl s ní tři děti. Velkou tragédií v jeho životě bylo, když roku 1934 zemřela jeho dcera Anne Marie ve věku devíti let na zánět slepého střeva.\n\nV listopadu roku 1928 se zúčastnil soutěže magazínu \"Science Wonder Stories\" s povídkou \"The Color of Space\" a vyhrál první cenu. Povídka pak vyšla v tomto magazínu v březnu roku 1930. Během svého života vydal 17 povídek a dvě básně. Jedna jeho povídka vyšla posmrtně. Kromě toho naspal dalších 8 povídek a jeden román, které nebyly doposud publikovány.\n\nProslavil se především svou povídkovou sérií o Tumithakovi, který bojuje proti vesmírným okupantům Země a snaží se obnovit pozemskou civilizaci, což bylo v období Velké hospodářská krize obzvláště aktuální. Povídky se tak staly kultovními pro tehdejší generaci fanoušků sci-fi a ovlivnily mimo jiné Isaaca Asimova a Philipa José Farmera.\n\nDlouhý čas pracoval jako technik ve firmě Formica Corporation. Do důchodu odešel roku 1961 a usídlil se se svou ženou v Torrance v Kalifornii v okrese Los Angeles, kde žil poblíž svého syna Jamese až do své smrti.\nSouborné vydání vyšlo roku 2005 pod názvem \"Tumithak of the Corridors\". V tomto vydání se poprvé objevila čtvrtá, do té doby nepublikovaná povídka série \"Tumithak and the Ancient Word\".\nČesky vyšly z Tannerova díla pouze první dvě povídky ze série o Tumithakovi (\"Tumithak z katakomb\" a \"Tumithak v Shawmu\"), obě dvě v antologii \"Na úsvitu Zlatého věku\", Mustang, Plzeň 1995, přeložil Pavel Medek.\n\n"}
{"id": "1244923", "url": "https://cs.wikipedia.org/wiki?curid=1244923", "title": "Katedrála svatého Mikuláše (Feldkirch)", "text": "Katedrála svatého Mikuláše (Feldkirch)\n\nKatedrála svatého Mikuláše ( ) je katolický kostel ve městě Feldkirch v Rakousku. Je to sídelní katedrála feldkirchské diecéce a zároveň její největší gotický kostel.\n\nPožáry města v letech 1348, 1396 a 1460 měly na původní stavbu negativní dopad. V roce 1478 podle architekta Hanse Sturma byla vystavěna pozdně gotická hlavní loď s druhým patrem. Současný kůr pochází z roku 1520. Později byl kostel doplněn o sakristii a baptisterium. 12. srpna 1968 byl povýšen na katedrálu.\n\n"}
{"id": "1244924", "url": "https://cs.wikipedia.org/wiki?curid=1244924", "title": "Giuseppe Giacosa", "text": "Giuseppe Giacosa\n\nGiuseppe Giacosa (21. října 1847 Colleretto Giacosa, Itálie – 1. září 1906) byl italský básník, herec a libretista.\n\nGiacosa pracoval jako libretista zejména spolu s Luigem Illicou a skladatelem Giacomo Puccinim.\n\nJeho nejznámější díla:\n"}
{"id": "1244933", "url": "https://cs.wikipedia.org/wiki?curid=1244933", "title": "Štěpán z Dolan", "text": "Štěpán z Dolan\n\nŠtěpán z Dolan, O.Cart. (též \"Štěpán Šram z Dolan\", lat. \"Stephanus Dolanensis\", † 27. července 1421) byl český římskokatolický duchovní, kartuziánský mnich a teolog. Byl převorem kartouzy \"Vallis Josaphat\" v Dolanech u Olomouce. Byl autorem několika protihusitských traktátů.\n\nŠtěpán pocházel z původně zřejmě německé rodiny (jeho děd se zval \"Schramm\") z řad nižší šlechty z Holštýnska. Tato rodina pak za olomouckého biskupa Bruna ze Schauenburku přesunula na Moravu. Štěpán se narodil v (později zaniklých) Melicích u Pustiměře. Studoval na pražské univerzitě, kde v roce 1372 získal bakalarát svobodných umění. Poté začal pracovat jako úředník pražské dvorské kanceláře. V roce 1380 však tuto službu ukončil, a v pražské kartouze \"Hortus Beatae Mariae\" zahájil noviciát. Stalo se tak zřejmě na popud tehdejšího pražského arcibiskupa Jana z Jenštejna. V klášteře Štěpán získal teologické vzdělání a byl vysvěcen na kněze. V pražské kartouze po vysvěcení dlouho nepobyl. Představení jej vyslali do Tržku u Litomyšle, kde měl stabilizovat hospodářské poměry tamní kartuziánské komunity. V roce 1388 byl pak jmenován převorem nově založené kartouzy v Dolanech u Olomouce. V roce 1417 chtěl z důvodu pokročilého věku převorský úřad složit, avšak na žádost mnichů tak neučinil. Zemřel v Dolanech v roce 1421. Čtyři roky po jeho smrti byla dolanská kartouza zničena husity a mniši se usadili v Olomouci.\n\nŠtěpán se původně věnoval teologii v duchu tehdy populárního hnutí devotio moderna a tak psal rozjímavé texty na evangelijní perikopy. Kolem roku 1407 se seznámil s názory anglického teologa Johna Viklefa a postupně s nimi začal polemizovat. Záhy začal polemizovat i s viklefovými sympatizanty s Čech, včetně Jana Husa.\n\n\n"}
{"id": "1244934", "url": "https://cs.wikipedia.org/wiki?curid=1244934", "title": "Anouck Jaubert", "text": "Anouck Jaubert\n\nAnouck Jaubert (* 27. ledna 1994) je francouzská reprezentantka ve sportovním lezení. Vítězka Rock Masteru, vicemistryně světa, akademická mistryně světa, mistryně Evropy a juniorská mistryně světa v lezení na rychlost. V roce 2017 byla druhá na Světových hrách ve Vratislavi a zvítězila v celkovém hodnocení světového poháru. V celkovém hodnocení Evropském poháru juniorů získala dvě medaile.\n\n\n"}
{"id": "1244939", "url": "https://cs.wikipedia.org/wiki?curid=1244939", "title": "Knoller C.II", "text": "Knoller C.II\n\nKnoller C.II byl rakousko-uherský průzkumný a bombardovací letoun z období první světové války. \n\nByl to konvenční dvouplošník s kladně stupněnými křídly, se sedadly pilota a pozorovatele za sebou v otevřeném kokpitu. Podobně jako u předchozího Knollerova typu C.I, horní křídlo bylo šípové, ale s menším šípem. Konstrukce letounu byla celodřevěná, potah křídel tvořilo plátno, trup byl potažen překližkou. Mezikřídelní vzpěry byly ocelové.\n\nVýroba proběhla ve třech sériích po 25 kusech ve firmách Aviatik, Lohner a WKF, první byl dodán rakousko-uherskému letectvu v září 1916. Při zkušebním letu 10. února 1917 se křídla stroje rozpadla a posádka zahynula. Tato havárie vedla k zastavení výroby a dalšího létání s typem. Vyrobené letouny nebyly zařazeny do bojových jednotek, většina byla použita jako pomůcky pro výcvik pozemního personálu. \n\nJediný dochovaný exemplář letounu je vystaven v Národním technickém muzeu v Praze.\n\n\n\n"}
{"id": "1244955", "url": "https://cs.wikipedia.org/wiki?curid=1244955", "title": "Diatréma", "text": "Diatréma\n\nDiatréma je vulkanický přívodový kanál (lze použít též označení \"sopouch\"), který je vyplněný sopečnou brekcií. Diatréma vzniká explozivní erupcí. Na povrchu může mít její ústí podobu maaru.\n\nPojmenování \"diatréma\" pochází z řečtiny. Termín je složen z výrazů \"dia\" = \"skrz\" a \"trema\" = \"otvor\", \"díra\".\n\nPřívodový kanál, vzniklý explozí sopečných plynů, má nálevkovitý tvar. Jeho ústí má kruhový nebo oválný průřez, průměr diatrémy je zpravidla do 1 kilometru. Diatréma není uvnitř vyplněna magmatem, nýbrž vulkanickou brekcií. Je to způsobeno tím, že při výbuchu sopečných plynů je takto vzniklý sopouch zaplněn úlomky hornin z jeho stěn. Tento materiál je obvykle tvořen bazalty, tufy, kimberlity a limburgity, případně i sedimentárními horninami. \nS diatrémami se lze setkat na všech kontinentech. Diatrémy jsou příznačné pro třetihorní sopečná pole ve střední Evropě. Klasickým regionem čtvrtohorních maarových diatrém na evropském kontinentě je oblast západního Eifelu v Německu nebo sopečné pole Chaîne des Puys ve francouzské Auvergni. \n\nMezi diatrémy, obsahující kimberlitové brekcie, patří známá naleziště diamantů, jako jsou Kimberley a Jagersfontein v Jihoafrické republice, Orapa v Botswaně či Udačnaja v ruském Jakutsku. Jedním z největších kimberlitových sopouchů, obsahujících diamanty, je Mwadui v severní Tanzanii (důl Williamson Diamond Mine). Počet ve světě objevených kimberlitových lokalit je cca 1500, z nichž 8–10 % obsahuje diamanty. Diamanty lze nalézt též v lamproitových diatrémách, avšak z celkového objemu pravděpodobných zásob diamantů ve světě představují tato naleziště jen zhruba 10%. Naleziště diamantů v lamproitech bylo poprvé objeveno v roce 1976 v Západní Austrálii. Posléze bylo zjištěno, že zdejší Důl Argyle má největší zásoby diamantů na světě. Lamproitová ložiska se vyskytují i mimo Austrálii – například v Brazílii nebo v Karélii a na poloostrově Kola v Ruské federaci.\n\nK poslední známé explozívní erupci ve 20. století a vzniku maarových diatrém došlo v letech 1977 a 1978 v oblasti Aleutských ostrovů (Aljaška, USA). Při první erupci, trvající 3 a 8 dní, vznikly dva otvory, nazývané Maary Ukinrek (\"Ukinrek Maars\"), při druhé se vytvořil maar Westdahl.\n\n\n"}
{"id": "1244957", "url": "https://cs.wikipedia.org/wiki?curid=1244957", "title": "Code Louis", "text": "Code Louis\n\nCode Louis (tj. \"Ludvíkův zákoník\") byl francouzský zákoník, jehož sestavení nařídil v roce 1661 král Ludvík XIV. Zákoník vypracoval z pověření krále ministr Jean-Baptiste Colbert. Cílem zákoníku bylo vnést pořádek do zákonů a jurisdikce království s přihlédnutím k jihofrancouzskému římskému právu a a severofrancouzskému zvykovému právu.\n\n\"Code Louis\" se skládal ze dvou částí:\n\nZákoník pojmenovaný na počest krále napomohl k boji proti svévoli ve francouzské správě a soudnictví a posloužil jako základ pozdějšího Napoleonova Code civil.\n"}
{"id": "1244973", "url": "https://cs.wikipedia.org/wiki?curid=1244973", "title": "Tox", "text": "Tox\n\nTox je peer-to-peer protokol pro instant messaging a videohovory, který nabízí end-to-end šifrování. Uvedeným cílem projektu je poskytnout bezpečnou a snadno přístupnou komunikaci pro každého a referenční implementace protokolu je publikována jako open-source software v souladu s podmínkami GNU General Public License (GPL) verze 3 nebo novější.\n\nPrvní kód na GitHub přidal 23. června 2013 uživatel irungentoo. Pre-alfa testovací binární soubory byly pro uživatele dány k dispozici 3. února 2014 a noční sestavení Tox zveřejnil Jenkins Automatron. Dne 12. července 2014, Tox vstoupil do alfa fáze vývoje a pro tuto příležitost byla přepracovaná stránka pro stažení.\n\nUživatelé mají přidělen veřejný a soukromý klíč, a navzájem se propojí přímo ve zcela distribuované peer-to-peer síti. Uživatelé mají možnost s přáteli posílat zprávy, připojit se k chatu s přáteli nebo cizinci, uskutečňovat hlasový/video chat a posílat si navzájem soubory. Veškerý provoz přes Tox je end-to-end šifrován pomocí NaCl (software) NaCl knihovny, která poskytuje ověřené šifrování a perfektní dopřednou bezpečnost.\n\nMainstream klienti Tox mají za cíl poskytnout podporu IM, chatovací místnosti, hlasové a videohovory, hlasové a videokonference, sledování příchozích emailů, sdílení souborů, šifrování, a sdílení plochy. Další funkce mohou být realizovány pomocí libovolného klienta, pokud je podporováno jádra protokolu. Funkce, které nejsou spojené s jádrem síťového systému jsou ponechány na klientovi. Vývojářům klientů se důrazně doporučuje dodržovat Tox Client standard s cílem zachovat kompatibilitu mezi klienty a zachování nejlepších bezpečnostních postupů.\n\nTox jádro je knihovna, která stanovuje protokol a API. Uživatelské klienty, jsou postaveny na tomto jádře. Kdokoliv může vytvořit klienta využívajícího jádro.\nTechnické dokumenty popisující design jádra, které napsal je vývojář jádra irungentoo, jsou veřejně přístupné.\n\nJádrem Tox je implementace protokolu Tox, příklad aplikační vrstvy OSI modelu a pravděpodobně prezentační vrstva. Implementace protokolu Tox dosud neučinily v rámci projektu příklad Xotu.\n\nTox používá formát zvuku Opus pro audio streaming a VP8 pro video streaming.\n\nTox využívá kryptografických primitiv přítomných v knihovně NaCl, přes libsodium. Konkrétně používá Tox Curve25519 pro výměnu klíčů, xsalsa20 pro symetrické šifrování a Poly1305 pro počítače Mac.\n\nKlient je program, který používá jadernou knihovnu Tox pro komunikaci s ostatními uživateli protokolu Tox. Pro širokou škálu systémů jsou k dispozici různé klienty. Následuje neúplný seznam:\nExistují také pluginy pro Pidgin a Miranda NG.\n\n11. července 2015, vývojáři Tox oficiálně oznámili jejich odloučení od Tox Foundation, kvůli sporu o „zneužívání darovaných finančních prostředků“ od Tox Foundation CEO, podle LWN.net. Vzhledem k tomu, že doména je pod kontrolou Tox Foundation, hlavní vývoj projektu byl převeden do nové infrastruktury, serverů a na novou doménu.\n\nTox získal významnou pozornost medií v jeho rané koncepční fázi, získal pozornost globálních internetových stránek Tech News a dne 15. srpna 2013, byl Tox číslo pět na seznamu \"Trending\" na GitHubu.\nVznikly obavy o únik metadat, na to vývojáři reagovali zavedením směřování procesu hledání přátel přes síť Tor. Tox byl přijat do Google Summer of Code jako Mentoring organizace v roce 2014 a 2015.\n\n"}
{"id": "1244983", "url": "https://cs.wikipedia.org/wiki?curid=1244983", "title": "De Haan (příjmení)", "text": "De Haan (příjmení)\n\nPříjmení de Haan nosí více osob:\n\n"}
{"id": "1244988", "url": "https://cs.wikipedia.org/wiki?curid=1244988", "title": "Palmýrská říše", "text": "Palmýrská říše\n\nPalmýrská říše, případně Palmýrské království jsou soudobá označení pro státní celek, který vznikl v době krize ve 3. století n. l. z odtržených provincií Římské říše. Útvar existoval jen krátce v letech 270-274 n. l.\n\nVzestup perské dynastie Sásánovců znamenal další problémy pro Řím. Ardašír vyhnal Římany roku 230 n. l. z Mezopotámie, jeho nástupce Šápúr v bitvě u Edessy porazil a zajal římského císaře Valeriana.\n\nV té době byl vládcem Palmýry Septimius Odaenathus. K moci se dostal díky svým vojenským úspěchům. Podporou Říma získal mnoho titulů od vděčných římských císařů. V roce 262 napadl a porazil Peršany, tím pro Řím ovládl Sýrii a byl oslavován jako zachránce říše. Dalším útokem zatlačil Peršany zpět za Tigrid a prohlásil se římským císařem. Při návratu z tažení byl zavražděn v Emese.\n\nVlády se chopila Odaenathova manželka Septimia Zenobia, přijala titul Augusta. Zatímco Řím měl potíže na jiných frontách, nevěnoval Palmýře pozornost, Zenobia převzala kontrolu nad několika městy ve střední Sýrii. Poté, co se otevřeně vzbouřila Římu, napadla i Egypt. Římský vojevůdce Aurelianus získal rychle zpět Zenobií dobytá území. A poté vytáhl proti Palmýře, kterou na jaře roku 272 obsadil. Zenobia se pokusila zachránit útěkem k Eufratu, kde byla zajata. Aurelianus byl nejdříve k obyvatelům města mírný, ale po druhém povstání byla Palmýra zničena.\n\nZa vlády císaře Diokleciána se Palmýra částečně obnovila. Dioklecián ve městě založil vojenský tábor. Ve 4. století se dostalo do Palmýry křesťanství.\n\n"}
{"id": "1244991", "url": "https://cs.wikipedia.org/wiki?curid=1244991", "title": "Bagrat V.", "text": "Bagrat V.\n\nBagrat V. Veliký († 1393) byl gruzínský král, spoluvládce (1355-1360) a vládce (1360-1393) Gruzínského království. \n\nV roce 1386 nedokázal ubránit Tbilisi před mnohonásobnou přesilou vojsk Tamerlána a byl zajat. V zajetí předstíral povolnost a konverzi k islámu a nechal se Tamerlánem vyslat s menší armádou zpět do Gruzie jako její loutkový vládce. Tam však tajně kontaktoval svého syna a spoluvládce a přivedl Tamerlánovu armádu do pasti, v níž byla rozdrcena a on osvobozen a znovu se ujal vlády. V roce 1387 odrazil druhý pokus Tamerlána o podmanění Gruzie.\n"}
{"id": "1244998", "url": "https://cs.wikipedia.org/wiki?curid=1244998", "title": "Babinského reflex", "text": "Babinského reflex\n\nBabinského reflex () je jeden z primárních reflexů, který lze pozorovat u malých dětí; v roce 1896 jej popsal francouzský neurolog Joseph Babinski.\n\nDiagnostikuje se pohybem tupého předmětu po plosce nohy, směrem od paty k malíku až k palci. Normální reakce zdravého dospělého jedince je pokrčení palce směrem dolů (flexe), opačná reakce palce (extense), může signalizovat u dospělého jedince onemocnění, u dětí je to však známka Babinského reflexu. Interpretace tohoto vyšetření může být však velice sporná a pohyby palce velice nepatrné.\n\nNormální reakce na stimulaci plosky nohy u dětí je ohnutí palce nahoru, tento jev je pozorován u všech savců; jeho vývoj u savců zkoumal na přelomu století Charles Scott Sherrington. Tento jev se netýká pouze nohou, ale je nejvíce patrný u dolních končetin, protože mozek má u předních končetin přímější kontrolu. Reakce není způsobena jen stimulováním receptorů kůže, ale také hlouběji uloženými receptory. Pokud reflex přetrvává i do dospělosti, může signalizovat poškození horního motorického neuronu, někdy to může být vodítko k odhalení závažnějšího problému.\n\nPro záchranáře je reflex důležitým znakem závažného poškození. Pokud má člověk po zranění v sanitce pozitivní Babinského reflex (prsty vějířovitě roztáhne a budou směřovat nahoru), tak je to téměř vždy známka nitrolebečního krvácení.\n\nPacient by se měl nacházet v příjemné poloze (ideálně by měl ležet na zádech) a chodidlo by mělo být natažené. Tupým předmětem přejedeme pomalu po spodní straně chodidla směrem od paty k prstům, tak abychom nezpůsobili zranění, nepohodlí či bolest. Většina lékařů se shoduje, že citlivější na tuto metodu je vnitřní hrana chodidla, která je proto k testování reflexu vhodnější.\n\nNa tento podnět existují tři možné reakce:\n\nZnaky, které by měly provázet správnou diagnostiku Babinského reflexu:\n"}
{"id": "1245000", "url": "https://cs.wikipedia.org/wiki?curid=1245000", "title": "Caproni Ca.311", "text": "Caproni Ca.311\n\nCaproni Ca.311 byl italský třímístný dvoumotorový víceúčelový dolnoplošník smíšené konstrukce se zatahovacím podvozkem a pevnou ostruhou.\n\nCa.311 vznikl na základě zkušebního prototypu Caproni Ca.310bis, u něhož byla dvojice hvězdicových sedmiválců Piaggio P.VII C.16 po 345 kW nahrazena výkonnější variantou P.VII C.35 s kompresorem o výkonu po 368 kW a dvoulistými stavitelnými vrtulemi.\n\nPrototyp letounu Ca.311 se tak nestavěl, proto 1. dubna 1939 vzlétl z továrního letiště v Ponte San Pietro první sériový stroj (vojenské evidenční označení M.M.11479). Za jeho řízení usedl pilot Ettore Wengi. Testy prokázaly nárůst výkonnosti i užitečného zatížení, což se odrazilo ve složitějším vybavení a instalované výzbroji nových Ca.311.\n\nSériová výroba byla zahájena ve třech továrnách koncernu Caproni v Ponte San Pietro, Taliedo a Castello di Stabia. Probíhala dle přidělených vojenských čísel v řadách M.M.11479-11506, M.M.11442-11477, M.M.11507-11584 a M.M.11597-11774. Poslední exemplář dodal Ponte San Pietro v září 1941 jako 320. dokončený Ca.311 verze M.\n\nHlavňovou výzbroj tvořily tři kulomety Breda-SAFAT ráže 7,7 mm, které byly po jednom umístěny ve střelecké věži Caproni Lanciani na hřbetě trupu, pevně v kořeni levé poloviny křídla a ve spodním uzavíratelném střelišti za křídlem. V pumovnici nebo na vnějších závěsnících mohl být umístěn pumový náklad do hmotnosti 400 kg.\n\nTyp Ca.311 byl produkován ve dvou verzích. Bojová Ca.311 s vejčitým profilem zasklení přídě a průzkumná Ca.311M (Modificato) se stupněnou pilotní kabinou (86 kusů).\n\nNa Ca.311 navázal pokusný Ca.312 s hvězdicovými motory Piagio P.XIV a typ Caproni Ca.313 s řadovými motory.\n\nK prvním jednotkám italského letectva, které převzaly Ca.311, patřily squadriglie č. 123, 87, 118 a 36. Staly se rovněž výzbrojí pozorovacích skupin ve stavu italských expedičních sil na východní frontě proti SSSR, operovaly v Africe i na domácí půdě v závěru války.\n\nV roce 1941 získalo několik strojů chorvatské letectvo.\n\nÚdaje dle\n\n\n"}
{"id": "1245014", "url": "https://cs.wikipedia.org/wiki?curid=1245014", "title": "Jana Dočekalová", "text": "Jana Dočekalová\n\nJana Dočekalová provdaná Mrázková (* 20. března 1940 Brno) je bývala československá krasobruslařka.\n\nZúčastnila se ZOH 1960 a ZOH 1964 a MS v krasobruslení. Na ME v krasobruslení v roce 1961 skončila na třetím místě. Její trenérkou byla Hilda Múdra.\n\nV roce 1959 se provdala za Františka Mrázka (1936 - 2014), který se stal v roce 1962 mistrem Československé socialistické republiky silničních motocyklů v třídě 350 cm³.\n\nUž v roce 1961 působila i s manželem v Československé lední revue. Při turné po Maďarsku a Jugoslávii v roce 1965, které mělo pokračovat do Itálie, přišel z ČSTV příkaz, že do Itálie už manželé Mrázkovi, coby nespolehliví, nevycestují. Proto se rozhodli emigrovat do Rakouska a poté odešli do Kanady.\n\n"}
{"id": "1245023", "url": "https://cs.wikipedia.org/wiki?curid=1245023", "title": "Marco Marazzoli", "text": "Marco Marazzoli\n\nMarco Marazzoli (1602 Parma – 26. ledna 1662 Řím) byl italský kněz, harfenista a hudební skladatel.\n\nNarodil se v Parmě a studoval teologii. Na kněze byl vysvěcen okolo roku 1625. Odešel do Říma a vstoupil do služeb kardinála Antonia Barberiniho. Stal se jeho dvorním hudebníkem a spolu s dalšími hudebníky a skladateli (např. Filippo Vitalim nebo Stefanem Landim) jej doprovázel i na oficiálních cestách \n\nV následujících letech působil jako kněz a zpěvák v Parmě. V roce 1637 byl jmenován kardinálem Barberinim do funkce \"aiutante di camera\" a zpíval jako tenor v papežské kapli. V roce 1638 zkomponoval pro benátský karneval hudbu k baletu \"La piazza d'Orlando\" a o rok později spolupracoval se skladatelem Virgilio Mazzocchim na jedné z prvních italských komických oper \"Chi soffre speri\", která měla premiéru v Římě. V roce 1640 byl zpěvákem v Sixtinské kapli.\n\nV roce 1642 odcestoval do Paříže a pracoval na dvoře královny Anny Rakouské. Komponoval převážně komorní kantáty. Po svém návratu do Říma v roce 1645 zjistil, že jeho dosavadní mecenáš byl vyhoštěn do Francie a nemohl najít pro své opery uplatnění. Komponoval proto převážně oratoria pro sólisty, sbor a orchestr. Když se rodina Barberini vrátila z vyhnanství, zadala u něj operu ke svatbě Taddea Barberiniho, syna Maffea Barberiniho.\n\nByl znám také jako vynikající harfenista. Vlastnil pozlacenou harfu Barberini, která je uložena v \"Museo degli Strumenti Musicali\" v Římě. Zemřel tragicky po nehodě během mše v Sixtinské kapli v roce 1662.\n\n\n\n\nKromě oratorií zkomponoval cca 375 jedno- až šestihlasých kantát. Eleanor Caluori v \"The New Grove Dictionary of Music and Musicians\" uvádí kompletní seznam.\n\n\n"}
{"id": "1245026", "url": "https://cs.wikipedia.org/wiki?curid=1245026", "title": "Kostel svatého Bartoloměje (Koněšín)", "text": "Kostel svatého Bartoloměje (Koněšín)\n\nKostel svatého Bartoloměje je farní kostel římskokatolické farnosti Koněšín. Kostel se nachází v Koněšíně v centru obce na kopci. Kostel je jednolodní s klenutou stavbou a byl postaven na místě dřívějšího kostela. Okolo kostela se nachází hřbitov. Součástí kostela je hlavní oltář svatého Bartoloměje od Antonína Šrámka, na stranách kostela jsou další dva oltáře, zasvěcené Nanebevzetí Panny Marie a svatému Janu Nepomuckému. Kostel je chráněn jako kulturní památka České republiky.\n\nFarnost příslušící ke koněšínskému kostelu je zmiňována již ve 14. století, kdy patřila do Tasovského děkanství. V roce 1380 byl zmíněn Pertholdus plebanus v Koněšíně a v roce 1400 získal Zikmund z kostela sv. Máří Magdaleny v Brně z majetku koněšínského kostela půl kopy za válečné ztráty. V 15. století přešla farnost do vlastnictví nekatolíků a v roce 1464 je zmíněn Václav, farář místního kostela. V roce 1662 byl kostel ještě původní, velmi starý a v nevyhovujícím stavu. Současný kostel byl postaven mezi lety 1663 a 1679, snad na místě původního kostela či v tu dobu proběhla přestavba kostela. Ke kostelu byla v roce 1729 přistavěna hranolová věž a někdy kolem roku 1900 byl kostel rekonstruován, vymalován a byl také opraven interiér kostela a vnitřní vybavení.\n\nVe věži kostela jsou tři zvony, nejstarší z roku 1551, další z neznámé doby a třetí, tzv. umíráček je z roku 1771.\n\n\n"}
{"id": "1245028", "url": "https://cs.wikipedia.org/wiki?curid=1245028", "title": "Paudorf", "text": "Paudorf\n\nPaudorf je městys v Rakousku ve spolkové zemi Dolní Rakousy v okrese Krems-Land. Žije v něm 2 539 obyvatel (podle sčítání z roku 2016).\n\nPaudorf se nachází ve spolkové zemi Dolní Rakousy v regionu Weinviertel. Leží 9 km jižně od okresního města Kremže. Severně od městyse se nalézá klášter Göttweig. Plocha území města činí 30,21 km.\n\nÚzemí městyse Paudorf se skládá ze sedmi částí (v závorce uveden počet obyvatel k 1.1.2015):\n\n\nPrvní zmínka o Paudorfu pochází z roku 1083 ve tvaru \"Punamisdorf\", o Eggendorfu, Höbenbachu a Krustetten z roku 1072 ve tvarech \"Echindorf\", \"Horiginpach\" a \"Crucistetin\" o Hörfarth z roku 1290 ve tvaru \"Herfuert\" a o Tiefenfucha z roku 1302 ve tvaru \"Fuchawe inferiori\".\n\nV roce 1985 byla obec povýšena na městys a získala vlastní znak.\n\n\n\n"}
{"id": "1245029", "url": "https://cs.wikipedia.org/wiki?curid=1245029", "title": "Datová gramotnost", "text": "Datová gramotnost\n\nDatová gramotnost (\"data literacy\") je kompetence získávat nebo vytvářet, spravovat a zpřístupňovat výzkumná data. Datovou gramotnost lze chápat jako součást tzv. informační gramotnosti.\n\nDatová gramotnost se objevovala původně jako specifická kompetence zejména v oblasti sociologického výzkumu. Do oblasti sociálních věd zařazuje datovou gramotnost např. Dekker, 2010. Poukazuje na nutnost vzdělávat studenty na poli interpretace kvantitativních dat, v kritickém myšlení a porozumění numerickým informacím a jejich reprezentaci. Datovou gramotnost jako původně specifickou kompetenci v oblasti sociologických výzkumů zmiňují též Prado a Marzal (2013) .\n\nV současnosti se však definice datové gramotnosti rozšiřují na všechny oblasti výzkumné činnosti. Nepracují jen s otázkou interpretace výzkumných dat, ale též s jejich správou (managementem), ukládáním a využíváním. Problematika datové gramotnosti se rozvíjí zejména z důvodů požadavku správy výzkumných dat pro jejich opětovné využití, pro možnost citací využití těchto dat. Otevřený přístup k vědeckým publikacím jako základní požadavek veřejně financovaného výzkumu a maximálního využití výsledků takového výzkumu též implikuje otevřený přístup k samotným datům, které vědci k výzkumu sbírali (tvořili) a interpretovali. \n\nZákladní definici dat nabízí norma ČSN ISO 14721 na s. 20: „opakovaně interpretovatelná vyjádření informací ve formalizované podobě vhodné pro komunikaci, interpretaci nebo zpracování; mezi příklady dat patří posloupnost bitů, tabulka s čísly, znaky na stránce, nahrávka zvuků pořízená mluvčím nebo vzorek měsíční horniny“ (podle Pavlásková, 2016) .\n\nPodle Borgman (2012) základní rozdělení dat nabízí velmi významná zpráva Národního výzkumného výboru (NSB Report, 2005). Data dělí na:\n\n\nZákladní kompetence datové gramotnosti zmiňují např. výše uvedení Prado a Marzal (2013).\nInspiraci čerpali ze standardů informační gramotnosti i z další literatury.\nKompetence rozdělují do pěti oblastí:\n\n\n"}
{"id": "1245030", "url": "https://cs.wikipedia.org/wiki?curid=1245030", "title": "Diváky (zámek)", "text": "Diváky (zámek)\n\nZámek Diváky se nachází v západní části obce Diváky v okrese Břeclav. Trojkřídlá patrová barokní rezidence brněnských jezuitů byla postavena ve 40. letech 18. století podle projektu Františka Antonína Grimma. Zámek je chráněn jako kulturní památka.\n\nDivácký zámek byl vybudován pravděpodobně ve 40. letech 18. století jako rezidence brněnských jezuitů. Podle archivních údajů jezuitského řádu měla být výstavba ukončena roku 1747. Autorem projektu byl stavitel František Antonín Grimm. Zámek náležel řádu jezuitů náležel až do jeho zrušení roku 1773, poté přešel do vlastnictví náboženského fondu. Následně zámek zažíval časté změny majitelů. Pravděpodobně kolem poloviny 19. století byl kolem zámku založen přírodně krajinářský park, snad nahrazující starší zahradu francouzského typu. Roku 1889 byl zakoupen barony Lewetzovými, v jejichž držení zůstal až do druhé světové války. Za války se na zámku nacházelo výcvikové středisko Hitlerjugend. Po válce byl zámek zestátněn a využíván pro školní účely. Zpočátku zde sídlila zemědělská učňovská škola, později až do roku 1998 střední odborné učiliště elektrotechnické. V roce 2006 jej Jihomoravský kraj odprodal soukromým vlastníkům, kteří jej nechali zrekonstruovat. V současnosti je zámek veřejnosti nepřístupný. \n\nDivácký zámek je samostatně samostatně stojící patrová trojkřídlá stavba půdorysu U. Boční křídla zámku uzavírají čestný dvůr kolem jihovýchodního průčelí středního křídla. V ose středního křídla je hlavní vstup s kamenným balkonovým portálem. Boční křídla jsou završena trojúhelníkovými štíty. Ten se nachází i v ose jihovýchodního průčelí středního křídla, na severozápadním průčelí mu odpovídá nízký rizalit. Fasády zámku jsou rozčleněny nárožními lizénami a kordonovou římsou členící obě patra zámku. Okna přízemí jsou rámována plochými šambránami, v patře navíc suprafenestrami. Stropy v přízemí jsou zaklenuty valenou klenbou s výsečemi, stropy v patře jsou ploché.\n\n"}
{"id": "1245033", "url": "https://cs.wikipedia.org/wiki?curid=1245033", "title": "Dinara Fachritdinovová", "text": "Dinara Fachritdinovová\n\nDinara Fachritdinovová (: Динара Фахритдинова, * 20. listopadu 1992 Salavat) je ruská reprezentantka ve sportovním lezení. Trojnásobná vítězka duelu na Rock Masteru v italském Arcu, mistryně Evropy, juniorská mistryně světa a vítězka Evropského poháru juniorů v lezení na obtížnost.\n\n\n\n"}
{"id": "1245040", "url": "https://cs.wikipedia.org/wiki?curid=1245040", "title": "SS Admiral Nachimov", "text": "SS Admiral Nachimov\n\nSS Admiral Nachimov ( Адмирал Нахимов) byl sovětský osobní parník, který se potopil 31. srpna 1986 v Černém moři nedaleko Novorossijska. Při neštěstí zahynulo 423 osob.\n\nLoď byla postavena roku 1925 v Brémách pro firmu Hapag-Lloyd a nesla název \"Berlin III\". Sloužila zprvu jako pasažérská loď k dopravě mezi Německem a New Yorkem, za nacistického režimu ji využívala k výletům organizace Kraft durch Freude a za druhé světové války byl Berlin III využíván jako lazaretní loď. V lednu 1945 se plavidlo zapojilo do operace Hannibal, jejímž cílem byla evakuace Němců z Východního Pruska. Nedaleko Svinoústí parník najel na minu, byl opuštěn a klesl ke dnu.\n\nV roce 1949 Sověti loď vyzvedli, opravili a dali jí nové jméno podle admirála Pavla Nachimova. Od roku 1957 sloužila k přepravě osob na Černém moři, domovským přístavem byla Oděsa. V období karibské krize v roce 1962 byl \"Admiral Nachimov\" také využíván k přepravě sovětských vojáků na Kubu. V roce 1984 se kapitánem stal zkušený Vadim Markov.\n\nVe večerních hodinách 31. srpna 1986 posádka zpozorovala, že kurs parníku kříží loď na sypký náklad \"Pjotr Vasev\", a varovala před možností srážky. Kapitán Vaseva Viktor Tkačenko odpověděl, že má situaci plně pod kontrolou. Když se však obě plavidla těsně přiblížila, důstojník na palubě \"Admirala Nachimova\" zpanikařil a bez konzultace s kapitánem nařídil zpětný chod. Na tento manévr už nestačil \"Pjotr Vasev\" zareagovat a ve 23 hodin 12 minut prudce narazil do levoboku osobní lodi. Vznikl otvor o velikosti osmdesáti čtverečních metrů a \"Admiral Nachimov\" šel ke dnu během pouhých sedmi minut, takže nestačil ani spustit záchranné čluny. Vzhledem k blízkosti pevniny a příznivému počasí byly okamžitě zahájeny záchranné práce, ale z 1243 lidí, kteří byli na palubě \"Admirala Nachimova\", jich 423 utonulo. Šlo o jednu z největších tragédií v historii sovětské mořeplavby. O rok později se konal soudní proces, při kterém byli kapitáni obou lodí odsouzeni k patnácti letům vězení za zanedbání povinností. \n\n"}
{"id": "1245045", "url": "https://cs.wikipedia.org/wiki?curid=1245045", "title": "Vasilij Ivanovič Zacharka", "text": "Vasilij Ivanovič Zacharka\n\nVasil Ivanovič Zacharko, \"Василь Ива́нович Заха́рко\", v současné běloruštině jako \"Vasiľ Ivanavič Zacharka\" ( \"Васіль Іванавіч Захарка\"; 1. dubna 1877, ves Dobroselce, Grodenská gubernie, Ruského impéria — 14. března 1943, v Praze, Protektorát Čechy a Morava) byl běloruský pedagog a politický činitel. V letech 1928—1943 byl prezidentem Běloruské lidové republiky (resp. předsedou Rady BLR v emigraci).\n\nPoté, co vláda BěLR odešla na Západ, Zacharko se usadil v Praze, kde pokračoval v aktivní účasti na činnosti vlády BěLR. V roce 1925 se stal místopředsedou Rady BěLR Petra A. Krečevského a v roce 1928, po jeho smrti, postoupil na jeho místo ve vedení Rady. Ze své pozice pak psal články do běloruských i jiných deníků a časopisů, účastnil se národních akcí.\n\n20. dubna 1939 se Zacharko ve svém memorandu obrátil na Hitlera, v němž vyjádřil svou naději, že Německo podpoří běloruské národní hnutí. Když se však poté po vypuknutí světové války, kdy představitelé Třetí říše předložili Zacharkovi svůj návrh ke spolupráci, ten odmítl. Proto byla v únoru 1943 pod ochranou německých úřadů na území okupovaného Běloruska vytvořena Běloruská centrální rada v čele s Radoslavem Ostrovským.\n\nVasil Zacharko zemřel 14. března 1943 v Praze. Několik dnů po před svou smrtí předal svůj úřad Nikolaji Abramčikovi. Byl pochován na pravoslavné části Olšanských hřbitovů.\n\n"}
{"id": "1245055", "url": "https://cs.wikipedia.org/wiki?curid=1245055", "title": "Mantela modronohá", "text": "Mantela modronohá\n\nMantela modronohá (\"Mantella expectata\") je druh žáby patřící do čeledi mantelovití (Mantellidae) a rodu mantela (\"Mantella\"). Popsal ji Klaus Busse a Wolfgang Böhme v roce 1992.\nVyskytuje se na jihozápadě Madagaskaru, obývá především Národní park Isalo, často je možno ji zde vidět od listopadu do ledna. Tato oblast je suchá; k životu dává mantela modronohá přednost vlhkým kaňonům a místům se sezónními vodními toky, lze ji také najít na skalách v blízkosti vody, v jeskynních či pod kameny. Je adaptována na zdejší požáry. Obývá nadmořskou výšku od 700 do 1 000 m n. m.\nMantela modronohá měří 20−30 mm a její hmotnost se odhaduje na 1−3 g, přičemž samci dosahují menší velikosti než samice. Žába má na bocích černé zbarvení, záda jsou zbarvena žlutě, samci mají mimo to také modrou skvrnu na hrdle. Břicho má zbarvení černé s modrými znaky. Nohy mají modrou až modrošedou barvu. Pulci jsou černí. Díky tomuto zbarvení těla není tento druh zaměnitelný s ostatními mantelami. Druh je aktivní v brzkých ranních hodinách od 5 do 8 hodin, ozývá se dvojitým zakvákáním. V období rozmnožování samci kvákáním lákají samice, jež podobně jako ostatní druhy mantel nakladou po spáření na zem v blízkosti vody dvě až šest snůšek, přičemž každá obsahuje až 35 vajec.\nMezinárodní svaz ochrany přírody hodnotí druh mantela modronohá jako ohrožený s klesající populací, žába však může být v některých oblastech hojná. Nebezpečí představuje ničení přirozeného prostředí v malém areálu rozšíření druhu způsobené například pastevectvím či těžbou safírů. Kvůli svému zbarvení patří mantela modronohá mezi oblíbená zvířata k prodeji; během období dešťů může být lovena i po tisících. Druh patří do přílohy II Úmluvy o mezinárodním obchodu s ohroženými druhy volně žijících živočichů a rostlin. Pro jeho zachování je důležité omezení obchodu.\n\n"}
{"id": "1245068", "url": "https://cs.wikipedia.org/wiki?curid=1245068", "title": "Mantela zelená", "text": "Mantela zelená\n\nMantela zelená (\"Mantella viridis\") je jedovatá žába patřící do čeledi mantelovití (Mantellidae) a rodu mantela (\"Mantella\"). Má podobnou genetickou výbavu jako druh \"Mantella ebenaui\", které se podobá i vzhledem.\n\nMantela zelená obývá oblast severního Madagaskaru, lze ji najít například v částech Mangoaka, Antsiranana, Ankitsakalaninaombi a Daraina. K životu dává přednost listnatým lesům na vápencových podloží, dovede však částečně žít i v narušených oblastech a lze ji najít například na plantážích mangovníků. Vyhledává oblasti se sezónními toky.\n\nMantela zelená dosahuje velikost 2,2 až 3 cm, samci dosahují velikosti 22 až 25 mm, samice jsou větší a měří 27 až 30 mm. Pulci jsou velcí 15 až 18 mm. Tělo je včetně hlavy žluté až žlutozelené, břicho je černé s modrými skvrnami, část boků má rovněž černé zbarvení. Končetiny jsou zelené, mohou na nich být pruhy. Druh může být aktivní ve dne i v noci, ale je převážně denní. Žába se ozývá dvojitým kovově znějícím kvákáním o frekvenci 2,5 až 6,2 kHz, jež trvá okolo 40 ms. Samice klade pod kameny či padlé stromy snůšku o 15 a 60 vajíčkách. Po 45 až 65 dnech se vylíhnou pulci; v tuto dobu začínají na severním Madagaskaru silné deště, které zajišťují pulcům vlhké prostředí.\n\nNebezpečí pro mantelu zelenou způsobuje ztráta přirozeného prostředí, hrozbou jsou například požáry či těžba dřeva. Sběr jedinců z volné přírody a jejich následný prodej rovněž snížil populaci tohoto druhu; přestože je stále hojný, populace klesá. Mezinárodní svaz ochrany přírody zařadil mantelu zelenou mezi ohrožené druhy a je zapsána na Úmluvu o mezinárodním obchodu s ohroženými druhy volně žijících živočichů a rostlin, příloha II. Druh je chován v zajetí a roku 2008 se jej podařilo najít v chráněné oblasti Fôret d'Ambre Special Reserve. Sběr druhu z volné přírody se podařilo snížit.\n\n"}
{"id": "1245071", "url": "https://cs.wikipedia.org/wiki?curid=1245071", "title": "Tonický šíjový reflex", "text": "Tonický šíjový reflex\n\nTonický šíjový reflex je u novorozenců a kojenců reflex, který koordinuje napětí šíje a končetin. Podle toho, zda působí na pravou i levou končetinu stejně nebo nestejně, rozlišuje se \"symetrický\" a \"asymetrický tonický šíjový reflex\".\n\nObjevuje se přibližně v půl až třičtvrtě roce života dítěte, před tím, než je dítě připraveno lézt. Pokud dítě skloní hlavu, ruce se pokrčí a nohy natáhnou. Naopak, pokud hlavu zvedne, natáhnou se ruce a nohy se pokrčí. Reflex vymizí obvykle do prvního roku života. \n\nNěkdy se také chybně zaměňuje s fyziologickou polohou šermíře (6.týden). Pokud má dítě v poloze na zádech hlavičku otočenou na jednu stranu, dojde na této straně, kde má dítě bradu, k extenzi (natažení) končetin. Na opačné straně dojde naopak k flexi (pokrčení) končetin.\n\nASTŘ se u dětí objevuje již okolo 18. týdne těhotenství a jeho první úloha se objevuje při porodu, kdy si dítě hledá cestu ven z dělohy. Reflex předznamenává koordinaci oko-ruka. Dítě má ruku, ve které drží hračku a na kterou se dívá, nataženou, dítě je tak chráněno před šilháním. Reflex v tomto případě pomáhá fixovat pohled. Další podstatnou úlohou tohoto reflexu je otáčení hlavičky na stranu při poloze na bříšku, což dítě chrání před možným udušením. Dochází ke zlepšování svalového tonusu dítěte.\n\nASTŘ u dětí vymizí okolo šestého měsíce věku, následně oko a ruka pracují i nezávisle na sobě.\n\n\n"}
{"id": "1245076", "url": "https://cs.wikipedia.org/wiki?curid=1245076", "title": "Kroměřížská výzva", "text": "Kroměřížská výzva\n\nHledáme prezidenta s podtitulem Kroměřížská výzva je petiční iniciativa z 21. května 2016. Začíná slovy: „My, občané ze všech koutů České republiky, vyzýváme všechny odpovědné lidi naší země ke společné akci při volbě příštího prezidenta.“ Text varuje před zvratem od demokratického vývoje k autoritativní formě vlády populistů a posunem země do sféry vlivu nedemokratických režimů neuznávajících hodnoty svobody a lidské důstojnosti. Podle výzvy stojí Česká republika v bodu zlomu, na křižovatce Západ nebo Východ, demokracie nebo autoritativní režim, prosperita nebo chudoba. Hlavní část textu výzvy definuje požadavky na budoucího prezidenta a formuluje principy veřejné diskuse, ze které by návrh na takového kandidáta měl vzejít. Kolem Kroměřížské výzvy se zformoval okruh osob, které jménem Kroměřížské výzvy vydávají další texty, vyjadřují se a pořádají akce. \n\nAčkoliv výzva je datovaná 21. května 2016, podle seznamu signatářů na webu výzvy ji jako první podepsal František Hrdina, důchodce z Olomouckého kraje, již 20. května 2016. 18. listopadu 2016 uváděl web téměř 10 400 signatářů.\n\nJako mluvčí výzvy byl v jednom novinovém článku označen filosof Václav Němec (na webu Výzvy není o ustanovení žádných mluvčích zmínka), jako hlavní signatáři a reprezentanti Kroměřížské výzvy byli jmenováni například Michael Kocáb či Jan Kalvoda. 17. listopadu 2016 byl na webu Kroměřížské výzvy bez bližšího vysvětlení zveřejněn abecedně řazený seznam 31 osob nadepsaný „Lidé Kroměřížské výzvy“. Mezi jmenovanými jsou kromě Václava Němce, Michaela Kocába a Jana Kalvody Michael Žantovský, Petr Pithart, Jan Ruml, Daniel Kroupa, Hana Marvanová, dále Michal Bosák, Tomáš Benda, Luboš Drobík, Jan Hartl, Martin Hausenblas, Lumír Kantor, Karel Karika, Hana Konvalinková, Jiří Kotek, Petr Koubek, Michal Majzner, Ludmila Ministrová, Tomáš Paterný, Zdeněk Papoušek, Jakub Peszynski, Tomáš Peszynski, Jakub Pitron, Ivana Plíhalová, Břetislav Rychlík, Jan Samohýl, Monika Suchánková a Jiří Šesták a Jan Štern.\n\nV článku z poloviny prosince 2016 byl jako mluvčí výzvy opět jmenován Václav Němec. Dále byl v iDnes.cz citován Jakub Pitroň, který prý počtem signatářů 11 tisíc argumentoval proti názoru, že by spojení s Kroměřížskou výzvou bylo pro kandidáty nevýhodné.\n\nPodle zprávy ze začátku září 2016 Kroměřížská výzva hlasováním 2200 signatářů vybrala 25 jmen kandidátů, z nichž jako nejvhodnější byl vyhodnocen Michal Horáček, na druhém místě se umístil Tomáš Halík, na třetím Šimon Pánek, na čtvrtém Jan Švejnar a na pátém Petr Kolář. Michal Horáček však již dříve řekl, že s Kroměřížskou výzvou nechce mít nic společného, a Tomáš Halík odmítl na prezidenta kandidovat. Petr Kolář uvedl, že si velmi váží toho, že se v průzkumu objevilo i jeho jméno, že mu to lichotí a pokládá to za čest a že Kroměřížskou výzvu bere velmi vážně a její východiska jsou mu velmi blízká. Vybraných 25 osobností chtělo vedení Kroměřížské výzvy oslovit s dotazem, zda by byly ochotny kandidovat s její podporou. \n\nK 18. listopadu 2016 web výzvy obsahuje seznam dvou doporučených kandidátů na funkci prezidenta republiky. Prvním je Petr Kolář, „Ambassador (ret.)“ a „Senior Advisor“, druhým je poslanec Evropského parlamentu Jiří Pospíšil (který v průzkumové anketě byl na 13. místě).\n\n15. prosince 2016 Kroměřížská výzva vypustila zprávu, že jako další dva adepty prezentuje Pavla Fischera, ředitele STEM, bývalého poradce prezidenta Havla a bývalého velvyslance ve Francii, a Marka Hilšera, lékaře a vysokoškolského pedagoga. Oba vybraní vyjádřili ke Kroměřížské výzvě sympatie. Marek Hilšer se dále vyjádřil: „Kdo řekne, že Kroměřížská výzva je polibkem smrti, tak pohrdá těmi občany, kteří se pod ni podepsali.“ Na stránce „Naši kandidáti“ na webu výzvy však 15. prosince 2016 tito dva adepti nebyli uvedeni.\n\nAčkoliv na stránce „Kdo jsme“ neuvádějí autoři webu Kroměřížské výzvy žádnou oficiální strukturu ani orgány, mluvčí nebo zmocněnce své iniciativní skupiny, v sekci „Aktuálně“ zveřejňují jakožto aktivity Kroměřížské výzvy různé dopisy, prohlášení či výzvy podepsané různými skupinami osob. \n\nK 23. říjnu 2016 aktivisté Kroměřížské výzvy datovali „Otevřený dopis předsedům všech poslaneckých klubů obou komor Parlamentu ČR“, který „za iniciativu Kroměřížská výzva“ podepsali Jiří Šesták, Václav Němec a Jan Kalvoda. V něm vyzvali adresáty k neprodlenému svolání společné mimořádné schůze Poslanecké sněmovny a Senátu v reakci na prohlášení čtyř ústavních činitelů, kteří vyjádřili 18. října 2016 jménem republiky loajalitu Čínské lidové republice a distancovali se od setkání ministra Daniela Hermana s dalajlámou Tändzinem Gjamccho 18. října 2016, o něž se intenzivně zajímala čínská velvyslankyně v Praze. Prohlášení čtyř označili podepsaní aktivisté Kroměřížské výzvy za svévolný zahraničně politický krok exekutivy, který odporuje preambuli české ústavy. Podle následné novinářské interpretace aktivisté Kroměřížské výzvy vyzvali k ústavnímu stíhání prezidenta republiky Miloše Zemana pro hrubé porušení ústavy, kterého se měl dopustit tím, že podepsal toto prohášení ústavních činitelů. Výzva žádá odpovědné orgány, aby prověřily podezření, zda za chováním čtyř nejvyšších ústavních činitelů nebylo chystané skryté financování politických kampaní, ať už stranické či prezidentské (s podezřením, že ČLR skrytě financuje volební kampaň, přišel novinář Českého rozhlasu Petr Nováček). Podle Jana Kalvody prezident nebyl zmocněn vládou k zastupování státu navenek způsobem, jakým to spolu s předsedou vlády a předsedy obou komor parlamentu Janem Hamáčkem a Milanem Štěchem udělal. Podle Kalvody došlo k porušení principu dělby moci, jehož smyslem je kontrola výkonu politické moci. Společné jednání obou komor parlamentu je předvídáno jen v podobě společné schůze obou komor, nikoli společného prohlášení jejích předsedů. \n\nK 28. říjnu 2016 bylo zveřejněno prohlášení „Podporujeme prohlášení herců a divadel“, v němž 14 osob „za Kroměřížskou výzvu“ podporuje prohlášení herců a divadel, která byla zveřejněna pod názvy „Týdny občanského neklidu“ a „Nemůžeme mlčet!“. \n\nNa 17. listopadu 2016 avizoval web Kroměřížské výzvy na Václavské náměstí Koncert pro budoucnost.\n\nPo prezidentských volbách protagonisté výzvy nevyvíjeli žádnou veřejnou činnost - neposílali informační emaily signatářům, nepořádali a nezvali na veřejné akce. Webové stránky změnily k 11.7.2019 majitele a teď na nich je e-shop s botami. Jediná aktivita probíhá na facebookové stránce, kde zvou na cizí byť názorově spřízněné akce.\n\n\n"}
{"id": "1245078", "url": "https://cs.wikipedia.org/wiki?curid=1245078", "title": "Beatriz Pereira de Alvim", "text": "Beatriz Pereira de Alvim\n\nBeatrix Pereira de Alvim (1380-1415) byla portugalská šlechtična, jediným dospělosti se doživším potomkem Nuna Álvarese Pereiry a jeho manželky Eleonory de Alvim.\n\n8. listopadu 1401 se provdala za Alfonse z Braganzy, nemanželského syna krále Jana I. Portugalského. \n\nBeatrix Zemřela ještě předtím, než se její manžel stal vévodou z Braganzy.\n\nAlfonso a Beatrix spolu měli tři dětiː\n\n"}
{"id": "1245081", "url": "https://cs.wikipedia.org/wiki?curid=1245081", "title": "Castro (San Francisco)", "text": "Castro (San Francisco)\n\nThe Castro nebo Castro District je část amerického města San Francisco, ležící ve čtvrti Eureka Valley jihozápadně od centra města. Má rozlohu 1,36 km² a žije v ní okolo dvanácti tisíc obyvatel, hlavní tepnou je ulice Castro Street. Oblast je známá jako centrum místní LGBT komunity.\n\nPředměstí bylo pojmenováno podle Josého Antonia Castra, bývalého mexického guvernéra Horní Kalifornie. Rozvoj oblasti nastal po roce 1887, kdy sem byla zavedena tramvajová linka. Castro bylo původně dělnickou čtvrtí, na počátku 20. století známou jako „Malá Skandinávie“ pro množství přistěhovalců ze severu Evropy, od třicátých let zde početně převážili Irové. V šedesátých letech sem relativně nízké nájmy lákaly příslušníky hnutí hippies, tolerantní atmosféra vedla ke vzniku prvních zábavních podniků pro homosexuální klientelu. V roce 1972 se do Castra přistěhoval aktivista za práva sexuálních menšin Harvey Milk, kterého místní obyvatelé zvolili roku 1977 jako prvního otevřeně homosexuálního politika do sanfranciského městského zastupitelstva.\n\nSvérázná čtvrť je turistickou atrakcí, od roku 1974 se koná každý rok v říjnu pouliční festival Castro Street Fair, známými pamětihodnostmi jsou viktoriánská vila Alfred E. Clarke Mansion, budova kina Castro Theatre z roku 1922 od architekta Timothyho Pfluegera a Park růžového trojúhelníku, připomínající perzekuci homosexuálů v nacistickém Německu.\n\n"}
{"id": "1245085", "url": "https://cs.wikipedia.org/wiki?curid=1245085", "title": "Václav Němec", "text": "Václav Němec\n\nVáclav Němec je jméno více osobností:\n"}
{"id": "1245088", "url": "https://cs.wikipedia.org/wiki?curid=1245088", "title": "Süddeutsche Automobil-Fabrik Gaggenau", "text": "Süddeutsche Automobil-Fabrik Gaggenau\n\nSpolečnost Süddeutsche Automobil-Fabrik, známá pod zkratkou „SAF“, byla německý výrobce jízdních kol a automobilů. Sídlila v průmyslovém městě Gaggenau. \n\nV roce 1894 založil podnikatel Theodor Bergmann továrnu na výrobu automobilů jako doplněk k svým od roku 1883 rozvíjeným činnostem (kromě zbraní vyráběl i lité a kované díly a předměty). Navázal tak na tradici původní železárny z roku 1680. Tu v roce 1889 už vlastnil celou.\n\nOd roku 1894 zde podle plánů inženýrů Josefa Vollmera a Willyho Secka pod značkou Orient Express vznikaly osobní a užitkové automobily a také omnibus s motorem o výkonu 8 koní. V roce 1904 vyrobila firma i malý automobil, který uvedla na trh pod značkou \"Liliput\".\n\nV roce 1904 získal firmu Georg Wiss, v roce 1905 založil GmbH (společnost s ručením omezeným) s názvem \"Süddeutsche Automobil-Fabrik GmbH\" a nadále vyráběl nákladní automobily. Vzniklo několik typů autobusů, které byly užívány ve městě Baden-Baden a okolí. V roce 1905 vyrobila firma SAF i první velký autobus 52 sedících cestujících pro berlínskou veřejnou dopravu. \n\nTovárna vyrobila i první hasičskou automobilní stříkačku s „benzínovým motorem“ (hasičský automobil) na světě. Od roku 1907 byla vyráběna i vozidla pro ozbrojené síly o užitečné hmotnosti 5 tun a automobily pro transport dlouhých nákladů. Pod značkami „Gaggenau“, „SAF“ a „SAG“ exportovala automobily do celé Evropy, Ruska a Střední Ameriky.\n\nSAF se ale dostala do finančních těžkostí, nejen kvůli široké výrobní paletě ale i nákladnému vývoji a inovacím. Tyto náklady prodej malých počtů mnoha druhů vozidel nemohl pokrýt. Došlo ke sblížení s automobilkou Benz & Cie. v Mannheimu, která dlouhodobě plánovala výrobu nákladních vozidel. Největší věřitel, „Rýnská kreditní banka“ (\"Rheinische Kreditbank\"), zprostředkovala dohodu nejprve o podílnictví a posléze i převzetí SAF továrnou Benz & Cie. AG. \n\nBenz pokračoval v továrně ve výrobě širokého spektra nákladních vozů a autobusů. Počet zaměstnanců v Gaggenau vzrostl na 800.\n\nDalším krokem byla změna SAF na společnost „Benz-Werke Gaggenau GmbH“ na přelomu let 1910 a 1911. Firma přechodně používala logo i značku „Benz-Gaggenau“. V roce 1912 Benz převzal celou výrobu. Po fúzi firem Benz & Cie. a Daimler Motoren Gesellschaft v roce 1926 patřila továrna společnosti Daimler-Benz AG a poté se stala součástí koncernu Daimler AG. Do roku 2002 se zde vyráběly automobily Unimog.\n\nNěmecký důstojník Paul Graetz vykonal s upraveným vozem značky první přejezd Afriky z východu na západ. Cestu započal 10. srpna 1907 v tanzanském Dar es Salaamu. Do Swakopmundu v tehdejší Německé jihozápadní Africe dorazil po zdolání trasy dlouhé 9500 kilometrů 1. května 1909.\n"}
{"id": "1245089", "url": "https://cs.wikipedia.org/wiki?curid=1245089", "title": "Aviazione dell'Esercito", "text": "Aviazione dell'Esercito\n\nAviazione dell'Esercito (AVES) je vojskovým letectvem Italské armády. Založeno bylo 10. května 1953. Jeho výzbroj se skládá především z transportních a bitevních vrtulníků.\n\n"}
{"id": "1245090", "url": "https://cs.wikipedia.org/wiki?curid=1245090", "title": "Marie Beatrice Savojská", "text": "Marie Beatrice Savojská\n\nMarie Beatrice Savojská (\"Maria Beatrice Vittoria Giuseppina;\" 6. prosince 1792-15. září 1840), savojská princezna a sňatkem vévodkyně z Modeny.\n\nNarodila se jako nejstarší dcera Viktor Emanuela, vévody z Aosty a jeho manželky Marie Terezy Rakouské-Este. Její otec se stal v roce 1802 nečekaně sardinským králem po abdikaci Karla Emanuela IV.\n\nMarie Beatrice byla vnučkou arcivévody Ferdinanda Karla (syna císaře Františka I. Štěpána Lotrinského a Marie Terezie) a Marie Beatrice d'Este (dcery Ercola III. d'Este a Marie Terezy Cybo-Malaspina).\n\nV prosinci 1798 Marie Beatrice se svými rodiči a strýci kvůli Velké francouzské revoluci a Napoleonským válkám opustila Turín. Prchli do Parmy, pak do Florencie. Nakonec se usadili v Sardinii, posledním panství drženém Sardinským královstvím. Marie Beatrice trávila dalších 13 let většinu času v Cagliari.\n\n20. června 1812 se provdala za svého strýce z matčiny strany, Františka Rakouského-Este. Pár dostal zvláštní povolení k sňatku od papeže Pia VII. Mariin manžel se stal 14. července 1814 vévodou z Modeny, Reggia a Mirandoly jako František IV., a z Marie Beatrice byla vévodkyně. Měli spolu čtyři dětiː\n\n\nPár 15. července 1813 opustil Sardinii a odjel na Zakynthos, pak odplul do Terstu u východního pobřeží Jaderského moře, až konečně po souši dosáhl Vídně. Při invazi Joachima Murata během Stu dnů opustili Modenu až do 15. května 1815.\n\nKvůli vypuknutí revoluce musela Marie Beatrice se svou rodinou 5. března 1831 znovu prchnout z Modeny, ale s rakouskou vojenskou pomocí se mohla její rodina v průběhu roku opět vrátit.\n\nMarie Beatrice zemřela na srdeční selhání 15. září 1840 v Castello del Catajo. Její ostatky byly uloženy v kostele sv. Vincenta v Modeně.\n\nMarie Beatrice byla Lady (rakouského) Řádu hvězdového kříže.\n"}
{"id": "1245093", "url": "https://cs.wikipedia.org/wiki?curid=1245093", "title": "Jiří z Lobkowicz (rozcestník)", "text": "Jiří z Lobkowicz (rozcestník)\n\n\nDalší osoby:\n\n"}
{"id": "1245096", "url": "https://cs.wikipedia.org/wiki?curid=1245096", "title": "Jiří Popel z Lobkowicz", "text": "Jiří Popel z Lobkowicz\n\nJiří Popel z Lobkowicz na Peruci († 15. března 1534) byl příslušník bílinské větve šlechtického rodu Lobkoviců a zakladatel perucké pošlosti. \n\nVlastnil Divice, Malíkovice a Vinařice, manželka přinesla do rodiny Touženín a Peruc.\n\nNarodil se jako druhý syn a druhý z devíti potomků Děpolta Popela z Lobkowicz († 3. duben 1527 Bílina) a jeho druhé manželky Anny (Anežky) Mičanové z Klinštejna a Roztok († 1528). Jeho bratři založili bílinskou, duchcovskou a tachovskou pošlost.\n\nOženil se s Alžbětou (Eliškou) Krajířovou z Krajku († 24. duben 1565), dcerou Jiřího Krajíře z Krajku na Landštejně, Nové Bystřici a Bílkově († 1492) a jeho manželky Apolonie z Puchheimu. Narodily se jim tři děti.\n\n\nManželka Alžběta se podruhé provdala za Jana z Valdštejna na Komorním Hrádku († 15. červen 1567) a ten se po její smrti podruhé provdal za Magdalenu z Vartenberka († 1592).\n\n\n"}
{"id": "1245098", "url": "https://cs.wikipedia.org/wiki?curid=1245098", "title": "Air France-KLM", "text": "Air France-KLM\n\nAir France-KLM je francouzsko-nizozemská letecká společnost založená a řízená dle francouzského práva se sídlem na Letišti Charlese de Gaulla poblíž Paříže. Skupina má kanceláře také ve francouzském městě Montreuil a nizozemském Amstelveen. Air France-KLM je výsledkem fúze (sloučení) dvou společností Air France a KLM v roce 2004, obě společnosti jsou členy aliance SkyTeam. Jmenovci této společnosti sídlí na dvou velkých evropských letiších – Amsterdam Schiphol a Letiště Charlese de Gaulla Paříž. V roce 2014 společnost přepravila celkem 87,3 milionů pasažérů.\n\nZaložením se společnost Air France-KLM stala největší a nejsilnější evropská letecká skupina / letecká společnost.\n\nSpolečnost KLM a Air France spolupracují v následujících segmentech, zároveň si ale udržují vlastní identitu:\n\nAir France a KLM zcela vlastní následující společnosti:\n\n\n"}
{"id": "1245103", "url": "https://cs.wikipedia.org/wiki?curid=1245103", "title": "Marie Magdalena Habsburská", "text": "Marie Magdalena Habsburská\n\nMarie Magdalena Habsburská (\"Maria Magdalena;\" 7. října 1589 – 1. listopadu 1631) byla v letech 1609 až 1621 toskánskou velkovévodkyní jako manželka Cosima II. Medicejského. Měla s ním osm dětí, včetně parmské vévodkyně, toskánského velkovévody a tyrolské hraběnky. Narodila se ve Štýrském Hradci jako nejmladší dcera Karla II. Štýrského a Marie Anny Bavorské. Během nezletilosti svého syna, velkovévody Ferdinanda, vládla spolu se svou tchyní jako regentka. Zemřela 1. listopadu 1631 v Pasově.\n\nV roce 1608 se Marie Magdalena provdala za Cosima Medicejského. Jeho otec, Ferdinand I. Medicejský, domluvil tento sňatek, aby zmírnil nenávist Španělska (kde byla sestra Marie Magdaleny královnou) k Toskánsku, která byla způsobena řadou francouzsko-toskánských sňatků.\n\nMarie Magdalena a Cosimo měli spokojené manželství. Dali život osmi dětem. Cosimo II. zemřel v roce 1621, zanechav po sobě desetiletého následníka. Marie Magdalena a její tchyně, Kristina Lotrinská, vládly za chlapce jako regentky. Jejich společné regentství je známé jako \"Turtici\". Povaha Marie Magdaleny byla podobná povaze Kristiny. Srovnaly Toskánsko s Papežským státem, zdvojnásobily toskánské duchovenstvo a povolily soudní proces s Galileem Galileim. Po smrti posledního vévody z Urbina prohlašovaly, že má na vévodství nárok Ferdinand, který se oženil s vévodovou vnučkou Viktorií della Rovere. V roce 1626 zakázaly toskánským občanům vzdělávat se mimo velkovévodství, zákon později vzkřísil vnuk Marie Magdaleny, Cosimo III. Medicejský. Harold Acton připisuje úpadek Toskánska jejich regentství. Velkovévodkyně vdova v roce 1627 poslala Ferdinanda na cestu po Evropě.\n\nVelkovévodkyně zemřela ve 42 letech po návštěvě svého bratra Leopolda v Innsbrucku při cestě zpět do Toskánska, v německém Pasově.\n\n"}
{"id": "1245108", "url": "https://cs.wikipedia.org/wiki?curid=1245108", "title": "FIFA Mobile", "text": "FIFA Mobile\n\nFIFA Mobile je fotbalová simulační videohra, vyvinutá společnostmi EA Mobile a EA Canada a publikovaná společností EA Sports. Hra celosvětově vyšla 11. října 2016 pro platformy iOS, Android a Microsoft Windows. Byla oznámena 16. srpna během Gamescomu 2016.\n\nHra přináší nový herní mód jménem „Attack Mode“, ve kterém hráči většinou hrají útočné části zápasu. Nově autoři přidali i možnost, že se musíte bránit. Attack Mode obsahuje asynchronní tahový multiplayer. Hra také obsahuje Live Events, tematické minihry k aktuálnímu dění ve světě fotbalu, stejně jako mód Season s týmy z celého světa, nebo multiplayerové Leagues, kde se hráši mohou přidat do lig a soupeřit s ostatními.\n\nEA oznámila hru 16. srpna 2016 během Gamescomu 2016 a hra byla celosvětově vydána 11. října pro iOS, Android a Microsoft Windows.\n\nHra byla vyvinuta pomocí konzolového enginu FIFA 08, který byl použit už na předchozí hry FIFA. Obličeje hráčů byly vylepšeny, aby vypadaly více realisticky.\n"}
{"id": "1245109", "url": "https://cs.wikipedia.org/wiki?curid=1245109", "title": "Filippo Vitali", "text": "Filippo Vitali\n\nFilippo Vitali (1590 Florencie – 10. listopadu 1654 tamtéž) byl italský kněz, zpěvák a hudební skladatel.\n\nNarodil se ve Florencii. Přesné datum není známo. Od roku 1631 byl zpěvákem v papežské kapli v Římě a v letech 1637–1642 byl knězem ve službách kardinálů Francesca a Antonia Barberiniových. Od roku 1642 působil jako \"maestro di cappella\" v kostele \"San Lorenzo\" ve Florencii a od roku 1648 v kostele \"San Maria Maggiore\" v Bergamu. Od 21. června 1651 až do své smrti 10. listopadu 1654 byl ve stejné funkci v chrámu \"Santa Maria del Fiore\" ve Florencii. \n\n\n\n"}
{"id": "1245111", "url": "https://cs.wikipedia.org/wiki?curid=1245111", "title": "Lubomír Kopeček", "text": "Lubomír Kopeček\n\nLubomír Kopeček (* 11. srpna 1975 Olomouc) je český politolog, zabývající se především českou a slovenskou politikou, politickými a stranickými systémy a teorií demokracie. \n\nVystudoval historii (FF), politologii (FF, FSS) a právo (PrF) na Masarykově univerzitě. V roce 2003 získal doktorát, roku 2007 se habilitoval a o deset let později byl jmenován profesorem. Působí na Katedře politologie Fakulty sociálních studií Masarykovy univerzity. \n\n\n \n"}
{"id": "1245118", "url": "https://cs.wikipedia.org/wiki?curid=1245118", "title": "Markéta Medicejská", "text": "Markéta Medicejská\n\nMarkéta Medicejská (31. května 1612 Palác Pitti, Florencie – 6. února 1679 Parma) byla toskánská princezna a po sňatku s Eduardem Parmským se stala vévodkyní z Parmy a Piacenzy. Markéta vládla v roce 1635 jako regentka Piacenzy a po smrti manžela od roku 1646 jako regentka celého vévodství.\n\nNarodila se jako čtvrté z osmi dětí Cosima II. Medicejského a jeho manželky Marie Magdaleny Habsburské.\n\nMarkétinými sourozenci byli napříkladː velkovévoda Ferdinand II. Medicejský, kardinál Gian Karel Medicejský, kardinál Leopold Medicejský a Anna Medicejská, manželka Ferdinanda Karla Tyrolského.\n\nJejími prarodiči byli Ferdinand I. Medicejský a Kristina Lotrinská. Ferdinand byl synem Cosima I. Medicejského a Eleonory Toledské. Z matčiny strany byla Markéta vnučnou Karla II. Štýrského a Marie Anny Bavorské. Ti oba byli potomky Ferdinanda I. Habsburského a Anny Jagellonské. Markéta byla tedy potomkem císařů Svaté říše římské.\n\nV roce 1620 byla zasnoubena s parmským vévodou Eduardem Parmským. Svatba se uskutečnila v roce 1628. Tento sňatek si velmi přál Eduardův otec Ranuccio, který v něm viděl posílení spojenectví mezi Parmským vévodstvím a Toskánským velkovévodstvím, přesněji tedy s vládnoucím rodem Medicejů.\n\nSvatba se konala ve Florencii 11. října 1628. Svatební oslavy byly doprovázeny velkou podívanou a okázalostí, včetně představení Gaglianovy opery \"La Flora\", složené zvláště k této příležitosti. K uvítání páru zpět v Parmě byla v divadle Farnese provedena opera \"Merkur a Mars\", s hudbou Claudia Monteverdiho a textem Claudia Achilliniho.\n\nRoky, během nichž vládl pár v Parmě, byly poznamenány morem a protikladem mezi nádherou v jaké žil dvůr a daňovým zatížením, jemuž podrobovali své poddané. Peníze z daní byly využity ke zlepšení Eduardovy armády. Vévoda také uplatňoval pro-francouzskou politiku.\n\nPodle portrétů a jiných pramenů z té doby byla Markéta krásná, přívětivá, vzdělaná žena. Na rozdíl od svých předchůdců byl vévoda věrným manželem a v žádných zdrojích se neuvádí, že by měl nemanželské potomky.\n\nDne 11. září 1646 Eduard zemřel. Jejich nejstarší syn Ranuccio ještě neměl věk na samostatnou vládu a tak za něj vládla matka jako regentka.\n\nMarkéta zemřela 6. února 1679 v Parmě.\n\n\n"}
{"id": "1245123", "url": "https://cs.wikipedia.org/wiki?curid=1245123", "title": "Římskokatolická farnost Bohuslavice nad Metují", "text": "Římskokatolická farnost Bohuslavice nad Metují\n\nŘímskokatolická farnost Bohuslavice nad Metují je územním společenstvím římských katolíků v rámci náchodského vikariátu královéhradecké diecéze.\n\nKostel v Bohuslavicích je zmiňován již v roce 1100, farnost (plebánie) je prvně písemně doložena v roce 1384. Za třicetileté války farnost zanikla a Bohuslavice byly přifařeny k Novému Městu nad Metují. V roce 1742 byla v obci zřízena lokálie, která byla posléze v roce 1857 povýšena na samostatnou farnost.\n\n\nFarnost je administrována ex currendo z Českého Meziříčí.\n\n\n"}
{"id": "1245124", "url": "https://cs.wikipedia.org/wiki?curid=1245124", "title": "Super pecky", "text": "Super pecky\n\nSuper pecky (v anglickém originále Supa Strikas) je malajsijsko-jihoafrický animovaný televizní seriál, natočený na motivy stejojmenného komiksu a vysílaný od roku 2010. Seriál vypráví o fotbalistech panafrického týmu Supa Strikas, nejlepšího klubu světa, kteří se soustřeďují na trénink před každým zápasem se svými soupeři. Vždy je přechytračí novými triky a pak je porazí a vyhrají. Musí také čelit různým nebezpečím.\n"}
{"id": "1245129", "url": "https://cs.wikipedia.org/wiki?curid=1245129", "title": "Rotterdamský přístav", "text": "Rotterdamský přístav\n\nRotterdamský přístav je největší námořní přístav v Evropě nacházející se v nizozemské provincii Jižní Holandsko. Leží v oblasti společné delty řek Rýn a Máza do Severního moře. Má protáhlý tvar táhnoucí se v délce 42 km od historického centra Rotterdamu až k ústí uměle vytvořeného vodního kanálu Nieuwe Waterweg („Nová vodní cesta“) do moře u města Hoek van Holland. Zaujímá celkovou plochu 126 km². Západní část přístavu Maasvlakte vznikla získáním pevniny na místě původního moře pomocí nasávání písku z okolního mořského dna a jeho ukládání na místě vznikající pevniny. Východní část přístavu je od roku 1997 chráněna před záplavami přicházejících z otevřeného moře mohutnou pohyblivou konstrukcí přílivové bariéry Maeslantkering, která byla zbudována v rámci projektu Deltawerken.\n\nV roce 2015 prošlo přístavem zboží o souhrnné hmotnosti 466,4 milionů tun. Rotterdamský přístav je jedenáctý největší přístav kontejnerové přepravy.\n"}
{"id": "1245131", "url": "https://cs.wikipedia.org/wiki?curid=1245131", "title": "Neo-Bechstein", "text": "Neo-Bechstein\n\nNeo-Bechstein nebo též \"Bechstein-Siemens-Nernst-Flügel\" (\"křídlo Bechstein-Siemens-Nernst\" je klavír resp. křídlo s elektromechanickou tvorbou tónu.\n\nRoku 1932 získala česká firma Petrof z Hradce Králové licenci na výrobu nástroje. Byly vyrobeny všeho všudy čtyři kusy klavírů „Neo-Petrof“. Jeden z nich je vystaven v expozici Českého muzea hudby v Praze, další se nachází v Technisches Museum Wien a roku 2007 byl restaurován a v současnosti je využíván pro koncerty. \n\nLadění těchto nástrojů je velmi náročné a mohou je provádět pouze vyškolení odborníci, kteří přesně znají uzpůsobení nástroje.\n"}
{"id": "1245132", "url": "https://cs.wikipedia.org/wiki?curid=1245132", "title": "Kostel svatého Jiljí (Heraltice)", "text": "Kostel svatého Jiljí (Heraltice)\n\nKostel svatého Jiljí je farní kostel římskokatolické farnosti Heraltice. Kostel se nachází v Heralticích v centru obce na malém náměstíčku, novodobě v přímém sousedství úřadu městyse a základní školy. Kostel je jednolodní, původně gotickou stavbou. Později byl barokně přestavěn a v roce 1908 byla přistavěna boční loď. Součástí kostela je hranolovitá věž se zvony. Kostel je chráněn jako kulturní památka České republiky.\n\nKostel v obci stál již ve 14. století. V tu dobu stála nejspíš kamenná část hlavní lodi kostela až po kazatelnu, později byla loď prodloužena a byla vystavěna nízká věž – později, v roce 1868, byla zvýšena o \"6 sáhů\". Gotická loď měla zpočátku dvě okna na každé boční stěně a jedno hlavní okno na stěně za hlavním oltářem v sakristii. V roce 1716 došlo k velkému rozšíření kostela, kostel byl přestavěn a rozšířen barokní přestavbou. Po tomto roce došlo také k rozšíření kostela o kostnici a hřbitovní kapli.\n\nV roce 1868 byla navýšena a opravena věž kostela a také, v tu dobu se již nepohřbívalo do hrobů v areálu kostelního hřbitova, od roku 1848 se již pohřbívalo na tzv. nový hřbitov a v roce 1880 pak bylo na nový hřbitov převezeno 10 vozů kostí z kostnice u kostela. U kostela stával pranýř a také dřevěný kříž, který v roce 1903 byl nahrazen za kříž kamenný. V roce 1906 došlo k velké rekonstrukci kostela, hřbitovní kaple a kostnice byly zrušeny bez náhrady a do prostor po kostnici a kapli byla postavena boční loď, která je nazývána \"Starý kostel\". Také byl probourán nový vchod do starého kostela a do prostor \"Starého kostela\" byl přemístěn původní hlavní oltář Panny Marie Lurdské a na jeho místo byl postaven nový oltář. Kostel také byl vybaven novou kamennou podlahou, rekonstruována kostelní báň a kolem hřbitova byla postavena nová zeď s dvěma velkými branami. V roce 1907 byl kostel ještě v interiéru vymalován a upraven. V roce 1906 byly ošetřeny a znovu vráceny do báně staré písemnosti.\n\nV roce 1917 byly zvony rekvírovány pro účely první světové války. Zpět se vrátily až v v dubnu 1926, kdy byly ulity 3 zvony. Během druhé světové války byly zvony opět zabaveny, stalo se tak 1. dubna 1942, po konci druhé světové války byla na věž kostela vyvěšena bílá vlajka. V roce 1965 a 1966 došlo k nalíčení nové fasády na budovu kostela a posléze i věže, tyto práce byly provedeny svépomocí a to hlavně s pomocí tehdejšího faráře Josefa Votavy.\n\nPozději byly opraveny i další součásti kostela a jeho okolí, také především svépomocí. V roce 1967 byly na věž namontovány hodiny. V roce 1996 pak došlo k opravě střechy kostela. V roce 1999 byly zakoupeny nové kostelní lavice a o rok později došlo k instalaci elektrického topení do prostor interiéru kostela.\n\n"}
{"id": "1245134", "url": "https://cs.wikipedia.org/wiki?curid=1245134", "title": "Krematorium v Semilech", "text": "Krematorium v Semilech\n\nKrematorium v Semilech se nachází severně od semilského zámku v ulici Vysocká u Palackého sadů.\n\nJiž od roku 1931 zastupitelé Semil zvažovali zřídit ve městě krematorium. Budovu navrhl a realizoval architekt Josef Schejbal roku 1937 jako jedno z prvních elektrických krematorií ve střední Evropě. Freskovou výzdobu ve vnitřních prostorách provedl akademický malíř Alois Doležel z Prostějova, žák Maxe Švabinského.\n\nPůdorys objektu je souměrný ve tvaru kříže. Vně je budova členěna pouze lizénami a ve svém průčelí je prolomena třemi vertikálními pásovými okny. Z obou stran přiléhají k ústřední obřadní síni nižší křídla technické a správní budovy. Obřadní síň je přístupná z prostor bez dekorací a osvětlují ji okna s abstraktními vitrážemi. Vnější podoba stavby je civilní a vychází z novoklasicistní moderny.\n\nBudova je od roku 1988 využívána pouze jako obřadní síň a kremace se zde již neprovádějí. Obklopuje ji městský hřbitov, kolumbárium je umístěno ve vnitřích prostorách.\n\n\n\n"}
{"id": "1245135", "url": "https://cs.wikipedia.org/wiki?curid=1245135", "title": "Avia BH-1", "text": "Avia BH-1\n\nAvia BH-1 byl československý experimentální a sportovní letoun konstruktérů Beneše a Hajna. Byl to první typ vyrobený v továrně Avia.\n\nLetoun byl koncipován jako dolnokřídlý jednoplošník s tlustým profilem křídel, která byla vyztužena dvěma páry vzpěr, upevněnými k trupu. Podvozek byl pevný záďový. První verzi BH-1 exp (z toho vznikla přezdívka „exprevít“) poháněl řadový vodou chlazený motor Austro-Daimler. Stroj byl jednomístný s otevřeným pilotním prostorem. V trupu byl umístěn i prostor pro cestujícího, ale kvůli slabému výkonu motoru nebyl využit a byl zakryt plechem. \n\nLetoun poprvé vzlétl 13. října 1920. Krátce po zalétání byl vystaven na první československé mezinárodní letecké výstavě v Průmyslovém paláci v Praze. Zde vzbudil velkou pozornost a Avia obdržela od prezidenta Masaryka, protektora výstavy, 100 000 Kč na podporu dalšího vývoje.\n\nNa jaře příštího roku byl letoun přestavěn na verzi BH-1 bis. Motor Austro-Daimler byl nahrazen výkonnějším rotačním motorem Gnome Omega a prostor pro cestujícího byl odkryt a vybaven sedadlem. Přestavěný letoun byl zalétán 20. května 1921. \n\nV září 1921 se stroj zúčastnil prvního velkého československého leteckého závodu – Okružního letu republikou. Závod, provedený dne 18. září na trati Praha – Olomouc – Nitra – Bratislava – Olomouc – Praha (celkem 850 km), skončil úspěchem BH-1, který dorazil k cíli bez trestných bodů a získal zvláštní cenu Ministerstva veřejných prací za „dopravní schopnost“. Pilot Munzar, podporován pozorovatelem Kochem, dovedl stroj hladce k cíli. Letoun s motorem o výkonu 45 HP si stál skvěle v soutěži s letouny, které měly pětkrát silnější motory. Dalším větším vystoupením BH-1 byla účast na leteckém dnu v Plzni 27. srpna 1922. Letoun pilotoval Zdeněk Lhota. Roku 1922 byl stroj poškozen při havárii a již nebyl opraven.\n\nTyp se stal základem pro další vývoj dolnoplošníků v Avii (BH-3, BH-5, BH-9 a dalších).\n\nV letech 1997 až 2001 postavil Marcel Sezemský letuschopnou repliku BH-1.\n\nPodle Václava Němečka, údaje v závorce platí pro BH-1 bis\n\n\n"}
{"id": "1245146", "url": "https://cs.wikipedia.org/wiki?curid=1245146", "title": "Sidney", "text": "Sidney\n\nSidney může být:\n\n\n\nKanada:\n\nUSA:\n\n"}
{"id": "1245151", "url": "https://cs.wikipedia.org/wiki?curid=1245151", "title": "Lengenfeld (Dolní Rakousy)", "text": "Lengenfeld (Dolní Rakousy)\n\nLengenfeld je městys v Rakousku ve spolkové zemi Dolní Rakousy v okrese Krems-Land. Žije v něm 1 418 obyvatel (podle sčítání z roku 2016).\n\nLengenfeld se nachází ve spolkové zemi Dolní Rakousy v regionu Waldviertel. Leží 6 km severně od okresního města Kremže. Prochází jím silnice B37, která která vede z Rastenfeldu přes Gföhl do Kremže. Plocha území města činí 14,92 km, z nichž 39,6% je zalesněných.\n\nÚzemí městyse Lengenfeld se skládá pouze z jedné části:\n\n\n\n"}
{"id": "1245160", "url": "https://cs.wikipedia.org/wiki?curid=1245160", "title": "Františka Karolína Portugalská", "text": "Františka Karolína Portugalská\n\nFrantiška Karolína Portugalská (2. srpna 1824 - 27. března 1898), brazilská císařská princezna. Narodila se jako dcera císaře Petra I. Brazilského a jeho první manželky Marie Leopoldiny Habsbursko-Lotrinské.\n\nFrantiška se narodila 2. srpna 1824 v paláci São Cristóvão v Rio de Janeiro, hlavním městě Brazilského císařství. Její celé jméno zní Františka Karolína Johana Šarlota Leopoldina Romana Xavier de Paula Micaela Gabriela Rafaela Gonzaga. Přes svého otce byla členkou brazilské větve rodu Braganza a od narození používala oslovení \"Dona\". Přes svou matku byla vnučkou posledního císaře Svaté říše římské Františka II. a neteří Napoleona Bonaparta, sestřenicí Napoleona III., Františka Josefa I. a Maxmiliána I. Mexického.\n\nFrantiška se 1. května 1843 v Rio de Janeiro provdala za třetího syna Ludvíka Filipa I., Františka Orleánského, zvaného princ ze Joinvillu. Nevěstě bylo 19, ženichovi 25 let.\n\nJejich jediná dcera Františka se provdala za svého bratrance Roberta ze Chartres a stala se matkou orléanistického pretendenta Jana de Guise. Syn Františky a Františka, Pierre, se nikdy neoženil, ale měl nemanželské potomky s vdanou ženou...\n\nKdyž orléanská rodina opustila Francii, usadili se v Anglii v Claremontu. Tam Františka v roce 1849 porodila mrtvou dceru, další rok zemřel vyhoštěný král Ludvík Filip. Po pádu Bonapartovského Druhého Francouzského císařství se orléanští vrátili do Francie. Fratiška zemřela v Paříži ve věku 73 let. Její manžel ji přežil o dva roky, zemřel v Paříži v roce 1900.\n\n"}
{"id": "1245161", "url": "https://cs.wikipedia.org/wiki?curid=1245161", "title": "Anastasija Denisovová", "text": "Anastasija Denisovová\n\nAnastasija Denisovová (; * 29. června 1993, Minsk) je běloruská reprezentantka v orientačním běhu. Je vůbec první běloruskou závodnicí, která dokázala získat pro Bělorusko medaili z mistrovství světa v orientačním běhu. Stalo se tak v roce 2016 na mistrovství světa ve švédském Strömstadu, kde jí ve sprintu předběhla pouze Maja Almová a Judith Wyderová. V současnosti žije v Minsku a běhá za švédský klub \"Sävedalens AIK\".\n\n"}
{"id": "1245163", "url": "https://cs.wikipedia.org/wiki?curid=1245163", "title": "Seznam letišť v Ázerbájdžánu", "text": "Seznam letišť v Ázerbájdžánu\n\nTento seznam obsahuje výčet všech letišť v Ázerbájdžánu.\n\nLetiště, označená tučným písmem, mají v provozu pravidelné komerční linky.\n"}
{"id": "1245166", "url": "https://cs.wikipedia.org/wiki?curid=1245166", "title": "43. ročník People's Choice Awards", "text": "43. ročník People's Choice Awards\n\n43. ročník People's Choice Awards se konal 18. ledna 2017 v Microsoft Theater v Los Angeles. Byl vysílán na americkém televizním kanálu CBS. Nominace byly oznámeny 15. listopadu 2016. Ceremoniál moderoval Joel McHale.\n\nNominace byly oznámeny 15. listopadu 2016.\n"}
{"id": "1245167", "url": "https://cs.wikipedia.org/wiki?curid=1245167", "title": "Mike Pompeo", "text": "Mike Pompeo\n\nMichael Richard Pompeo (* 30. prosince 1963, Orange, Spojené státy) je americký republikánský politik, který je od dubna 2018 ministrem zahraničí Spojených států v administrativě prezidenta Donalda Trumpa. Dříve také působil jako ředitel CIA a v letech 2011 až 2016 byl členem Sněmovny reprezentantů za stát Kansas. Je stoupencem republikánského konzervativního hnutí Tea Party.\n\nJeště před svým nástupem do funkce prezidenta USA vybral Donald Trump Mikea Pompea jako ředitele zpravodajské služby CIA. Koncem ledna 2017 byl Pompeo jako ředitel CIA potvrzen Senátem Spojených států. Po propuštění Rexe Tillersona z úřadu ministra zahraničí dne 13. března 2018 nominoval prezident Trump Mikea Pompea jako Tillersonova nástupce v této funkci. Dne 26. dubna 2018 byl Pompeo Senátem USA schválen do funkce ministra zahraničí, a to poměrem 57 : 42 hlasům. Krátce poté se po složení přísahy ujal svého úřadu a odletěl na zasedání ministrů zahraničí členských států NATO do Bruselu.\n\nPompeo studoval na vojenské akademii West Point. Poté absolvoval práva na Harvardově univerzitě (na \"Harvard Law School\") a posléze pracoval pro právní kancelář Williams & Connolly. V letech 2010 a 2012 byl za stát Kansas zvolen do Sněmovny reprezentantů USA.\n"}
{"id": "1245169", "url": "https://cs.wikipedia.org/wiki?curid=1245169", "title": "Mikulášovice horní nádraží", "text": "Mikulášovice horní nádraží\n\nMikulášovice horní nádraží je železniční zastávka umístěná v horní části města Mikulášovice. Zastávkou prochází trať 084 Rumburk – Panský – Mikulášovice. Původní nádražní budovu z roku 1902 nahradila v roce 2016 betonová čekárna. Zastávka leží v nadmořské výšce 475 m n. m.\n\nŽelezniční zastávka Mikulášovice horní nádraží (původně ') byla uvedena do provozu roku 1902, kdy byla dokončena stavba železniční trati Rumburk – Panský – Mikulášovice společnosti ' (česky Severočeská průmyslová dráha). Ze stejného roku pocházela původní nádražní budova. O výstavbu trati se zasloužila řada podnikatelů z Mikulášovic a okolí v čele s místním lékařem a poslancem MUDr. Franzem Kindermannem (1842–1921). Nádražní budova prošla na konci 70. let 20. století zásadní přestavbou. Z části původního bytu se stala čekárna, sedlovou střechu nahradila střecha plochá, zároveň zanikla vedlejší kolej se skladem. V této podobě vydržela stavba až do počátku roku 2016, kdy rozhodl provozovatel o celkové demolici. Nádražní budovu nahradila prefabrikovaná betonová čekárna.\n\nMikulášovice horní nádraží je průjezdná zastávka s jednou kolejí, která nezajišťuje odbavení cestujících a není bezbariérově přístupná. Původní nádražní budova, toalety a sklad se nedochovaly. Asi 80 metrů západně se nachází nechráněný železniční přejezd. Severně od zastávky se rozkládá bývalá obecní skládka.\n\nZastávkou od roku 2009 projíždí vlaky linky U27 pouze o víkendech a ve dnech pracovního klidu. Pravidelnou osobní dopravu zajišťují v pracovní dny linkové autobusy, doprava na trati 084 má nadále převážně turistický charakter. Provoz na trati zajišťuje hlavně motorová jednotka 844 (Regio Shark). Dopravcem jsou České dráhy.\n\nKolem zastávky prochází zelená turistická stezka . Ta začíná u autobusové zastávky \"Mikulášovice, horní\" a pokračuje k železniční zastávce. Trať přechází západně od ní a směřuje přibližně jižním směrem ke státní hranici s Německem, kde se napojuje na Vápennou stezku.\n\n"}
{"id": "1245176", "url": "https://cs.wikipedia.org/wiki?curid=1245176", "title": "Františka Orleánská", "text": "Františka Orleánská\n\nFrantiška Orleánská (\"Françoise Marie Amélie;\" 14. srpna 1844 - 28. října 1925) byla členkou rodu Bourbon-Orléans a sňatkem vévodkyní ze Chartres.\n\nFrantiška se narodila v Neuilly-sur-Seine jako dcera prince Františka ze Joinvillu (syn Ludvíka Filipa) a princezny Františky Brazilské (dcera Petra I. Brazilského).\n\n11. června 1863 se v Kingstonu v Anglii provdala za svého bratrance Roberta ze Chartres. Měli spolu pět dětí. Františka zemřela v Château de Saint-Firmin.\n\n\n"}
{"id": "1245178", "url": "https://cs.wikipedia.org/wiki?curid=1245178", "title": "Pavel Vinklát", "text": "Pavel Vinklát\n\nPavel Vinklát, tábornickou přezdívkou Déčko, (* 27. listopadu 1959 Jablonec nad Nisou) je někdejší český pedagog, pak hudebník, spoluzakladatel festivalu a publicista.\n\nNejdříve bydlel v Liberci, ovšem posléze se přestěhoval do Bílého Potoka ve Frýdlantském výběžku. Působil jako učitel a hrál na kytaru a zpíval v trampských skupinách, a sice „Jitro Praha“ a „Větrno Liberec“. Roku 1981 patřil mezi zakladatele hudebního festivalu trampských písní nazvaného Jizerská nota. Po sametové revoluci v letech 1996 až 2000 přispíval do časopisu \"Jizerské a Lužické hory\". V té době (1998) spoluzakládal spolek „Jizerské aktivity“ a stal se jeho předsedou. Počínaje rokem 2002 přispívá svými články do periodika Krkonoše – Jizerské hory. Spolu s manželkou Květou založili nakladatelství nazvané \"Knihy 555\".\n\nVinklát je autorem nebo spoluautorem publikací:\n\nPřispívá též do ediční řady \"Album starých pohlednic\", a to do částí nazvaných:\n\nJe též autorem básní ve sbírce \"Vesmír ve sklenici medu\" a psal i texty písní (například „Kam chce zapadat slunce“).\n"}
{"id": "1245186", "url": "https://cs.wikipedia.org/wiki?curid=1245186", "title": "Tim Robertson", "text": "Tim Robertson\n\nTim Robertson (* 5. srpna 1995 Lower Hutt) je novozélandský reprezentant v orientačním běhu, specializující se převážně na sprintové disciplíny. Jeho největším úspěchem je titul vicemistra světa ve sprintu z mistrovství světa 2018, kde skončil těsně druhý za Danielem Hubmannem. Má také dvě zlaté medaile z mistrovství světa juniorů, ze sprintu na MSJ v roce 2014 a MSJ v roce 2015. V současnosti (2018) žije ve Vídni. Běhá za norský klub \"Fossum IF\" a novozélandský klub \"Hutt Valley\" a rakouský \"Klosterneuburg\".\n\n"}
{"id": "1245187", "url": "https://cs.wikipedia.org/wiki?curid=1245187", "title": "Švihlík krutiklas", "text": "Švihlík krutiklas\n\nŠvihlík krutiklas (\"Spiranthes spiralis\") je terestrická orchidej, vytrvalá, sivě zelená, hlíznatá bylina ze široké čeledi vstavačovitých. Je jediným druhem rodu švihlík, který v České republice roste a je zde rostlinou přísně chráněnou, neboť ji hrozí vymizení.\n\nVyskytuje se roztroušeně na velikém areálu, který sahá od atlantského pobřeží na západě přes celou Evropu, částečně i přes Malou Asii, Blízký východ a Kavkaz, až po Střední Asii. Severní hranice jeho rozšíření vede středem Britských ostrovů, Pobaltím, s místním výskytem na jihu Skandinávie a dále celým evropským Ruskem. Jižní hranice prochází severozápadem Afriky, Krétou, Kyprem, Tureckem a končí v Libanonu. Za centrum výskytu druhu je považována oblast Středomoří. Obvykle roste od nížin až do podhůří na vlhkých rašeliništích, slatinných loukách, vřesovištích, nízkostébelných pastvinách i písčinách, vystupuje až do nadmořské výšky 1200 m.\n\nŠvihlík krutiklas rostl, podle historických pramenů, ještě počátkem 20. století v České přírodě na více než stovce lokalit, v současnosti se vyskytuje na posledních dvou. Zůstal pouze v národní přírodní památce Pastviště u Fínů v obci Albrechtice u Sušice a v národní přírodní památce Švařec v obcích Koroužné a Švařec u Žďáru nad Sázavou. Roste tam na „Mezofilních ovsíkových loukách“ svazu \"Arrhenatherion\" a „Podhorských a horských smilkových trávnících“ svazu \"Vilion caninae\".\n\nTento světlomilný druh dává přednost nepříliš mokrým místům na mělkých vápenatých, písčitých nebo štěrkovitých půdách. Roste na mírně kyselých až středně zásaditých (5 až 8,2 pH) substrátech chudých na dusík a fosfor.\n\nObvykle přezimuje s listovou růžici snášející středoevropské zimy bez zjevného poškození. Mírná zima spolu s vlhkým jarem a počátkem léta má příznivý vliv na počet květů. Rostliny vykvétají od srpna do října, termín je závislý na oblasti, počasí i nadmořské výšce. Rozšíření bylin směrem na sever a do vyšších nadmořských výšek je omezeno pozdní dobou kvetení, neboť brzký nástup chladu tam znemožňuje uzrání semen. Ve středoevropských podmínkách semena dozrávají v období října a listopadu.\n\nRostliny švihlíku krutiklasu nemají kořeny, ale drobné hlízy pokryté houbovým myceliem, které slouží k přenosu živin z půdy do rostliny. Jedná rostlina může mít jednu až tři hlízy řepovitého tvaru asi 1,5 až 3 cm velké. Není známo, čím je tento počet ovlivněn. Množství hlíz se dále zvětšuje v průběhu roku, kdy z mateřských začnou vyrůstat dceřiné pro příští rok. Role mykorhizy při klíčení a růstu rostliny není zcela objasněna. Hlízy slouží jako zásobní orgán pro asimilované látky z listů a jsou každým rokem obnovovány, rostliny tak jsou dlouholeté a dožívají se až 10 let. Životnost skupiny vzniklé z původní růžice se odhaduje na 50 roků.\n\nPočátkem jara má rostlina tři druhy hlíz: jedna až tři právě dospělé, scvrkle zbytky vyčerpaných starých hlíz (které produkovaly květy v předešlém roce) a drobné hlízky, jež se počaly vytvářet již na sklonku předešlého roku a které vyrostou a dají vzniknout květům v následném roce. Všechny tyto hlízy jsou navzájem spojeny s bázi přezimované růžice, která roste do konce května a pak začíná usychat. Od poloviny června do poloviny srpna je rostlina bez nadzemních orgánů. V srpnu a září začíná vyrůstat z  hlízy, které v červnu růžice uschla, lodyha s květenstvím. Následně v blízkosti raší drobné růžice z nových, ještě drobných hlíz.\n\nBylo vypozorováno, že rostliny mají obvykle mezi kvetením roční neb dvouletou přestávku, jen asi 20 % jich kvete následujícím rokem. Jedinci kvetoucí dva roky po sobě bývají obvykle dva až tři roky bez květů. Odpočívající rostliny mají růžice, ale nevyrostou jim lodyhy.\n\nVytrvalá, 5 až 35 cm vysoká bylina s tenkou, vzpřímenou, modrozelenou lodyhou v horní části pýřitou. Vyrůstá ze ztlustlé, 1,5 až 3 cm dlouhé řepovité hlízy. Přízemní listová růžice je vytvořena ze tři až sedmi krátce řapíkatých listů. Jejích čepele jsou vejčité, 2 až 5 cm dlouhé a 1 až 2 cm široké, barvu mají sivozelenou s modravým nádechem a žilnatinu podélnou. Lodyžní listy, jsou objímavé, bývá jich tři až sedm, nedosahují až k bázi květenství a nejvyšší z nich je 1 až 2 cm dlouhý.\n\nDrobné květy o průměru 4 až 6 mm jsou bílé nebo nazelenalé s nažloutlým středem, vyrůstají hustě ve spirále a v počtu 10 až 25 vytvářejí jednostranné, podélně šroubovitě zkroucené květenství klas (odtud druhové jméno \"krutiklas\"). Hustě chlupatý klas může být dlouhý 3 až 12 cm. Květy mají krátkou stopku otočenou o 180° (resuspinace), jsou vonné a obsahují nektar. Vnější okvětní lístky jsou vně chlupaté, špičky mají ven ohnuté a mohou být okolo 5 mm dlouhé a 2 mm široké. Vnější střední lístek s vnitřními lístky a téměř vodorovně situovaným pyskem bez ostruhy tvoří zvonkovitou trubku. Sloupek je válcovitý, dopředu směřující, asi 2 mm dlouhý. Jedna tyčinka nese prašník s pylovými brylkami, které jsou žluté, kyjovité a lehce se rozpadají. Krátce stopkatý, žláznatě pýřitý, elipsoidní, 4 mm velký semeník uzavřený v listenu je zkroucený a směřuje šikmo vzhůru. Ve květenství se květy otevírají od spodu synchronně ve skupinách po třech až pěti, opylovány jsou hlavně čmeláky, jsou však schopné i autogamie. Ploidie druhu je 2n = 30.\n\nPlod je zelená, chlupatá, šikmo vzhůru směřující, protáhle vejčitá tobolka asi 5 mm dlouhá a 3 mm široká, která může obsahovat téměř tisíc semen. Ta patří mezi středoevropskými orchidejemi k nejmenším, jsou velká cca 0,35 × 0,1 mm.\n\nRozmnožovat se může švihlík krutiklas jak vegetativně, tak i generativně. Vegetativní rozmnožování je umožněno růstem bočních pupenů z podzemní části lodyhy. Vyrostou z nich nové (dceřiny) hlízy, které se po získání dostatku živin oddělí od mateřské rostliny a vznikne nový jedinec. Ještě před oddělením jsou hlízy kolonizovány houbou kořenomorkou rodu \"Rhizoctonia\".\n\nGenerativní rozmnožování je uskutečňováno semeny, kterých vytváří množství a jsou šířena větrem, přesto jich většina dopadne do těsné blízkost rostliny. Nejlepší klíčivost semen je v blízkosti dospělých rostlin, protože u nich bývají v půdě nejhustěji rozrostlá mycelia. V době klíčení je semeno kolonizováno mykorhizní houbou, z embrya vzniká protokorm, tvoří se mykorhizomy a postupně se objevují základy budoucích rostlinných orgánů; bezlistý zárodek rostlinky je výživou zcela závislý na mykorhizní houbě. Teprve po několika létech se vytvoří hlíza, vyrostou pravé listy a vznikne růžice.\n\nŠvihlík krutiklas nemá specifických nároků na životní podmínky, dokáže osídlit celou škálu travinných porostů na různých substrátech. Hlavním důvodem mizení tohoto druhu z české krajiny je změna způsobu obhospodařování půdy na jeho lokalitách a mnohdy i likvidace vhodných stanovišť. Strádá hlavně zánikem dřívějších pastvin, na kterých ani časté sečení nenahradí pravidelnou pastvu a hlavně mělké narušování půdy kopýtky ovcí, které usnadňuje vyklíčení semen. Obdobná situace je v dalších evropských zemích (Belgie, Dánsko, Německo, Nizozemsko, Polsko, Slovensko), kde je také silně ohrožen.\n\nV České republice je proto chráněn vyhláškou \"Ministerstva životního prostředí ČR\nč. 395/1992 Sb. ve znění vyhl. č. 175/2006 Sb\". a \"Červeným seznamem cévnatých rostlin České republiky: třetí vydání\", kde je v obou případech zařazen mezi druhy kriticky ohrožené (§1) a (C1t).\n\n"}
{"id": "1245189", "url": "https://cs.wikipedia.org/wiki?curid=1245189", "title": "Komáří potok (přítok Zlatého potoka)", "text": "Komáří potok (přítok Zlatého potoka)\n\nKomáří potok () je levostranným přítokem Zlatého potoka v Krušných horách v okrese Karlovy Vary v Karlovarském kraji. Délka toku měří 4 km.\n\nPotok pramení v Krušných horách při západní hranici území přírodního parku Zlatý kopec. Jeho pramen se nachází v nadmořské výšce okolo 945 metrů u zaniklé osady Mílov, na náhorní plošině mezi Kraví horou (958 m) a Komářím vrchem (965 m). Po přibližně 75 metrech dospěje tok k česko-saské hranici, kterou již neopustí. Potok rychle klesá severním směrem, nad jeho pravým břehem se zvedají 10 až 15 metrů vysoké fylitové skalní věže pojmenované jako Holubí skály. Údolím se strmými svahy pokračuje potok do míst zaniklé osady Český Mlýn, kde se vlévá do Zlatého potoka. Ještě před soutokem se Zlatým potokem je část toku odváděna umělým kanálem k malé vodní elektrárně na německé straně státní hranice. Někdy se tento kanál označuje jako Mlýnský potok.\n"}
{"id": "1245222", "url": "https://cs.wikipedia.org/wiki?curid=1245222", "title": "Virus Mayaro", "text": "Virus Mayaro\n\nVirus Mayaro (také MAYV) je virus, spadající do rodu Alphaviru čeledě Togaviridae, jehož přenašeči jsou komáři rodu Haemagogus. Epicentrem jeho výskytu je převážně oblast Latinské Ameriky, či přilehlých Karibských oblastí (např. Haiti). Byl objeven roku 1954 v Trinidadu a je podobný viru chikungunya.\n\nInkubační doba činí 1-2 týdny.\n\nK hlavním symptomům u nakažených lidí patří zejména horečka, bolesti svalů a kloubů, bolesti hlavy a očí, či kožní vyrážka. Mohou se objevit ale i např. bolesti břicha, pocity zvracení a mdloby.\n\nNěkteré druhy jihoamerických opic jsou imunní proti tomuto viru, tj. mají vyšší procento protilátek, a lze je považovat za přenašeče.\n"}
{"id": "1245225", "url": "https://cs.wikipedia.org/wiki?curid=1245225", "title": "Velké slzy na bohaté sklizni", "text": "Velké slzy na bohaté sklizni\n\nVelké slzy na bohaté sklizni ( ) je olejový obraz od čínského malíře Čchen Tan-čching. Zobrazuje Tibeťany plačící kvůli smrti Mao Ce-tunga. \n"}
{"id": "1245226", "url": "https://cs.wikipedia.org/wiki?curid=1245226", "title": "ANSWEAR", "text": "ANSWEAR\n\nANSWEAR je internetový obchod se sídlem v polském Krakově, který prodává oděvy, obuv a doplňky téměř 400 značek z celého světa a také výrobky vlastní značky. Česká pobočka (ANSWEAR.cz) byla založena v květnu 2014, v březnu 2015 následovala pobočka na Slovensku (ANSWEAR.sk).\n\nANSWEAR.com byl založen v prosinci roku 2010, ale prodej byl oficiálně zahájen v lednu roku 2011. V srpnu 2012 obchod zavedl pro své zákazníky v Polsku věrnostní program ANSWEAR CLUB, díky němuž mohou zákazníci při nákupu ušetřit až 50 %.\n\nV roce 2013 investoval do společnosti Wearco sp. z o.o. (vlastníka obchodu ANSWEAR.cz) fond MCI. TechVentures (investiční fond skupiny MCI), čímž získal ve společnosti minoritní podíl.\nV prosinci roku 2013 byla spuštěna mobilní verze stránky určené pro chytré telefony a tablety. O rok později došlo k zásádní přestavbě stránky ANSWEAR.com s využítím technologie RWD (responsive web design).\n\nV roce 2013 fond MCI.TechVentures (investiční fond Skupiny MCI) investoval do společnosti Wearco sp. z o. o. (majitel obchodu ANSWEAR.com) zahrnuje malý podíl společnosti.\n\nANSWEAR.com v následujících letech rozšiřoval své působení do dalších evropských zemí. V květnu 2014 zahájil ANSWEAR prodej v České republice (ANSWEAR.cz) a o necelý rok později také na Slovensku (ANSWEAR.sk). V červenci 2015 došlo k zahájení prodeje na Ukrajině (ANSWEAR.ua) a v listopadu 2015 v Rumunsku (ANSWEAR.ro).\nKrátce po založení České pobočky byla v centru Prahy (Vladislavova 17, Praha 1) otevřená výdejna balíčků, kde si mohou zákazníci objednané zboží vyzkoušet, převzít či reklamovat\n\nANSWEAR.com se angažuje v mnoha projektech spojených s módou. Formou prestižní soutěže Bitva stylistů podporuje mladé a ambiciózní stylisty, kteří díky nim mohou získat hodnotné ceny a možnost se zviditelnit v prestižních módních časopisech, jako jsou ELLE nebo VIVA! Moda. Perspektivní modelky a modely podpořil mezinárodní soutěží ANSWEAR Supermodel za účasti stovek kandidátů. Výherce z jednotlivých zúčastněných zemí tak čekali kromě exkluzivního focení pro módní časopisy a skvělých cen také příležitosti pro rozvoj kariéry.\n\nInternetový obchod ANSWEAR.com byl několikrát oceněn jak profesionály z oblasti e-commerce, tak i svými zákazníky. Prvního znatelného úspěchu se polská pobočka dočkala již půl roku po spuštění (obsadila 4. příčku v mezinárodní soutěži Made With After Effects, ve které soutěží nejlepší reklamní spoty vytvořené při použití profesionálního programu Adobe After Effects). Kamenná prodejna v polských Kielcích již po dvou měsících od otevření zvítězila v soutěži Retail Marketing Awards, čímž se stala nejlepší kamennou prodejnou v módním odvětví v roce 2011.\nOd svého spuštění získal ANSWEAR.com ve svém odvětví v Polsku již 30 ocenění, mezi které patří mimo jiné cena Webstar za Stránku roku 2011, ocenění Fashion Website Awards pro nejlepší internetový obchod s módou za rok 2012, titul Bezpečného e-shopu 2013, Vavřín zákazníka 2013 v kategorii Objev roku 2013, ocenění e-commerce Hospodářské komory Polska 2013 v kategorii Stránka roku a Překonávání nedůvěry (za účinné překonávání obav zákazníků z nákupů na internetu), cena Ekomers 2013 v kategorii Nejlepší promo akce e-shopu, ocenění e-commerce Hospodářské komory Polska za nejlepší kampaň roku 2013, ocenění e-commerce Hospodářské komory Polska v kategorii Promo Nápad roku 2015, cenu Webstar 2013 v kategorii Film/video za televizní reklamu. ANSWEAR.com je také dvojnásobným vítězem prestižního žebříčku Money.pl v kategorii Móda (rok 2012, 2013; 2. místo v roce 2014), a držitelem následujících vyznamenání: Dobrá značka – Kvalita, důvěra, renomé 2014 a 2015, Známka kvality Opineo, Hvězda kvalitní péče o zákazníka 2015.\n"}
{"id": "1245227", "url": "https://cs.wikipedia.org/wiki?curid=1245227", "title": "František Skuherský", "text": "František Skuherský\n\nExistuje více nositelů jména František Skuherský:\n\n"}
{"id": "1245229", "url": "https://cs.wikipedia.org/wiki?curid=1245229", "title": "Aobh", "text": "Aobh\n\nÁeb, též Aobh či Aebh, je postava z irské mytologie.\n\nPodle vyprávění \"Oidheadh Chloinne Lir\" „Tragického příběhu o dětech Lirových“ zaznamenaného v 15. století byl po bitvě u Tailtiu zvolen králem Tuatha Dé Danann Bodb Derg z Connachtu, k nelibosti Lira z Armaghu. Lir, přesněji Ler, z toho příběhu může být bohem mořem a otcem Manannána mac Lira ze starší literatury. Lir po svém návratu z volby domů nalézá svou manželku mrtvou a Bodb mu nabídnu jako novou ženu jednu ze svých nevlastních dcer. Vybrána je ta nejstarší, jménem Áeb, a ta Lirovi porodí jedny dvojčata, dceru Finngualu a syna Áeda, a poté další dvojčata Fiachru a Conna, při jejich porodu však zemře. Áebiny děti jsou později zaklety v labutě její sestrou a další Lirovou manželkou Aífe.\n"}
{"id": "1245230", "url": "https://cs.wikipedia.org/wiki?curid=1245230", "title": "Francesco Sacrati", "text": "Francesco Sacrati\n\nFrancesco Sacrati (17. září 1605 Parma – 20. května 1650 Modena) byl italský hudební skladatel.\n\nFrancesco Sacrati působil jako operní skladatel v Benátkách v průběhu čtyřicátých let 17. století, často ve spolupráci se scénografem Giacomem Torellim. Psal převážně pro divadlo Teatro Novissimo. Patrně patřil k uměleckému souboru zvanému Accademici Discordati, který prováděl jeho opery v Bologni a i v jiných italských městech.\n\nJeho nejznámějším a patrně jediným dochovaným dílem je opera \"La finta pazza\" uvedená v Benátkách v roce 1641. Podle hudebních historiků byla vůbec první operou uvedenou ve Francii. Byla považována za ztracenou, ale v roce 1984 objevil partituru této opery hudební historik Lorenzo Bianconi. Operu v roce 2010 nastudovalo operní studio university v Yale.\n\n\n"}
{"id": "1245237", "url": "https://cs.wikipedia.org/wiki?curid=1245237", "title": "Stezka dřevěné architektury (Malopolské vojvodství)", "text": "Stezka dřevěné architektury (Malopolské vojvodství)\n\nStezka dřevěné architektury v Malopolském vojvodství v Polsku má délku více jak 1500 km a zahrnuje 253 objektů (dřevěných památek) jako např. kostely, kaple, zvonice, cerkve, chalupy (roubenky), hospodářské objekty, usedlosti a skanzeny. Vznikla v roce 2001. Osm objektů (čtyři v roce 2003 a čtyři v roce 2013) je zapsáno na Seznamu světového dědictví UNESCO: kostel sv. Archanděla Michala v Binarově, kostel sv. Archanděla Michala v Dębnie Podhalańské, kostel sv. Linharta v Lipnici Murowané, kostel sv. Filipa sv. Jakuba v Sękowé, řeckokatolická cerkev sv. Archanděla Michala v Brunarech Wyżnych, řeckokatolická cerkev sv. Paraskevy v Kwiatoniu, cerkev Ochrany Matky Boží v Owczarech, cerkev sv. Jakuba v Powroźniku.\n\nStezka je rozdělena do čtyř tras:\n\nTrasa Nowy Sącz i Gorlice\n\nTrasa Tarów a okolí\n\nTrasa Orava, Podhale, Spiš a Pieniny\n\nTrasa Krakov a okolí\n\nStezku dřevěné architektury v roce 2008 navštívilo kolem 80 tisíc turistů.\n\n"}
{"id": "1245238", "url": "https://cs.wikipedia.org/wiki?curid=1245238", "title": "Římskokatolická farnost Nový Hrádek", "text": "Římskokatolická farnost Nový Hrádek\n\nŘímskokatolická farnost Nový Hrádek je územním společenstvím římských katolíků v rámci náchodského vikariátu královéhradecké diecéze.\n\nPlebánie v Novém Hrádku je prvně doložena v roce 1362. Na místě původního gotického kostela byl v roce 1723 postaven nový kostel, zasvěcený svatým apoštolům Petrovi a Pavlovi, podle projektu Jana Blažeje Santiniho.\nFarnost má sídelního duchovního správce, který spravuje pouze tuto jedinou farnost.\n\n"}
{"id": "1245244", "url": "https://cs.wikipedia.org/wiki?curid=1245244", "title": "Jü Chua", "text": "Jü Chua\n\nJü Chua (čín. 余华, pchin-jin: Yú Huá; * 3. dubna 1960, Chang-čou, Če-ťiang, Čínská lidová republika) je jedním z nejvýznamnějších současných čínských spisovatelů.\n\nJü Chuovi původně po skončení Kulturní revoluce přidělili práci zubaře, ale roku 1983 se dal na spisovatelskou dráhu a patří mezi představitele čínské avantgardy. Ve svých dílech se často zaobírá obdobím Kulturní revoluce, kterou zažil jako dítě. Charakteristickým znakem jsou otevřené opisy násilí a brutality. Za časté satirické reflexe si vysloužil kritiku komunistického režimu. Jeho prvým významným dílem byl román Žít (活着), který se stal bestsellerem a byl zfilmován slavným režisérem Čang I-mou.\n"}
{"id": "1245245", "url": "https://cs.wikipedia.org/wiki?curid=1245245", "title": "Matky na tahu", "text": "Matky na tahu\n\nMatky na tahu (v anglickém originále Bad Moms) je americký komediální film z roku 2016. Režie a scénáře se ujali Jon Lucas a Scott Moore. Ve snímku hrají Mila Kunis, Kristen Bell, Kathryn Hahn, Jay Hernandez, Jada Pinkett Smith a Christina Applegate.\n\nNatáčení filmu bylo zahájeno 11. ledna 2016 v New Orleans, premiéra se odehrála 19. července v New Yorku. Do kin byl film oficiálně uveden 29. července 2016. Snímek získal směs kritiky a vydělal přes 179 milionů dolarů.\n\nFilm vydělal přes 113 milionů dolarů v Severní Americe a přes 66 milionů dolarů v ostatních částech, celkově tak vydělal přes 179 milionů dolarů po celém světě. Rozpočet na film činil 20 milionů dolarů. Za první víkend docílil třetí nejvyšší návštěvnost, kdy v 3 215 kinech utržil 23,8 milionů dolarů. Film čelil filmům \"\" a \"Jason Bourne\". V České republice měl premiéru 4. srpna 2016.\n\nV říjnu 2016 STX Entertainemt oznámil produkci spin-offu nazvaný \"Bad Dads\". Film byl měl mít premiéru 14. července 2017.\n"}
{"id": "1245247", "url": "https://cs.wikipedia.org/wiki?curid=1245247", "title": "Popovice (vodní tvrz)", "text": "Popovice (vodní tvrz)\n\nGotická vodní tvrz Popovice stojí na břehu Popovického rybníka, (dříve nazýván Mlýnský). Rybník tvořil přirozenou obranu tvrze z jihu a jeho voda též napájela příkopy chránící tvrz\nze severu a ze západu. Přes příkop vedl zdvihací most do tvrze, ale všechny\nstopy po něm zmizely v pozdějších přestavbách. Most dnes dokládají pouze otvory\nv bráně a jejím portálu, který byl v roce 2013 restaurován.\n\nTvrz se skládá ze tří jednopatrových křídel (severní,\nzápadní, jižní) přiléhající k sobě tupými úhly. Původně gotická tvrz byla v 16.\nstoletí rozšířena na renesanční zámeček. Renesanční úpravy připomínají\nfragmenty sgrafitové výzdoby fasády, zejména na fasádě severního křídla a jeho\nrizalitu jsou částečně zachována renesanční psaníčková sgrafita a pozdně gotické lilie u oken.\n\nNásledně byl renesanční zámek upraven v barokním\nslohu, zejména v době panství Rytířského řádu křížovníků s červenou hvězdou (1729 až 1795). Z té doby pochází dochované barokní\nokenní otvory se šambránami a suprafenstrami.\n\nNa severní křídlo přiléhá v nádvoří gotická obranná\nvěž s novodobou cihlovou nástavbou.\n\nNa západním křídle tvrze působila rušivě novodobá\npatrová přístavba z 19. století sloužící v době vzniku textilní a později lihovarnické výrobě. V průběhu obnovy tvrze byla tato přístavba snesena.\nRohové pokoje, směřující k severovýchodu, v přízemí i prvním poschodí, jsou\nsklenuté hřebínkovou klenbou. Nejstarší známý pán tvrze připomíná se\nroku 1358 vladyka Otík z Popovic, jako pán podací farního kostela Popovického.\n\nK tvrzi a později zámečku náleží hospodářské objekty:\novčín, hovězí stáj, stodola.\nHospodářský dvůr u popovické tvrze\n\nJako u jiných feudálních sídel v Čechách i k\ntvrzi (později zámku) v Popovicích přiléhal hospodářský dvůr. Dvůr byl\nprůchozím „předpolím: tvrze, což je charakteristické i pro jiné české tvrze.\nPoloha dvora byla identická s podobou, kterou dvůr získal v 18.\nstoletí a kterou lze doložit prameny a stavebním vývojem dochovaných staveb.\n\nDispozici a funkci hospodářského dvora radikálně\nzměnilo přeložení silnice ve 20. letech 20. století. Komunikace tak dodnes\nprotíná původní obdélníkovou plochu dvora. Podstatná část původního dvora se\ntak stala veřejným prostorem a počala plnit funkci návsi Popovic. K tomu\npřispěly i vlastnické změny ve 20. století a dodnes aktuální dislokace obecního\núřadu do jedné z budov hospodářského dvora.\n\nObdélníkovou dispozici hospodářského dvora vytvářela\njeho křídla tvořená budovami vystavěnými v 18. a 19. století. Nové budovy\nbyly postaveny nebo rozestavěny v době panství Rytířského řádu křížovníků\ns červenou hvězdou. Tento stav dokládá nákres Popovic z období\n1830-32 dochovaný v křížovnickém archívu. Legenda nákresu označuje budovu\nzámečku (a) a kostela (b) a podrobně popisuje části dvora: ovocná zahrada (c),\nsladovna (d), pivovar (e), sýpka 3. podlaží (f), kravín (g), obydlí šafáře (h),\nstodola s třemi mlaty (i), nová zeleninová a ovocná zahrada (k), stáj pro\nkoně a voly (l), studna (m), vinopalna a masný krám (n), mlýn o dvou složeních\n(o), hospoda (p), rybník (q), nádvoří (r).   Půdorys dvora před rokem 1841\nje doložen i ve stabilním katastru.\n\nSeverní křídlo dvora tvořila stodola. Její současná\npodoba vznikla ve dvou stavebních fázích. Starší fázi (1. polovina 18. až 1.\npolovině 19. století) prokazují svislé větrací štěrbiny a západní štít.\n\nV mladší fázi na konci 19. století (doba odpovídá\ni posledním stavebním úpravám tvrze) byla stodola zvýšena nadezdívkou\ns ležatými větračkami. Dále byl osazen krov s vyřezávanými konci\nkrokví, které lze pozorovat na severní fasádě.\n\nV šedesátých a sedmdesátých letech 20. století\nbyly na jižní straně stodoly přistavěny ocelové konstrukce přístřešků, které\nvýrazně změnily vzhled stodoly. Na stodolu navazuje krátké severovýchodní\nkřídlo s klasicistním krovem a bobrovkami, které je zároveň počátkem\nkřídla východního.\n\nK západní štítové zdi stodoly přiléhá nižší\nkamenná kolna s bobrovkovou střechou postavená v 1. polovině 19.\nstoletí.\n\nZápadní křídlo dvora tvořila hovězí stáj. Uvnitř se\ndochoval dvoulodní prostor klenutý do čtyřhranných pilířů s výjimkou krátkého\njednoosého prostoru na severu úpravny krmiva. Zde byly ploché stropy, které\nbyly v 19. století zklenuty do traverz. Založení placek na příložkách\n(dnes vesměs podsekaných) naznačuje druhotné vložení placek do starších\nobvodových stěn.\n\nKrov stodoly je klasicistní se stojatou stolicí a\nširokými lichoběžníkovými volskými oky (Rykl srovnává s dvorem\nv nedaleké obci Lišno.\n\nNa stáji je římsa s odsazeným fabionem, zachovalá\nnejvíce půdě recentního jihovýchodního přístavku. Na ostatních částech stáje je\njiž znejistěna novodobými omítkami.\n\nStáj je podle zdiva barokního původu s obvodovým\nzdivem z 1.pol. 18. století z období panství křížovníků. Plackové\nklenby a stropy i současný krov pocházejí z 1. poloviny 19. století.\n\nV době hospodaření JZD byl původní kravín změněn\nna porodnu vepřů. V 60. letech byla budova opatřena cementovou omítkou,\nkterá nevratně zlikvidovala původní fasádu a poškozuje objekt vlhkostí.\nV současné době není využívána.\n\nVýchodní křídlo hospodářského dvora vytvářelo křidélko\nstodoly na její východní straně. Hlavní část tvořil patrový obytný dům.\nV současnosti je rozdělen na dva samostatné domy s popisnými čísly 2\na 94. Dům čp. 2 sloužil později jako fara u kostela sv. Jakuba Většího.\n Vstupní dveře v  západní zdi mají klasicistní římsu. Na fasádě jižní\nstěny směrem ke kostelu a hrázi Popovického rybníka  jsou sluneční hodiny\ns letopočtem 1801. Tím jsou datovány klasicistní úpravy domu ve stejném\nroce, ve kterém vzniká ve dvoře přádelní manufaktura. Ze stejného období pochází\ni klasicistní římsy a nárožní rustika. Nad okny jsou plasticky ve štuku\nnaznačené vnější žaluzie, které okna opticky zvyšují. Na východní stěně jsou\nv 1. patře 3 okna se žaluziemi pouze iluzivní. Úprava fasády\ns iluzívně zvýšenými okny na slepé horní (2/5 celkové výšky) a funkční\ndolní  (2/5 celkové výšky) je pravděpodobně reminiscencí na podobné\nčlenění oken v barokní nebo klasicistní fázi úprav tvrze na zámeček.\n\nDům čp. 2 je zřejmě staršího původu. To naznačuje\nnepravidelné kónické zdění. Na východním křídle hospodářského dvora uvádí\nkřížovnický nákres „stáj pro koně a voly“.\n\nInteriér je klasicistní stejný jako u sousedního domu\nčp. 94 plackové klenby a fabiony plochých stropů. Interiéry byly upraveny ve\n20. století.\n\nSousední dům čp. 94 má římsu, která přechází plynule ze\nsousedícího domu čp. 2. Ve 20. století původní omítka nahrazena břízolitem.\nInteriér je stejný jako u sousedního domu čp. 2: 4 pole plackové klenby\nsklenuté na pilíř.\n\nSýpka na sever od hovězí stáje je ve zdivu kompletně\ndochována jako barokní. Na jižní straně je portál s barokní supraportou\ns kartuší a datací 1755. Současná střecha s menším skonem než\nobvyklým u barokních staveb je výsledkem radikální úpravy v 60. letech a\npro krov byl druhotně použit materiál z barokního krovu. Vzhled sýpky\nvýrazně změnily cementové omítky z roku 1964 a přístavba přístřešku na\njižní stěně. V intreriéru sýpky je zachována původní dřevěná konstrukce se\nzpevněním stojkami a průvlaky z roku 1964. \nV sýpce jsou dochovány příčné klasicistní zdi z období, kdy\nzde byla po roce 1801 ubytovna pro sousedící přádelnu. Na trámech jsou\nviditelné klasicistní nápisy No 1 a No 2 označující místnosti.ubytovny.\n\nBývalý ovčín stál severně od severního křídla tvrze. Radikální\npřestavbou na hasičskou zbrojnici a garáž ve 20. století byl architektonicky\nzcela degradován. Podle pramenů zde ovčím nejpozději v roce 1841 stál;\nnení ovšem zřejmé, zda jde o identickou budovu.\n\nDům čp. 20  je\nklasicistního původu s fabionovou římsou, lizénovými rámy a identickou strukturou\nomítky jako na tvrzi v její podobě z 19. století. Nejsou vyloučeny\nv jádru stavby zbytky staršího zdiva. Podle pramenů stál v 18.\nstoletí pivovar.\n\nV centru dvora byla postavena budova přádelny.\nV roce 1896 byla její západní část ubourána. Současný vzhled je výsledkem\nradikálních úprav v 60. letech a zateplení pláště v roce 2013.\nPozději budova sloužila jako škola a v současné době je sídlem Obecního\núřadu Popovice, Místní knihovny a České pošty.\n\nVodní tvrz Popovice je předmětem dlouhodobého\nstavebněhistorického výzkumu. Doc. Ing. Michael Rykl, PhD., ČVUT v Praze,\nFakulta architektury postupně publikoval příspěvky a studie, ve kterých shrnuje\na analyzuje dílčí témata svého výzkumu tvrze (okna, pohledy, dispozice obytné\nčásti) a srovnání s dalšími tvrzemi v ČR. Výsledky výzkumu dokládají, že tvrz\nje unikátním dokladem vývoje panského sídla od tvrze k renesančnímu a baroknímu\nzámečku.\nVýsledky stavebně historického průzkumu tvrze i\nzběžného průzkumu objektů hospodářského dvora (Rykl) ukazují na rozsáhlou\nstavební aktivitu v době křížovnického panství. Rykl ve svém\nStavebněhistorickém průzkumu hospodářského dvora (1997) uvádí, že „…..v dějinách\nŘádu křížovníků s červenou hvězdou z roku 1930 se uvádí mezi\npoznámkami výňatek z latinského textu, který upřesňuje některé okolnosti\nkoupě a prodeje panství Popovice „….které bylo v roce 1795 prodáno i\ns pozemky za tutéž cenu, za níž bylo v roce 1729 koupeno, totiž za\n56.000 florentských (zlatých), avšak bez oněch větších budov, které předtím\ns velkými náklady postavil (….) Beinlich, a bez mnoha jiných, které nelze\nvyjmenovat bez hlubokého zármutku  a jež\nby nyní S. Ř. (Svatému řádu) zmnohonásobily výnosy (překlad prof. L. Freiová).\nZde se tedy uvádí ranější letopočet koupě panství Popovice – již 1729, namísto\njinde uváděného letopočtu 1732. - Prodej panství v roce 1795 byl zřejmě\nvynucen hospodářskými potížemi Řádu v časové tísni a byl nevýhodný.\nHospodářské budovy, které Řád postavil, stojí v Popovicích dodnes. Tyto\nhistorické zprávy se tedy shodují se skutečnostmi, zachycenými na stavbách, za\noněch necelých 70 let vznikla bezpochyby stodola, kravín a sýpka v dnešním\nrozsahu.“\n\nPo restituci v 90. letech postupně probíhá obnova\ntvrze. Projektantem rekonstrukce  je ing.\nMiroslav Fuchs. Obnova tvrze je významně podpořena z Fondu záchrany\narchitektonického dědictví Ministerstva kultury ČR.\nVlastník podle podrobných stavebně historických a\nrestaurátorských průzkumů provádí přiměřeně dostupným prostředkům etapovou\nobnovu tvrze. Díky podpoře Fondu záchrany architektonického dědictví MKČR byla\nzastavena devastace objektu. Dílčí akce obnovy probíhají na základě podrobných\nstavebně historických a restaurátorských průzkumů. Vlastník plně respektuje\nstanoviska a odborná doporučení Národního památkového ústavu v Praze. Na\nzákladě těchto podkladů byla zpracována projektová dokumentace . Podle věcné\nnávaznosti dílčích oprav a dostupných finančních zdrojů byly stanoveny etapy\nstavební a uměleckořemeslné obnovy. Zatím poslední akcí (2012) je sanace vysoce\nhodnotného renesančního portálu brány tvrze.  V letech 2009 - 12 byla\nprovedena výměna krovů a zastřešení křídel tvrze s výjimkou věže. Současně byly\nprovedeny výměny konstrukcí v interiérech (2 křídlé dveře - obnova původních a\nzhotovení replik), výměna oken. Ve dvoře tvrze byla provedena úprava prostor\npro sociální zařízení pro uživatele., které jsou před dokončením. Byla snesena\nrušivě působící přístavba lihovaru s výjimkou rohových pilířů (možné využití\npro přístřešek na občerstvení). Předchozí akce se zaměřily – kromě uvedených\nprůzkumů - na zajištění celého objektu proti dalšímu chátrání. Proběhla\npříprava obnovy věže jako ústřední stavby objektu. V předstihu byl zhotoven\nkrov, jehož osazení je podmíněno finální statickou sanací a navýšením zdiva\nvěže na úroveň sousedících křídel\n\nV roce 2014 a 2015 probíhá akce obnovy podle projektu\nIng. Fuchse \"Popovice (BN) – TVRZ - OSAZENÍ NOVÉHO KROVU\nA STŘECHY NAD VĚŽÍ“ čís. zak. 614/09 – IV/2009. Akce je v souladu se závazným\nstanoviskem MěU Benešov čj. MUBN/36835/2009/ŠKOL z 15.6.2013 - sp. zn.\nŠKOL/2707/2009/VAV a naléhavým doporučením Národního památkového ústavu v Praze\nz 31.10.2013 čj. 321/81770/2013.\nCílem akce \"Osazení krovu a zastřešení věže\"\nje úplné zastřešení budovy tvrze. Jde o poslední část výměny krovu a zastřešení\ntvrze probíhající etapově od roku 2009.. /2009/VAV analéhavým doporučením\nNárodního památkového ústavu v Praze z 31.10.2013 čj. 321/81770/2013.\nProvedení akce podle uvedeného projektové dokumentace bylo povoleno\nrozhodnutím stavebního úřadu, které vzdal Městský úřad v Benešově –\nodbor výstavby čj. MUBN  17198/2014/Výst, sp. zn. VÝST/68061/2013/HR \nz 28. 4. 2014 ve spojení s rozhodnutím Krajského úřadu Středočeského\nkraje, odboru regionálního rozvoje Sp. zn. 104045/2014/KUSK-REG-JČ.\n\nAkce bude realizována v těchto fázích:\n\n1.Dokončení statické sanace věže osazením systému HELI\n(71 m ocelového drátu).\n\n2. Snesení poškozené eternitové střechy a její\nekologická likvidace.\n\n3. Snesení novodobého cihlového nadezdění věže a\nštítové střechy.\n\n4. Navýšení zdiva věže o 2 m nad úroveň sousedních\nkřídel (60 m3 zdiva).\n\n5. Opatření krovu věže bedněním a provizorní\nzastřešení.\n\nAkce eliminuje potenciální devastace již provedených\núprav křídel tvrze a zhotoveného krovu. Jednotlivé fáze proběhnou návazně s\npřibližně s minimálním časovým odstupem. V průběhu akce bude provedena v\nprostoru věže dokumentace stávajícího stavu. V závěru bude upraven terén\nnádvoří.\n\nStejně jako u předchozích akcí obnovy financovaných\ns Fondu záchrany architektonického dědictví budou práce na věži probíhat\nza průběžné odborné supervize autora stavebněhistorických průzkumů\nDoc.Rykla.  Péči státu o významnou\narchitektonickou památku odpovídá i pravidelné pořádání kontrolních dnů za přizvání\nzástupci dotčených orgánů státní správy (MKČR jako poskytovatel dotace a\nústředního orgánu státní památkové péče, Národní památkový ústav, Městský úřad\nBenešov – odboru školství, kultury a památkové péče a Obce Popovice .\nFotodokumentace bude využita pro publicitu a pro následné vzdělávací projekty.\n\nDodavatelem je firma Ing. Pavel Polák, s. r. o. z\nHluboše, která má rozsáhlé zkušenosti z rekonstrukce památkových objektů v ČR,\nzejména kostelů a hradů.\nV roce 2015 se na popovické tvrzi a na Gymnáziu v\nBenešově uskuteční odborný seminář s cílem navrhnout koncepci obnovy fasád\ntvrze. Severní křídlo názorně ukazuje, že již destruované barokní fasády zčásti\nzakonzervovaly předchozí pozdně gotické a renesanční omítky. U oken jsou\ndochovány pozdně gotické šambrány s liliemi. Na severní i východní stěně\nseverního křídla jsou dochována renesanční psaníčková sgrafita. Naproti tomu na\nzápadním křídle jsou omítky zcela destruovány až na cihly. Na některých místech\nzápadního křídla jsou viditelná zazděná torza starších kamenných okenních\notvorů a klenby v přízemí.\n\nŽivot na tvrzi v současnosti.\n\nTvrz je díky etapově probíhajícím pracem již nyní využitelná\npro zamýšlené dlouhodobé prezentační a edukativní cíle. Po zastřešení křídel\ntvrze a výměně oken a dveří (obnova nebo repliky) je pro provozní, odborné a\numělecké aktivity v 1.poschodí k dispozici sál pro cca 50 osob s pódiem. V\nprostorách jsou vytvořeny ateliéry a zázemí pro studijní fondy. Díky tomu jsou\nzde již nyní - byt v omezeném rozsahu - realizovány vzdělávací programy - tedy\nidentické využití, se kterými vlastník a jeho partneři počítají po dokončení\npodstatných částí rekonstrukce - zejména akce, jež je předmětem žádosti.\nUpravené prostory jsou v současné době využívány převážně pro studijní účely -\nkonání exkurzí, seminářů, konzultací pro odborníky, vědecké pracovníky a\npedagogy v oboru architektury, památek a historie. Na těchto programech\nvlastník spolupracuje s odborníky Fakulty architektury ČVUT (Doc. Ing. arch.\nRykl), Univerzity Karlovy a Národního památkového ústavu. V 1.poschodí jsou\nuloženy trojrozměrné předměty pro studijní a do budoucna výstavní účely.\n\nNa tvrzi působí občanské sdružení Interkultura, které zde má\ni sídlo.  V 90. letech po restituci vlastník\ninicioval vznik tohoto sdružení, které zde organizovalo mezinárodní výměny\n\"Mládež pro Evropu\" (6 turnusů) studentů. Účastníci se seznamovali s\nhistorií tvrze a podíleli se i na úpravách terénu.\n\nPro zajištění tohoto záměru zde je připraveno vytváření\nchráněného pracovního místa pro osobu se zdravotním postižením (§ 75 zák. čís.\n435/04 Sb.) na pozici správce-lektor-fotograf pro dokumentaci. Na podporu osoby\ns hendikepem i demografických priorit Středočeského kraje je zde pro ZTP\npracovníka zajištěno i bydlení. Vytvoření pracovního místa umožní intenzívnější\nprezentaci a rozšíření spektra vzdělávacích a prezentačních programů. Zároveň\nje tak zajištěna přiměřená ostraha tvrze a zajištění jejích částí proti\npoškození nebo požáru. Je tedy zřejmé, že vlastník akcentuje využití památky\npro veřejnost nad privátním využitím (bydlení apod.). Tento záměr je podrobně\nspecifikován v popisu současného a budoucího využití a prezentace tvrze návazně\nna navrženou akci obnovy.\n\nPo skončení akce obnovy věže bude tvrz zpřístupněna ve\nvětším rozsahu. Pracovník Centra vzdělávání bude zajišťovat organizaci akcí v\ntvrzi. Již upravené prostory 1.poschodí a shromážděné trojrozměrné předměty\numožňují instalovat \"miniexpozici\". Dokončení sociálních zařízení\numožňuje v sezoně nabídnout návštěvníkům občerstvení. Vzhledem k nezbytnosti\ndalších prací i po dokončení akce 2014 bude zpřístupnění probíhat specifickými\nformami:\n\n1. semináře, workshopy a konzultace pro odbornou veřejnost\n\n2. pořádání kulturních a uměleckých programů v sále a\npřiléhající zahradě\n\n3. individuální a skupinové prohlídky ve sjednaných\ntermínech.\n\n4. Dny otevřených dveří a dny v rámci specializovaných\nprojektů.\n\nI. Prezentace objektu tvrze se zaměřuje na tyto cílové\nskupiny:\n\n1.Odborná veřejnost v oboru památek, historie, stavitelství\n\n– odborní pracovníci, studenti vysokých a středních škol –\nformou seminářů, workshopů, konzultací odborných prací, nabídky témat prací a\nprojektů, mentoringem a podporou,\n\n- spolupráce s Fakultou architektury ČVUT na již realizované\nvýuce dějin středověké architektury (Doc. Rykl) zejména v seminářích\nStavebněhistorické průzkumy ve 4. ročníku. Ve školním roce 2014-15 se studenti\nFakulty architektury zapojí do stavebněhistorických průzkumů jako podkladů pro\nkoncepci obnovy fasád tvrze.\n\nSpolupráce se školami je rozšiřována i na střední školy\npředevším v regionu. Od školního roku 2013-14 probíhá spolupráce\ns Gymnáziem ve Vlašimi a Gymnáziem v Benešově. Doc. Rykl uskutečnil\nna obou školách motivační přednášku ke svým stavebněhistorickým průzkumům na\ntvrzi a popovická tvrz se stala jedním z témat historických seminářů pro\ngymnazisty. K tomu jsou vytvořeny manuály a didaktické nástroje. Návazně\nna akce stavební byla navázána spolupráce se Středním odborným učilištěm\nv Benešově na přípravě praxí učňů v dalších etapách obnovy tvrze i\npři teoretické výuce k tématu obnovy církevních památek a se Střední\nzdravotní školou v Benešově.\n\nOd školního roku 2014-15 jsou  studie a artefakty tvrze využívány jako námět\npro praktickou výuku na Střední škole umělecké a řemeslné v Praze 5 –\nZlíchově, obor kovář s maturitou. Na podzim 2015 se uskuteční na tvrzi\npraxe studentů kovářství spojená s kovářským dnem pro veřejnost. Mladí\nkováři tak získají zkušenost s historickými kováními a konstrukcemi,\nnačerpají genia loci tvrze a jejich závěrečné práce budou uplatněny\nv praxi.\n\n2.Návštěvníci a turisté se zaměřením na cykloturisty,\nzájemce o historickou a církevní turistiku především v tematické\nnávaznosti na dobu vzniku stávají podoby kostela sv. Jakuba Většího\nv křížovnické éře Popovic a významné změny tvrze a jejího hospodářského\ndvora v době křížovnického panství. Zde je připravena spolupráce\ns Rytířským řádem křížovníků s červenou hvězdou v Praze a\ns církevními korporacemi a univerzitami v Bavorsku.\n\n3.Účastníci kulturních a společenských programů v místě se\nzaměřením na obyvatele Popovice.\n\nII.Akcentovány jsou projekty úpravy interiérů tvrze\n(expozice) a pozemku, jenž tvoří s návsí přirozené centrum Popovic.\n\nIII. Významnou formou prezentace je postupné zpracování a\nzveřejňování výsledků odborných výzkumů v edicích a prezentacích pro vzdělávací\na informační instituce.\n\nZáměr zpřístupnění odpovídá strategickým dokumentům\nStředočeského kraje (Program rozvoje, Program rozvoje cestovního ruchu,\nkoncepce vzdělávání), obce Popovice, mikroregionu CHOPOS, Podblanicka a\nPosázaví. Koncepce navazuje na záměry větších center v blízkosti Popovice\n- Benešova, Vlašimi,Bystřice i jihočeských měst (Votice) v okolí na zvýšení\natraktivity regionu a inovaci turistických produktů.\n\nV areálu se pravidelně konají kulturní a umělecké akce, k\ntomu je využíváno částečně upravených prostor v 1.poschodí tvrze - sálu s\nkapacitou pro 50 osob k sezení. V letním období lze pořádat programy v zahradě\ntvrze, I když současný stav neumožňuje prohlídky ve větším rozsahu, zájemcům je\numožněno si individuálně tvrz prohlédnout.\n\nProto je památka postupně prezentována na různých\nspecializovaných turistických serverech - \nhttp://fototuristika.cz, vlastních\ngaleriích ZONERAMA apod. Snímky tvrze a Popovic jsou systematicky zveřejňovány\nv galerii http://commons.wikimedia.org\n\nZáměry vlastníka, reportážní a dokumentační snímky a tiskové\nzprávy o probíhající obnově jsou prezentovány digitálně v galerii na http://vodnitvrzpopovice.rajce.idnes.cz,\nkterá slouží i k distribuci tiskových zpráv.\n\nK prezentaci tvrz a její obnovy je využíváno i  probíhajících studentských soutěží a přehlídek\nvypisováním témat a organizační a mentorskou podporou - např. národní workshop\nStreTech pořádaný každoročně ČVUT v Praze.\n"}
{"id": "1245249", "url": "https://cs.wikipedia.org/wiki?curid=1245249", "title": "Litvín Popel z Lobkowicz", "text": "Litvín Popel z Lobkowicz\n\nLitvín Popel z Lobkowicz (1518 – 6. února 1580 Bílina) byl příslušník bílinské větve šlechtického rodu Lobkoviců a spolu s bratrem Kryštofem patřil k vlastní bílinské pošlosti. Měl vřelý vztah k hudbě. Byl pochován v kostele sv. Petra a Pavla v Bílině.\n\nVlastnil Bílinu, Pravdu a Ročov.\n\nNarodil se jako pátý syn a pátý z devíti potomků Děpolta Popela z Lobkowicz († 3. duben 1527 Bílina) a jeho druhé manželky Anny (Anežky) Mičanové z Klinštejna a Roztok († 1528). Jeho bratři založili peruckou, bílinskou, duchcovskou a tachovskou pošlost.\n\nOženil se asi v roce 1540 s Ludmilou Zajícovou z Házmburka (1524 – 28. 10. 1557 Bílina, pohřbena v kostele sv. Petra a Pavla v Bílině), dcerou Jana Zajíce z Házmburka na Budyni († 1553) a jeho manželky Markéty z Minsterberka (1501–1551). Narodilo se jim 5 dětí:\n\n\n\n"}
